子／宗教／正統道藏／洞真部／本文類／靈寶無量度人上品妙經／卷之十九　地九　十方聖境品／元始无量度人上品妙經／第一十方聖境飛空之音(P.第01冊　193-1)..[上海涵芬樓影印本]
第一十方聖境飛空之音
玄光赤運　大梵無名　飛境飄飄
化闕九門　玉城盤回　碧落敷明
旋臺萬劫　音華燿文　中有大聖
龍衣虎裳　首建紫宸　腰帶金璫
持握四境　化土中方　爾能長齋
鍊度文昌　蕩穢紫戶　納真絳房
二神擲火　元一揚光　見我真形
出沒低昂　粲粲存工　灼灼在傍
乗神以遊　綠室朱䆫　我道杳密
心合靈鄉
子／宗教／正統道藏／洞真部／本文類／靈寶無量度人上品妙經／卷之四十六　宇六　除禳水火漂焚品／元始无量度人上品妙經／第二禳解火難焚𤑔之章(P.第01冊　478-2)..[上海涵芬樓影印本]
第二禳解火難焚𤑔之章
火官察惡　　領典南司　　大星熒熒
老人赤衣　　臂弓鶉首　　乘駕辟非
萬物頼功　　流火玉池　　天機御省
六門景煇　　下官竊政　　亂行誅夷
中夜忽起　　疾風交馳　　碧煙如龍
烈爓橫施　　萬丈灼灼　　聲侔隱雷
驚呼垣奔　　迷不出帷　　肉潰脂流
殤鬼急追　　斷髻焦髮　　氣逐餘灰
䰟遊冥冥　　猛火離離　　脫有來饗
惡鬼齅之　　渴不得飲　　困不獲栖
僊聖在天　　孰謂使知　　天官按行
執凶紏非　　玉符制火　　鬼道莫違
帝君有命　　普獲純禧　　生民晏安
不涉傾危
子／宗教／正統道藏／洞真部／本文類／靈寶無量度人上品妙經／卷之五十七　宙七　解釋幽牢品(P.第01冊　585-1)..[上海涵芬樓影印本]
道言是時元始天尊說經一遍東方無極無
量品大慈九氣救苦天君無鞅之眾浮空而至說經二遍南方無極無量品大智三氣赦罪天君無鞅之眾浮空而至說經三遍西方無極無量品大明七氣執法天君無鞅之眾浮空而至說經四遍北方無極無量品大惠一氣息苦天君無鞅之眾浮空而至說經五遍東北無極無量品大悲梵氣破獄天君無鞅之眾浮空而至說經六遍東南無極無量品除過梵氣九幽天君無鞅之眾浮空而至說經七遍西南無極無量品大心梵氣拔罪
天君無鞅之眾浮空而至說經八遍西北無極無量品大仁梵氣玉匱天君無鞅之眾浮空而至說經九遍上方無極無量品普濟一十二氣萬福天君無鞅之眾浮空而至說經十遍下方無極無量品不動五氣玄母天君無鞅之眾浮空而至十遍周竟十方無極天真大神無量天君一時同至一國男女傾心歸仰咸荷慈恩下逮淪亡俱霑聖澤感嘆之聲響動幽夜鳥獸悲嘷人鬼悵惋來者有如沙塵飄委嚮風傾注於是元始遍視群生彈
指微笑金口發光光如皎月上極無上剛風頂際下極水輪泉曲九漏無底陰谷無不照見一一光中皆現三界眾生善惡命根宿報新緣互相酬對業果自明心目同證此九旋行暈成五色下覆人間上接天境運如輕車灼灼圓象逡巡九道狀如日出東蒙十方同色去地五丈炯爍停空元始登引天真大神上聖高尊妙行真人十方無極救苦天君至真大神無鞅數眾俱入九色圓象之中天人仰看惟見拂拂從圓光中入旣入光中不知
所在國人廓散境宇如初元始即於九色圓象之中說經都竟眾真監度以授於我當此之時喜慶難言法事粗悉諸天復位倐歘之間寂無遺響是時天人遇值經法普得濟度解釋幽牢無有橫傷傾土歸仰幽顯披心不怨不憎不執不滯不著不愛不害不欺不寃不爭言必諧理口有和聲齊同慈愛異骨成親國安民豐欣樂太平經始出教一國以道預有至心宗奉禮敬皆得度世
子／宗教／正統道藏／洞真部／本文類／太上三洞神呪／卷之五　列五／祈禳驅治諸呪／四部呪(P.第02冊　690-1)..[上海涵芬樓影印本]
四部呪
紫微之敕運動靈文降行天地帝臣天蓬紫微大帥萬神祖宗天猷副帥遊行太空黑煞大聖堯火斬兇真武角將乞水玄酆天關地軸水火交攻蒼崖烈曜萬象熔熔一炁包含丙離巽風東南舉發浩浩無蹤日月昏暗山河掃空黑霧蕩逆風部神翁風輪轉擲萬里傾崩鐵戈鐵扇鐵虎鐵龍風飄仙聖震動雷公雷電灼灼霹靂轟轟震宮仙仗雷部神翁
霹靂大神董鄧農雷斧雷鈼雷火天童四目老醜巨爪魚龍雷電雹泊水炁溶溶坎宮北帝江河海潀騰騰布水淼淼波洪龍神變現汎逆波淙九帝御子雨伯風北方使者引水輪東陰宮烈焰火帝燒空上方真火下方冥火東方日火西方金火南方烈火北方神火中黃內火炎炎火風火仙火帝火輪火鍾火精童子火部仙童炎天火炁罩滿虛空北帝自敕主令天蓬號召四部飛捕邪踪急急如律令
子／宗教／正統道藏／洞真部／譜籙類／金蓮正宗記／卷之二　致五／重陽王真人(P.第05冊　133-2)..[上海涵芬樓影印本]
金蓮正宗記卷之二　　　　　　　致五
林間羽客樗櫟道人　編
重陽王真人
先生諱中孚字久卿家世咸陽最為右族當劉蔣水竹煙霞𤕤塏之地營起別墅作終焉計其為人也骨木雄壯氣象渾厚眼大於口髯過於腹聲如鐘面如玉清風飄飄紫氣鬱鬱有湖海之相焉膂力倍人才名拔俗蚤通經史晚習弓刀當廢齊阜昌間獻賦春官迕意而黜復試武舉遂中甲科逮乎四十有七
歲也喟然歎曰孔子四十而不惑孟子四十而不動心吾今已過之矣尚且吞腥啄腐紆紫懷金不亦太愚之甚乎遂辭官解印黜妻屏子拂衣塵外類楚狂之放蕩焉時正隆己卯四十有八歲也甘河橋上過屠門嗜氈根而大嚼焉有二道者各披白氈忽從南方翛然而來煙霞態度霄漢精神觀厥眉宇大抵相類先生不覺驚起趨進俛首前揖相與語言皆出世語滌塵澣垢蠲膏剔盲如醉而醒如瘖而鳴密授真訣更名曰嚞字曰知明號
曰重陽子既畢指東方曰汝何不觀之先生回首而望道者曰何見曰見七朶金蓮結子道者笑曰豈止如是而已將有萬朶玉蓮芳矣言訖忽失所在由是之後落魄不覊乞食於市短簑破瓢眠冰臥雪有詩曰四十八上始遭逢口訣傳來便有功一粒金丹色愈好玉京山上顯殷紅明年庚辰有一道者同宿月中乃言曰吾居西北大山之中彼間有人善於談演陰符道德尤所精通聞君平昔好此二經胡不相從試往觀聽先生躊躇未之
能決道者忽起拋拄杖乘風而去左右求之杳無音耗茫然如有所失比及中秋過醴泉縣再遇道者趨而拜之忻然相邀入於酒館共飲之次問其鄉里答曰蒲坂永樂是所居也又問年甲幾何答曰春秋二十有二復問其族默而不言遂索毫楮書秘語五篇使之詳讀先生讀之數過方悟妙理戒之曰天機不可輕泄即令投之火中道者曰速徃東海丘劉譚中有一俊馬可以擒之言畢不知所在其一篇曰驀臨秦地泛遊長安或貨丹於
市邑或隱跡於山林因循數載觀見滿目蒼生盡是兇頑下鬼今逢吾弟子何不頓拋俗海猛悟浮囂好餐霞於碧嶠之前堪煉氣於松峯之下斡旋造化反覆陰陽燦列宿於九鼎之中聚萬化於一壺之內千朝功滿名掛仙都三載殷勤永鎮萬劫恐爾來遲身沉泉下其二曰莫將樽酒戀浮囂每向鄽中作繫腰龍虎動時拋雪浪水聲澄處碧塵消自從有悟途中色述意蹉跎不計聊一朝九轉神丹就同伴蓬萊去一遭其三曰蛟龍煉在火
烽亭猛虎擒來囚水精強意莫言胡論道亂說縱橫與事情其四曰鉛是汞藥汞是鉛精識鉛識汞性住命停其五曰九轉成入南京得知友赴蓬瀛先生遂歸劉蔣自搆一庵題其牓曰活死人墓又以紙牌立於墓上曰王害風靈位自作詩曰活死人兮王嚞乖水雲別是一般諧道名喚作重陽子謔號稱為沒地埋來者路不忘懷行𣪁須是挂靈牌他日又携酒一壺立於路次有道人呼曰害風害風將汝酒來先生應聲與之一飲而竭却遣
先生以空壺就甘河中取水令自飲之其味極佳真仙酎也道人告曰吾海蟾公也言訖忽失所在自是以來不復飲酒但飲水而已常有醉容因述虞美人也害風飲水知多少因此通玄妙白麻衲襖布青巾好模好樣真箇好精神不須鏡子前來照事事心頭了夢中識破夢中身便是逍遙達彼岸頭人忽一日自焚其庵鄰家爭來救火先生但婆娑而舞人問其故答曰三年之後別有人修乃題詩曰茅庵燒了事休休決有人人却要修便
做惺惺成猛烈怎生學得我風流大定七年四月二十六日迤邐東邁經過咸陽自畫一幅作三髻道者青松鬱棲白雲繚繞仙鶴婆娑有出塵之格見史風仙欣然贈之曰待我他日擒得馬來以為勘同又過洛陽謁上清宮題詩於壁間曰丘譚王風捉馬劉崑崙頂上打玉毬你還搬在寰海內嬴得三千八百籌東海衞州見蕭真人頗有仙風道骨深欲提挈盤桓數日話不相投贈之驀山溪曰真人已悟四海名先到只為有聲聞却隔了玄
元妙道可憐仙骨落入鬼形骸一般衰一般老空恁一般了豈知玄妙剛把身心傲度日若聾盲誚不識丹砂爐竈好將二物鼎內結成丹服餌了得長生携手歸蓬島真人讀之終不能悟其妙旨但點頭而已祖師遂東歸海邊徜徉數載接誘訓化既得丘劉譚馬郝孫王以足滿七朶金蓮之數普化三州同歸五會一曰平等二曰金蓮三曰玉華四曰三光五曰七寳其牓曰竊以平等者為道德之祖清淨之源乃金蓮玉華之本三光七寳之
宗普濟群生遍超庶俗銀焰充盈於八極彩霞蒸滿於十方人人願吐於黃芽比比不遊於黑路玉華者氣之宗金蓮者神之祖氣神相結謂之神仙一旦將引丘劉譚馬南赴汴京甆王逆旅中依泊歲餘多所指明因書竹杖歌以示之曰一條拄杖名無著節節輝輝光灼灼偉矣虛心直又端裏頭都是靈丹藥不搖不動自清間應物隨機能做作海上專尋知友來兀誰堪可為依託昨宵夢裡見諸虬內有四虬能跳躍杖一引移一脚頂中近
斷銀絲索攅眉露目震精神吐出露珠光閃爍明焰挑來共樂然白雲不負紅霞約書畢語之曰昔日披氊師真秘語云九轉成入南京得知友赴蓬瀛吾今將赴其約門人惶恐乞遺世語祖師曰我三年前已題於壁矣曰地肺重陽子強呼王害風來時隨日月去後任西東作伴雲和水為鄰虛與空一靈真性在不與眾人同又云害風害風舊病發壽命不過五十八兩箇先生決定來一靈真性誠搜刷謂眾人曰吾歸之後慎勿舉哀言訖而
委𧋉焉丹陽不覺泣下甚慟眾皆勸之曰不可違仙師之語丹陽曰入道區區尚無所得吾師棄我遑遑何歸訴之未終忽開目曰汝軰憾恨奚為若此昔日甘河所得祕語五篇今付于汝丹陽再拜跪而授之復謂譚公曰汝等性命皆在丹陽手中矣遂言物外親眷曰一姪二子一山侗連予五箇一心雄六明齊伴天邊月七𤕤俱邀海上風真妙裡頭拈密妙晴空上面躡虛空東西南北皆圓轉到此方知處處通又曰一弟一姪兩箇兒連予
五逸做修持結為物外真親眷擺脫人間假合屍周匝種成清淨境逓相傳授紫靈枝山頭迸出靈華會我趁蓬萊先禮師詩畢奄然返真異香馥郁瑞氣瀰漫白鶴翔空青鸞拂地仙儀冉冉高出雲端士庶官寮號呼瞻拜如喪考妣靡不讃歎真千古異事也於是備棺槨衣衾禮而葬之時大定庚寅正月初四日也升遐之後濬儀橋下談玄誘臧老之心劉蔣溪邊賜藥愈張公之病或舞蹈於昆明池右或吟詠於終南境中有以表其不死者
也丘劉譚馬四子相携西入長安見史風先生獻以松鶴圖史風笑曰當時留下勘同正與此圖相合兩相比較毫髮無差於是歷終南訪劉蔣住持祖庵修葺稍完卻返梁園共移仙骨發棺視之形神尚有生意四人交代負以西行程途所到將酬館穀之資逆旅主人必曰先有道者償價已訖竭力追之終不能見問其狀貌乃祖師之化身也既至終南遂卜地而葬焉初遊登州望仙門外見畫橋太險遂言曰此橋異日逢何必壞眾皆莫曉
其意後經一紀太守何公惡其險極遂毀其嶮而平甃之今改遇仙橋者是也繼有文登縣作醮於五色雲中見白龜甚大背有蓮花祖師端坐於蓮蘂之上須臾側臥而歸縣宰尼厖窟親見其事拈香恭禮命畫師對寫真容三州之人皆仰觀焉丹陽聞之作滿庭芳以讃之曰古郡登州望仙門外畫橋車馬難通重陽聖跡對眾顯家風預說逢何必壞經一紀太守何公嫌巇嶮令人拆毀命匠別興工文登重出現白龜蓮上端坐空中宰公緣
底事得遇真容忽覩回身側臥祥雲動復返仙宮分明見丹青邈出何處不欽崇可謂死而不亡者矣宜乎其為七真之祖也所有神變無窮不能備錄東海西秦勸化道俗長歌短詠殆千餘首目之曰全真前後集并雲中錄明鉛汞坎離之說盛行于世又答登州道眾書詩及十九枝圖
書
嚞稽首四時運轉能般年少之容三教分明解救平生之苦諸公存想一悟齊修九轉成
指日登仙八門開長春作伴敢希搜妙更乞投玄便作鄙章錄于圖後

詩曰
盡知常與道為鄰搜得玄玄便結親悟理莫忘三教語全真搜取四時春養成元氣當充滿結作靈神沒漏津十九光明如我願敢邀相伴樂天真
賛曰祖師出世四遇真仙飲甘河之一味授秘辭之五篇十九葉相承於桂樹一萬枝不絕於金蓮寳鏡高提照譚馬壺中之景神珠獨耀見丘劉劫外之緣誰知太古家風憑衲衣而暗度卻羡玉陽名字仗傘
竹以偷傳錯上鈎竿大士出默然之海晚歸船舫散人遊清靜之淵作大教權輿之主開全真戶牖之先逮功成而名遂然後跨鸞鶴而飛上青天也張神童詩曰占斷終南一洞天曾來東海領諸仙只憑入聖超凡手種出黃金七朶蓮
子／宗教／正統道藏／洞真部／方法類／修真十書／卷之四十五　菜三／武夷集　一／謁仙行贈萬書記(P.第07冊　679-1)..[上海涵芬樓影印本]
謁仙行贈萬書記
嶰管飛葭方孟籥青女仍前夜行惡連日東
風生峭寒黃鸝聲斷梅花落客來武夷訪靈蹤八字洞門無鎖鑰溪頭昨夜添新雨桃片滿溪紅灼灼蒼苔滿地空綠勻芳草無言煙漠漠搗藥聲乾丹井寒虹橋一斷收霞幕千古松風學鳳笙向晚清客滿林壑山光不動舊松竹洞中慘慘悲猿鶴機巖學館空無人紫嶺丹丘久蕭索霧暗平林虎長嘯碧潭生花老龍躍峭崖飛鳥不敢過萬丈蒼瓊真峻削山中金蟾不可尋石邊且取黃芝嚼我生逍遙事落魄泉石煙霞得真樂身披綠麻戴
青篛橫擔碧藜躡芒屩只愛山林猒城郭却猒膏粱愛藜藿冷眼石上入華胥夢見太虛無斧鑿朅來洞中未半餉轉盻又覺經旬朔今朝雲頭雨收脚欲歸又被溪山縛欲作此地三間茅朝餐紅霞暮飲瀑已有神仙分定緣定知道外無乾坤只愁天上多官府九轉丹成未敢吞
子／宗教／正統道藏／洞真部／方法類／上乘修真三要　重八／卷下／乾坤丹鼎正道第三　乾坤丹鼎修煉之圖／蘇幙遮(P.第07冊　846-2)..[上海涵芬樓影印本]
蘇幙遮
玉爐中燒丹藥煅鍊三成最上真箇妙海底龜蛇勤收捉納在壺中鍊就圓明覺照無邊光灼灼順手拈來直下長生勺功行十分憑戒約一對芒鞋穿上踏雲脚
子／宗教／正統道藏／洞真部／眾術類／了明篇　芥二之二／和朗然子進道詩／八(P.第08冊　11-1)..[上海涵芬樓影印本]
八
氣入丹田火自生眉間灼灼電光明循環二氣乾坤合運轉三宮日月行煉就陽神添壽域修成至寳復元精假饒髮白顏衰老服了金丹也再榮
子／宗教／正統道藏／洞真部／記傳類／列仙傳／卷上　海六／仇生(P.第08冊　255-1)..[上海涵芬樓影印本]
仇生
仇生者不知何所人也當殷湯時為木正三十餘年而更壯皆知其奇人也咸共師奉之
常食松脂在尸鄉北山上自作石室至周武王幸其室而祀之
異哉仇生　靡究其向　治身事君
老而更壯　灼灼容顏　怡怡德量
武王祠之　北山之上
子／宗教／正統道藏／洞真部／記傳類／歷世真仙體道通鑑／卷之十三　河三／馬明生(P.第08冊　423-1)..[上海涵芬樓影印本]
馬明生
馬明生一作鳴生齊國臨淄人也本姓和字君實一作賢一作寳少為縣吏捕賊為賊所傷遇太真夫人適東嶽見而憫之當時殆死良久忽見一女子年可十六七服飾奇麗姿容絕世行步
其傍問君實曰汝何傷血也君實以實對夫人曰汝所傷乃重刃關於肺五臟泄漏血凝絳府氣激腸外此將死之急也柰何君實知是神人叩頭求哀乞賜救護夫人於肘後筒中出藥一丸大如小豆即令服之登時而愈血絕瘡合無復慘痛君實再拜跪曰家財不足以謝不知何以奉報恩施惟當自展駑力以報所受爾夫人曰汝必欲以謝我意亦可嘉可見隨去否君實乃易名姓自號為馬明生隨夫人執役夫人入東嶽岱宗山峭壁石
室之中上下懸絕重巖深隱去地千餘丈石室中有金牀玉几珍物奇偉乃人迹所不能至處也明生初但欲學金瘡方旣見其神仙來往乃知有不死之道朝夕供給灑掃不敢懈倦夫人亦以鬼恠狼虎眩惑眾變試之明生神清澄正略不恐懼又使明生他行別宿因以好女於臥息之間調戲令接之明生心堅志靜固無邪念夫人或行去十日五日還或一月二十日輒見有仙人賔客乘龍駕鳳往來或有拜謁者真仙彌日盈坐客到輒令
明生出外別室或立致精細厨食殽果非常香酒奇漿不覺而至不可目名或呼明生坐與之同飲食又聞空中有琴瑟之音歌聲宛妙夫人亦時自彈琴瑟有一絃五音並奏高玄響激聞于數里眾鳥皆為集于岫室之間徘徊飛翔驅之不去蓋天人之樂自然之妙音也夫人棲止常與明生同石室中而異榻爾幽寂之所都惟二人或行去亦不道所往之處但見常有一白龍來迎夫人即著雲光繡袍乘白龍而去袍上專是明月珠綴著衣
縫帶玉佩戴金華太玄之冠亦不見有從者旣還即龍自去不知所在石室玉牀之上有紫錦被褥緋羅之帳中有服玩之物瑰金函英玄黃羅列非世所有不能一一知其名也有兩卷素書上題曰九天太上道經明生亦竟不敢發舒視其文也惟供給灑掃守巖室而已至於服玩亦不敢竊視之亦不敢有所請問如此五年愈加勤肅輒不怠惰夫人歎而謂之曰汝真可教也必能得道者也以子俗人而不滛不慢恭仰靈氣而莫之廢雖欲
求長生不死亦焉有不得乎因以姓字本末告之曰我姓王名婉羅字勃遂事玄都太真有子為三天太上府都官司直總紏天曹官秩此人間卿佐也年少數委官遊逸虛廢事任有司奏劾降生東嶽退真王之編司鬼神之師五百年一代其職因來視之勵其後使修守政事以補其過我久在人間今奉君王命又被太上召不得復停念汝專謹故以相語欲教汝長生之方延年之術而我所受服以太和自然龍胎之體適可授三天真人不
可以教始學之者固非汝所得聞矣縱或聞之亦必不能用以持身也有安期生曉金液還丹之法其方祕要是九君太一之道白日昇天者矣安期生明日來吾將以汝付囑之焉相隨稍久其術必傳明日安期生至乘駮麟身著緋衣頭戴遠遊冠帶玉佩及虎頭鞶囊視之可年二十許潔白嚴整從六七仙人皆執節奉衛見夫人揖之甚謹稱下官須臾設酒菓厨膳飲宴半日許夫人語明生曰吾不復得停汝隨此君去勿憂念也我亦時時
當往視汝因以五言詩二篇贈之可以相存明生流涕而辭擬隨安期生受九丹之道夫人贈詩其一曰暫舍墉城內命駕岱山阿仰盻太清闕雲樓鬱嵳峩虛中有真人來往何紛葩煉形保自然俯仰食太和朝朝九天王夕舘還西華流精可飛騰吐納養青牙至藥非金石風生自然歌上下凌景霄羽衣何娑婆五嶽非吾室玄都是我家下看榮競子篤似蝸與蟇顧盻塵濁中憂患自相羅苟未悟玄旨安事於琢磨禍湊由道泄密慎福臻多
其二曰昔住崑崙宮共講天年延金液雖可遐未若太和仙仰登冥靈臺虛想詠靈人忽遇槫桑王九老仙都真駕驂紫虬輦靈顏亦何鮮啟我尋長塗邀我自然津告以鴻飛術授以玉胎篇瓊膏凝玄氣素女為我陳俯挹琳鳳腴仰上飄三天雲綱立爾步五嶽可暫還玄都安足遠蓬萊山脚間傳受相親愛結友為天人替即游刑對禍必無愚賢祕則享無傾泄則軀身顛明生受詩訖乃隨安期生負笈西至女几北到圓丘南至秦廬潜及青
城九嶷周遊天下二十年中勤苦備甞安期生乃曰子真有仙骨專恭之甚吾所不及也遂授以太清金液神丹方而告之曰子若未欲昇天但先服半劑得明生相別而去明生乃入華陰山依方合金丹服之半劑得仙而與俗人無異人莫識其非凡漢靈帝時惟太傅胡廣知其有道甞訪明生以國祚大期問之明生初不對後亦告焉無不驗者後人恠其不老遂復餌金丹半劑白日昇天臨去著詩三首以示將來時光和三年也其一曰太
和何久長人命將不永翕如朝露晞奄忽睡覺醒生生世所悟傷生由莫靜我將尋真人澄神挹容景盤桓崑陵宮玄都可馳聘涓子牽我游太真來見省朝朝王母前夕歸鍾岳嶺仰採瓊瑤葩俯漱琳琅井千齡猶一刻萬紀如電頃其二曰天地自有常人命最險毳年若驚絃發時猶輕矢逝雖有灼灼姿玉為塵生穢林草無秋耀綠葉豈終歲惜彼繁茂摧哀彼寒霜厲有存理必亡有興必有廢真君戲玄津與物無凝滯神冲紫霄內形棲山
水際對虛忘有懷遊目託容裔風塵將何來真道故可大其三曰濁塗諒為歎世樂豈足預振褐掃塵遐飄飄獨遠舉寥寥巖嶽際蕭蕭縱萬慮靈真與我遊落景乘鴻御朝乘雲輪來夕駕扶搖去嗷嘈天地中囂聲安得附
子／宗教／正統道藏／洞真部／讚頌類／金籙齋三洞讚詠儀／卷下　鳥四　宋徽宗皇帝御製／玉清樂(P.第09冊　434-2)..[上海涵芬樓影印本]
三華太素自然生玉清樂空裡芙蓉灼灼明玉清樂絳室金房虛寶座玉清樂大微童子下相迎玉清樂玉清樂　右十
子／宗教／正統道藏／洞玄部／本文類／太上洞玄靈寶宿命因緣明經　字二(P.第10冊　434-1)..[上海涵芬樓影印本]
道君曰善哉善哉子之所問甚是來世之戒子可具說吾戒宿命因緣生死罪福灼灼甚明惟願後世明承教化天道無親唯與善人慎之慎之說如吾言
子／宗教／正統道藏／洞玄部／本文類／太上洞玄靈寶救苦妙經　服四之一(P.第10冊　670-1)..[上海涵芬樓影印本]
三經同卷　　　　　　　　　　　服四
太上洞玄靈寶救苦妙經
太上洞玄靈寶天尊說濟苦經
太上洞玄靈寶淨供妙經
太上洞玄靈寶救苦妙經
爾時救苦天尊遍滿十方界常以威神力救拔諸眾生得離於迷途眾生不知覺如盲見日月我本太無中拔領無邊際慶雲開生門祥煙塞死戶初發玄元始以統祥感機救一
切罪度一切厄渺渺超仙源蕩蕩自然清皆承大道力以伏諸魔精空中何灼灼名曰泥丸仙紫雲覆黃老是名三寶君還將上天氣以制九天魂救苦諸妙神善見救苦時天上混無分天氣歸一身皆成自然人自然有別體本在空洞中空洞跡非跡遍體皆虛空第一委氣立第二順氣生第三成萬法第四主光明天上三十六地下三十六太玄無邊際妙哉大洞經歸命太上尊能消一切罪
東方玉寶皇上天尊　南方玄真萬福天尊
西方太妙至極天尊　北方玄上玉宸天尊
東北方度仙上聖天尊　東南方好生度命天尊
西南方太靈虛皇天尊　西北方無量太華天尊
上方玉虛明皇天尊　下方真皇洞神天尊
子／宗教／正統道藏／洞玄部／玉訣類／太上洞玄靈寶天尊說救苦妙經註　推四／序(P.第11冊　149-1)..[上海涵芬樓影印本]
空中何灼灼名曰泥丸仙
空彼萬法而妙用在中故曰空中內景煥
爛返視獨見故曰何灼灼泥丸在兩眉間直入三寸為腦血之瓊房魂精之玉室百靈之命宅津液之山源一名上一赤子乃形軀之上神故曰泥丸仙
子／宗教／正統道藏／洞玄部／威儀類／靈寶領教濟度金書／卷之十　伐一／讚頌應用品　一開度祈禳通用　一／玉清樂　十(P.第12冊　143-2)..[上海涵芬樓影印本]
其十
三華太素自然生　雲裡芙蓉灼灼明
絳室金房虛寶座　太微童子下相迎
子／宗教／正統道藏／洞玄部／威儀類／靈寶領教濟度金書／卷之二百五十三　育九之三／科儀立成品　二百四十二禳熒惑道場用　三／晚朝行道儀／宣詞(P.第13冊　798-1)..[上海涵芬樓影印本]
宣詞
按如詞旨備極衷誠臣聞市有八人企熒星之兆釁宮藏五鬼知鶉曜之興威雖炎炎已定於天災而灼灼若資於人火古今一致遐邇同然今齋官某等棟宇鱗鋪庭廬櫛比傳家侃侃歌斯笑斯哭斯居室溫溫合矣美矣完矣忽耳聆於星變倏目睹於火災或暗或明若遠若近積至歲月必災發於親鄰儻越旬時似變萌於鄉井自匪修齋而預禱何由首過以虔祈爰潔蓬居庸攄葵志三成玉陛
羅旌葆以翩翻九奏金章散香花而縹緲五鎮旁敷於龍璧十華均奠於鸞繒梵唱流明步虛朗徹端門肆闢霄衢迎定慧之尊閣道斜飛輦路拱慈悲之相三薰三沐一拜一祈即俾正令安和炎威收歛免鬱攸之就燥庶回祿以沉光以今晚朝行道請法眾等運茲初捻上香
願此香煙騰空逕上供養
無上至真道寶臣等皈身皈神皈命首體投地願以是功德上祝
皇帝陛下伏願勛華並德履發同仁神聖武文歌九功而大定祿壽名位舞七德以時雍巍巍而壽比南山浩浩而福猶北海垂衣臨宇朝宗享有道之長服冕坐朝拱極被無為之化今故燒香自歸依
師尊大聖眾至真之德得道之後保天長存和與道合真
以今晚朝行道請法眾等運茲二捻上香
願此香煙騰空逕上供養
無上至真經寶臣等皈身皈神皈命首體投
地願以是功德皈流齋官某等伏願莞簟朝融簾櫳曉暢父作子述盡隨行後長之恭夫倡婦隨極相待如賓之禮勤鉛槧而詩書同味業箕裘而工冶相承白日酣和萬事無營而侃侃青春宴樂一塵不染以優優今故燒香自皈依
師尊大聖眾至真之德得道之後長享自然和與道合真
以今晚朝行道請法眾等運茲三捻上香
願此香煙騰空逕上供養
無上至真師寶臣等皈身皈神皈命首體投地願以是功德歸流南方熒惑星君伏願威今潛藏仁恩駘蕩入太微受制而出休縱威芒守司馬執法而行毋興妖彗社令城隍之主宰土地里域之神祇夙過勿言免盡罹於天憲新功宜賞惟永奠於民居今故燒香自皈依
師尊大聖眾至真之德得道之後永享康寧和與道合真
禮方　　懺方
三啟
三禮
子／宗教／正統道藏／洞玄部／威儀類／靈寶領教濟度金書／卷之二百五十五　黎一／科儀立成品　二百四十四禳熒惑道場用　五／火部設醮儀／初獻　重稱法位(P.第14冊　2-2)..[上海涵芬樓影印本]
初獻
重稱法位
具位某謹焚香上啟
火部帝君官吏一切真靈伏聞五行循環火惟一而炎上六炁騰伏火列二以居中御夏則贊化司權配離則開明秉禮上關天象燦然經緯之錯居下職民生赫若陰陽之並用欽惟神運實握靈機火令先驅走風雲於足下火隊後從鼓霆電於目前炎炎而若有若無灼灼而或高或下五方起滅來莫測而去莫知十極升沉近或炎而遠或墜凡居部伍
皆屬神明今醮官某等屋宇比連室廬綿亘偶火殃之過目值星變之驚心聲震山林勢猶輪輻方隅駭汗恐變異之即興里閈徬徨慮災殃之或至況此鱗鱗之萬瓦率多翼翼之千家有舊有新無貴無賤儻釁萌於瞬息而禍起於須臾上化炎烟下餘灰燼雖發憤而奚益縱慟哭以何裨是以燒香散花建齋設醮冀赦曩時之咎預期此日之安併列菲忱庸陳葵志敢望監此懇愊徼彼神靈收隊從以移躔勒偏裨而易次免為焦土實戴盟
金某不勝虔切之至
子／宗教／正統道藏／洞玄部／威儀類／黃籙救苦十齋轉經儀　場一(P.第16冊　351-1)..[上海涵芬樓影印本]
伏聞空中灼灼仰承大道之恩幽境冥冥實著慈悲之惠苦輪普救仙境俱登以今陞入經座異口同音誦詠妙經稱揚睿號奉為齋主資薦靈魂往生仙界仗良因之妙力消億劫之愆瑕免歷西南方考對之司徑詣耀真無極之國法眾虔誠同聲諷誦
經畢　再詣西南方
具位啟聖伏以靈篇朗誦獲心垢以俱清睿
號稱揚舉耳根之益淨既無文而不度必有感以皆通見前清眾異口同音誦詠妙經已周七遍奉為齋主資薦亡魂往生仙界伏願罪根蕩祿神識清涼出西南方冥昧之鄉登妙樂境莊嚴之國所有
太上真符謹當宣告
宣符　疏關　送聖
西北方跪奏
具位誠惶誠恐稽首頓首再拜奏啟
西北方無量太華天尊西北鄉救苦真人童
子無鞅真眾恭望聖慈俯垂洞鑒伏以混元疏朗廓玄象以傾光梵炁沖融鼓清風而立極均分寒暑主宰陰陽既司善惡之權須酌重輕之報說經八遍普澤群生敢祈告命於靈司是用頒符於曲府匪憑洪造難格玄恩伏望綠輦丹轝來鑒十真之會琅函寶笈周圓八遍之功臣干冒聖威下情無任懇禱之至法眾虔誠謹伸奉請
請聖　散花　陞座
演第八遍
子／宗教／正統道藏／洞玄部／方法類／太極祭鍊內法／卷中　此二(P.第17冊　496-1)..[上海涵芬樓影印本]
太極祭鍊內法議畧卷中　　　　此二
三外老夫鄭所南　編集
若欲行祭鍊者當熟看此說
不自打坐內鍊者非吾道侶
天地之間一至誠之道而已中庸曰唯天下至誠為能經綸天下之大經立天下之大本知天地之化育故一切事无大小悉以至誠為主一念不誠則偽一事不誠則敗況於鬼神之際乎鬼神之德洋洋乎如在其上如在其左右苟心不在焉視之而弗見聽之而弗
聞吾何以動天地吾何以感鬼神一念至專太一在上眾魂在前森乎可見儼乎若生皆一念之密運與至化以潜通者其變化之妙皆不出於吾心孟子曰操則存舍則亡其心之謂歟行祭鍊者宜察此語先立至誠為本至誠者无毫髮雜念極純一之心也此不誠者无物也有誠而為誠則人誠而泯於誠則天萬事皆當先論至誠然後論其本法祭鍊一法極寡善本予所扣問甚多太極仙公遠矣世之祭鍊一一自稱其法為仙公的派符
咒作用各各不同江湖汗漫宗派多門非可以千百數之固是苟抱至誠无不感應若論的當合理此法乃坐鍊法甚為簡易通攝幽冥極為奇特非予自誇實欲此善法流通世間使天下好道者一一悉行內鍊法一一眾魂息幽冥之苦或曰子之所傳奚為而極善予曰今此之祭鍊法專以我先深潜靜定鍊毓陽神然後密運至誠祭鍊陰鬼當合二者通為一片精密工夫也微倒意念則精神自歸源矣未至此者須當靜坐於自己中存想
運用乃善今人行持多是存想作用外事豈知天地萬化盡備在我身中若曰吸天門炁三清祖炁十方生炁東方青炁西方白炁及想金光百千萬道降注兆身之類至如遽然存想太一天尊朱陵火府天河東井者皆外事也有取合炁者如噓出肝炁存想與東方青炁來相接吸之仍噓出者謂取天地至靈之炁合自己至靈之炁凡此之類皆謂之合炁以內炁而合外炁是亦外事豈若運我身中真造化耶世人惑於形像泥於高遠謂太
一天尊必在九霄之上東極宮中殊不知太一天尊即是自己元神藏經云自己天尊何勞仰望自己老君何勞外覓救苦經云空中何灼灼名曰泥丸仙其泥丸仙者即太一天尊也非居我頂上之元神誰歟或者不悟竟指我即是太一天尊却成誑謬此內鍊法中存自己為火焚蕩俱盡者是表蕩滌一切惡念也己身復完如故者是表天真之不壞也泥丸之上即是天宮雙腎之下即是地獄兩眉間入三寸曰泥丸即腦也腦曰精根兩腎
中間曰丹田詳見後說或謂臍下三寸者非或又指臍後腎前正中有一穴曰丹田亦非其下乃任脉之所發也朱陵火府即是心宮泥丸之下亦是河源十二河源即是十二經脉之源東井天河之水即是神水上升至泥丸而下潤者五行相生真炁即是五臟相生真炁心中運真火腎中運真水皆不出身內妙造化道在邇求諸遠非良法也老子曰我命在我不在天陰符經云宇宙在乎手萬化生乎身斷斷无身外造化虛靖真人曰道不遠在
身中允為要語靈臺虛廓涵容十方一念純一萬法悉圓皆吾心之妙用也心專則境現心散則境亡祭神如神在其祭鍊之謂歟今人不持內鍊徒事外飾謬哉朗誦行持只在口而不在心坐鍊密默作用則在心不在口心中默念則與幽冥潜通口中朗誦只做眼境好看既曰默念只當在心中冥冥動念不可出於喉嚨中運聲默念者心念也謂无聲而動意也如能於靜室中閉目寂默坐一更餘乃默念行持作用是為內鍊靜坐愈久則
愈妙愈玄勝如朗誦行持實萬萬倍祈雨祈暗祈雪諸法一切要緊處皆在坐功作用好行法者更不肯誦呪語只在心中密默作用九天生神章教人誦法云夷心默念夷心者平心也度人全經密呪云心中心呪又云心拜黃庭經云皆在心內運天經不獨度人生神黃庭大洞等經當默念也皆當夷心默念心呪心拜皆在心內運天經此皆漸漸入於至密造化之論也一切諸經諸呪太上不得已以言語示人欲人人透言語之旨超乎萬
象之表而見虛无自然之道一滯於言語下士也太上又不得已而以作用內事默念行持具在本法流傳下土今盡失其傳縱得其傳又不肯堅持戒行守之反怪其不如本法所言之靈驗頗為大失若於心內運天經則法法皆妙不止久久徹視鬼神而已今率從事聲音為美觀安知喧於口耳者耗神炁寂於意想者養精神如此祭鍊彼此之利博哉昔年有一風癡道人專行祭鍊每至月晦夜携飯水往十字街頭或幽僻之處設食地上
默瞑不語但坐二更餘而去或疑之或笑之後有人深夜窺伺只遠遠見眾魂享食之後俱不見少頃俱化為嬰兒仙衣縹緲在道人頂上杳杳上升天去真得寂默坐鍊法者今人在聲音上做好看不肯學此道人默坐作用內事祭鍊可憐可笑不修坐功不得作用只靠誦呪書符盡成虛設
子／宗教／正統道藏／洞玄部／讚頌類／玉音法事／卷下　養三／宋道君聖製道詞／玉清樂十首(P.第18冊　592-2)..[上海涵芬樓影印本]
三華太素自然生　空裡芙蓉灼灼明
絳室金房虛寶座　太微童子下相迎
子／宗教／正統道藏／洞玄部／讚頌類／玉音法事／卷下　養三／宣和續降／五言散花(P.第18冊　601-2)..[上海涵芬樓影印本]
扶桑誕初景　羽蓋凌晨霞　倏欻造西域
嬉遊金母家　碧津湛洪源　灼爍敷荷花
煌煌青琳宮　燦燦列玉華　真炁溢絳府
自然思無邪　俯矜區中士　夭濁良可嗟
瓊臺劫為仞　孤映大羅表　常有三素雲
凝光自飛遶　羽童汎明霞　升降何縹緲
鸞鳳吹雅音　棲翔絳林標　玉虛無晝夜
靈景何皎皎　一睹太上京　方知眾天小
灼灼青華林　靈風振瓊柯　三光無冬春
一炁清且和　迴首邇結璘　傾眸親曜羅
豁落制六天　流鈴威百魔　綿綿慶不極
誰謂椿齡多
子／宗教／正統道藏／洞神部／玉訣類／道德真經玄德纂疏／卷之十八　覆一／用兵有言章第六十九／第一明接物運權示根塵緫幻(P.第22冊　561-1)..[上海涵芬樓影印本]
道德真經玄德纂疏卷之十八　　　覆一
道德真經玄德纂疏卷之十九　　　覆二
道德真經玄德纂疏卷之二十　　　覆三
道德真經玄德纂疏卷之十八　　　覆一
唐玄宗御註并疏
河上公　　嚴君平　　李榮　註
西華法師成玄英　疏
濛陽強思齊　纂
用兵有言章第六十九用兵章所以次前者前章明守持三寶之人能會古之極道故次此章即明此人雙遣空有不捨大慈就此一章義開四別第一明接物運權示根塵緫幻第二重辯前義以顯真空第三明捨慈之人輕敵失道第四明涉境運智無出大慈
第一明接物運權示根塵緫幻夫唐堯為
君誅共工而蕩惡大禹作乂斬防風而示威湯放桀於鳴條武梟紂於牧野玄女灼灼白姧亭亭雖外戰於凶人終內慚於善勝老君明戒用兵有言退一尺則我所先行進一寸則吾捋不敢恐亡厥寶所以慎之歎我浮生沉迷莫悟豈知高鳥盡而良弓藏敵國滅而謀臣死軍井未造將不言渴軍飯未炊將不言飢雖然白起賜死於秦庭韓信見誅於漢獄何不仰二疏之軌掛冠東門慕四皓之風養渴南嶺尊大聖明訓知止足惟我身常存豈有幾亡矣
有言
御註老君傷時輕殘人於兵故託古以陳誡有言者謂下文○御疏老君疾時輕敵
致禍樂戰殺人故託古以申誡所稱有言謂下句也○河上公曰陳用兵之道老子疾時用兵故託己設其義○榮曰引古兵法○成疏用兵謂權智攝化蒼生亦是修行人用六根涉於塵境有言者有用兵之法言在下文
子／宗教／正統道藏／洞神部／譜籙類／猶龍傳／卷之六　敬十／大唐聖祖　二(P.第30冊　255-2)..[上海涵芬樓影印本]
猶龍傳卷之六　　　　　　　敬十
大唐聖祖下
十三載甲午正月八日混元現太清宮乘紫炁召學士李琪與語告國祚延昌有白鶴彩雲之瑞來於朝庭二月癸酉帝朝太清宮又上混元尊號為大聖祖高上大道金闕混元天皇大帝五聖各加謚號帝加開元天地大寳聖文神武證道孝德皇帝大赦天下十載帝幸蜀混元現於漢中郡三泉黑水之側帝禮謁遂命刻石像真容於所現之處又於利
州益昌縣嶺上見混元騎白衛而過示收祿山之兆詔封其山號白衛嶺於現處置自然觀三泉現處在望秦驛南六里肅宗至德二載丁酉三月十八日混元現於通化郡雲龍巖初因郡人為國祈福建大齋會十八日忽有煙霧異香氤氳不散至辰時漸漸開霽神光照天因見混元真像立於山前自地接天通身白衣左手垂下右手執五明之扇儀相炳然眾盡瞻禮其山雖高亦不及肘良久乃隱遂具奏內出圖本太上皇製讚并序編付
史臣仍示天下序曰我大聖祖誕敷眾妙光宅上清貽厥孫謀屢彰幽贊今載三月十八日復現於通化郡雲龍巖晝現殊相空浮瑞色七耀五光之服玉童金媛之儀道釋人天作禮瞻奉昔真告傳於羊角寳祚無疆今宸儀炳於龍巖妖氛將殄豈惟歷代師授前王得一斯乃宗社降祥後昆惟萬申命藻繪示諸郡國若對陽寥之宇如臨太極之庭讚曰猗我烈祖闡教乘時理身理國曰希曰夷上開仙洞俯現靈姿昭融至道叶贊無為巖谷
增麗丹青罔遺神光灼灼淑景遲遲當朝稱慶列郡來思福祚流衍千齡在兹是歲六月二十六日壬寅宣下乾元二年己亥帝夜夢二青童導從至一宮闕謁見混元衣雲霞之衣冠九鳳之冠坐方席寳蓋凭玉几執白拂侍衛真人玉女神仙童子五天力士羅列極眾帝衣絳衣秉珪立侍於混元之後遊涉山海經歷甚遠帝一一潛記又見混元鬢髮皆黑及明宣下兩街訪諸瑞像於務本坊光天觀聖祖院果有黑髭老君之像圖寫以進帝
見大悅一如夢中所覩乃出帝真容令侍立於混元之後仍頒示天下普令供養代宗初於楚州安宜縣獲八寳因改安宜縣為寳應縣勑於所獲處造寳應觀遂改元為寳應元年大赦天下德宗貞元十年混元潛使金母累降於果州金泉山授鍊炁之術付女冠謝自然修習功成以其年十月十六日白日上昇後三月乃歸謂刺史李堅曰天上有玉堂最高老君居焉壁上皆題神仙之名注脚下云在人間或為帝王或為宰輔神仙入謁老
君皆四拜焉自然言訖遂却昇天敬宗寳歷二年丙午正月有事于南郊恭謝太清宮御駕將至長安縣主簿鄭翦忽見老君衣白衣容狀異常謂翦曰當此有眢井可速實之不然禍在不測翦驚惶顧其地已微陷遂併力實之因失老君所在駕至具以聞百官稱賀詔兵部侍郎韋處厚撰碑起居郎柳公權書立于實井之側乃編付史官其年十二月十八日柳公權書碑忽有勁風颯然而作廻旋不已乃見混元著紫衣金冠金履立於白蓮
花之上右手執五明扇左手垂下空中光明如金色權與鐫碑人贍覩良久因以物畫地記形像及畫畢混元忽以扇指空中流光四散乃騰虛而去眾皆側身仰視漸遠小沒於雲中遂上聞詔編事跡入碑文宗開成二年丁巳五月中書舍人高元裕為閬州刺史於州北八九里嘉陵江上小山之前忽見崖壁間光彩有異近而觀之石上有自然石文成老君真像眉髮衣冠巾履服飾無不周備旁有一人寬衣大袖持爐薦香後一人童子雙
髻高束謹若聽命皆非人力圖繪䥴刻所及元裕每有祈禱即紫炁上浮又有靈泉自涌士民請福無不驗遂刻石建宇以旌其瑞乃畫圖進呈乞編入史詔可武宗會昌元年勑以二月十五日大聖祖降誕之日為降聖節仍令兩京及天下諸州府設齋行道作樂賜大酺三日軍期急速亦不在此限永為常式懿宗咸通十年己丑九月十日徐州逆寇龐勛領徒黨三千餘人寇亳州太清宮其日宮北百姓三百餘人見老君自宮中乘空而南
須臾黑霧遍南川中羣賊迷路自相殺戮龐勛溺水而死汴州節度使太清宮使李蔚具以聞詔曰我國家系承混元教遵清靜苦縣舊里聖祖故鄉宮宇具嚴廟貌斯設昨者餘妖奔突縱火焚燒陰霧覆閉於晴空狂寇顛迷於道路散逸原野遂至夷平緬惟元功申兹靈貺內出青辭又委李蔚虔申告謝布示中外仍付史官十三年壬辰三月台州刺史姚鵠奏於天台山修老君殿於其地穿獲石函得冊文以進詔曰上天降祉厚地呈祥爰
有白簡靈書出於混元寳殿告國祚延洪之兆示坤珍啟迪之符顧此殊休宜為上瑞宣付史舘頒示四方廣明二年辛丑三月河中節度使王重榮奏據晉州申龍角山慶唐觀老君殿側柏木上瑞葛枯死重生先是武德中混元應現後於二木間立殿宇逾年栢木上忽自生葛蔓長十餘丈榮茂於常而後齊王奪嫡此蔓枯死旬月之後自其末青翠再生齊王遂敗後至中宗復位安史叛逆朱泚謀亂皆忽枯落久而復生廣明元年黃巢犯
關其年秋葛蔓枯死二年春枝葉重茂又於傍木上別生一枝旬日之中長五十餘尺相對繁茂有異於常奏詔褒美編付史官其前後祥異皆有詔勑蓋美乎葛藟慶其孫謀瓜瓞昭其遠祚混元流貺奕葉無窮者也僖宗駐驆西蜀中和二年八月甲辰進到帝令宣示內外三月壬辰亳州刺史潘稠差道士馬含章孫栖梧等奏太清宮自乾寧四年已後累有逆寇侵犯真源少或逾千多或數萬皆窺伺清宮欲為焚劫或來攻城邑或旁犯縣
城老君皆密垂神化忽起以濃雲或驅以陰風或擊以雷雹率皆顛沛尋至敗亡靈貺益彰神功罔測尋詔昇真源縣為畿縣仍內出青詞修崇告謝帝即稽首東拜八月十二日勑亳州太清宮是混元降聖之里名高道祖福廕皇基九龍之瑞井涵空一鹿之仙蹤在木累代之祺祥可紀近年之感應尤彰所宜嚴盛於福庭安可荒涼於靜宇潘稠能施善政久染真風廣出俸錢備修宮觀垣墉棟桶無不精新像設丹青彌加煥麗觀圖考事深
可慰嘉其住宮威儀道士具重元可賜紫仍號凝真先生道士馬含章孫栖梧並賜紫潘稠加金紫光祿大夫工部尚書餘並如故其年八月二十九日戊辰夜宗室李特立與道士李無為於成都府青羊肆元中觀混元降生舊地設醮祈真忽見紅光如彈丸許漸漸明大出於殿基東南竹林中跳躑入殿西梅窠下遂穿地三尺許得寳瑼一口長一尺一寸五分闊七寸四分一邊厚一寸三分有花文一邊厚一寸八分重一十二斤有古篆六
字各方二寸深三分鐫刻瑩潔迨非人工文曰太上平中和災九月庚辰西川節度使侍中陳敬瑄奏曰皇帝陛下稽古順天膺圖撫運凝懷至道屬想大同是用省方以明罪己深仁旁達於下土至德昇聞於上天符讖允臻祺祥間出降太上維持之命靖中和寇孽之災廼示明文爰形古篆足表祅氛即殄聖祚無疆克知收復之期便是清寧之日即宣示百官中書侍郎平章事韋昭度戶部侍郎平章事蕭遘門下侍郎平章事鄭畋御史中
丞張瀆宗正卿嗣曹王龜年表賀曰伏以雚蒲嘯聚車駕省方天災流行國家代有陛下降成湯罪己之詔驗王者有征之師顧彼兇妖即當殄滅清平既彰於兆朕幽贊爰覩其祕文赤雀銜書貺豈同於太上玄龜負卦慶難比於平災況因宗室齋醮之辰仍有祥光跳躑之瑞其為感現可謂丁寧又樞密使孝順融十軍十二衛都指揮使田令孜表賀曰今者又有維城來於仙觀至誠纔發嘉兆俄呈現此時在地之赤光是昔日度關之紫炁
及穿積土果獲古文驗逸勢於龍蛇即知平其梟獍來於沖邃理頗昭明既太上今與平災知中和永昌寳祚所現全因聖祖掘得又自皇枝捧此靈蹤可明天意且混元聖祖每逢多難皆有殊祥唯彼明驗備書正史昔於丹鳳門上告田同秀與天寳復國之期今又青羊肆中示李特立以陛下還宮之慶莫不天下幸甚乞付史舘詔可十五日李特立受太子校書李無為賜紫仍各賜縑帛二百疋二十一日又詔曰太上混元大帝與弟子文
始先生講真經於樓觀之臺約後會於青羊之肆便承雲駕俱入流沙仙記傳聞地圖標載自周昭至于此日歷數約二千餘年景象寂寥基蹤牢落今因廵幸靈貺昭彰殊光跳躍於庭前靈篆申明於林下塼含古色字驗休祥中和之災害欲平厚地之靈符乃現足表圓穹降祐聖祖垂休將殲大盜之兵戈永耀中興之事業須傳簡冊兼示寰區已付史官備令編錄仍模勒文字告示諸道及軍前其觀可改號為青羊宮仍置殿堂屋宇側近
屬觀田地約有兩頃已來散屬黎甿多植䓗䔉清虛之地難使薰蒸已賜錢三百貫便令收贖仍給公驗永歸淨廬宗子特立已加官道士李無為已賜紫所宜昇獎用荷慶靈敬瑄位冠公台風行郡國効節於延洪之代修心於道德之鄉遂令境內銷兵地中呈寳其為休美倍可嘉稱十月七日勑高品郭遵泰監建青羊宮土木工用並使內庫宣賜自獲靈瑞之後至是月癸丑近屬羣寇相次擒戮旬月之內遂致清平駕幸青羊宮頒賜有差
李特立賜緋授龍州錄事參軍又下詔曰太上垂祥青羊應現禮宜崇飾用答殊休諸道州府紫極宮宜委長吏量事修飾仍選有科儀道士祭醮是月乙卯奏收復京城有以見大道垂休聖祖昭祐洪圖延永唐祚無疆者也又勑翰林學士承旨尚書兵部侍郎知制誥樂朋龜撰碑
子／宗教／正統道藏／洞神部／眾術類／許真君石函記／卷上　之五之二／日月雌雄論(P.第32冊　478-1)..[上海涵芬樓影印本]
日月雌雄論
夫南華至極金闕神室圓明廣大浩劫無窮輪須彌兮無差曉夜霞散落兮處暗處明循環九十萬億行健而布氣生靈日華天寳龍光照耀烈火霞明燄燄通靈通靈達聖恍朗飛䰟䰟飛晶靈透體光明光圓九萬周帀金城陽洞之中空青之林須神龍化中有金神金剛密跡紫霞鬱鬱紫壽紫神霞英英生紫
壽紫生霞英紫靈潛應而出紫真青陽紫極至真至靈生生相續元始元晶者晶乃英靈獨透元始者為萬寳之初先也傳萬氣之祖氣藏萬物之元氣氣本無質神運氣化上則經天下則緯地交躔如度合景如梭一往一來南而復北日道南行萬物形消數極日迴北陸萬物潛應皆生黑赤二道交躔黃道運行南北人能觀天之道執天之行招攝龍晶虎飡霞餌須是玄門匠手能修金鼎調爕則以陰陽盜虛無自然成質虛無何有象逐何
生幽陰隱兮內懷鉛德火動兮外陽舞空勝光八萬丈下臨神室無窮流霞駐景深入虛極之庭補助河東運入明堂正德寳華光滿五彩霞生兮化青青之土火動兮變灼灼之紅蓮慘陰無光兮真鉛沉黑舒陽現明兮真汞浮白潔白見寳兮可造黃金䰟定魄凝兮片片霞新馬齒如霜兮水銀成粉能點死尸兮歸䰟復醒其功莫測兮鬼神莫能驅其奧火數難明兮至聖莫能知其用玄元妙化若有若無若有者真鉛而有象若無者火自於
虛無離火虛化兮華化火華化全憑兮火化功孰能用兮無中化火丹砂就兮火化無中有火隨爻變無遂火無生丙辛之氣兮化真水而滋乙庚化真金丁壬之氣兮化真木能滋戊癸化真火甲己之氣化真土土能生萬物為丹母父母傳胎列名九九道元年是曾祖子子孫孫子繼父乾道成男坤道女青道氣出黃道東迅雷忽發昇青空雷天大壯震東卯四陽應候榆華老凋零落葉亂紛紛斗轉星移魁在卯白道氣出黃道西鬱鬱金華
生金雞金生西旺兌西酉薺麥何曾不衰杇四陰風地觀斜陽斗轉星移罡在酉赤道氣出黃道南熒熒赫赫常炎炎正陽火旺離南午巳午至丁一陰祖天風遁起火瓓珊盛極則衰衰在午黑道氣出黃道北華池神水元烏黑黑中漸長一陽生復卦因茲發兆萌黃鍾建子漸通理天地經綸復更始日行黃道運其中月行九道為太一九道九鼎至神室上古軒轅曾制服黃帝乘龍昇紫微七十二臣皆羽客登雲天兮步虛空飛入金城兮丹
霄偃仰從茲得作真銓客曾遇神君賜大藥隨鸞從駕經峨嵋不枉區區受勞役茅茨不剪路難行荊棘侵天沒遠山峨嵋峻嶺難登涉禮請皇人駕晚還不受傍門并小術不言咽唾成金液不煉小便為秋石不言辟榖與休粮不解搖肩并數息不曾閉目弄精䰟不言握固擒魔賊不言陰景滋靈物不言三峯御女術成道成仙上上機世間學者不能依說與凡流都不信讀了旌陽記可知
子／宗教／正統道藏／洞神部／讚頌類／明真破妄章頌　淵五之二／金光召雷(P.第33冊　315-2)..[上海涵芬樓影印本]
金光召雷
金光灼灼照雷城百萬雷兵稟令行不用符圖并呪訣旱天能雨雨能晴
子／宗教／正統道藏／洞神部／讚頌類／明真破妄章頌　淵五之二／普度有法(P.第33冊　316-1)..[上海涵芬樓影印本]
普度有法
普度工夫又不同金光灼灼照羅酆黍珠一顆空懸處太極還歸无極中
子／宗教／正統道藏／太玄部／真誥／卷之十七　定七／握真輔第一(P.第35冊　152-2)..[上海涵芬樓影印本]
羲頓首頓首奉告承尊體不和餘𤵜連動懸
情灼灼想當偶尓行損承欲章書自陳亦足以斷注鬼之害也夢悟亦不可專信惟當以心鎮之耳尋復平承楊羲頓首頓首
子／宗教／正統道藏／太玄部／道樞／卷之十三　初一／鴻濛篇(P.第35冊　286-1)..[上海涵芬樓影印本]
其三曰昨朝姹女啟靈扉果見神仙會紫微滿殿星辰環帀位兩輪日月往來飛鼕鼕天鼓連空響灼灼金花照地暉三洞真人相見後玉皇齊賜六銖衣
子／宗教／正統道藏／太玄部／黃帝內經素問補註釋文／卷之四十二　令七／五常政大論篇(P.第36冊　90-1)..[上海涵芬樓影印本]
其用燔灼
灼燒也燔之與灼皆火之用
子／宗教／正統道藏／太玄部／黃帝素問靈樞集註／卷之十一　業九之二／師傳第二十九(P.第36冊　303-1)..[上海涵芬樓影印本]
黃帝素問靈樞集註卷之十一
師傳第二十九
黃帝曰余問先師有所心藏弗著于方余願聞而藏之則而行之上以治民下以治身使百姓無病上下和親德澤下流子孫無憂傳于後世無有終時可得聞乎岐伯曰遠乎哉問也夫治民與自治治彼與治此治小與治大治國與治家未有逆而能治之也夫惟順而已矣順者非獨陰陽脉論氣之逆順也百姓人民皆欲順其志也黃帝曰順之奈何岐
伯曰入國問俗入家問諱上堂問禮臨病人問所便平聲黃帝曰便病人奈何岐伯曰夫中熱消癉則便寒寒中之屬則便熱胃中熱則消榖令人懸心善飢臍以上皮熱腸中熱則出黃如糜臍以下皮寒胃中寒則腹脹腸中寒則腸鳴飱泄胃中寒腸中熱則脹而且泄胃中熱腸中寒則疾飢小腹痛脹黃帝曰胃欲寒飢腸欲熱飲兩者相逆便之奈何且夫王公大人血食之君驕恣從欲輕人而無能禁之禁之則逆其志順之則加其病便之奈何
治之何先岐伯曰人之情莫不惡死而樂生告之以其敗語之以其善導之以其所便開之以其所苦雖有無道之人惡有不聽者乎黃帝曰治之奈何岐伯曰春夏先治其標後治其本秋冬先治其本後治其標黃帝曰便其相逆者奈何岐伯曰便此者食飲衣服亦欲適寒溫寒無凄愴暑無出汗食飲者熱無灼灼寒無滄滄寒溫中適故氣將持乃不致邪僻也黃帝曰本藏以身形支節䐃肉候五藏六府之小大焉今夫王公大人臨朝即位
之君而問焉誰可捫循之而後答乎岐伯曰身形支節者藏府之蓋也非面部之閱也黃帝曰五藏之氣閱于面者余已知之矣以肢節知而閱之奈何岐伯曰五藏六府者肺為之盖巨肩陷咽候見其外黃帝曰善岐伯曰五藏六府心為之主缺盆為之道骨有餘以候𩩲𩨗黃帝曰善岐伯曰肝者主為將使之候外欲知堅固視目小大黃帝曰善岐伯曰脾者主為衛使之迎粮視脣舌好惡以知吉凶黃帝曰善岐伯曰腎者主為外使之遠
聽視耳好惡以知其性黃帝曰善願聞六府之候岐伯曰六府者胃為之海廣骸大頸張胸五榖乃容鼻隧以長以候大腸脣厚人中長以候小腸目下果大其膽乃橫鼻孔在外膀胱漏泄鼻柱中央起三焦乃約此所以候六府者也上下三等藏安且良矣
子／宗教／正統道藏／太玄部／素問六氣玄珠密語／卷之四　基三／天運加臨紀篇(P.第36冊　462-1)..[上海涵芬樓影印本]
庚寅上正徵少陽相火司天熱行於上正化盛而實勝而不復熱化二從本生數也長氣炎令收氣失令生氣自正肺藏病甲蟲災民病上熱煩滿治之以鹹寒以水伏火熒惑夕見而灼灼太白五更為啟明
子／宗教／正統道藏／太玄部／雲笈七籤／卷之十九　優九／三洞經教部　十四／經　十／老子中經下／第三十四神仙(P.第37冊　312-1)..[上海涵芬樓影印本]
第三十四神仙
經曰食日之精可以長生緣茲上天上謁道
君其法常以月一日二日五日七日九日十一日十三日十五日日初出時被髮向日瞑目念心中有一小童子衣絳衣文彩五色灼灼正赤兩手掌中亦正赤以兩手掌摩面下至心止十二反為之念天日精正赤黃氣來下在目前存入口中咽之一九以手摩送之拊心祝曰
景君元陽與我合德俱養絳宮中小童子須臾復念心下至丹田中止以手摩送之以日託心心得日精已乃神仙矣
子／宗教／正統道藏／太玄部／雲笈七籤／卷之四十八　攝八／祕要訣法行持旨要　四／明照法(P.第37冊　614-1)..[上海涵芬樓影印本]
明照法
照鏡欲見形之法當小開戶居闇向明暫閉目思想見面形初時若殊無所見中宿之後漸漸洞遠自見面目巾幘心中了然開明平旦及日入此時最好若日盛明當小開戶在灼灼中闚鏡無所見也若火下照鏡當以火自遠勿得逼近火欲開目照鏡自視形體當在灼灼明中無若若欲閉目思見面形當居
闇向明然後形耳照鏡大要當安臥思想精誠未臥之間使身體條條須臾之頃當有赤黃從額上出照耀一室中於是彷彿恍恍如覺如臥便自見面形在光中對共相視如頃即便消滅臥覺之後輒復照鏡欲臥思之如前法當夕夕自見也或臥覺兩面相對見或己形兩人相併坐或臥寐之間見好神童玉女年十五六好衣服頭額正見輒再拜或耳邊聞語聲天下吉凶萬事皆預知之或在壁東見壁西或暮臥夢照鏡或還光內視五藏
當以申始
子／宗教／正統道藏／太玄部／雲笈七籤／卷之八十六　存七／尸解　三／甯先生(P.第38冊　177-1)..[上海涵芬樓影印本]
甯先生
十真記曰甯先生者古之神仙在黃帝之前
常遊四海之外崑丘之下有蘭沙之地去中都萬里其沙隨步隨沒不知淺深非得道之士莫能涉之沙如細塵風吹成霧泛泛而起有石藍之花輕而堅勁一枝千花千年一開隨風靡靡名曰青藍花灼爍可翫又有魚鼈龍蛇飛於塵霧中光生因翫藍花常遊其地又食飛魚而死臥沙百餘年蹶然而起形容復故乃作遊海詩曰青藍灼灼千載舒百齡暫死食飛魚
子／宗教／正統道藏／太玄部／雲笈七籤／卷之一百六　甘六／傳　四／馬明生真人傳／白日昇天臨去著詩　二(P.第38冊　361-1)..[上海涵芬樓影印本]
其二
天地自有常人命最險毳年若驚弦發時猶
輕矢逝雖有灼灼姿玉為塵土穢林草無秋耀綠葉豈終歲惜此繁茂推哀彼寒霜厲有存理必亡有興故有廢真官戲玄津與物無凝滯神沖紫霄內形棲山水際對虛忘有懷遊目託容裔風塵將何來真道故可大
子／宗教／正統道藏／太玄部／伊川擊壤集／卷之六　賤六／垂柳長吟(P.第39冊　553-2)..[上海涵芬樓影印本]
垂柳長吟
垂柳有兩種有長有短垂唯兹長一種偏與靜相宜院宇深春後亭臺晚景時不勝煙冪羃無柰日遲遲霢霂雨初過清泠風乍吹章臺街左右華表柱東西起眼出墻樹拂頭當路枝翩翻綠羅帶縹緲縷金衣蕩颺飄晴絮繽紛舞暖絲絲牽寸腸斷絮入萬家飛婀娜王恭韻婆娑趙后姿脩妍張緒少柔軟沈侯羸濯濯青拖地毿毿翠遶池般添花灼灼引惹草萋萋鬱鬱籠山館踈踈映酒旗贈人人
自泣駐馬馬還嘶影裏咿啞去陰中轣轆歸淒涼裝暝靄淡薄掛斜暉懊惱輕攀折憂愁重別離早衰緣傍道先茂為臨溪樓外蟬纔噪橋邊鶯又啼生憎遮望眼死恨學粧眉遠客莫知數長條曾繫誰經霜儘憔悴來歲却依依
子／宗教／正統道藏／太玄部／伊川擊壤集／卷之十一　禮一／流鸎吟(P.第39冊　589-2)..[上海涵芬樓影印本]
流鸎吟
遷喬固有之出谷未多時正嫰簧為舌初新金作衣替花言灼灼代柳說依依柳外晚猶囀花前曉又啼啼多因雨過囀少為春歸莫遣行人聽行人路正迷
子／宗教／正統道藏／太玄部／宗玄先生文集／卷中　尊四／遊仙詩(P.第39冊　792-1)..[上海涵芬樓影印本]
縱身太霞上眇眇虛中浮八威先啓行五老同我遊靈景何灼灼祥風正寥寥簫歌振長空逸響清且柔遨嬉無近賞顧眄皆真儔不疾而自速萬天俄已周
子／宗教／正統道藏／太玄部／宗玄先生文集／卷中　尊四／步虛詞(P.第39冊　794-1)..[上海涵芬樓影印本]
灼灼青華林靈風振瓊柯三元無冬春一氣清且和廻首邇結璘傾眸親曜羅豁兹制六天流鈴威百魔緜緜慶不極誰謂椿齡多
子／宗教／正統道藏／太玄部／純陽真人渾成集／卷上　尊七之二／勸世吟(P.第39冊　825-1)..[上海涵芬樓影印本]
一丸丹藥久烹成高射崑崙灼灼明佇鼎自令龍虎伏開爐須遣鬼神驚大包天地應還窄細入塵沙不太盈頑石點來金可就人收爭得不長生
子／宗教／正統道藏／太玄部／純陽真人渾成集／卷下　尊八／七言律詩(P.第39冊　832-2)..[上海涵芬樓影印本]
金鎚灼灼舞天堦獨自騎龍去又來高臥白雲觀日窟閑眠秋月擘天開離花片片乾坤產坎蘂翩翩造化裁晚醉九巖回首望北邙山下骨皚皚
子／宗教／正統道藏／太玄部／上清太玄集／卷之五　上五／七言絕句(P.第40冊　127-1)..[上海涵芬樓影印本]
蒼龍老虎媾紅爐玄牝丹風任吸呼灼灼焰輝三昧火明明照破舊昏衢
子／宗教／正統道藏／太玄部／上清太玄集／卷之六　上六／五言全篇(P.第40冊　146-2)..[上海涵芬樓影印本]
大道現三身三身緫一真驪龍潛匿水丹鳳起祥雲兩竅傾金液雙關煉玉神惠光飛紫闕灼灼耀天輪
子／宗教／正統道藏／太玄部／上清太玄集／卷之七　上七／育性頌(P.第40冊　154-1)..[上海涵芬樓影印本]
育性頌
惚去蟾宮育性胎潛龍水底沐丹胚須知守黑為根蒂自有靈華燭性臺混沌之中明太一杳冥不測瑩心懷堪遵慧魄陽生處灼灼玄珠自往來
子／宗教／正統道藏／太玄部／上清太玄集／卷之八　上八／趙仙問谷神不死(P.第40冊　171-2)..[上海涵芬樓影印本]
趙仙問谷神不死
谷神不死立天根玄牝綿綿亘古存北海溟
溟騰地魄南洋灼灼降天魂
子／宗教／正統道藏／太玄部／上清太玄集／卷之八　上八／劉家郎君問陽神(P.第40冊　173-1)..[上海涵芬樓影印本]
劉家郎君問陽神
元精一派匝天心灼灼凝祥匿幻陰渾似流
星騰古月有如走玉間飛金
子／宗教／正統道藏／太玄部／上清太玄集／卷之十　上十／神(P.第40冊　204-2)..[上海涵芬樓影印本]
神
神神無相法身心之寳道之珍大包天地細入微塵撥開星斗柄斡轉日光輪暗藏不測之機明分太古玄真匝破千門開萬法長空灼灼化陽純
子／宗教／正統道藏／太玄部／上清太玄集／卷之十　上十／德(P.第40冊　207-1)..[上海涵芬樓影印本]
德
德德滋生萬物徧東西徹南北灼灼無形太空默默擘開龍鳳髓劈碎天筋骨金精迸撒流霞透入乾坤恍惚神光燦燦結團紅收來
送入金烏窟
子／宗教／正統道藏／太平部／洞玄靈寳道學科儀／卷下　儀八／明鏡要經品(P.第41冊　721-2)..[上海涵芬樓影印本]
明鏡要經品
科曰凡是道學當知照鏡欲令見形之法當
以小開戶居暗向明暫閉目思想見面形初時漠漠殊無所見中宿之後漸漸洞遠自見面目朗朗開明平旦及日未入此時最好若日中盛明之時當小閉戶在灼灼中窺鏡終無所見也莫在火下照鏡當以火自遠勿得逼近火光若欲開目照鏡自視形體當在灼爍明中無所苦若欲閉目思見面形居闇向明然後視形耳照鏡大要當安臥思想精誠凝至欲臥未臥之間體條條常須臾之頃當有赤黃光從額上出照耀一室中於是髣髴
怳惚如覺如臥便自見面形在光中對共相視如頃即便消滅臥覺之後輒照鏡欲臥便臥思之如前法當夕夕自見也或臥覺兩面相對或見己形兩人共并坐或臥寐之間見好神童玉女年十五六好衣服頭額正見輒再拜或身邊聞語聲天下吉凶萬事皆緣預知之或自在壁東見壁西或暮臥夢照鏡或還光內視五藏照鏡當以甲始立規之法以明鏡九寸無令面中有疵瑕正令清明左右各去一尺五寸與目齊澡盛井花水著下也
夜照鏡宜用麻油火也自見形分下地再拜長跪言吾與子同體今與子分形萬年乞丐常與子相隨身形不衰萬年相隨受視中明鏡先視形見眾物聽聞人語聲修明鏡有三童九女侍之三童長六尺九女長五尺明鏡君官屬將吏百二十人治關陽宮主人兩目童子精光視見景知吉凶也昔有磨鏡道士賃為百姓磨鏡止責六七錢無他法唯以藥塗拭之而鏡光明可以分形變化又能令人聦明逆知萬年又能令人與諸天神相見行
其道得法則諸神仙皆來道士得道矣道士在石室之中常當懸明鏡九寸於背後以辟眾惡又百鬼老物雖能變形而不能使鏡中景變也見其形在鏡中則便消已無為害也
子／宗教／正統道藏／太平部／重陽全真集／卷之三　枝三／詞　一／調笑令　一(P.第43冊　445-1)..[上海涵芬樓影印本]
晝夜樂
便把戶門安鎖鑰內中更蘊奇畧安爐竈鍛鍊金精養元神修完丹藥一粒圓成光灼灼虛空外往來盤礴五彩總扶持也無施無作冥冥杳杳非投託占盈盈赴盟約蓬萊路永結前期定長春瑤英瓊萼等接清涼光徧爍放馨香自然雯作裏面禮明師現真歡真樂
子／宗教／正統道藏／太平部／重陽全真集／卷之九　枝九／歌詞詩／竹杖歌(P.第43冊　483-1)..[上海涵芬樓影印本]
竹杖歌
一條竹杖名無著節節生輝輝灼灼偉矣虛心直又端裏頭都是靈丹藥不搖不動自閑閑應物隨機能做作海上專尋知友來有誰堪可教依託昨宵夢裏見諸虬內有四虬能跳躍杖一引移一脚頂中迸斷銀絲索攢眉
露目震精神吐出靈珠光閃灼明艶挑來固樂然白雲不負紅霞約
子／宗教／正統道藏／太平部／重陽全真集／卷之十二　交二／詞　八／惜芳時　一(P.第43冊　522-1)..[上海涵芬樓影印本]
惜芳時
緣重下手并安脚頓得來真真沒錯金鑪立起瓊花作燒煉出這般丹藥　三田九轉明光爍八脉上四門開却虛空一點成灼灼無言說自然邀約
子／宗教／正統道藏／太平部／重陽分梨十化集／卷上　交七之一／真歡樂(P.第43冊　572-1)..[上海涵芬樓影印本]
真歡樂
便把戶門安鎖鑰內更蘊最奇略安鑪竈鍛鍊金精養元神修完丹藥二粒圓成光灼灼虛空外往來盤礴五彩緫扶持也無施無作冥冥杳杳非投託占盈盈赴盟約蓬萊路永
結前期定長春瑤芳瓊萼等接清涼光徧爍放馨香自然雯作裏面禮明師現真歡真樂
子／宗教／正統道藏／太平部／長春子磻溪集／卷之一　友一之二／七言律詩／王宅月桂(P.第43冊　603-2)..[上海涵芬樓影印本]
王宅月桂借其義也
太原門下景幽深一簇仙花壓古今根榦發從雲上面祖宗來自月中心香苞灼灼披紅粉茂葉重重鎖綠陰朵朵精神皆異俗飄然特使眾人欽
子／宗教／正統道藏／太平部／法海遺珠／卷之十五　弗四／奏傳混鍊法式／召符吏呪(P.第45冊　510-2)..[上海涵芬樓影印本]
召符吏呪
清清靈靈符吏出營飛風走電三界巡行聞吾呼召赴壇通名一呼百應不得慢輕急急如律令
仰勞汝等功曹將吏傳誠達悃為吾召集本靖土將元帥以及差降諸階大法中帥將吏兵疾速到壇明彰報應汝等疾速分司召請立伺感通
呪曰
符使符使吏兵吏兵功曹功曹出幽入冥領此指揮召集將兵速臨壇所火急奉行吾在
壇前卓劒守待下令一聲
杳杳冥冥天地同生神化倏忽聚而為形聞召即至有感通靈北院將兵疾速降臨急急如律令
焚香召請本靖主將判靖都元帥副將元帥北極驅邪院主將罡頭總攝大將九獄力士五丁神將守牢神將追槌力士斗下帥將吏兵等即賜降臨立伺昭報
呪曰
北帝有將職掌驅邪神通廣大利爪長牙威
動天地炁布雲霞統領兵吏驅使夜叉後擁劒戟前走雷車威風戞地走石揚砂功賞正道收捕精邪為禍等鬼盡底擒拏急急如
律令
呪畢掐卯文吸北炁吹香爐上存北院將兵黑旗隊仗紛紛立在壇前
焚香關召雷霆飛捷報應張使者疾速到壇明彰報應
掐辰文念呪曰
飛捷將軍速降臨速降臨太靈真太靈真吾
奉帝君𠡠速召雷部神汝等急奔雲急急如康民律令𠡠疾存至
汝是雲中赫殺天喜尊神一直往東南方巽宮召集玉府玉樞五雷使院雷霆都司太乙紫微雷霆司北帝雷霆司逢萊都水司各二大元帥六大神將雷兵一千二百眾雷霆猛吏判官辛都督玉卿雲雷判官謝真君中天歘火律令大神鄧元帥雷公江將軍電母秀將軍風伯方將軍雨師陳將軍疾速到壇顯楊正教
雷局子文取東南炁念呪曰
天玄大空六龍金精吾召太極將吏速行四司降兵雷火風生玉京敕下不得留停急急如雷霆火令攝
天地神光精兵伏藏雷師鼓風日月煇煌我誦大洞兵甲狂忙赴吾壇所魁星天罡急急如律令
呪畢向東南巽方存雷神歘火騎龍領雷兵紛紛至壇前
焚香關召玄靈璇璣府正一靈官院潘元蔡
敏二使者張孫二直符合屬官君將吏疾速到壇明彰報應
呪曰
唵嗚吽吒嗚吽㖂元敏速來娑詞三遍
焚香召請都天元帥陳靈官橫天元帥馬靈官衝天元帥朱靈官火瓢副將火磚副將白蛇火鴉大將無面目大將金鎗火索大將金磚火瓢大將六天混元吏兵等輔佐行持明彰報應
呪曰
靈官元帥三頭九目驅山塞海烈焰飛空都天靈官嚴駕火龍丁甲大將捉鬼尋踪火部靈官烏鵶先鋒鐵瓢火焰縛鬼擒兇白蛇大將吐炁為龍流金灼灼擲火前衝吾今召請速降當空大帝有敕不得縱容急急如律令罡神性急神最為尊鼻流黑霧罩定乾坤手持寳劒脚踏火輪邪魔聞者膽碎心驚聞吾召請速出天門急急如律令
埳辰文取天門炁
焚香召請地祇司謝佑使者泰山沿路土地
神祇疾速到壇受今差委
呪曰
黑殺聖黑殺靈召符吏赴壇庭急急如律令焚香關召獨體地祇司翊靈昭武溫使太保并部下崔盧鄧竇四大天丁神將疾速赴壇立伺昭報
呪曰
乾元火𠡠合明威光帝命所降五嶽承當符吏立至猛將速來奉
上帝敕急召翊靈昭武溫使太保速降壇前
急急如律令
焚香關召北魁玄範府神虎雄左玉曹統制百節三魂主伯大聖何元帥神虎雌右武鸞部衞七魄血炁主吏大聖喬元帥張魏侯三部追魂使者攝魂召魂追魂大神魯桓劉吳四大將軍追魂引魂童子追攝合屬官君將吏疾速到壇顯彰報應
呪曰
玄天玉札寅神虎符文卯混元真精辰與符契合巳太一玄冥午開陽啟陰未萬神敬聽
申敢不奉迎酉神虎玉女戌神虎吏兵亥一切攝至子不得留停丑稟受符命三指下宣告寒庭三指中追魂攝魄三指上見影見形未來臨法會午奏功玉京急急如律令
焚香關召太乙火府法中總統李元君祝元君威光掌令總監大神丘元帥副將震雷霹靂行令大神王元帥散雲飛霧掌令大神陳元帥運風變化青雷大神李元帥誅魔殺鬼馘伐大神孔元帥火雷伐惡大神崔元帥水雷洞耀誅伐大神周元帥電光普照飛火大
神紀元帥驅雷致雨黑雷大神劉元帥飛雷急捉主律大神林元帥玄省直符驅雷大神白元帥三天持奏使者謝元帥都督莊元帥急奏張元帥朱朱劉張楊五方五大雷神高陶崔趙直壇四大天將孟黃馬陳四大雷神雷公電母風伯雨師等雲集到壇受今差委
呪曰
唵吽吽兠術梵應雷轟攝
真王敕命玉帝頒行天下萬神聽令吾壇不得有違急急如神霄元降口敕律令
焚香關召洞玄大法中主法炎帝鄧天君太乙華陰流光朱天君太乙火鈴飛光上聖天君太乙木郎上聖天君三五九陽邵陽火師閭神君蔡金蘇陳張蔣畢程八大神君流金火鈴謝大仙火栖火伯周元帥陰陽運雷甯任二大元帥蒼牙鐵面劉天君太乙玉笈劒尖法中官將洞玄內外垣九天左右院合屬雷將雷兵五方蠻雷使者各部至真大神各請臨壇受今委役
呪曰
吽𠻣哆哆哆哆哆嗏哆咖𠺗唏咦啼噠㗭唎哆嗏喼咥一如元始洞玄雷霆帝君律令一炁三遍
焚香關召清微大法中西臺都督狼牙猛吏陳元帥副將石元帥九天應元捷令靈飛神元符使張使者請降玉樞經法中雷烈炅元帥鄧辛張荀劉五大天君速赴壇前明彰報應疾
焚香關召南極天樞北極天心正法中三光符吏斗下靈文天心法部帥將吏兵白捉五
雷大法中雷門左伐魔使知南極天樞院總轄雷霆都司一府二院三司事苟元帥雷門右伐魔使知北極驅邪院主管雷霆都司軍轄事畢元帥三十六雷鼓力士七十二考召神祇陳劉孫張四大使者速赴壇前立彰報應
呪曰
唵吺呮咈攝左離右坎
焚香關召酆都朗靈馘魔上將關元帥隨行官將合屬吏兵速赴壇前明彰報應
呪曰
唵天子機午地卯速酉攝掐中煞文
唵子吽丑吽中㗶兌吒未速子攝午
焚香關召正一玄壇金輪𠡠法趙元帥副將黃元帥左副將伍元帥右副將白元帥虎衞二司八王猛將六毒大神五方雷將五方猖兵二十八宿神王天和地合二大官將四丁大神等聞今召請火急到壇
呪曰
微妙真空丑神霄靈宗丑驅雷役電申走火
行風煞神威無量亥捉縛妖兇戌神雷聲動兌神雷吼噉煞神鴉一噪巳萬鬼擁到巽萬鬼滅踪煞入雷局急急如
正一老祖天師六合無窮高明大帝律令
焚香關召上清天蓬門下一炁都統大將周元帥飛鷹走犬大將軍四目老翁陳將軍黃判官雷使者無義神王威劒神王無面目神王聾兵啞將天騶甲卒直月五將軍三十六員大天將靈官玉女鐵钁神王漁師獵師網師血盆大將軍上元唐將軍中元葛將軍下
元周將軍收魔食魔吏收鬼食鬼吏收炁食炁吏收精食精吏收疰食疰吏收兇食兇吏收殘食殘吏收毒食毒吏誅巫破廟吏部下引𨷵料𨷵料殺神王戰伐神王行符收鬼料逆吏兵斬鬼勘鬼煞鬼禁鬼捕鬼吏兵爭功入陣尋鬼逐鬼捉鬼縛鬼枷鬼考鬼吏兵執符持節行印大神等聞今召請疾速到壇
焚香關召都天雷首歘火律令鄧元帥負風猛吏銀牙耀目辛元帥火雷飛捷伐惡報應張使者魔明赫猛焜電烈煞惡轟先天五使
者蔣畢華雷陳斬勘五使者馬郭方鄧田蠻雷五使者馘留忽畢肇龍雷五使者王張關石蕭嶽雷五使者雷公電母風伯雨師大神雷霆煞伐主執威神蒼牙鐵面劉天君紫微沖天運雷孔元帥地司太歲殷元帥管不信道法朱元帥雲集到壇立彰報應
焚香關召太極祭鍊普度院丹天左衞大將軍右衞大將軍天洞天真大神三部召魂攝魄升度一行官吏並賜到壇顯揚道法
呪曰
无上玄元太上道君教臣行符照破幽獄死魂出離七祖升遷太極官將速赴壇前急急如律令
死魂受鍊仙化成人生身受度劫劫長存隨劫輪轉與天齊年永度三途五苦八難超凌三界逍遙上清急急如律令
想仙翁同丹天將軍水火二將各各至壇
焚香關召酆都考召院王盧二功曹使者疾速到壇受今委役
呪曰
唵嗚輪呢攝
焚香關召東北方酆都考召院焦曾二真君韋劉王孟車夏劣桑內壇八大將軍溫鍾朱徐張沈陳謝外壇八大將軍聞今關召立至壇前
呪曰
吾為天地所使周行天界罰捕魔兵四直直壇當召三官取受九府四司五帝考官巨天力士牛頭獄卒執罰神兵司錄司命司功司殺一切判吏并神兵急召酆都三元帥判吏
一百二十靈官直壇降臨助吾真炁聽吾
太上行衙當院律令寅文柬北炁
唵喝嘍啼嘍咭嘍唵唧嚧唎風雷噠嚧烏屠勑攝
焚香關召諸階法中收邪食邪吏收鬼食鬼吏收毒食毒吏收炁食炁吏天醫使者尚藥靈官治病功曹齊赴壇前明彰報應
子／宗教／正統道藏／太平部／法海遺珠／卷之三十二　離十／北帝四聖伏魔祕法／四部大呪(P.第45冊　653-1)..[上海涵芬樓影印本]
四部大呪
紫微之敕運動靈文降行天地帝臣天蓬紫微大帥萬神祖宗天猷副帥遊行太空黑煞大聖堯火斬兇真武角將乞水玄酆天關地軸水火交攻蒼崖烈曜萬象熔熔一炁包舍丙離巽風東南舉發浩浩無蹤日月昏暗山河掃空黑霧蕩逆風部神翁風輪轉擲萬里
傾崩鐵戈鐵扇鐵虎鐵龍風飄仙聖震動雷公雷電灼灼霹靂轟轟震宮仙仗雷部神翁霹靂大神董鄧璩農雷斧雷鎚雷火天童四目老醜巨爪魚龍雷電雹泊水炁溶溶坎宮北帝江河海潀騰騰布水淼淼波洪龍神變現汎逆波淙九帝御子雨伯風北方使者引水輪東陰宮烈焰火帝燒空上方真火下方冥火東方日火西方金火南方烈火北方神火中黃內火炎炎天風火仙火帝火輪火鐘火精童子火部仙通炎天火炁罩滿虛空
北帝有敕主令天蓬號召四部飛捕邪蹤急急奉北帝敕四聖令
敕遣呪
紫微敕命號令萬神飛罡巽戶震雷發聲坎宮致雨離火奔衝雲飛霄漢雷電相從伏魔四將統攝雷公龍虎騎吏煞鬼無踪穿岩破廟斬怪擒龍降魔攝惡治病除兇三五吏兵大布威雄隨吾符命速立神功急急奉
北帝敕四聖令
子／宗教／正統道藏／太清部／太上老君中經／卷下　退九／第三十四神仙(P.第46冊　231-2)..[上海涵芬樓影印本]
第三十四神仙
食日之精可以長生緣茲上天上謁道君其法常以月一日二日五日七日九日十一日十三日十五日日初出時被髮向日瞑目念心中有一小童子衣絳衣文彩五色灼灼正赤兩手掌中亦正赤以兩手掌摩面下至心止十二反為之念天日精正赤黃炁來下在
目前存入口中咽之一九以手摩送之拊心祝曰
景君元陽與我合德俱養絳宮中小童子須臾復念心下至丹田中止以手摩送之以日託心心得日精己乃神仙矣
子／宗教／正統道藏／正乙部／大惠靜慈妙樂天尊說福德五聖經　滿一之一／第五丹天降魔大元帥(P.第48冊　3-2)..[上海涵芬樓影印本]
此真形睿號普可受持信女善男常當讀誦功德甚大利益無窮凡叨覆載之安居悉向
神祇之宰制是故
靈觀尊聖在天為五帥在世為五王勇烈明靈威權至重有賜福消災之力有賞善罰惡之功貧富差殊窮通雖異然隸攸司之考覈悉歸
上聖之裁量功過昭然絲毫弗謬知作善降祥之美杜為愆釀惡之因垢翳若除慧光明朗災尤消釋福慶咸臻凡有上士於三元八節五臘生辰持誦是經外祛災癘內益經營神祇密護於門庭魔鬼遠離於境界功圓果
滿獲大吉祥爾時
天尊即說靈觀咒曰
靈觀元帥　顯烈威雄　通天徹地　擲火奔風
上飛丹雀　下驟朱龍　金光灼灼　黑霧曚曚
邪魔喪膽　鬼魅潛蹤　安民護國　伐惡除凶
災禍消滅　福德興隆　五靈真炁　降我身躬
所求皆遂　有願克從　北帝勑令　要立神功
急急如律令
子／宗教／正統道藏／正乙部／上清明鑑要經　滿九／作明鏡法經第一(P.第48冊　87-1)..[上海涵芬樓影印本]
作明鏡法經第一
照鏡欲見形之法當小開戶居闇向明暫閉目思想見面形初時漠漠殊無所見中宿之後漸漸洞遠自見面目巾幘心中眼眼開明平旦及日入此時最好若日盛明當小閉戶在灼灼中闚鏡終無所見也
火下照鏡當以火自遠勿得逼近火欲開目
照鏡自視形體當在灼灼明中無苦若欲閉目思見面形當居闇向明然後見耳照照鏡大要當安臥思想精誠未臥之間體條條常須臾之頃當有赤黃從額上出照耀一室中於是彷彿怳惚如覺如臥便自見面形在光中對共相視如頃即便消滅臥覺之後輒復照鏡欲臥便臥思之如前法當夕夕自見也或臥覺兩面相對或見巳形兩人共併坐或臥寐之間見好神童玉女年十五六好衣服頭額正見輒再拜或耳邊聞語聲天下吉凶
萬事皆預知之或在壁東見壁西或暮臥夢照鏡或還光內視五藏照鏡當以甲始
子／宗教／正統道藏／正乙部／道法會元／卷之一百十九　華六／太極都雷隱書　六／入罡存念訣(P.第49冊　777-2)..[上海涵芬樓影印本]
入罡存念訣
巽　玉清神罡上應天倉雷霆鼓陣三五邵陽存膽中青炁黑霧衝上自目中出
離　破地召雷離火交轟馮夷閼伯火律交橫存心火灼灼自口出遍滿壇場
坤　天地昏昏龍自辰生乾坤震發飛龍洞淵存胃中黃炁雷電霹靂自臍而起
震　震生九炁雷從發生水火相迎九炁交并存肝中青炁霹靂風發九龍黑霧自目中出
兌　兌應太白八卦之威收攝妖精蛟蜃滅形存肺白炁如水湧出雷光電光自鼻出
艮　塞住鬼路收滅邪精妖邪不正永閉不停存膀胱紫炁開天門閉地戶留人門塞鬼路
坎　坎神水位起龍致雨雷電霶𩃱霹靂皆至存腎黑炁雨師下雨陰升陽降自兩耳出
乾　乾張天羅統攝雷神欻火大力鄧帥將軍飛罡攝紀破地召雷雲騰致雨上應玉清急急如律令存大腸五色炁仰頭存天門五色金光炁吸吞引入心灌五藏身體契合陰陽自己布運吹去灼開天門
焚開天符上香長跪口奏入事見天門五色雲開金釘朱戶金光五色之氣自天門擁出內有一玉童霞衣大袖手捧金字牌有依字遂見此牌上金字毫光萬道以鼻引吸歸五藏六府自己一身洞然光明卻回身面巽方行事
子／宗教／正統道藏／正乙部／道法會元／卷之二百十一　渭一／天罡生煞大法／起例(P.第51冊　114-1)..[上海涵芬樓影印本]
起例
月月常加戌時時見破軍破軍前一位誓願不傳人纔交中氣候便來亥上尋有人能曉此掌上起風雲
逐月至月建上起戌至本時念咒凝神剔罡斗取炁歸祖宮混合咒云
天帝釋章佩帶天罡五方兇惡之鬼何不消亡飛仙一吸萬鬼伏藏搯辰文念
唵吽吽喗𠸎噠唎娑訶三遍
赤陽三五至爾攝陽日搯辰成斗剔陰日搯戌辰斗剔
右七字斗剔向天罡所指之方存七星如椀大金光灼灼去魒星一丈遠有一星正是天罡之星相貌服色詳前存見以舌柱上腭以天目出祖炁金光書一令直衝罡
星身上見令大怒忿然湧出頂上見劍尖真火炁射天而出念祕咒
天罡欻吸攝一炁七次　欻吸天罡攝一炁七遍
右飛光一吸其紅炁急吞三四口雙雷局鎖入黃宮以結金丹次取太陰太陽炁各一口嚥之次默誦咒曰
日魂朱景照韜綠映回霞赤童玄炎標象奔風鬱儀赤光炳煥唵鬱𠰢𠻗喅真人元暉唵嚩𠯐囉喗𠸎唎訶
向太陽日出之時叩齒九通心存太陽帝
君在日光中心禮九拜念
鬱離貞九遍以舌尖同目光書令吐去念
晅晘卯文吸九芒紅金光之炁嚥歸心宮入金田混合再念
月魄靉蕭芬豔翳寥宛延靈蘭鬱華結翹淳金清瑩炅容素標唵𠲵𠾬𠷈𠹱哼鑒唵嚩𠯲囉𡀖囉娑婆薩訶
向太陰月出之時正中圓光之際叩齒十通心存太陰皇君在月光中如后妃之狀心禮十拜念
結坎亨十遍以舌尖同目光書令吹去
朒胱酉文吸十芒白玉光炁流入腎宮入丹田混合三炁歸玉堂媾合為一金團凡欲書符治病無施不可
子／宗教／正統道藏／正乙部／道法會元／卷之二百十一　渭一／天罡生煞大法／祕咒(P.第51冊　118-1)..[上海涵芬樓影印本]
祕咒
唵娑婆釋唎哪哪唎𠸎訶㖡吽嚩𡄳訶唎喗吒唎喗吒吽㗶吒唵吽𠼗㗶吽喗噠
唎訶
赤陽三五至爾攝辰戌斗
斧劈魁罡敕煞攝子午斗
辰戌斗亘天杓前一星紅光灼灼念祕咒再飛子午斗衝開罡現回顧光照吾懷間瞑目口鼻急引光炁發竅如意用之
子／宗教／正統道藏／正乙部／道法會元／卷之二百二十四　據三／金臂圓光火犀大仙正一靈官馬元帥祕法／入壇變神(P.第51冊　222-1)..[上海涵芬樓影印本]
入壇變神
法師右劍訣左斗訣瞑目念咒
吾是五雷使真君受用正籙心向陽明神鬼當吾一切滅亡急急
以前訣雙手齊起劈開腦門取天炁一口吹身上任意變步風火令雷車興未火雷
發午風車動巳步罡了以左手拂目額過鳴法鼓擊卓三下召將扣天關擊地戶召萬神至壇所次念
寶香一炷十方肅清法鼓三通萬神咸集焚香關召火犀院直符孫致明使者直年直月直日直時四直功曹當日受事祗應等神火急到來有事指揮急疾
存至祝事發用召元帥念咒
唵吽婆伽伐帝唵呿唵呿唏吽吽嚩囉迷摩曩娑
咒畢噓肝呵心呬肺青紅白三炁于壇中變成唵吽吒三字如光灼灼卻再吸入元三宮相合畢虛出于丹天斗口變為元帥三頭九目兆亦化作元帥想丹天之上有雲霞猶若流火剔順斗兆九目視上存有紅光九道衝元帥如此畢剔逆斗想元帥九目中亦放九光射我二炁相合化作虹橋之狀兆左手金牌右手玉印念祕咒
唵嘍吒咭嘍吒主主耶冥冥耶冥冥奴急赴來娑訶唵機嘍空由喋紀雙童縛神那伽
耶攝娑訶
子／宗教／正統道藏／正乙部／道法會元／卷之二百二十四　據三／金臂圓光火犀大仙正一靈官馬元帥祕法／遠捉符(P.第51冊　223-2)..[上海涵芬樓影印本]
遠捉符
治邪云日宮太陽帝君勑卯文面東方取太陽炁入攝亡云月府太陰皇君勑酉文面西方取太陰炁入
勑　治邪云玉皇上帝勑玉皇訣攝亡云青玄上帝勑
治病斬　收捉邪魔鬼斬離病人身
附祟捉　收捉邪魔鬼速附童子身
攝亡附　收攝亡魂魄速附童子身
圍天撼地收捉邪精攝亡則云圍天撼地收攝亡魂存元帥居中擲下金磚念呪云金磚大力神聞召降真靈口吐三昧火金磚爍爍明一片化千片四面成金城吾奉
元始上帝敕唵唎咜咈唎娑訶急急攝
開天門閉地戶留人門塞鬼路攝附則云攝邪精急速附攝亡改云攝亡魂急速附
前行使者鄧元真用卯文存想使者如門神狀手執劍部領白蛇大將兵馬前去收祟
後行使者丁文富酉文存使者如將軍之狀手中執劍部領烏鵶大將兵馬後去捉鬼
三魂隨炁降七魄逐光來
治病則云天官斬神亥地官斬鬼申水官斬精子攝亡則云天攝魂地魄水攝靈攝附則云天捉神地捉鬼水捉精
陽日攝祟貪巨祿文廉武破陰日攝祟魁𩲃𩵄䰢魓𩳐魒附祟用手剔之化元聿白星飛睪手剔存星光入符攝亡時用之唵㗭嗚嘟吒唎攝存星光入符用桃木版書并黃紙書釘於鬼戶斷鬼用之雷威纔動便驚人左手剔丑未斗存斗炁灌雷雨下想星光入符運雷用馬某入前星下呪書存元帥入符見金光灼灼密祝事意加以性急呪唵吽吒玉號書如攝亡存青衣童子二人捧勑字入符
合形

子／宗教／正統道藏／正乙部／道法會元／卷之二百五十九　殿七／地祇馘魔關元帥祕法　二／金巨雷符(P.第51冊　527-1)..[上海涵芬樓影印本]
金巨雷符
貪巨祿文廉武破
魁𩲃𩵄䰢魓𩳐魒
陰雷大神誅邪伐惡
左轉雷火燒鬼滅魔轟天准玉帝勑
右轉雷火燒精金光灼灼准玉帝勑
収捉邪魔
攝鬼滅形
仙帶繞體誅斬妖精
謹請朗靈神朗靈神速降臨収捉惡鬼不正神報應分明
轟煞　轟天掣電馘滅邪精響徹三界煞鬼滅形准上帝勑

馘魔大將部領雷兵前驅三千猛將後從八百神兵黑雲靉靆朱髮魔靈若親若疏盡底收擒不得違令火急遵承吾奉
玉皇上帝勑
北極紫微大帝令煞文北炁
召咒
魁魁靈靈霅霅　魁炁攝
號存號金光爍爍二斗剔關帥現香上
天地日月星水火交煉精上下升騰降收捉洞妖精
其左腎屬陽應日主三魂降真炁赤火
其右腎屬陰應月主七魄降真炁白水
作用以陽養陽尚易以陰煉陰甚難開天門閉地戶衝夾脊透雙關吸炁書號
子／宗教／正統道藏／正乙部／正一論　楹一之一(P.第54冊　193-1)..[上海涵芬樓影印本]
難曰天師大聖設教救物何令今者廢而不修將非三天之法有鄙正一之化不神通邪
答曰上士聞道必行故松喬其人焉下士聞道太天蓋亦丘壑之徒矣至道不行者豈非
松喬之黨尟丘壑之類多故鳳麟罕出而莫用雞駟雲疇以常馳不修之理居其然乎物勢之所之若飆風之所衝人情之所注如驟雨之所泊但飆風不可移崇朝驟雨難為日用耳道隱無名誰與名焉大辯若訥故誰與辯焉知我者希則我者貴焉淩霜之幹不俟陽春易彩既震之雷無待絃鐘示音萬羅捕鳥成功一目鑽燧颺煙興自無朕何必須區區於人物灼灼於榮華哉絕聖棄智民利百倍絕仁棄義民復孝慈絕巧棄利盜賊無有
夫天化覆育仁教弘愍大聖恢恢全生濟物豈得崇智棄聖喪德於慈聽者乎蓋非至道之所取矣至道所取引心長霄之上投節清都之宮埋跡眾妙之門送心玄玄之無窮宴朝陽以栖影庇太虛以席空揖虛皇以畢性習玄老之祕蹤佩蘭蕙以齊芳尚松桂以易容附青煙以傳誠留白日以照忠情無事於易俗德自可以移風召良友於東華叱鬼爽於北酆正一何所鄙哉想不惑於今日耳相望吾子廓然自曉若被太陽於深夜矣
子／宗教／正統道藏／正乙部／洞玄靈寶道士明鏡法　肆八之一(P.第54冊　352-1)..[上海涵芬樓影印本]
洞玄靈寶道士明鏡法課中法附　　　肆八
照鏡欲見形法當小開戶居指向明漸閉目思想見面形初時漠漠殊無所見中宿之後漸漸洞遠自見面目思憶心中朗朗開明平旦夕日未入此時最好若日中盛明之時小閉戶在灼灼中闚鏡無所見也莫在火下照鏡當以火自遠勿得過近火光若宜欲開目照鏡自視形體當在灼灼明中無所苦若欲閉目思見面形居暗向明然後見形耳照鏡大要當安臥床思想精誠欲坐欲臥之間體
翛翛當須臾之頃當有赤黃從額上出照耀一室中於是髣髴恍惚如覺如臥便自面形在光中對共相視如須即便消滅臥覺之後輒復照鏡欲臥思之如前法夕夕自見也或臥覺兩面相對或見己形兩人共伴坐或臥寢間見好神童玉女年五六歲許好衣服頭額端正見輒再拜或耳邊聞語聲天下吉凶萬事皆預知之或在壁東見壁西或臥夢照鏡或還光內視五藏照鏡當以申始
子／宗教／正統道藏／正乙部／三十代天師虛靖真君語錄／卷之三　席一之四／歌行／橐籥歌(P.第54冊　579-1)..[上海涵芬樓影印本]
橐籥歌
休言大道無為作須向房中明橐籥過時不動片時間紫霧紅光亂灼灼青龍喜白虎惡赤蛇纏定烏龜殼縱然過得尾閭關又被曹溪路隔著兩條直上絜丹田決言上有三清
閣閣下分明有玉池內有長生不死藥依時下手採將來服了蓬萊受快樂
子／宗教／正統道藏／正乙部／葛仙翁肘後備急方／卷之一　陛一之二／治卒心痛方第八(P.第55冊　504-1)..[上海涵芬樓影印本]
又方取灶下熱灰篩去炭分以布囊貯令灼灼爾便更番以熨痛上冷更熬熱
子／宗教／正統道藏／正乙部／葛仙翁肘後備急方／卷之一　陛一之二／治卒心腹煩滿方第十一(P.第55冊　509-2)..[上海涵芬樓影印本]
治卒心腹煩滿方第十一
治卒心腹煩滿又胸脅痛欲死方以熱湯令灼灼爾漬手足復易祕方
子／宗教／正統道藏／正乙部／葛仙翁肘後備急方／卷之二　陛二／治卒霍亂諸急方第十二(P.第55冊　511-1)..[上海涵芬樓影印本]
葛仙翁肘後備急方卷之二　　　陛二
治卒霍亂諸急方第十二
凡所以得霍亂者多起飲食或飲食生冷雜物以肥膩酒鱠而當風履濕薄衣露坐或夜臥夫覆之所致
初得之便務令煖以炭火布其所臥下大熱減之乂並蒸被絮若衣絮自苞冷易熱者亦可燒地令熱水沃敷薄布席臥其上厚覆之亦可作灼灼尔熱湯著甕中漬足令至膝并銅器貯湯以著腹上衣藉之冷
復易亦可以熨斗貯火著腹上如此而不淨者便急灸之但明案次第莫為亂灸須有其病乃隨病灸之未有病莫預灸灸之雖未即愈要萬不復死矣莫以灸不即而止灸霍亂艾丸苦不大壯數亦不多本方言七壯為可四五十無不便火下得活服舊方用理中丸及厚朴大豆豉通脈半夏湯先輩所用藥者難得今但疏良灸之法及單行數方用之有效不減於貴藥已死未久者猶可灸
若兩臂腳及胸脅轉筋
取鹽一升半水一斗煮令熱灼灼爾清手足在胸脅者湯洗之轉筋入腹中倒擔病人令頭在下腹中平乃止若極者手引陰陰縮必死猶在倒擔之可活耳
子／宗教／正統道藏／正乙部／葛仙翁肘後備急方／卷之三　陛三／治中風諸急方第十九(P.第55冊　537-2)..[上海涵芬樓影印本]
又方取朽木削之以水煮令濃熱灼灼爾以漬痛處效
子／宗教／正統道藏／正乙部／葛仙翁肘後備急方／卷之三　陛三／治卒上氣咳嗽方第二十三(P.第55冊　550-1)..[上海涵芬樓影印本]
治卒厥逆上氣又兩心脅下痛滿淹淹欲絕方溫湯令灼灼爾以漬兩足及兩手數易之也
子／宗教／正統道藏／正乙部／洞真太上太霄琅書／卷之四　左三／智慧要科／法服訣第八(P.第56冊　597-1)..[上海涵芬樓影印本]
凡受經緡官皆巾單衣亦布裙褐山居出家悉鹿皮巾褐與麞鹿為群不使野物驚異有德之士能化於人人獵在山感此有德獻其所蓄所蓄者皮鹿者為勝勝以進德盡其敬
心心敬可引不逆其意方使其來稍如開喻為其著之以慰其心非所苟用削落裸袒散髮玄溜亦可與龍螭為儔何必與麞鹿為侶但射獵之人多衣鹿皮亦欲不驚於獸此心與道本乖及其感悟知道可崇解衣表懷故宜為受先推讓之示以謙意微敘道科不妄受施受施為著唯善是修作其福田獎其感志非此之為不須皮服但著麤巾玄黃其色不欲灼灼光明指令變白不損乎綵所以桂汁染之香而易辨黃裳元吉本在可通諸經
名法正綵並用其綵各專其事事未能專不得顯正是以挂迮黃不妨精能精專雖未著之彌感督懃能深入於神府上則轉炁成妙服次則解褐被絳綃也
子／宗教／正統道藏／續道藏／弘道錄／卷之七　經七／仁　七／夫婦之仁(P.第58冊　519-1)..[上海涵芬樓影印本]
文王之化自家而國男女以正婚姻以時故詩人因所見以起興曰桃之夭夭灼灼其華之子于歸宜其室家桃之夭夭有簣其實之
子于歸宜其家室桃之夭夭其葉蓁蓁之子于歸宜其家人
錄曰孟子之稱太王曰內無怨女外無曠天詩人之詠之王曰之子于歸宜其家人豈非以王者之道造端乎夫婦耶夫及時而美盛者莫如桃夭其新而孔嘉者莫如男女于此可以見對時之懋焉可以見牧育之情焉可以見萬民之恩焉可以見和氣之充焉欲盡詩之善矣者於此可以觀矣
子／宗教／正統道藏／續道藏／徐仙翰藻／卷之三　卿二之二／靈濟宮賦(P.第59冊　181-1)..[上海涵芬樓影印本]
靈濟宮賦
龍衒圖龜鬻書何譎怪而詭異者乎詰之泰元泰無嘿嘿卭將求索於惟象之初羲姒告卭其故兮咨曚曚而未察挾既覺於玄鳥兮倏以自造而歸之冥冥謇巧倕之楑正兮章玄文而志畫非莛蒪之啟前兆兮彼靈氛而
莫神覿幽人之𩭂髴兮守以又玄而莫莫電倏忽而翕赫兮羌不可兮彌測迺窮宇宙兮孰預其終等堪輿兮長無極是以五帝亭亭三皇繹繹神囿兮有制祗堂兮有式蹴羸踏列以涉今兮誰復參差而不輒九天之寥邈兮安放安屬何剡剡而來下兮鰲峰是宅陟纖以扢嘉壇兮直嶢嶢而造天眺青矑而下盻兮蕢土乎丘岳雲譎波詭基之連蜷蜷兮肇於東平原唐之溘而駊騀兮趾裂鼎而成峰岧岧然若馴馱之駟昂昂然若赤驅蒼
龍覽樛流於蓮華兮挹素靈而心爽靈山之儐㟎嶵巍兮襲青氣之豐融九阡九陌之壇漫兮井般廬而連局朝潮夕汐兮道汪流而潀潀信矣夫嶽祗瀆鬼后育靈其年政和咨官是營作噩貞于則壯兮土木石工之告屹然砥石之柱華然雕玉之楹嶄岩兮飛宇崷崪兮層甍列焚撩以布翼兮繽繽然相以交錯重析疊拱兮甍甍增增而復崚增閱閬閬其朱䦏兮扈則偁岐陽之石鼓略垣墉之佳嵬兮炳炳乎丹青邃闡秘室之嶾嶙兮從
延佇於荒忽東廊西序之嵷嵱兮抱地勢而相嬰又有麟毫之箔珠翠甲乙之絡羅孔雀兮張金鵝綴黼純兮敷底篾受寶符之緱山兮感黃金曼陁未足以言瑞兮間以琉璃而婠娺彤芝之雲氣騰騰博山之祥煙鬱馥杉松歌玉楯之風槐桂掛文窗之月或竁土以瀦泉兮雜霤聲而活活鱊鮬之與鱖鯞兮掉清漪而發發溶餘慶之嶝宏兮納大千於一粟淑龍首而發仞兮頻霄回於靈塔曰外相屬前沓後合殊形異觀莫能殫述至於階級
之有等差儀衛之有號令左低聲右肅靜魍魎兮固扃壘荼兮呵禁蔸魖兮不敢喘息獝往兮束手聽命將事之夕齋宿唯謹顒昂俯僂或退或進端容兮正色目存誠兮肅敬儼然圖像之生獰氣燄之灼灼番番兮熊羆之士業業兮貔貅之卒虎頭兮燕頷龍韜兮豹略羅弓矢兮樹旗旄執瞿戣兮仗劉鉞泯其跡於無聲藏其機於不測堅柳營之壁壘示轅門之整肅使爾絕黨殊鄰遐方疏俗梯山兮航海畢獻其方物眡此館兮來賓有亭請
寫以為王會兮賀太平於今日恭惟
皇上億載萬年為父為母普天之下莫非王土修迺文偃迺武忠為甲兮信為胄禮為干兮義為櫓蒐詩社兮獵詞林遊墨場兮聘翰國將迨群於崇璟追慶雲兮白甫東壁騰輝燦然可觀偉哉凌煙閣人物之盛兮盡腰金而袍紫又如西涼伎獅子胡尋撞之都盧舞絙兮揮霍藏撒之要妙兮梨園之曲聲嗚嗚楚娃兮吳豔秦娥兮衛姝粉白兮黛綠飾紈綺兮綴金珠飽侯精兮厭鼎肉八珍絡繹
兮分御廚眾嫭並侈姁媮何㜐之道子用心之巧也如此靡敢褻嫚以為耳目之娛天門兮洞洞無階兮可羾名與德之盛兮日月爭光萬鈞兮未足以為重何迺處之以無為惕然而若恐親親以睦兮序伐木之章魯侯燕喜兮獻閟宮之頌名咨堂兮纈四字以為規婉婉寓其意兮亦庶幾乎能以警眾憂虞失得徵之易兮尚以占文未喪兮亦顏亦孔迴平之作籕篆兮上可板於軒頡熊經龜息用以觀其繳兮即來今之黃任徐董非至人其
孰能與於此兮敵可拜宣封而受天寵重曰奔雷公驅警蹕以鳴兮戒雨師而洗塵兮飛廉撝呵勵厥聲兮神毋擲大先啟行兮駕龍輈而載雲旌兮八鸞五鳳紛紛其交迎兮乘清氣以上征兮驅閶闔而造紫庭兮曰出入而靡有停兮下倒景而上光耀明兮百味旨酒將薦馨兮藉以芳芷雖杜衡兮澹然壽宮安可寧兮永永爾祀何千萬齡兮
子／宗教／正統道藏／續道藏／易林上經／卷之二　千二／比之第八(P.第60冊　23-2)..[上海涵芬樓影印本]
比之第八
比　鹿得美草嗚呼其友九族和睦不憂飢
乏同人之蹇益之恆
乾　繼䃾復宗追用成康光照萬國享世久長
坤　麟子鳳雛生長嘉國和氣所居康樂無憂邦多哲人
屯　灼灼泉源釣鯉山巔魚不可得火不肯燃小畜之屯
蒙　彭生為吳白虎行菑盜堯衣裳桀跖荷兵青禽照夜三日夷傷
需　黍稷醇醴敬奉山宗神嗜飲食甘雨嘉
降黎庶蕃殖獨蒙福祉時災不至
訟　李花再實鴻卯降集仁哲權輿蔭國受福
師　千歲之墟大兵所屠不見子都城空無家
小畜公干王孫把鍬挕尤發輒有得室家饒足
履　驪姬讒嬉與二嬖謀譖殺公子賊害忠孝申生以縊重耳奔走
泰　長生無極子孫千億柏枉載梁堅固不
傾
否　失意懷憂如幽狴牢亡子喪夫拊托寄居
同人仁智隱伏麟不可得龍蛇潛藏虛居堂室
大有列潔堁堁締結難解嫫母衒嫁謀不得坐自為身禍
謙　鳥飛墜木不毀頭足保我羽翼復居其室
豫　陳媯敬仲兆興齊姜乃適營丘八世大
昌姤之師屯之噬嗑
隨　過時不歸雌雄苦悲徘徊外國與母分離
蠱　齊魯爭言戰於龍門搆怨連禍三世不寧坤之離同人之暌謙之咸
臨　府藏之富王以賑貸捕魚河海苟願多得
觀　鳴鶴北飛下就稻池鱣鮪鰋鯉眾多饒有一苟獲兩利得過倍
噬嗑蒼梧鬱林道易制通元龜象齒寶貝南
金為吾歸功
賁　兩火爭明雖鬥不傷分離且忍全我弟兄
剝　伯夷叔齊貞廉之師以德防患憂患不存泰之乾
復　季去我東髮櫛如蓬展轉空床內懷憂傷一作賁辭
無妄百足俱行相輔為強三聖翼事王室寵光
大畜擁遏隄防水不得行火盛陽光陰蜺伏
藏退還其鄉
頤　騰蛇乘龍歲饑蓬蓬年歲飢凶民食草蓬
大過鉛刀攻玉堅不可得盡我筋力眠繭為疾坤之豫
坎　恆山浦泛高邑具在陰氣不淋洪水弗處牢人開戶
離　比目四翼来安我國福善上堂與我同床損之隨同人之兌
咸　杜口結活心中怫鬱去菑患生莫所告
冤否之巽之井
恆　牽尾不前逆理失臣患朔以奔
遯　早霜晚雪傷害禾麥損功棄力饑無所食需之咸
大壯適戌失期患生無聊懼以發憂開藏閉塞邦國窮愁
晉　昊天白日照臨我國萬民康樂咸賴嘉福
明夷元吉無咎安寧不殆
家人懿恭淺愚不深受諫無援失國為狄所
賊
暌　城上有鳥自號破家呼喚鳩毒為國患災
蹇　長股喜走趍步千里王良嘉喜伯樂在道申生見母下有由子
解　耕石山顛費種家貧無聊虛作苗髮不生
損　一人異路東趍西步千里之行不相知處
益　純服素裳載主以興德義荿生天下歸
仁
夬　玉銳鐵頭倉庫空虛賈市為盈與利為仇
姤　登崑崙入天門過糟立宿玉泉開惠觀見仁君
萃　團團白日為月所食損上毀下鄭昭出走
升　倉盈庾億宜稼黍稷年豊歲熟國家富有乾之師坤之恆
困　虎狼結謀相聚為保思嚼牛羊道絕不
通傷我啇人
井　中年摧折常恐不活老賴福慶光榮相輔
革　同載共車中道分去喪我元夫獨與孤苦隨之比
鼎　飲酒醉酗距跳爭鬥伯傷叔僵東家治喪
震　出值凶災逢五赤頭跳言無佑扶杖伏聽不敢動搖
艮　狼虎爭強禮義不行兼吞其國齊魯無
玉小畜之隨
漸　南國少子方略美好求我長女賤淺不與反得醜惡後乃不悔泰之晉
歸昧一身兩頭莫通其軀無見我心亂不可治
豊　李耳橐鵲更逢恐惜擾余以腹不能舉格
旅　柏桂棟梁相輔為強入敷五榖王室康寧
巽　雀行求食慕歸呼乳反其屋室安寧如
故
兌　四尾六頭為凶作妖陰不奉陽上失其明
渙　一旅三關結緝不便岐道異路日暮不到
節　牙櫱生齒室堂啟戶幽人利貞鼓翼起舞
中孚春鴻飛東以馬貨金利得十倍重載歸鄉
小過歡悅以喜子孫俱在守強能忍不見殃
咎
既濟精神消落形骸醜惡齟齬頓挫枯槁腐蠹
未濟登高上山見王自言申理我饞得職蒙恩
子／宗教／正統道藏／續道藏／呂祖志／卷之五　輦五／藝文志　二／七言律詩六十一首　二(P.第60冊　561-2)..[上海涵芬樓影印本]
金鎚灼灼舞天階獨自騎龍去又來高臥白雲觀日窟閑眠秋月臂天開離花片片乾坤產坎蕊翻翻造化栽晚醉九嵓回首望北郎山下骨皚皚
子／宗教／正統道藏／續道藏／紫微斗數／卷之一　驅一／照膽經四言十八飛星直指序／天刃(P.第60冊　603-2)..[上海涵芬樓影印本]
天刃
象陰屬金申巳午寅酉同
○單刃貫宮財祿合格女人害夫剋子男兒婚姻不得煢煢孑孑立身卻少災厄父母兄弟不酉妻奴豈得長久
天刃自刃重疊來　兩般逢此便為災
殺矅四強同水火　少年遇惡死為灰
彖曰
血光犯命必傷殘　刑刃加臨䄀佳
六尺之軀亡虎咬　亦然湏是溺波澗
彖曰
刃宿同刑損父母　男子必湏好過房
若是女子同宮照　數定刃度作新娘
彖曰　無福傷身破相有救必傷六親
天刃流血逆星凶　限到還逢厄難重
廟旺湏然文武貴　也防輕敵卻成空
彖曰
玉臨八殺光灼灼　斤在財宮福不全
若是刑星不入廟　災憂蛇腹定當年
彖曰
天刃居巳并午申　更逢寅位主光榮
必因武勇成大業　名顯專權統萬兵
彖曰
天刃凶星到白羊　照曜乾坤定四方
掌握威權施妙手　得財顯達必為祥
子／醫家／御定佩文齋廣群芳譜／卷首／目録上(P.1-1)..[文淵閣四庫全書本]
卷十七　　　　　　蔬譜五
菜瓜
稍瓜
黄瓜
南瓜
絲瓜
冬瓜
壺盧
瓠子
茄子苦茄
緬茄以上食實
土菌
木耳石耳
地耳以上菌屬
嘉樹菜
雞候菜
優殿
葙
買菜
專蹄菜
芸薇
冬風菜
榖菜
荶菜
菹菜
䕦菜
繤菜
藒菜
葟菜
蓶菜
䓠菜
羞菜以上竒蔬
佛土菜
孟娘菜
眞珠菜
雪裏蕻
白鼓釘
剪刀股
猪殃殃
絲蕎蕎
牛塘利
浮薔
水菜
看麥娘
狗脚跡
破破衲
燕子不來香
猢猻脚跡
眼子菜
猫耳朶
籓籬頭
鴈腸子
野籬落
羊耳秃
黄花菜
油灼灼
燈蛾兒
芽兒拳
板蕎蕎
天藕兒
老鸛筋
鵞觀草
牛尾瘟
兎絲根
草鞋片
抓抓兒
雀舌草
羅漢菜
根子菜
龍芽菜
杏葉菜
歪脖菜
龍巓菜
高河菜
蓮花菜以上雜蔬
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／文賦㪚句(P.12-1)..[文淵閣四庫全書本]
〔文賦㪚句〕
〔増〕晉傅𤣥〈陽春賦〉乾坤絪緼冲氣穆清幽蟄蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　湛方生〈懷春賦〉麥芃芃而含秀桑藹藹而敷榮華照灼以爛林葉婀娜以媚莖　王廙〈春可樂賦〉春可樂兮樂孟月之初陽冰泮渙以微流土冐橛而觧剛野暄卉以揮緑山蔥蒨以𤼲蒼　李顒〈四時賦〉平臯眇莽中林蔥青野馬飛澗晨虹𡸁旌陽燕南徂隂鴈北征青華皓皓丹秀熒熒　謝萬〈春遊賦〉青陽司候勾芒御辰陳條灌以摧枯初莖蔚其曜新羃豐葉而為幄靡翠草而成茵　宋劉義恭〈感春賦〉
天晻曖而流寒日隂翳而淪精風淑穆而吹蘭雨濛濛而洗莖草承澤而擢秀花順氣而飛馨　梁元帝〈春賦〉洛陽小苑之西長安大道之東苔染池而盡緑桃含山而併紅露霑枝而重葉網縈花而曵風　隋蕭慤〈春賦〉落花無限數飛鳥排花度禁苑玉饒風吹花春滿路　唐王勃〈春思賦〉蜀川風𠉀隔秦川今年節物異常年霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草
〔原〕宋之問〈春宴韋曲莊序〉萬株果樹色雜雲霞千畝竹林氣含煙霧激樊川而縈碧瀬浸以成波望太乙而鄰少微森然逼座　鋪落花以為藉結垂楊而代幄霽景含日晩霞五彩而丹青韶光卷雲春臯一色而凝黛　李邕〈春賦〉楊廻曲沼李雜芳園條煙濃而曵地花錦縟而當軒　李白〈春夜宴桃李園序〉幽賞未已高談轉清開瓊筵以坐花飛羽觴而醉月　〈惜餘春賦〉平原萋兮綺色
愛芳草兮如翦惜餘春之將䦨每為恨而不淺
子／醫家／御定佩文齋廣群芳譜／天時譜　卷一至卷六／夏　卷四／夏／集藻／五言律詩(P.5-1)..[文淵閣四庫全書本]
〔五言律詩〕
〔增〕唐駱賔王〈夏日遊目〉暫屏塵囂累言尋物外情致逸心逾黙神幽體自輕浦夏荷香滿田秋麥氣
清詎假滄浪上將濯楚臣纓　〈夏日遊山家〉返照下層岑物外狎招尋蘭徑薰幽佩槐庭落暗金谷静風聲徹山空月色深一遣樊籠累唯餘松桂心　杜審言〈夏日過鄭七山齋〉共有樽中好言尋谷口來薜蘿山徑入荷芰水亭開日氣含殘雨雲隂送晚雷洛陽鐘鼓至車馬繫遲囘　韋應物〈夏花明〉夏條綠已宻朱萼綴明鮮炎炎日正午灼灼火俱燃翻風適自亂照水復成妍𡚖視窓間字熒煌滿眼前　許渾〈長興里夏日南鄰避暑〉侯
家大道𠊓蟬噪樹蒼蒼開鏁洞門逺下簾賔舘涼欄圍紅藥盛架引綠蘿長永日一欹枕故山雲水鄉　宋韓琦〈夏景即事〉槐耳籠前檻雲峯透曲櫺涼風即崑閬煩思入滄溟荷弱翻青蓋榴新倒綠缾晚來收驟雨一枕夢魂醒　邵雍〈春盡後園閒歩〉綠樹成隂日黄鶯對語時小渠初瀲灧新竹正參差倚杖閒吟乆擕童引步遲好風知我意故故向人吹　張耒〈夏日〉過雨芰荷亂繁隂竹樹多雛聲知鳥哺萍動見魚過細徑饒苔蘚隂墻
引薜蘿角巾從倒側踈懶欲如何　蚓壤排晴圃蝸涎印雨階花鬚嬌帶粉樹角老封苔問字病多忘過鄰慵却廻晚涼還盥櫛對竹引清杯　細徑依原僻茅蓬四五家山田來雉兔溪雨熟桑麻竹籠晨收果茅菴夜守瓜頗知農事樂從此問生涯　金龎鑄〈喜夏〉小暑不足畏深居如退藏青奴初薦枕黄妳亦升堂鳥語竹隂宻雨聲荷葉香晚涼無一事歩屧到西厢　明仁宗〈池亭納涼〉夏日多炎𤍠臨池憩午涼雨滋槐葉翠風過藕花
香舞燕來青𤨏流鶯出建章援琴彈野操民物樂時康
子／醫家／御定佩文齋廣群芳譜／桑麻譜　卷十一至卷十二／卷十一　桑　柘／桑／集藻／五言古詩(P.20-2)..[文淵閣四庫全書本]
〔五言古詩〕
〔増〕〈漢樂府陌上桑〉日出東南隅照我秦氏樓
秦氏有好女自名為羅敷羅敷善採桑採桑城南隅青絲為籠系桂枝為籠鈎頭上倭墮髻耳中眀月珠緗綺為下帬紫綺為上襦行者見羅敷下擔捋髭鬚少年見羅敷脫㡌著帩頭耕者忘其犂鋤者忘其鋤来歸相怒怨但坐觀羅敷使君従南来五馬立踟蹰使君遣吏往問是誰家姝秦氏有好女自名為羅敷羅敷年㡬何二十尚不足十五頗有餘使君謝羅敷寜可共載不羅敷前致辭使君一何愚使君自有婦羅敷自有夫東方千
餘騎夫壻居上頭何用識夫壻白馬従驪駒青絲繋馬尾黄金絡馬頭腰中鹿盧劒可直千萬餘十五府小史二十朝大夫三十侍中郎四十専城居為人潔白晳鬑鬑頗有鬚盈盈公府歩冉冉府中趨坐中數千人皆言夫壻殊　〈晋樂府採桑度〉蠶生春三月春桑正含緑女兒採春桑歌吹當春曲　繋條採春桑採葉何紛紛採桑不装鈎牽壊紫羅裙　採桑盛陽月綠葉何翩翩攀條上樹表牽壊紫羅𧟆　陶潛〈擬古〉種桑長江邉三年
望當採枝條始欲茂忽值山河改柯葉自摧折根枝浮滄海春蠶既無食寒衣欲誰待本不植髙原今日復何悔
〔原〕陶潛〈歸田園居〉野外罕人事窮巷寡輪鞅白日掩荆扉虚室絶塵想時復墟曲中披草共来往相見無雜言但道桑麻長桑麻日已長吾土日已廣常恐霜霰至零落同草莽
〔増〕宋謝靈運〈種桑〉詩人陳條柯亦有羙攘剔前修為誰故後事資紡績常佩知方誡愧㣲富教益浮陽騖嘉月藝桑迨閒隙疎欄𤼵近郛長行達廣
域壙流始毖泉湎塗猶跬跡𠈷此将長成慰我海外役　梁吴均〈採桑〉賤妾思不堪採桑渭城南帶減連枝繡髮亂鳳凰篸花舞依長薄蛾飛愛綠潭無由報君信流涕向春蠶　〈陌上桑〉嫋嫋陌上桑䕃陌復垂塘長條映白日細葉𨼆鸝黄蠶飢妾復思拭淚且提筐故人寜知此離恨煎人腸　劉邈〈萬山見採桑人〉倡妾不勝愁結束下青樓逐伴西城路相攜南陌頭葉盡時移樹枝髙乍易鈎絲繩挂且脫金籠寫復收蠶飢日已暝詎為使
君留　王䑓卿〈陌上桑〉令月開和景處處動春心挂筐湏葉滿息倦重枝隂　沈君攸〈採桑〉南陌落花移蠶妾畏桑萎逐便牽低葉爭多避小枝摘駛籠行滿攀髙腕易疲看金怯舉意求心自可知　北周王褒〈陌上桑〉人傳陌上桑未曉已含光重重相䕃映輭弱自芬芳秋胡未住馬羅敷未滿筐春蠶朝已老安得久徬徨　陳傅縡〈採桑〉羅敷試採桑出入城南傍綺裙映珠珥絲繩提玉筐度身攀葉聚聳腕及枝長空勞使君問自有侍中
郎　賀徹〈採桑〉蠶妾出房櫳結伴類花叢度水春衫綠映日晚妝紅釧聲時動樹衣香自入風鈎長嫩枝曲葉盡細條空競採須盈手爭歸欲滿籠自憐公府歩誰與少年同　唐劉希夷〈採桑〉楊栁送人行青青西入秦誰家採桑女樓上不勝春盈盈灞水曲歩歩春芳綠紅臉耀眀珠絳唇含白玉囬首渭橋東遙憐春色同青絲嬌落日緗綺弄春風攜籠長嘆息逶迤戀春色看花若有情倚樹疑無力薄暮思悠悠使君南陌頭相逢不相識
歸去夢青樓
〔原〕李白〈陌上桑〉羙女渭橋東春還事蠶作五馬如飛龍青絲結金絡不知誰家子調笑来相謔妾本秦羅敷玉顔艶名都緑條映素手採桑向城隅使君且不顧况復論秋胡寒螀愛碧草鳴鳳栖青梧託心自有處但怪旁人愚徒令白日暮髙駕空踟蹰　〈子夜吳歌〉秦地羅敷女採桑綠水邊素手綠條上紅妝白日鮮蠶飢妾欲去五馬莫留連　常建〈陌上桑〉翳翳陌上桑南枝交北堂羙人金梯出素手自提筐非但畏蠶飢
盈盈嬌路傍
〔増〕李彦逺〈採桑〉採桑畏日髙不待春眠足攀條有餘愁那矜貌如玉千金豈不贈五馬空躑躅何以變貞性幽篁雪中綠　王建〈採桑〉鳥鳴桑葉間綠條復柔柔攀看去手近散作長長鈎黄花盖野田白馬少年遊所念豈廻顧良人在髙樓　劉駕〈桑婦〉墻下桑葉盡春蠶半未老城南路迢迢今日起更早四鄰無去伴醉臥青樓曉妾顔不如誰所貴守婦道一春常在樹自覺身如鳥歸来見小姑新妝弄百草　于濆〈田翁歎
桑〉手植千樹桑文杏作中梁頻年徭役重盡属富家郎富家田業廣用此買金章昨日門前過軒車滿垂楊歸来説向家兒孫竟咨嗟不見千樹桑一浦芙蓉花　元趙孟頫〈題織圖〉〈正月〉正月新獻嵗最先理農噐女功並時興蠶室臨期治初陽力未勝早春尚寒氣𥦗户當奥密勿使風雨至田疇耕耨動敢不脩耒耜經冬牛力弱相戒勤飯飼萬事非預備倉卒恐不易田家亦良苦舍此復何計　〈二月〉仲春凍初解陽氣方滿盈旭日照原
野萬物皆欣榮是時可種桑插地易抽萌列樹徧阡陌東西各縦横豈惟籬落間採葉憚逺行大哉皇元化四海無交兵種桑日已廣彌望綠雲平匪惟錦綺謀祇以厚民生　〈三月〉三月蠶始生纎細如牛毛婉孌閨中女素手握金刀切葉以飼之擁紙散周遭庭樹鳴黄鳥𤼵聲和且嬌蠶飢當採桑何暇事逰遨田時人力少丈夫方種苗相将挽長條盈筐不終朝數口望無寒敢辭終嵗勞　〈四月〉四月夏氣清蠶大已屬眠髙首何昻昻蛾
眉復娟娟不憂桑葉少徧野如綠煙相呼携筐去迢遞立逺阡梯空伐條枚葉上露未乾蠶飢當早歸秉心靜以専飭躬修婦事僶勉當盛年救忙多女伴笑語方喧然　〈五月〉五月夏以半谷鸎先弄晨老蠶成雪繭吐絲亂紛紜伐葦作簿曲束縛齊榛榛黄者黄如金白者白如銀爛然滿筐筥愛此顔色新欣欣舉家喜稍慰經時勤有客過相問笑聲聞四鄰論功何所歸再拜謝蠶神　〈六月〉釜下燒桑柴取繭投釜中纖纖女兒手抽絲疾
如風田家五六月緑樹隂相蒙但聞繰車響逺接村西東旬日可經絹弗憂杼柚空婦人能蠶桑家道當不窮更望時雨足二麥亦稍豐酤酒田家飲醉倒嫗與翁　〈七月〉七月暑尚熾長日弄機杼頭蓬不暇梳揮手汗如雨嚶嚶時鳥鳴灼灼紅榴吐何心娱耳目往来忘傴僂織為機中素老㓜要紉補青燈照夜梭蟋蟀𥦗外語𨐌勤亦何有身體衣㡬縷嫁為田家婦終嵗服勞苦　〈八月〉池水何洋洋漚麻水中央數日庶可取引過兩手長
織絹能㡬時織布已復忙依依小兒女嵗晚歎無裳布襦不掩脛念之𤍠中腸朝緝滿一籃暮緝滿一筐行看機中布計日漸可量我衣苟已成不憂天早霜　〈九月〉季秋霜露降凛凛寒氣生是月當授衣有布織未成天寒催刀尺機杼可無營教女學紡纑舉足疾且輕舍南與舍北嘒嘒聞車聲通都富豪家華屋貯娉婷被服雜羅綺五色相間眀聽說貧家女惻然當動情　〈十月〉豐年禾黍登農心稍逸樂小兒漸長大終嵗荷鋤钁目不
識一字每念心作惡東鄰方迎師收拾令上學後月日南至相賀因舊俗為女裁新衣脩短巧量度龜手事塞向庶禦北風虐人生真可歎至老長力作　〈十一月〉冬至陽来復草木潛滋萌君子重其然吾道自此亨父母坐堂上子孫列前榮再拜稱上夀所願百福并人生属眀時四海方太平民無札瘥者厚澤敷羣情衣食苟給足禮義自此生願言興學校庶㡬教化成　〈十二月〉忽忽嵗将盡人事可稍休寒風吹桑林日夕聲颼飀墻南
地不凍墾掘為坑溝斫桑埋其中眀年芽早抽是月浴蠶種自古相傳流蠶出易脫殻絲纊亦倍收及時不努力知有来嵗不手凍不足惜冀免號寒憂　眀李東陽〈采桑玉堂隂二首答篁墩學士〉采桑玉堂隂分蠶長安郭一勞累百枚再分連數箔寜知富貴地此物能沃若平生𤱶畝憂黽勉懐力作嗟彼衣錦児空言養蠶樂吳機詠濯濯周葉歌莫莫遺我通家人同心故相託愛之敢輕棄弱女方就學　采桑玉堂隂隂濃樹婆娑一采
不滿筐竟日能㡬何乃知富貴地不及窮山阿蠶成忽滿眼所得良亦多人言繋家運或者隂陽和向非夙夜勤豈恃葉與柯衣多必思寒吾民本同科欲将分蠶意廣被無偏頗
子／醫家／御定佩文齋廣群芳譜／蔬譜　卷十三至卷十七／卷十七　菜瓜等／油灼灼(P.46-2)..[文淵閣四庫全書本]
油灼灼
〔増〕《野菜譜》油灼灼生水邊葉光澤生熟皆可食又可作乾菜食
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／彚考(P.25-1)..[文淵閣四庫全書本]
［彚考］
〔原〕《詩‧周南》桃之夭夭灼灼其華［傳］桃有華之盛者
夭夭其少壯也灼灼華之盛也　〈召南〉何彼穠矣花如桃李　《禮記‧月令》仲春之月桃始華　《史記‧李将軍傳》［贊］諺云桃李不言下自成蹊
〔増〕《易通卦驗》驚蟄曰大壯初九桃不花倉庫多火
〔原〕《春秋運斗樞》玉衡星之精散為桃
〔増〕《管子》五沃之土其木宜桃
〔原〕《荀子》桃李倩粲于一時時至而殺至於松栢經隆冬而不凋蒙霜雪而不變可謂得其性矣
〔増〕《十洲記》東海有山名度索山有大桃𣗳屈盤數千里曰蟠桃　《拾遺記》扶桑
東五萬里有磅磄山上有桃𣗳百圍其花色青黑萬嵗一實
〔原〕《神仙傳》樊夫人與夫劉剛俱學道術各自言勝中庭有兩大桃𣗳夫妻各咒其一桃便相鬭擊良乆剛所咒者𣗳走出籬外
〔増〕《晉宮閣名》華林園桃七百三十八株白桃三株侯桃三株　《妬記》武厯陽女嫁阮宣武絶忌家有一桃𣗳華葉灼燿宣歎美之即便大怒使婢取刀斫𣗳摧折其華
〔原〕《史畧》北齊盧士深妻崔林義之女有才學春日以桃花和雪靧兒面咒曰取紅
花取白雪與兒洗面作光悦取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容
〔増〕《景龍文館記》景龍四年春上宴於桃花園羣臣畢從學士李嶠等各獻桃花詩上令宮女歌之辭既清婉歌仍妙絶獻詩者舞蹈稱萬嵗上勅太常簡二十篇入樂府號曰桃花行
〔原〕《開元天寳遺事》御苑新有千葉桃花帝親折一枝插於妃子寳冠上曰此箇花尤能助嬌態也　明皇禁苑中初有千葉
桃盛開帝與貴妃日宴於𣗳下帝曰不獨萱草忘憂此花亦能銷恨
〔増〕《北户録》桑苧翁謂李復云天寳末有韋長史虗舟寓于廬山瀑布泉時夏月多雨見瀑布之中流出一桃葉濶五寸長一尺二寸
〔原〕《劇談録》武宗朝術士王瓊妙於化物無所不能方冬以藥栽培桃杏數株一夕繁英盡𤼵芳蕊濃艶月餘方謝　《本事詩》唐崔䕶舉進士不第清明獨遊都城南得村居花木叢萃叩門乆之有女子自門隙問對曰尋春獨行酒渇求飲
女子啟關以盂水至獨倚小桃柯佇立而屬意殊厚崔辭起送至門如不勝情而入後絶不復至及來嵗清明徑徃尋之門庭如故而扃矣因題詩於左扉云去年今日此門中人面桃花相映紅人面不知何處去桃花依舊笑春風後數日復徃聞其中哭聲䕶叩門有老父出曰君非崔䕶耶曰然曰君殺我女吾女笄年未嫁自去年以來常恍惚如有所失比日與之出歸見左扉字入門遂病絶食數日而死崔大感慟請入哭之尚儼然在
牀崔舉女首枕以股大呼曰䕶在斯䕶在斯湏㬰開目半日復活老父大喜以女歸之
〔増〕《清異録》江南後主同氣宜春王從謙𡮢春日與妃侍遊宮中後圃妃侍覩桃花爛開意欲折而條髙小黃門取綵梯獻時從謙正乗駿馬擊毬乃引鞚至花底痛採芳菲顧謂嬪妾曰吾之緑耳梯何如　《外史檮杌》蜀孟知祥僭位召百官宴芳林園賞紅桃花其葉六出　《彦周詩話》春時穠麗無過桃栁桃之夭夭楊栁依依詩人言之也老杜云顛狂
栁絮随風舞輕薄桃花逐水流不知縁誰而波及桃花與楊栁矣
〔原〕《𡌨雅》桃性早華又華於仲春故周南以興女之年時俱富也　《雞肋編》范純仁女孫病狂𡮢閉於室中窓外有大桃𣗳一株花適盛開一夕斷櫺登木食桃花幾盡自是遂愈　《孫公談圃》石曼𡖖通判海州以山嶺髙峻人路不通畧無花卉㸃綴照映使人以泥裹桃核抛擲于山嶺上不數年間花𤼵滿山爛如錦繡
〔増〕《老學庵筆記》歐陽公梅宛陵王文恭集皆有小桃
詩歐詩云雪裏花開人未知摘來相顧共驚疑便湏索酒花前醉初見今年第一枝初但謂桃花有一種早開者耳及游成都始識所謂小桃者上元前後即著花狀如垂絲海棠曽子固雜識云正月二十開天章閣賞小桃正謂此也　《全唐詩話》劉禹錫元和十年自朗州召至京戲贈看花君子云紫陌紅塵拂面來無人不道看花回𤣥都觀裏桃千𣗳盡是劉郎去後栽再游𤣥都觀絶句并序云余貞元二十一年為屯田郎時此觀未有
花是嵗出牧連州貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復為主客郎中重遊𤣥都蕩然無復一𣗳惟兎葵燕麥動揺春風耳因再題二十八字以俟後游時太和二年三月也詩云百畝庭中半是苔桃花净盡菜花開種桃道士歸何處前度劉郎今又來　鄭志道《劉阮洞記》鳴玉澗之東有塢植桃數畦花光射目落英繽紛㸃綴芳草流紅縹緲随水而下
此昔人食桃輕舉之地也遂名曰桃花塢　《六朝事迹》桃花塢在蔣山寳公塔之西北舊有桃花甚盛今不復存　霹靂溝在城東五里王荊公詩云霹靂溝西路柴荊四五家憶曽騎欵叚随意入桃花　《花經》碧桃千葉桃三品七命緋桃花五品五命　王維楨〈游石城山記〉茅公𡮢與余遊石城山中其時三月矣而桃尚未華茅公訝之而問故余謂草木期雖至猶湏日曝之乃𤼵耳今四面連𡶶雲霧恒𤼵其上見日最難桃華能乎故得
日苟先梅常侵臘得日苟後桃乃失春斯未足訝也　王叔承〈茅山記〉夜次毘陵桃花園桃花數十畝映月如朝霞忽忽身在華陽夢中也　《聞鴈齋筆談》桃之品無慮數十絳碧夭緋總堪極目然夭者故是正色耶至于人面桃則桃之變極矣瑩白如雪光浮白外素者故艷不艶于此方之梅花則今古雅俗正復迥然藉使敷蘤一時堪作梅嬖夭夭者雲從可也　《香宇詩談》今花始開曰試花張司業新桃行植之三年餘今夏初試花月
令桃始華亦讀如試　王立程〈天台山記〉桃源洞即漢永平中劉晨阮肇遇仙處澗之東塢有桃數畦春時花光射目紅雨㸃綴芳草如踏錦茵　《江郎山志》山多緋桃華而不實　《黃山志》桃花𡶶下有桃花源桃花溪處處皆桃花　《武𡗝雜記》春山霽時滿鼻皆新緑香訪鼓樓坑十里桃花杖策獨行随流折步春意尤閒　《西湖志》包家山多桃花宋時有匾曰蒸霞二月遊人最盛號小桃源董嗣杲詩綺霞蒸日透林梢一簇南山尚姓包
冷水峪邉苔色老冲雲樓下𣗳隂髙園鄰古道傳耕籍臺倚青城想拜郊欲趁桃花尋隐去關門無鎖不湏敲　西湖棲霞嶺以嶺上桃花爛漫色如凝霞故名
〔原〕《𤣥中記》寧波府城東舊傳劉阮采藥於此春月桃花萬𣗳儼若桃源　《花史》茅山乾元觀道士姜麻子閻蓬頭弟子也從揚州乞爛桃核數石空山月明中種之不避豺虎自茶庵至觀中有桃花五里餘　志勤禪師在溈山因桃花悟道偈曰自從一見桃花後三十年來更不
疑　簡州天水一碧放目無際春月桃花甚繁　潘岳為河陽令栽桃李號河陽滿縣花　劉公幹居鄴下一日桃李爛漫值諸公子延賞久之方去公幹問僕曰損花乎僕曰無但愛賞而已公幹曰珍重輕薄子不損折使老夫酒興不空也遂飲花下　錢伸仲于錫山所居作芳美亭種桃數千百株蔡載作詩曰髙人不惜地自種無邉春莫随流水去恐汙世間塵　古田縣黃蘖山多桃𣗳下有桃塢桃湖桃洲春月不減武陵桃溪在黃
蘖山下春風㣲和夭桃夾岸亦勝境也　漵浦一名華蓋山昔人𡮢種桃千𣗳至今呼桃花圃
〔増〕《一統志》平樂府仙巖富州口多桃花旁有碧潭游魚可掬
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／記(P.32-2)..[文淵閣四庫全書本]
［集藻］
［記］
〔原〕晉陶潛〈桃花源記〉晉太元中武陵人捕魚為業縁溪行忘路之逺近忽逢桃花林夾岸數百步中無雜𣗳芳草鮮美落英繽紛漁人甚異之復前行欲窮其林林盡水源便得一山山有小口髣髴若有光便舍船從口入初極狹纔通人復行數十步豁然開朗土地平
曠屋舍儼然有良田美池桑竹之屬阡陌交通雞犬相聞其中徃來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絶境不復出焉遂與外人間隔問今是何世乃不知有漢毋論魏晉此人一一為具言所聞皆歎惋餘人各復延至其家皆出酒食停數日辭去此中人語云不足為外人道也既出得其船便扶向
路處處志之及郡下詣太守説如此太守即遣人随其徃尋向所志遂迷不復得路南陽劉子驥髙尚士也聞之欣然規徃未果尋病終後遂無問津者
〔增〕明王衡〈東門觀桃花記〉盖今人多偽為雅而吾吳尤甚蘭菊幾家置一譜焉次則君竹而友松第而至桃花極矣廼余性獨深愛桃花毎春未𡮢不游游必徧今年二月之十七日余與汝増約使人徃探城四隅問花之所止而之焉具報東門好則步出東門踏菜花行望見一邨居小
有花栁可觀則酒鎗與蒲席已次第設矣其居在小溪中桃花左右溪約有三四十株甚嫩美既又移至吳氏莊莊宅與池相遶畧同前而廣五倍之花碩大且繁中一緋色據水上者特異長楊數章立池外如偉丈夫衣冠拱手而䕶少女于内桃花亦醉面垂垂傍水洗妝不輕見頭額也飲𣗳下留連乆之顧日尚未晡廼復信步尋花其在水濵者墻角橋畔者菜花栁𣗳叢中者輙灑水施茵曰與而延客或遇之矮簷下及坑塹竈突之間
則含酒滿舌噀之曰為汝浣衣席暖更移酒盡復買忘其去城之遂逺也汝增曰夫桃價不堪與牡丹作奴人且以市娼辱之子何好之甚余笑曰子品花乎品價乎夫價則百十桃者有之然皆如口脂面粉不粘人意刻畫綵繢人能盗天夫桃也逺而睇之光浮浮然近而即之若有暖暈然盖頌桃徳者夭夭近之灼灼則已下矣擬之于春殆㢲女乎陽出震而得梅桃與梅其得氣獨完故於香味色中具有别韻即刻畫綵繢者巧愈不似
似愈不真子舍是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤于子無惑也汝増無以對遂以筆誌其語
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／賦(P.35-1)..[文淵閣四庫全書本]
［賦］
〔増〕陳張正見〈衰桃賦〉巖巖秀𡶶吐桂榮松獨夭桃之灼灼輕擢采於寒蹤爾乃萬株成錦千林似翼苔畫波
文花然𣗳色𤼵秦源而逸氣飄漢綬而流芳譬蘭釭之夜炷似明鏡之朝妝成蹊列徑光崖𧰟氾間真定之蒼棃雜房陵之縹李紛芳難歇照曜無儔舒若霞光欲起散似電采将收既而風落新枝霜飛故葉歎垂釣之妖童怨傾城之麗妾
〔原〕唐皮日休〈桃花賦并序〉余𡮢慕宋廣平之為相貞姿勁質剛態毅狀疑其鐵腸與石心不解吐婉媚辭然覩其文而有梅花賦清便富艶得南朝徐庾體殊不類其為人也後蘓相味道得而稱之廣
平之名遂振嗚呼夫廣平之才未為是賦則蘇公果暇知其人哉将廣平困于窮阨于躓強為是文耶日休于文尚矣狀花卉體風物非有所諷輙抑而不𤼵因感廣平之所作復為桃花賦其辭曰伊祁氏之作春也有𧰟外之𧰟華中之華衆木不得融為桃花厥花伊何其美實多臺隸衆芳縁餙陽和開破嫩萼壓低柔柯其色則不淡不深若素練輕茜玉顔半酡若夫美景姸時春含曉滋密如不幹繁若無枝妦妦婉婉夭夭怡怡或俛者
若想或閉者如癡或向者如步或倚者如疲或温黁而可薰或婑媠而莫持或幽柔而旁午或撦冶而倒披或翹矣如望或凝然若思或奕偞以作態或窈窕而騁姿日将明兮似喜天将慘兮若悲近榆錢兮妝翠靨映楊栁兮顰愁眉輕紅拖裳動則裊香宛若鄭袖初見楚王夜景皎㓗閧然秀𤼵又若嫦娥欲奔明月蝶散蜂寂當閨脉脉又若妲己未聞裂帛或開故楚𧰟𧰟春曙又若息媯含情不語或臨金塘或交綺井又若西子浣紗見
影玉露厭浥妖紅墜濕又若驪姬将譛而泣或在水濵或臨江浦又若神女見鄭交甫或臨廣筵或當髙會又若韓娥将歌斂態㣲動輕風婆娑暖紅又若飛燕舞于掌中半霑斜吹或動或止又若文姬将賦而思丰茸旖旎互交逓倚又若麗華侍讌初醉狂風猛雨一陣紅去又若褒姒初随戎虜滿地春色階前砌側又若戚姬死于鞫域花品之中此花最異以衆為繁以多見鄙自是物情非關春意若氏族之斥素流品秩之卑寒士他目
則目他耳則耳或以昵而稱珍或以疎而見貴或有實而花乖或有花而實悴其花可以暢君之心目其實可以充君之口腹匪乎兹花他則碌碌我欲脩花品以此花為第一懼俗情之橫議我曰不然為之則已我目吾目我耳吾耳姸媸决于心取舍斷于志豈惟草木之品獨然信為國兮如此
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷二十六
花譜
桃花二
［集藻］
［五言古詩］
〔原〕晉陶潛〈桃花源詩〉嬴氏亂天紀賢者避其世黃綺之商山伊人亦云逝往迹𣹰復湮來徑遂蕪廢相命肄農耕日入從所憩桑竹垂餘䕃菽稷随時藝春蠶取長絲秋熟靡王税荒路曖交通雞犬互鳴吠
爼豆猶古法衣裳無新製童孺縱行歌斑白歡遊詣草榮識節和木衰知風厲雖無紀歴誌四時自成嵗怡然有餘樂于何勞智慧竒蹤𨼆五百一朝敞神界淳薄既異源旋復還幽蔽借問遊方士焉測塵囂外願言躡輕風髙舉尋吾契　梁簡文帝〈詠桃〉初桃麗新彩照地吐其芳枝間留紫燕葉底𤼵輕香飛花入露井交幹拂華堂若映窓前栁端疑紅粉妝
〔增〕沈約〈詠桃〉風來吹葉動風去畏花傷紅英已照灼况復含日光歌童暗理曲
游女夜縫裳詎减當春淚能斷思人腸　任昉〈詠池邉桃〉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　隋蕭慤〈奉和詠龍門桃花〉舊聞開露井今見植龍門𣗳少知非塞花髙異小園論時應未𤼵故欲影歸軒祇言經摘罷猶勝逐風翻　唐孔紹安〈應詔詠夭桃〉結葉還臨影飛香欲徧空不意餘花落翻沉露井中
〔原〕李白〈古風〉桃花𨳩東園含笑誇白日偶蒙東風榮生此艶陽質豈無佳人色但恐花不
實宛轉龍火飛零落早相失詎知南山松獨立自蕭瑟　〈寄東魯二稚子〉吴地桑葉緑吴蠶已三眠我家寄東魯誰種龜隂田春事已不及江行復茫然南風吹歸心飛堕酒樓前樓東一株桃枝葉拂青烟此𣗳我所種别來向三年桃今與樓齊我行尚未旋嬌女字平陽折花倚桃邉折花不見我淚下如流泉小兒名伯禽與姊亦齊肩䨇行桃𣗳下撫背復誰憐念此失次第肝腸日憂煎裂素冩逺意因之汶陽川
〔增〕張籍〈新桃〉桃生葉婆
娑枝葉四面多髙未出墻顛蒿莧相凌摩植之三年餘今年初試花秋來未成實其隂良已嘉青蟬不來鳴安得迅羽過常恐牽𢇁蟲蒙羃成網羅顧託戯童兒勿折吾柔柯明年結甘實磊磊充汝家　白居易〈種桃歌〉食桃種其核一年核生芽二年長枝葉三年桃有花憶昨五六嵗灼灼盛芬華迨兹八九載有减而無加去春已稀少今春漸無多明年後年後芳意當如何命酒𣗳下飲停杯拾餘葩因桃忽自感悲吒成狂歌　宋梅堯臣
〈通判桃花㕔〉種桃西庭下有意延東風東風與雨至染出枝上紅花底有小鳥其字曰桃蟲既於桃得名為桃言女工剪羅作舞衣奉君歡莫窮舉杯無愧者避世武陵翁　蘇軾〈次韻表兄程正輔江行見桃花〉曲士賦懐沙草木傷莽莽徳人無荊棘坐失嶺嶠阻我兄瑚璉姿流落漳江浦净眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈况爾初不語可憐一轉話他日如何舉故復此微吟聊和嘔
啞櫓江邊閒草木閑客當為主邇來子羙痩正坐作詩苦袖手焚筆研清篇真漫與願君理北轅六轡去如組上林桃花開水煖鴻北翥　元劉詵〈和羅昌逢千葉桃〉閏贏首增春朔霽久連望梅殘不留玉桃盛忽成障異姿奪衆妍姝萼同一狀重緋雜裼襲叠綵迷下上淚明露借光影堕日分𣻌紛披競年華翦刻費天匠先生被花惱書罷時亦訪亭空晝無人山鳥立幽桁橫波繞碧帶老𣗳入古像同遊無前度得句有孤倡仙源誰與期
㣲風起衣浪　明仁宗〈桃園春曉〉曙光猶未分芳園露華炫碧桃千萬𣗳鮮妍如錦絢隔林鶯語滑兩兩間闗囀掖垣將啟扉漏箭傳聲逺花底𠉀宫車更覺東風軟　袁凱〈桃谿〉繁花亦何言人至迹愈顯因石自髙下緑源屢回轉鶯啼隂久匝雨霽苔猶淺漁父欲問津烟中聞雞犬
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言律詩(P.12-2)..[文淵閣四庫全書本]
［七言律詩］
〔原〕唐杜甫〈題桃𣗳〉小徑升堂舊不斜五株桃𣗳亦從遮髙秋總餧貧人實來嵗還舒滿眼花簾户每宜通乳燕兒童莫信打慈鵶寡妻羣盗非今日天下車
書正一家
〔增〕白居易〈晩桃花〉一𣗳紅桃亞拂池竹遮松䕃晩開時非因斜日無由見不是閒人豈得知寒地生材遺較易貧家飬女嫁常遲春深欲落誰憐惜白侍郎來折一枝　温庭筠〈反生桃花𤼵因題〉病眼相逢四壁空夜來山雪破東風未知王母千年熟且共劉郎一笑同已落又開橫晩翠似無如有帶朝紅僧䖍蠟炬髙三尺莫惜連宵照露叢　唐彦謙〈緋桃〉短墻荒圃四無鄰烈火緋桃照地春坐久好風休掩袂夜來細雨已沾
巾敢同俗態期青眼似有微辭動綘唇盡日更無鄉井念此時何必見秦人　李咸用〈緋桃花〉茫茫天意為誰留深染夭桃備勝遊未醉已知醒後憶欲開先為落時愁癡蛾亂撲燈難滅躍鯉傍驚電不収何事梨花空似雪也稱春色是悠悠　李中〈詠桃花〉祗應紅杏是知音灼灼偏宜間竹隂幾𣗳半開金谷曉一溪齊綻武陵深艶舒百葉時皆重子熟千年事莫尋誰𡵯宋墻明月下好香和影上衣襟　韋莊〈詠庭前桃〉曾向桃源爛漫遊
也同漁父泛仙舟皆言洞裏千株好未勝庭前一𣗳幽帶露似𡸁湘女淚無言如伴息媯愁五陵公子饒春恨莫引香風上酒樓　宋梅堯臣〈和江鄰幾省中賞小桃〉年年二月賣花天唯有小桃偏占先初見嫩紅無不喜終知俗艶幾多妍鄰翁已折郊園裏貴客争誇粉署邊可惜工夫吟向此會須重醉牡丹前　〈次韻和王舍人憶省中小桃寄江學士〉淺綻臙脂紫蠟芳深斟吴酎白瓊觴鳳池人憶去年艶雉省客無今日狂髣髴物華先
上苑依稀歌吹下昭陽平明社雨莫催促應翫移牀欲近傍　蔡襄〈過楊樂道宅西桃花盛開〉城隈繞舍似山家舍下新桃已放花無限幽香風正好不勝狂艶日初斜自憐馬上空愁望誰向樽前與醉誇京國難逢春氣味莫隨塵事度年華　孔武仲〈館中桃花〉蓬壺深絶鎖芳菲初出仙桃第一枝天近自應風景别春長莫恨化工遲相從朱户人稀到半掩香苞蝶未知想像江南今盛𤼵亦經頻雨稍離披　陸游〈連日至梅仙塢及花涇
觀桃花〉千載桃源信不通鏡湖西塢擅春風舟行十里畫屏上身在兩山紅雨中俗事挽人常故故夕陽𡚖櫂莫匆匆豪華無復當年樂爛醉狂歌亦足雄　桃花塢近釣魚磯不比劉郎萬里𡚖水底紅雲迷醉眼樽前絳雪㸃春衣病依几杖猶能出老愛風光未忍違天借清遊每窮日夜深炬火𠉀柴扉
〔原〕張虛菴笑披初服返林臯小築精廬牓慕陶已買扁舟浮緑水更依疎栁插紅桃春風荏苒來三徑嵗月侵尋入二毛却笑文章縁
業在篋書重簡課兒曹
〔增〕金王寂〈桃花〉應嗔國色朝酣酒賜與羽衣如太真道士厭㸔千𣗳老令君别換一城新緗梅拂額更不俗栗玉削肌殊可人想得乞漿尋舊約春風不似去年春　元楊載〈碧桃〉一枝如玉照芳春㡬度憑闌欲殢人翠被夜寒愁灑淚珠簾月冷怕傷神劉郎陌上栽仍舊王母池邊賞又新不是梨花飄雪𣗳望中淸絶更無倫　曹文晦〈桃源春曉〉數㸃殘星掛緑蘿㸔桃行入舊山阿洞門花霧紅成陣沙𪋤巖前翠
作渦天外曙光驚鶴夢水邊啼鳥和漁歌劉郎去後無人到吟𠋣東風草色多　馬臻〈桃花〉淺碧繁紅又滿枝化工消息本無機艶滋曉露鶯揺落香漬春泥燕掠歸金谷園中芳草在𤣥都觀裏昔人非自從雲隔天台路劉阮如今夢亦稀　黃可玉〈碧桃〉洗盡嬌紅出翠帷玉人無語背斜暉緑華前度通仙譜天水何年染素衣宴罷瑶池春夢斷影寒姑射夜深歸禁烟時莭多風雨莫遣繁英一片飛　明楊基〈桃花〉深深翠竹映嬋娟湘女
梳妝立曉烟流水落花成悵望舞裙歌袖是因縁也無人折休相妬纔有鶯啼更可憐却憶東闌碧千葉暖風香雨為誰妍　陳鴻〈詠紅白桃花〉䨇艶如從露井㸔妝分濃淡映雕欄玉膚中酒冰綃薄粉面窺人錦帳寒杏雨並隨窓外度梨雲同入帳中殘膽瓶不是餘香在定訝珊瑚間木難
〔原〕申時行〈山中㸔桃花〉萬山廻合似天台二月桃花已遍𨳩映水却疑乘浪煖縁崖故是𠋣雲栽亂紅飛雨沾衣袂碎錦分霞入酒杯謾道武陵仙
路逺探竒有客問津來　方廣徳露井花時露未晞紫文丹萼鬭芳菲佳人南國還嬌艶仙種西池定是非浥雨别含濃淡態籠烟怯逗淺深暉祇縁瓊貌難為侣獨傍房陵片玉飛　曹大章竹徑寥寥空碧苔䨇星忽漫照髙臺唾飛白玉風前落舄度青雲江上來螭尾清班原帝侍虎頭詞客總仙才相逢莫問年來事惟有桃花似舊開
〔增〕胡師閔〈粉紅桃花〉温情膩質可憐生浥浥輕韶入粉匀新暖透肌紅沁玉曉風吹酒淡生春窺墻
有態如含笑對面無言故惱人莫作尋常輕薄㸔楊家姊妺是前身
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言絶句(P.19-1)..[文淵閣四庫全書本]
［七言絶句］
御製〈雨後見桃花〉新雨濛濛宜五沃蒸霞始放見錢江初春錦繡鋪千𣗳落日微吟坐北窓
〔增〕唐李嶠〈從宴桃花園詠桃花應制〉嵗去無言忽憔悴時來含笑吐氛氲不能擁路迷仙客故欲開蹊待聖君　趙彦伯〈從宴桃花園詠桃花應制〉紅萼競然春苑曙丰茸新色御筵開長年願奉西王讌近侍慚無東朔才
蘇頲〈從宴桃花園詠桃花應制〉桃花灼灼有光輝無數成蹊㸃更飛為見芳林含笑待遂同温𣗳不言歸李乂〈侍宴桃花園詠桃花應制〉𦂶萼成蹊遍籞芳紅英撲地滿庭香莫將秋宴傳王母來比春華夀聖皇　張説〈桃園馬上應制〉林間艶色驕天馬苑裏穠華伴麗人願逐南風飛帝席年年含笑舞青春
〔原〕李白〈山中問荅〉問余何事棲碧山笑而不答心自閒桃花流水杳然去别有天地非人間　杜甫〈江畔獨𡵯尋花絶句〉黃師
塔前江水東春光嬾困𠋣微風桃花一簇開無主可愛深紅愛淺紅　〈漫興〉手種桃李非無主野老墻低還是家恰似春風相欺得夜來吹折數枝花　〈蕭八明府寔處覓桃栽〉奉乞桃栽一百根春前為送浣花村河陽縣裏雖無數濯錦江邊未滿園
〔增〕顧况〈崦裏桃花〉崦裏桃花逢女冠林間杏葉落仙壇老人方授上清籙夜聼歩虛山月寒
〔原〕劉禹錫〈竹枝詞〉山桃紅花滿上頭蜀江春水拍山流花紅易衰似郎意水流無限似儂愁
韓愈〈題百葉桃花〉百葉䨇桃晩更紅臨窓映竹見玲瓏應知侍史歸天上故伴仙郎宿禁中　王建〈宫詞〉𣗳頭𣗳底覓殘紅一片西飛一片東自是桃花貪結子錯教人恨五更風
〔增〕白居易〈寄題忠州小樓桃花〉再遊巫峽知何日總是秦人説向誰長憶小樓風月夜紅欄干外兩三枝　〈夜惜禁中桃花因懐錢員外〉前日歸時花正紅今夜宿時枝半空坐惜殘芳君不見風吹狼籍月明中　〈大林寺桃花〉人間四月芳菲盡山寺桃花始盛
開長恨春歸無覓處不知轉入此中來　〈下邽莊南桃花〉邨南無限桃花發唯我多情獨自來日暮風吹紅滿地無人解惜為誰開　元稹〈亞枝紅〉平陽池上亞枝紅悵望山郵是事同還向萬竿深竹裏一枝渾臥碧流中　南家桃𣗳深紅色日照霞光㸔不得𣗳小花狂風易吹一夜風吹滿墻北
〔原〕元稹〈劉阮妻〉芙蓉脂肉緑雲鬟罨畫樓䑓青黛山千𣗳桃花萬年藥不知何事憶人間　白敏中〈桃花〉千朶穠芳倚𣗳斜一枝枝綴亂雲霞
慿君莫厭臨風㸔占斷春光是此花
〔増〕杜牧〈酬王秀才桃花園見寄〉桃滿西園淑景催幾多紅艶淺深開此花不逐溪流出晉客無因入洞來
〔原〕雍陶〈過舊宅看花〉山桃野杏兩三栽𣗳𣗳繁花去後開今日主人相引㸔誰知曾是客移來　來鵬〈惜花〉東風漸急夕陽斜一𣗳夭桃數日花為惜紅芳今夜裏不知和月落誰家
〔増〕曹唐〈題武陵洞五首〉此生終使此身閒不是春時且要還寄語桃花與流水莫辭相送到人間　溪口回舟
日已昏却聼鷄犬隔前邨殷勤重與秦人别莫使桃花閉洞門　却恐重來路不通殷勤回首謝春風白雞黃犬不將去且寄桃花深洞中　桃花夾岸香何之花滿春山水去遲三宿武陵溪上月始知人世有春時　渡水傍山尋絶壁白雲飛處洞天開仙人來往無行迹石逕春風長緑苔　周朴〈桃花〉桃花春色暖先開明媚誰人不㸔來可惜狂風吹落後殷紅片片㸃莓苔　司空圖〈移桃栽〉獨臨官路易傷摧從遣春風恣意開禪客笑
移山上㸔流鶯直到檻前來　鄭谷〈小桃〉和烟和雨遮敷水映竹映邨連㶚橋撩亂春風耐寒食到頭贏得杏花嬌　吴融〈桃花〉滿𣗳如嬌爛漫紅萬枝丹彩灼春融何當結作千年實將示人間造化工　陸希聲〈桃花谷〉君陽山下足春風滿谷仙桃照水紅何必武陵源上去澗邊好過落花中　〈桃蹊〉芳草霏霏遍地齊桃花脉脉自成蹊也知百舌多言語住向春風盡意啼　無名氏〈桃花行〉源水叢花無數開丹跗紅萼間青梅從今結子
三千嵗預喜仙遊後摘來　宋王禹偁〈㸔桃花〉野桃無主滿山隈仙客擕樽獨自來盡月馨香㽞我醉每春顔色為誰開
〔原〕种放〈桃花〉習習香薰薄薄烟杏遲梅早不同妍山齋盡日無鶯蝶只與幽人伴醉眠
〔増〕梅堯臣〈和鄰幾學士桃花〉深殿有春人到稀武陵雖説昧當時躊躇莫憶人間世恐至塵中悔却遲　歐陽修〈和江鄰幾學士桃花〉草上紅多枝上稀芳條緑萼憶來時見桃著子始歸後誰道仙花開落遲　蔡襄〈後舍緋桃〉十
年𣗳底折香葩蔌蔌浮光弄晩霞只恨無情是風雨直將紅片入西家　〈南劍州芋陽舖見臘月桃花〉可笑夭桃耐雪風山家墻外見踈紅為君持酒一相向生意雖殊寂寞同　〈建溪桃花〉何物山桃不自羞欲乘風力占溪流仙源明有重來路莫下橫枝礙客舟　〈過南劍州芋陽舖見桃花〉七年相别復相逢墻外千枝依舊紅只有蒼顔日憔悴奈縁多感泣春風
〔原〕劉敞小樓西望那人家出屋香梢幾𣗳花只恐東風能作惡亂紅如雨
墮窓紗　邵雍〈二色桃〉施朱施粉色俱好傾國傾城艶不同疑是蕊宫䨇姊妺一時擕手嫁東風
〔増〕石延年〈詠小桃〉生色深紅綬帶長宫簾寒在井欄香誰家升上瑶池品先得春風一靣妝　范成大〈次韻周子𠑽正字館中緋碧兩桃花〉碧城香霧赤城霞染出劉郎未見花慿仗天風扶綘節為招萼緑過羊家　〈張恭甫正字折贈館中碧桃因次子𠑽韻〉滿枝晴雪照青霞舊識桃源暈碧花俯仰京塵隔年夢東風猶認故人家　陸游〈泛
舟觀桃花〉花徑二月桃花𤼵霞照波心錦裹山説與東風直須惜莫吹一片落人間　桃源只在鏡湖中影落清波十里紅自别西川海棠後初將爛醉荅春風　種桃亦解比封君世故紛紛寂不聞九轉金丹應已熟全家仙去隐紅雲　湖南小山花更多不醉將如春色何釣得鮮鱗堪斫膾任教㣲雨𣺯漁蓑　鄰曲一生花裏活邨翁疑是古遺民初來自被春㽞住枉道當時為避秦　楊萬里〈神堂舖前桃花〉北江二月正春寒初見桃
花喜未殘臘月潮州見桃李元來不作好春㸔　吴儆〈雪中桃花〉夭桃先已醉春風青女猶争造化工應與騷人嫌太赤故將鉛粉注深紅　粲粲乘鸞萬玉妃𡧓將紅艶鬭光輝只應侍宴瑶池罷猶帶天邊醉色歸
〔原〕曽季貍衣裁緗纈態纎穠猶在瑶池午醉中嫌近清明時節冷趁渠新火一番紅　趙信菴〈秋日桃花〉匼匝西園一徑通幾經霜盡野塘空桃花錯認東風暖却與芙蓉鬭小紅　陳月潭䨇槳春風欵欵移斜陽平半落芳
池不妨暫向橋邊駐更為桃花了一詩　黃静齋雨後桃花作片飛風前栁絮㸃人衣春歸不用怨風雨無雨無風春亦歸　蕭冰崖桃源花𤼵幾畨春聞説漁郎此問津秦帝漫勞方士遣神仙已是避秦人　朱淑真〈窓西桃花盛開〉盡是劉郎手自栽劉郎去後幾畨開東君有意能相顧蛺蝶無情更不來
〔増〕金髙士談〈二月十一日見桃花〉鳴鳩天色半隂晴竹屋松窓老寸心閉户不知春早晚桃花紅淺栁青深　元張𢎞範〈碧桃花〉應
是𤣥都觀裏仙為嫌白淡厭紅蔫故栽一種新顔色疑是飛仙墜翠鈿　王惲〈小桃〉梅粉飄零栁未𤇆一枝春色獨當軒今年盻得紅苞拆風雪禁持第幾番　鄭氏允端〈桃花〉細雨春寒江上時小桃欹𣗳出踈籬從教一簇開無主終不㽞題崔䕶詩　明陳憲章〈潘岳愛桃〉潘郎本自愛桃花種向河陽幾萬家世有長官如孟子還除花地𣗳桑麻　〈桃花〉雲鎖千峯午未開桃花流水更天台劉郎莫記歸時路只許劉郎一度來　山中兒女
不知秦無賴漁郎最惱人溪上桃花君莫種東風不貸武陵津　魯鐸〈桃溪〉世路悠悠已倦遊桃溪深處草堂幽東風自解幽人意不遣飛花逐水流　王弼〈次韻匏菴先生共月菴賞桃花二絶句〉斜月枝頭照返魂先生扶醉𠋣籬門花應欲識蒼然面莫遣風前絳燭昏　墻底芳樽嵗合開杖藜嵗約為花來醉翁慣作頺然醉先報東風掃緑苔　王叔承〈㸔梅後從太湖出吴江歸爛溪一路桃花盛開口占紀興〉千巖古𣗳幾浮槎數盡寒
英起暮霞百曲青溪歸亦好五湖春水徧桃花　陶望齡〈詠上苑桃花〉度索山頭駐彩霞蓬萊宫闕即仙家共傳西苑千秋實已著東風一𣗳花　董其昌〈上苑桃花二首〉宜春苑裏占春多爛漫紅霞𤼵早柯却憶禁林成徑處雲扶𡵯輦一經過　灼灼宫桃𣺯露華人間萬𣗳失芳葩有時源上随流水盡日天邊自雨花
〔原〕孫慎行桃源只在市城邊錦瑟明妝滿畫船莫怪道人囘首處朝來暮去已年年　孫齊之秋夜佳人歌木蘭瀟湘
幅上水雲寒誰教蕙帳㽞春色九月桃花鏡裏㸔　張公舉一年春事又成空擁鼻㣲吟半醉中夾道桃花三月暮馬蹄無處避殘紅　杜賛孔雀屏開春夢幽水晶簾捲篆烟浮深宫盡日渾無事間㸔桃花落御溝　鄧志謨風掃桃花片片飛夜闌不寐𠋣屏圍聲聲杜宇催歸去不向郎啼向妾啼　丘陵芳郊晴日草萋萋千𣗳桃花一鳥啼無數落紅隨水去又分春色入城西　徐臣不騁嬌姿媚艶陽却來冐雪並寒芳應嫌春色繁華
態故學梅花淺淡妝　張新緑淺紅深醉眼濃殢人何處不迷踪飛時莫浪隨流水自有春濤可化龍　儲氏夭桃灼灼𠋣窓前春色繽紛帶紫烟昨夜雨聲來枕上惜花人聼不曽眠
子／醫家／御定佩文齋廣群芳譜／花譜　卷二十二至卷五十三／卷二十七　李花　棃花／棃花／集藻／七言律詩(P.19-1)..[文淵閣四庫全書本]
［七言律詩］
〔増〕唐羊士諤〈成都從事蕭員外寄海棃花詩〉珠履行䑓擁附蝉外郎髙歩似神仙陳詩今見唐風盛從事遥瞻衛國賢擲地好辭凌彩茟浣花春水膩魚箋
東山芳意須同賞子著嚢盛㡬日傳　宋韓琦〈會壓沙寺觀棃花〉同賞棃花過淨坊壓沙幽闃面平岡孤園不治黃金界醉茟徒誇白雪香風急㡬翻雲影亂殿深全掩玉毫光朝来経雨低含淚競寫真妃寂寞妝　〈賞棃花〉興福棃珍號素封千株花𤼵此欣逢風開笑臉輕桃艶雨𢃄啼痕自玉容蝶舞只疑殘靨墜月明惟覺異香濃尋春已恨来時晩莫厭頻揮瀲灔鍾　寒食西藍賞素英白毫光裏亂雲騰荘嚴金地三千界顔色瑤䑓十
二層后土瓊花慚我寡唐昌玉蘂豈吾朋雪香預約為亭號修創終逢好事僧　周必大〈重九竹園見棃花懐子中兄〉春花著雨即塵埃何似深秋耐乆開菊尚無多饒瑞質霜如有意䕶香腮也知林下風光早不為山中厯日催望㫁行人思折寄却疑呼作嶺頭梅
〔原〕朱淑真〈棃花〉朝来𢃄雨一枝春薄薄香羅蹙葉勻冷艶未饒梅共色靚妝長與月為鄰許同蝶夢還如似替人愁却笑人須到年年寒食夜情懷為爾倍傷神
〔増〕金雷
淵〈棃花〉雪作肌膚玉作容不将妖艶嫁東風梅魂何物三春在桃臉真成一笑空雨細無情添寂寞月明有意助豐融相如病渇妨文賦想像甘寒結小紅
〔原〕張建〈棃花〉蠧𣗳枝髙茁朶稠嫩苞開破雪搓毬碎粘粉紫鬚齊吐潤卷丹黃葉半抽月影曉𥦗留好夢雨聲深院鎻清愁瓊苞已實香猶在散入長安賣酒樓
〔増〕元鮮于樞〈清明日宴集賢宋學士園時棃花盛開諸老屬僕同賦〉琪𣗳吹香蕩夕暉華簪人對雪霏霏漢宫新火初傳
燭楚女行雲乍濕衣一片花疑蝴蝶化滿枝春想玉釵肥蛾眉不用梨園曲唱徹瑶䑓醉未歸　張養浩〈秋日棃花〉雪香吹盡𣗳頭春誰遣西風為返魂月影已非前日夢雨容獨𢃄舊時痕只知秋色千林老爭信陽和一脈存莫訝𣪞韓太多事仙家元不計寒暄　鄭洪〈嚴希徳請賞棃花命妓行酒〉瀟灑東䦨一𣗳春雪膚氷骨月精神朝雲著處迷詩夢暮雨来時想玉人華屋洗妝歌小小銀缾推枕喚真真紫薇閣下繁華處芍藥荼䕷總
後塵　明吴𡩖〈棃花〉名果先從張谷来紛紛碎雪欲成堆淡妝自把蛾眉掃巧笑誰将瓠齒開園子豈求他種接主人能使及時栽夭桃灼灼驚凡目縞素應甘自不才
〔原〕文徴明〈棃花〉翦水凝霜妒蝶羣曲䦨風味玉清温粉痕浥露春含淚夜色籠烟月㫁魂十里香雲迷短夢誰家細雨鎻重門洗妝見説清明近旋典春衣置酒樽
〔増〕程嘉燧〈周家清明植棃花六月盛𨳩邀客賦詩〉清明院落夜溶溶籠栁嬌黃譲雪樷亂攪三眠飛絮白
浪攙百子石榴紅燒殘髙燭東風後掩却重門細雨中聞向花間歌法曲應憐江海白頭翁
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／表(P.15-1)..[文淵閣四庫全書本]
［集藻］
［表］
〔増〕唐崔融〈為百官賀千葉瑞蓮表〉伏奉恩旨𡸁示臣等千葉瑞蓮觀其綠裏紅葩緗莖素蕚露揺珠㸃霞坼金鬚百星交映羽盖張而一色萬目齊明車輪合而千状謂鸞翔之欲舞若羣鵷之並飛峯形聳而半天石勢蹲而臨海冲氣積其下恵風流其上服之可以登仙採之可以駐夀雖復釋梵天王之國千影離婁善住天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百億國無量清淨經云無量清淨佛七寶池中生蓮花上夫蓮花者出塵離染清淨無瑕有以見如来之心有以察如来之法道之行也曽不徒然伏惟天冊寶金輪聖神皇帝現此妙身當兹巨瑞符契㝠合影響不差非常之貺曠古未聞殊特之珍厯代一見手舞足蹈倍百常情無任慶躍之至　權徳輿〈中書門下賀神龍寺渠中瑞蓮表〉今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通𢎞被生植宥萬方之暇必順天心於九重之中别開佛刹絪縕降祉菡蓞敷榮瑞兹灼灼之花迥出田田之葉吉祥殿外芳馥殊常功徳池中光華交映扶疎𤼵越並秀相鮮𤣥功嘉應超𠜍圖牒彼芝稱三秀麥有兩岐雖驗休祥豈階妙法觀雙芙之挺茂荷一雨之均霑隂隲生成發輝嚴浄臣等沗居樞近倍萬歡心無任欣忭悦懌之至　張仲素〈賀西内嘉蓮表〉臣伏見今月九日中
書門下宣示百官西内池中嘉蓮圖其蓮一本兩花者臣聞明聖有作天人合應既彰化本必降祥符即事而推昭昭可見伏惟陛下儲精要道憂濟羣方致理大同猶懼不至所以恢𢎞聖教資福生靈𤣥造感通嘉瑞屡降况兹菡蓞儒釋同稱経文但喻乎淤泥詩人特歌於彼澤豈比夫躍銅池煥靈沼傳芳丹禁濯影清流特聳孤莖以表清浄之源一致對敷雙蕚是明内外之教齊興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報恩私之重無任忭賀慶躍之至　栁宗元〈為王京兆賀嘉蓮表〉今日某時中使某奉宣聖㫖出西内神龍寺前水渠内合歡蓮花圖一軸示百僚者祥圖煥開異彩交映賛天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調隂陽之粹羙孕造化之精英吉慶每見於天心𤼵祥必自於禁掖是使雙華擢秀蓮蒂𡸁芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超於小刼神功允洽于大千臣某獲覩昇平濫居榮𠖥聞瑞應而稱慶仰繢事而増歡無任抃蹈喜躍之至
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／賦(P.20-2)..[文淵閣四庫全書本]
［賦］
御製〈西苑芙蕖賦〉惟澤芝誌於爾雅菡蓞詠於風詩繄金塘
之麗草允栁沼之朱儀夫其的爍輕莎翩躚清瀨玉節蟠根翠羽襞葢縷黃作鬚跗紫成𦷾䕃太液之漣漪蕩昆明之霧靄爾乃幽房晨折芳葩夜舒前迎丹殿後匝瑶除髙披直道斜嬝周廬萋萋川碧淼淼天虚光留錦騖隂唼文魚葉𣻌珠而錯落影翻月而軒渠若夫黛罨如烟華濃似𦂶藻采橫洲霱雲被沚或雪沁瓊英螺含碧蘤桃倩紅𧀮菊分金蕊競秀揚輝爛兮出水如仰如俯似低復昂𠅘𠅘交𠋣田田並将宛若瑶林之四映矯如朱鷺之載翔至於
萍合橋㾗蒲牽波縠溪静禽喧臺髙樹複梅雨滳而浮馨麥飈扇而散馥氤氲於講席之書郁烈乎侍臣之服間命沙棠之楫駕芙蓉之舟似搴華峰之種無待汾水之謳宴羣工於在鎬聊悦豫以凝庥盖其濯素挺生拔泥不滓外直中通花榮實㫖潔比髙人清同君子是以廬山則淵明屆焉濂溪則惇頤樂只余願賢士之釋荷裳乃睠幽姿而不自已
〔増〕漢閔鴻〈芙蓉賦〉乃有芙蓉靈草載育中川竦修幹以
凌波建綠葉之規圓灼若夜光之在𤣥岫赤若太陽之映朝雲乃有陽文修嫮傾城之色揚桂枻而来遊玩英華於水側納嘉賔兮傾筐珥紅葩以為餙感夭桃而歌詩申闗雎以自敕嗟留夷與蘭芷聴鶗鴂而不鳴嘉芙蓉之殊偉託皇居以𤼵英　魏曺植〈芙蓉賦〉覽百卉之英茂無斯華之獨靈結修根於重壤泛清流而擢莖其始榮也皦若夜光尋扶桑其揚暉也晃若九陽出暘谷芙蓉蹇産菡萏星屬𢇁條𡸁珠丹榮吐綠焜焜韡韡爛
若龍燭觀者終朝情猶未足於是狡童媛女相與同遊擢素手於羅袖接紅葩於中流　晉孫楚〈蓮花賦〉有自然之麗草育靈沼之清瀨結根繫於重壤森蔓延以騰邁爾乃紅花電𤼵暉光曄曄仰曜朝霞俯照緑水潜緗房之奥密兮含珍藕之甘腴攅聚星列纖離相扶㣲若𤣥黎披幽夜粲若鄧林飛鵷雛　潘岳〈蓮花賦〉偉𤣥澤之普衍嘉植物之並敷遊莫羙於春臺華莫盛於芙蕖於是恵風動冲氣和眄清池翫蓮花舒綠葉挺纖柯結
綠房列紅葩仰含清液俯濯素波修柯婀娜𣐱莖苒弱流風徐轉廻波㣲激其望之也曄若皦日燭崑山其即之也晃若盈尺映藍田　〈芙蓉賦〉䕃蘭池之豐沼育沃野之上腴課衆榮而比觀煥卓犖而獨殊狎獵雲布窋咤星羅光擬燭龍色奪朝霞丹煇揮紅飛鬚𡸁的紛披赩赫散煥熠爚流芬賦采風靡雲旋布濩磊落蔓衍夭閑𤼵清陽而增媚潤白玉而加鮮　夏侯湛〈芙蓉賦〉臨清池以遊覽觀芙蓉之麗華潜靈藕於𤣥泉擢修莖乎
清波煥然䕃沼灼爾星羅若乃廻縈外散菡萏内離的出艶𤼵葉恢花披綠房翠𦷾紫飾紅敷黃螺圓出𡸁蕤散舒纓以金牙㸃以素珠固陂池之麗觀尊終世之特殊爾乃採淳葩摘圓質析碧皮食素實味甘滋而清羙同嘉異乎橙橘参嘉果以作珍長𠑽御乎口實　宋傅𠅙〈芙蓉賦〉考庶卉之珍麗實總羙於芙蕖潜幽泉以育藕披翠蓮而挺敷汎輕荷以冒沼列紅葩而曜除徼旭露以滋采靡朝風而肆芳表麗觀於中沚播郁烈於蘭
堂在龍見而萌秀於火中而結房豈呈芬於芷蕙将越味於沙棠詠三閭之被服羙蘭佩而荷裳伊𤣥匠之有瞻悦嘉卉於中渠既輝映於丹墀亦納芳於𦂶䟽
〔原〕鮑照〈芙蓉賦〉感衣裳於楚賦詠憂思於陳詩訪羣英之艶絶標髙名於澤芝會春陂乎夕張搴芙蓉而水嬉抽我衿之桂蘭㸃子吻之瑜辭𨕖羣芳之徽號羙斯花之郁烈抱兹性之清芬稟若華之驚絶單蓲陽之妙手測淲池之光潔爍彤輝之朙媚粲雕霞之繁悦顧椒丘而
非偶豈圓桃而能埓彪炳以蒨藻翠莖而紅葩青房兮規接紫的兮圓羅𣗳妖婬之弱幹散菡萏之輕荷上星光而倒景下龍鱗而𨼆波戲錦鱗而夕映曜繡羽以晨過結游童之湘吹起榜妾之江歌備日月之温麗非盛明而謂何若乃當融風之暄盪承暑雨之平渥被瑶塘之周流繞金渠之屈曲排積霧而揚芳鏡洞泉而含綠葉折水以為珠條集露而成玉潤蓬山之瓊膏輝葱河之銀燭𠜍五華於仙草超四照於靈木雜衆姿於開卷
閲羣貌於昬明無長袖之容止信一笑之空城森紫葉以上擢紛緗蕊而不傾根雖割而琯徹柯既解而𢇁縈感盛衰之可懐質始終而常清故其為芳也綢繆其為媚也奔𤼵對妝則色殊比蘭則香越泛明彩於宵波飛澄華於曉月陋荊姬之朱顔笑夏女之光髮恨狎世而貽賤徒愛存而賞沒雖凌羣以擅竒終從嵗而零歇
〔増〕梁簡文帝〈採蓮賦〉望江南兮清且空對荷華兮丹復紅卧蓮葉而覆水亂髙房而出叢楚王暇日之歡麗人
妖艶之質且棄𡸁釣之魚未論芳䓑之實惟欲迴渡輕船共採新蓮傍斜山而屢轉乘橫流而不前於是素腕舉紅袖長迴巧笑堕鳴璫荷稠刺宻亟牽衣而綰裳人喧水濺惜虧朱而壊妝物色雖晚徘徊未返畏風多而榜危驚舟移而花逺謌曰𡮢聞蕖可愛採擷欲為裙葉滑不留綎心忙無暇薫千春誰與樂惟有妾随君　元帝〈採蓮賦〉紫莖兮文波紅蓮兮芰荷綠房兮翠盖紫實兮黃螺於時妖童媛女蕩舟心許鷁首徐廻兼傳羽杯
棹将移而藻挂船欲動而萍開爾其纎腰束素遷延顧歩夏始春餘葉嫩花初恐沾裳而淺笑畏傾船而斂裾故以水濺蘭橈蘆侵羅𧟆菊澤未反梧臺逈見荇濕霑衫菱長繞釧泛柏舟而容與歌採蓮於江渚歌曰碧玉小家女来嫁汝南王蓮花亂臉色荷葉雜衣香因持薦君子願襲芙蓉裳　昭明太子〈芙蓉賦〉色兼列彩體繁衆號初榮夏芬晩花秋曜興澤陂之徽章結江南之流調　江淹〈蓮花賦〉檢水陸之具品閲山海之異名珍爾
秀之不定乃天地之精英殖東國之流詠出西極而擅名方翠羽而結葉比碧玉而為莖蕊金光而赩色藕氷折而玉清載紅蓮以吐秀披絳葉以舒英故香氛感俗淑氣参靈躑躅人世茵蒀祇㝠青桂羞烈沉水慚馨於是生乎澤陂出乎江隂見彩霞之夕照覿雕雲之晝臨既翕赩於洲漲亦映曖於川潯奪夜月及熒光掩朝日與赩火出金沙而延曜被淥波而覃拖冠百草而絶羣出異𩔖之衆夥故仙聖傳圖英𨼆留記一為道珍二為
世瑞𤼵青蓮於王宫驗竒花於陸地若其江淡澤芬則照電爍日池光沼綠則明璧洞室曜長洲而瓊文映青崖而火質或凴大淵之清峭或殖疏圃之蒙宻故河北櫂歌之姝江南採菱之女春水厲兮楫潺湲秋風駛兮舟容與著縹芰兮出波擥湘蓮兮映渚迎佳人兮北燕送上客兮南楚知荷華之将晏惜玉手之空佇廼為謡曰秋雁度兮芳草殘琴柱急兮江上寒願一見兮道我意千里逺兮長路難若其花實各名根葉異辭既號芙
蕖亦曰澤芝麗詠楚賦艶歌陳詩非獨瑞草爰兼上藥味靈丹砂氣驗青艧乃可劍棄海岫龍舉雲㠋畫臺殿兮霞蔚圖縑縞兮炳爍永含靈於洲渚長不絶兮川壑
〔原〕唐王勃〈採蓮賦〉非登髙可以賦者惟採蓮而已矣况洞庭兮紫波復瀟湘兮綠水或暑雨兮朝霽乍凉飈兮暮起黛葉青跗烟周五湖紅葩絳蘤電爍千里尤見重於幽客信作謡於君子爾其珍族廣茂淑類博傳藻河渭之空曲被沮漳之淪漣燭澄灣而爛爛亘修漲之
田田豈直水區澤國江漘海壖是以吴娃越艶鄭婉秦妍感靈翹於上節悦瑞色於中年錦㠶映浦羅衣塞川飛木蘭之畫楫駕芙蓉之𦂶船問子何去幽潭採蓮已矣哉誠不知其所以然賞由物召興以情遷故其游泳一致悲欣萬緒至若金室麗妃璇宫佚女傷鳯臺之寂寞厭鸞扃之閑處侍飲南津陪歡北渚見磯岸之紆直覿旌旄之低舉上苑神池芳林御陂樓隂架沚殿彩乗漪張拜洛之容衞備橫汾之羽儀簫鼓𤼵兮龍文動鱗
羽喧兮鷁首移咸靚妝而麗服各分騖而並馳蘋縈漿礙荇觸船危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜嵗時兮易晚傷君王兮未知折紺房與湘菂攬紅葩及碧枝廻綃裙兮竊獨歎歩羅襪兮私自竒莫不驚香悼色畏别傷離復有濯宫年少期門公子翠髮蛾眉頳唇皓齒傅粉蘭堂之上偷香椒屋之裏亦復銜恩激誓佩𠖥緘愁承好賜之珍席奉嬉遊之彩斿繡楝曛兮翠羽帳瑶塘曙兮青翰舟
搴條拾蕊沿波泝流池心𡩖而藻薄浦口窄而萍稠和橈姬之衞吹接榜女之齊謳去復去兮水色夕採復採兮荷葉秋願承歡而卒嵗長接席而寡仇於是薊北無事𨵿西始樂霧盡江垠氣恬海寞消怪氣於沅澧照榮光於河洛殊方異類舞詠相錯王公𠨞士歌吹並作則有侯家瑣第戚里芳園穿池壩岸之曲蓄水河陽之源隄防谷口島嶼轘轅嘉木畢植靈草具繁沉桂北之丹藕濯荊南之紫根鬱凄凄而霧合燦曄曄而霞翻洎乎
氣徹都鄙景華川陸麥雨㣲凉梅飈淺燠命妖侣於石城嘯娱朋於金谷乃使綠珠捧棹青琴理舳樽芳醪藉珍餗汎玉潭之瀰漫遶金渠之隈隩石近水而苔濃岸連山而𣗳複排芰末而爭逺託蘆間而競逐赴汨凌波飛袿振羅風低綠幹水濺黃螺上客喧兮樂未已羙人醉兮顔将酡畏蓮色之如臉願衣香兮勝荷徘徊郢調悽慘燕歌念窮歡於水涘誓畢賞於川阿結漢女邀湘娥北溪蕊尚密南汀花更多恨光景兮不駐指芳馨兮
謂何若乃南楚義妻東吴信婦結䄜整佩承筐奉帚忽君子兮有行復良人兮逺征南討九真百粤北戍雞田雁城念去魂駭相視骨驚臨春渚兮一送見秋潭兮四平與子之别烟波望絶念子之寒江山路難水淡淡兮蓮葉紫風颯颯兮荷花丹翦瑤帶而猶欷折瓊英而不歡既而緣隈逗浦還栧歸㯭睠芳草兮已殘憶離居兮方苦延素頸於極漲攘皓腕於神滸惜佳期兮末由徒增思兮何補又若倡姬蕩媵命侣招羣淇上洛表湘臯
汝墳望洲草兮翡翠色動浦水兮驪龍文願觧佩以邀子思搴裳而從君悲時暮愁日曛鳴鐶釧兮響窈窕艶珠翠兮光繽紛憐曙埜之絳氣愛晴天之碧雲棹廵汀而栁拂船向渚而菱分掇翠莖以翳景襲朱蕚以為裙梃楫凌亂風流雨散鳴榔絡繹霧罷烟釋状飛虯之蜿蜿若驚鴻之奕奕艇怯奔潮篙憎淺石絲著手而偏繞刺牽衣而屢襞乃有貴子王孫乘間縱觀何平叔之符彩潘安仁之藻翰税龍馬於金堤命鳧舟于石岸錦纜
翻灑銀檣照爛日側光沉風驚浪深紆北渚之新贈恣東溪之密尋鴛鴦繡彩之文履瑇瑁瓊華之寶琴扣舷擊榜吴歈越吟溱與洧兮葉覆水淮與濟兮花冒潯值朙月之夕出逢丹霞之夜臨茱茰歌兮軫妾思芍藥曲兮傷人心伊採蓮之賤事信忘情之葢寡雖迹兆於水鄉遂風行於天下感極哀樂聲参鄭雅是以緬察谷底窮覽地維北盡豐鎬澇潏南究巴沲越沂莫不𠉀期應節沿濤汎湄薄言採之興言服之𤼵文扃之麗什動幽
幌之情詩使人結眷令人相思宜其色震百草香奪九芝棲碧羽之神雀負青𦫉之寶龜紫秩流記丹經秘詞豈徒加繡柱之光彩曄文井之華滋已矣哉向使時無其族代乏厥類獨秀上清之境不生中國之地學鸞鳯而時来與鶼鶼而間至必能使衆瑞彩沒羣貺色沮湯武齋戒伊臯延佇豈俾夫秦童趙僕倡姬艶女狎而玩之擷而採之乎時有東鄙幽人西園舊客常陪帝子之輿經侍天人之籍詠綠竹於風曉賦彤管於日夕暑徃
寒来忽矣悠哉蓬飄梗逝天涯海際似還卬之寥廓同適越之淫滯蕭索窮途飄颻一隅昔聞七澤今過五湖聼菱歌兮幾曲視蓮房兮幾株非鄴地之宴語異睢苑之歡娱况復殊方别域重瀛複嶂虞翻則故鄉寥落許靖則生涯惆悵感芳草之及時懼修名之或喪誓剗迹潁上棲影渭陽枕箕岫之孤石泛磻溪之小塘餐素實兮吸絳芳荷為衣兮芰為裳永潔已於丘壑長寄心於君王且為歌曰芳華兮修名竒秀兮異植紅光兮碧色
稟天地之淑麗承雨露之霑飾蓮有藕兮藕有枝才有用兮用有時何當娜婀華實移為君含香藻鳯池　宋之問〈秋蓮賦并序〉天授元年勑學士楊炯與之問分日於洛城西入閣每雞鳴後至羽林仗閽人奏名請龜契佇命拱立於御橋之西玉池清冷紅蕖菡萏謬履扃闥自春徂秋見其生視其長覩其盛惜其衰得終天年而無夭折者良以隔礙仙禁人莫由見向若生於瀟湘洞庭溱洧淇澳即有吴姬越客鄭女衞童芳心未成採擷
都盡今委以白露順以凉風榮落有期秋分畢矣斐然願歌其事乆之乃為秋蓮賦焉若夫西城秘掖北禁仙流見白露之先降悲紅蕖之已秋昔之菡萏齊秀芬敷競𤼵君門閟兮九重兵衞儼兮千列綠葉青枝緣溝覆池映連旗兮揺艶揮長劍兮陸離疏瀍兮裂榖交流兮相沃四繞兮丹禁三匝兮承明曉而望之若霓裳宛轉朝玉京夕而察之若霞標灼爍散赤城既如秦女艶日兮鳯鳴又似洛妃拾翠兮鴻驚足使瑶草罷色芳𣗳無
情複道兮詰曲離宫兮相屬飛閣兮周廬金鋪兮璧除君之駕兮旖旎蓮之葉兮扶疎萬乘顧兮駐綵騎六宫喜兮停羅裾仰仙遊而徳澤縱幽覽而神虚豈與夫溪澗兮沼沚自生兮自死海泝兮江沱萬里兮烟波泛漢女遊湘娥佩鳴玉戲清波中流欲渡兮木蘭楫幽泉一曲兮採蓮歌江南兮峴北汀洲兮不極既有芳兮莎城長無艶兮水國豈知移植天泉香飄列仙嬌紫臺之月露含玉宇之風烟雜葩兮照燭衆彩兮相宣鳥翡翠兮
丹青翰𣗳珊瑚兮林碧鮮夫其生也春風晝蕩爍日相煎夭桃盡兮穠李滅出大堤兮艶欲燃夫其謝也秋灰度管金氣騰天宫槐疎兮井桐變搖寒波兮風颯然歸根息艶兮八九月乘化無窮兮千萬年越人望兮已長久鄭女採兮無由緣何深蔕之能固何穠香之獨全别有待制揚雄悲秋宋玉夏之来兮翫早紅秋之暮兮悲餘綠禮盛燕臺人非楚材雲霧圖兮蘭為閣金銀酒兮蓮作杯落英兮徘徊風轉兮哀哀入黃扉兮灑錦石縈
白蘋兮覆綠苔寒暑忙忙兮代謝故葉新花兮往来何秋日之可表托芙蓉以為媒
〔増〕白居易〈荷珠賦〉迸水所集輕荷正敷引修莖而出葉凝玉液以成珠浄緑田田神龜之巢處斯在虚眀皎皎靈鵲之銜来豈殊既羅列其青葢又昭章於白榆亂㸃的爍分規青瑩仰虚無以上出掩晶熒而外映灑之不著湛兮逾浄時寄寓於傾欹每因依於平正可止則止必荷之中央在圓而圓得水之本性飃飈既息而常凝魚鳥頻衝而不定爾乃
一氣暗後初陽照前宿雨霽而猶在曉露裛而正鮮熠熠有光映空水而煥若纍纍無數遍池塘而炯然宛轉而魚目廻視冲融而蚌胎未堅因霑濡而大小随㪚合以虧全輕彩蕩𣻌芳濃厭浥眀璣而夜月争光丹粟而晨霞散入其息也與波俱停其動也與風皆急若轉於掌乃是江妃之珠如凝於盤遂成泉客之泣冰壺捧玉而殊倫水鏡沈精而莫及則知氣有相假物有相資惟雨露之留處當芙蓉之茂時雖賦象而無準必成形而
在兹喻於人則寄之生也擬於道則冲而用之自契𤣥珠之妙何求赤水之遺　宋歐陽修〈荷花賦〉𡵯蘭塘以清暑兮颯蘋風以中人擷杜若之春榮兮搴芙蓉於水濵嘉丹葩之耀質出綠水而含新䕃曲池之清泚𣻌波紋之淵淪披紅衣而耀彩寄清流而託根挺無華之淺艶靡競麗乎先春抱生意以自得兮及薫時之嘉辰若夫夏畹蘭衰夢池草密惨羣芳之已銷獨斯蓮之迥出可以嗅清香而折酲可以玩芳華而自逸况其晩浦烟
霞水𠅘風日投文竿而餌𡸁泳萍莖而波溢𢇁縈藕以全折杯卷荷以半側墜紫菂以𣣱烟斂紅芳而向夕可憐影兮相顧列金葩而返植清風遏以似起碧露合而乍失或兩兩以相扶漸𠅘𠅘而獨出𤼵臙脂於北土生異香於西域匪江妃之小腰即廣陵之清骨爾乃曲沼㣲陽橫塘細雨逐橋上之歸鞍笑堤邉之遊女堕虹梁而窺影𠋣風臺而欲舞覆翠被以薫香然犀燈而照浦雙心並根千株泣露湛月白而風清杳池平而𣗳古送
艇子於西州聞棹謳於北渚迎桃根而待檝逢宓妃而未渡廹而視之靚若星妃臨水而脉脉盈盈逺而望之杳如峡女行雲而朝朝暮暮其妖麗也其閒雅也香荃橈兮木蘭舟澹容與兮悵夷猶東西随葉𨼆上下逐波浮已見雙魚能比目應笑鴛鴦會白頭昔聞妃子貴東隣池上金花不染塵空留此日田田葉不見當時歩歩人　明申時行〈瑞蓮賦并序〉惟聖皇御歴十有四年道化滂流和氣翔洽於時崇慈寜之新構備尊飬之上儀
大孝潜孚靈貺昭答乃有嘉蓮獻異重臺𤼵祥萬乗臨觀六宫燕喜信熙時之上瑞馨徳之貞符爰付丹青用𡸁琬琰命臣等賦之臣謹拜手𥟵首而作賦曰若夫璇宫壯麗紫殿巍峩接蓬莱之仙苑環太液之㤙波渟泓𤣥澤醖釀醇和欣嘉生之咸鬯紛靈瑞其何多宛彼芙蕖嫣然沼沚載以文罌陳之金戺覆碧葉兮田田𣻌清漣兮泚泚被茝紉蘭抽黃曵紫既冉冉以流馨復重重而結𦂶爾其艶外生艶華中吐華剖碧房兮敷絳蕚幻
珠實兮成丹葩粲英英其疉起芬郁郁其交加乃若旭日方升𠨞雲有爛初抱赤兮若傾忽飛丹兮若煉如盤如葢臨金掌以曈曨非霧非烟照虹梁而璀璨又若桂輪乍滿蕙露初零凝清輝兮湛湛潄芳潤兮盈盈紺宇層樓接銀潢而瀲灔雲鬟髙髻開寶鏡以晶熒又若凉雨纔收薫風徐送濯雲錦兮澄鮮舞霓裳兮飛動凌波綽約宛洛浦之驚鴻翽羽翩躚恍秦臺之儀鳯至於星敷電𤼵霧變霞蒸觸景而生態隨物而賦形縦他卉之
穠麗未若茲花之最靈觀其托體慈闈敷榮秘殿映藻井以生妍傍𦂶疏而呈倩煒煌三秀之庭揺曳五明之扇載色載笑如承長樂之歡来㳺来觀每荷重瞳之眷詫神物之有知信人寰之僅見豈比夫駢花并寔連理分枝望舒生於漢圃合歡産於唐池太華峯頭徒咏如船之異麻姑壇上虚傳變碧之竒斯盖重申之佑命特顯象於昌期猗歟我皇徳如虞聖時業業以憂勤日䕫䕫而祇敬承顔順志極尊飬之隆解慍阜財布𡩖仁之
令故珍貺駢𩥚而竒祥疉應䋲繩繼繼用彰累葉之休赫赫眀眀式表重華之盛尚増修於𤣥徳庶永承乎天慶
〔原〕申時行〈後瑞蓮賦〉有韡者華婉如清揚菡萏為簮芙蓉為裳出五沃之上腴兮苞九疑之竒芳繄中通而外直兮洵䔍實而輝光徳可比於君子兮又奚遜夫國香羌託種於𩄇沼兮載移根於長樂挺翠盖之團團兮冒朱華之灼灼枝承蕤以婀娜兮何揚翹之磊落揉珠菂以成葩兮煥重英之出蕚森濯潁於芝房兮儼敷
榮於菌閣朝晞髮於扶桑兮若葵赤之常傾夕弄影於望舒兮象桂輪之載盈峩星冠於絳闕兮散霞標於赤城鳯羽矯其翩翻兮蜃樓起而崢嶸恣意態之橫出兮紛可炳於丹青彼新宫之嶻嶪兮固神靈之所宅薫風扇其淳和兮甘雨滋其薌澤卿雲助其爛漫兮膏露増其的皪夫惟孕粹而鍾祥兮肆焜煌而舄奕乃其含芬桂掖流曄椒塗承恩輝於黼幄兮分繡采於翟䄖映畫堂之甲帳兮迎紫𦋺之金輿燦榮光於華渚兮鬱佳氣
於蓬壺宫伯忻忻而告瑞慈顔𥠇𥠇其歡愉何司花之特巧殆坤元之出符天子乃考祥圖披靈契徴素蓮於王母遡石蕖於炎帝或一房而百子或一花而千嵗兆多夀而多男允卜年而卜世於是羣臣効三呼之祝薦萬嵗之觴陳瓜𤔅椒聊之什詠竹苞松茂之章曰文子與文孫兮𠈷熾而昌曰聖母及聖皇兮𠈷夀而康如重臺之積累共乾坤而乆長臣拜手而作頌庸昭示於無疆頌曰瞻彼璇宫臨紫極兮仙籞神池滙靈澤兮煜煜
竒葩産禁掖兮綠葉朱華苞翠菂兮重英疉蕚何赩赫兮地符山川帝申錫兮百世本支兆蕃碩兮慈齡聖算齊箕翼兮小臣獻頌揚休徳兮福禄萬年子孫千億兮
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言古詩(P.1-1)..[文淵閣四庫全書本]
［五言古詩］
〔増〕〈漢樂府相和曲〉江南可採蓮蓮葉何田田
魚戲蓮葉東魚戲蓮葉西魚戲蓮葉南魚戲蓮葉北　晉張華〈詠荷〉荷生緑泉中碧葉齊如規廻蕩流霧珠映水逐條𡸁照灼此金塘𧁑曜君王池不愁世甞絶但畏盛明移　陸雲〈芙蕖〉緑房含青實金條懸白璆俯仰隨風傾煒曄照清流　梁簡文帝〈採蓮曲〉晚日照空磯採蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角逺牽衣　〈同庾肩吾詠蓮舟買荷度〉採蓮前岸隈舟子屢徘徊荷披衣可識風踈香
不来欲知船度處當看荷葉開　〈詠芙蓉〉圎花一𦷾卷交葉半心開影前光照曜香裏蝶徘徊欣隨玉露㸃不逐秋風催　元帝〈賦得涉江採芙蓉〉江風當夜清桂檝逐流縈初疑京兆劒復似漢冠名荷香𢃄風逺蓮影向根生葉捲珠難溜花舒紅易傾日暮鳬舟滿歸来度錦城　昭眀太子〈詠同心蓮〉江南採蓮𠁅照灼本足觀况等連枝𣗳俱耀紫莖端同踰並根草雙異獨鳴鸞以茲代萱草必使愁人歡　沈約〈詠芙蓉〉𢕄風揺紫葉輕露
拂朱房中池所以緑待我汎紅光　〈詠新荷應詔〉勿言草卉賤幸宅天池中𢕄根纔出浪短𠏉未揺風寜知寸心裏蓄紫復含紅　吴均〈採蓮〉錦𢃄雜花鈿羅衣𡸁緑川問子今何去出採江南蓮遼西三千里欲寄無因縁願君早旋反及此荷花鮮　劉孝威〈採蓮曲〉金槳木蘭船戲採江南蓮蓮香隔浦渡荷葉滿江鮮房𡸁易入手柄曲自臨盤露花時濕釧風莖乍拂鈿　劉緩〈詠江南可採蓮〉春初北岸涸夏月南湖通卷荷舒欲𠋣芙蓉生
即紅檝小宜廻徑船輕好入叢釵光逐影亂衣香隨逆風江南少許地年年情不窮　朱超〈詠同心芙蓉〉青山麗朝景𤣥峰朗夜光未及清池上紅蕖並出房日分雙𦷾影風合兩花香魚驚畏蓮折龜上礙荷長雲雨留輕潤草木應嘉祥徒歌涉江曲誰見緝為裳　江洪〈詠荷〉澤陂有𢕄草能花復能實碧葉喜翻風紅英宜照日移居玉池上託根庻非失如何霜露交應與飛蓬匹　陳祖孫登〈詠城塹中荷〉白水䴡金扉青荷承日暉葉似環
城盖香亂上橋衣岸髙知水落影合見菱稀猶疑涉江𠁅空望採蓮歸　〈賦得涉江採芙蓉〉浮照滿川漲芙蓉承落光人来間花影衣度得荷香桂舟輕不定菱歌引更長采采嗟離别無暇緝為裳　周庾信〈賦得荷〉秋衣行欲製風葢漸應𣣱若有千年蔡須巢但見隨　隋辛徳源〈芙蓉花〉洛神挺凝素文君拂艶紅䴡質徒相比鮮彩兩難同光臨照波日香隨出岸風涉江良自逺託意在無窮
〔原〕杜公瞻〈詠同心芙蓉〉灼灼荷花瑞𠅘𠅘出
水中一莖孤引緑雙影共分紅色奪歌人臉香亂舞衣風名蓮自可念况復兩心同
〔増〕宏執恭〈秋池一株蓮〉秋至皆空落凌波獨吐紅託根方得所未肯即從風　殷英童〈採蓮曲〉蕩舟無數伴解䌫自相催汗粉無庸拭風裙隨意開棹移浮荇亂船進𠋣荷来藕絲牽作縷蓮葉捧成杯　唐太宗〈採芙蓉〉結伴戲方塘携手上雕航船移分細浪風散動浮香逰鶯無定曲驚鳬有亂行蓮稀釧聲斷水廣棹歌長栖烏還密𣗳泛流歸建章　鄭
愔〈採蓮曲〉錦䋏沙棠艦羅𢃄石榴裙緑潭采荷芰清江日稍曛魚鳥争唼喋花葉相芬氲不覺芳洲暮棹歌𠁅𠁅聞
〔原〕王昌齡〈越女〉越女作桂舟還将桂為楫湖上水渺漫清江不可涉摘取芙蓉花莫摘芙蓉葉将歸問夫壻顔色何如妾　李白〈折荷有贈〉涉江翫秋水愛此紅蕖鮮攀荷弄其珠蕩𣻌不成圎佳期綵雲裏欲贈隔逺天相思無由見悵望凉風前　〈古風〉碧荷生幽泉朝日艶且鮮秋花冐緑水宻葉羅青烟秀色空絶世馨香
竟誰傳坐看飛霜滿凋此紅芳年結根未得所願託華池邉　〈感興〉芙蓉嬌緑波桃李誇白日偶蒙春風榮生此艶陽質豈無佳人色但恐花不實宛轉龍火飛零落互相失誰知凌寒松千載長守一
〔増〕李白〈子夜吴歌〉鏡湖三百里菡蓞𤼵荷花五月西施採人看隘若耶囘舟不待月歸去越王家　戎昱〈採蓮曲〉雖聴採蓮曲詎識採蓮心漾檝愛花逺囘船愁浪深烟生極浦色日落半江隂同侶憐波静看妆墮玉簮　楊𢖍〈採蓮〉凝鮮霧
渚夕揚艶緑波風魚逰乍散𧁑露重稍𣣱紅椘客傷暮節吴娃泣敗叢促令芳本固寜望雪霜中　李徳裕〈重臺芙蓉〉芙蓉含露時秀色波中溢玉女攏朱裳重重映皓質晨霞輝丹景片片眀秋月蘭澤多衆芳妍姿不相匹　白居易〈東林寺白蓮〉東林北塘水湛湛見底清中生白芙蓉菡蓞三百莖白日𤼵光彩清飇散芳馨洩香銀嚢破瀉露玉盤傾我慙塵垢眼見此瓊瑶英乃知紅蓮花虚得清净名夏蕚敷未歇秋房結纔成夜深衆僧
寝獨起繞池行欲收一顆子寄向長安城但恐出山去人間種不生　〈京兆府新栽蓮〉汚溝貯濁水水上葉田田我来一長歎知是東溪蓮下有清泥汚馨香無復全上有紅塵撲顔色不得鮮物性猶如此人事亦宜然託根非其所不如遭棄捐昔在溪中日花葉媚清漣今年不得地顦顇府門前　姚合〈蓮塘〉方塘菡蓞髙繁艶相照耀幽人夜眠起忽疑野中燒曉尋不知休白石岸亦峭　宋范仲淹〈渚蓮〉武陵誰家子波面雙雙渡空積心
中絲未成機上素似共織女期秋宵苦霜露　梅堯臣〈起居退聞宣三舘諸公觀瑞蓮〉来朝十二旒将出未央殿𢕄聞嘉蓮開獨許侍臣見嘉蓮其如何層樓擁霞片玉輦下天泉日昃不知倦恩魚應亦喜跳沫珠欲濺誰憐與衆歸博士臣疏賤　蘇軾〈與王郎昆仲及兒子邁遶城觀荷〉昨夜雨鳴渠曉来風襲月蕭然欲秋意溪水清可啜環城三十里𠁅𠁅皆佳絶浦蓮浩如海時見舟一葉此間真避世青蒻低白髪相逢欲相問已逐驚鷗
没　蘇轍〈盆池白蓮〉白蓮生淤泥清濁不相干道人無室家心迹兩蕭然我住西湖濵蒲蓮若雲屯幽居常閉户時聴逰人言色香世所共眼鼻我亦存鄰父閔我獨遺我數寸根潩水不入園庭有三尺盆兒童汲甘井日晏泥水温及秋尚百日花葉隨風翻舉目得秀色引息收清芬此心湛不起六塵空過門誰家白蓮花不受風霜殘　〈千葉白蓮〉蓮花生淤泥浄色比天女臨池見千葉謫墮問何故空眀世無匹銀瓶送佛所清泉養芳潔
為我三日住蔫然落寳牀應返梵天去　秦觀〈荷花〉方塘收雨脚落日半遥岑芙蕖净姢姢䴡服撫翠衾無言意自逺欲渡秋水深緬懐平生人對此詎可尋弄芳惜晼晚酒至誰與斟天涯有歸雲聊寄相思心心開獲清賞芙蕖一何𦂶美人艶新妆歛袂照秋水端如蕩子妻顧自良家子黃金𨕖燕趙揺落對江沚薄暮風雨来獨立淚如洗望君君詎知傾宮定誰似　范成大〈萬州西山湖𠅘秋荷〉叢薈忽眀眼山腰灔湖光列岫繞雲錦深
林䕶風香西山即太華玉井餘新芳隔江招岑仙共擘雙蓮房　楊萬里〈玉井𠅘觀荷〉蕖仙初出波照日穉猶怯密排碧羅盖低䕶紅玉頬館之水精宮環以琉璃堞珠眀浮盤戲酒漾流杯曄青筆尖欲試緑牋皺還摺老龜大扵錢辛勤上團葉忽聞人履聲入水一何㨗　金蕭貢〈古採蓮曲〉洋洋長江水渺渺漲平湖田田青茄荷艶艶紅芙蕖酣酣斜日外冉冉凉風餘蒨蒨誰家子裊裊二八初兩兩並輕舟笑笑相招呼悠悠波上鴛潑潑
蒲中魚采采不盈手依依欲何如　元龔璛〈飲府庠荷花池上又自韓園至鄧覺非家飲觀蓮〉清樽如有期初凉意俱適肯来寂寞濵菡蓞亦浮植陶然轉乗興徑度一圃碧遥指城南家臨水更展席酒狂易為仙風便香堪食空宇無能塵物我皆醉色誰言鬢已秋始得痛飲力願将花上露為洗坐中客　程鉅夫〈至洪王肯堂治書見示芙蓉詩次韻〉春風歇桃李秋雨深莓苔蕭然公館間得此竒種栽九天清露零一道紅雲開勾牽緑衣
隊酣宴瑶池杯穠妝月鑑懸麗服霜刀裁瑞蓮湧平地妙色分五臺蹔陪飛仙㳺偏稱幽人懐終疑閬苑去嘉會何時諧此日眼雙眀臨風首低徊長當歌離騷招得花神来　李孝光〈采蓮曲〉采蓮復采蓮蓮生隔江水不愁無舟楫但愁波浪起　〈夏日荷𠅘即事〉辟暑何所適南𠅘俯中渚鷗鷺了不驚况復凉入髓水華露未晞香氣紛旖旎美人美無度嬋姢照江水玉雪姿何能畏袢暑南風從天来入我懐袖裏髙氣行青雲且置吾
白羽邇来不飲酒煮藥咽香蕊羣賢政自佳有作動盈𥿄但恐清興䦨遭此催詩雨　胡天㳺〈觀蓮〉清池瑩人心俯見荷葉背南塘非不佳無此青錢葢沈沈古鏡净濯濯眀妝對凉風似留人幽賞心獨會天公亦解事一雨不破塊小呼巫陽雲浣此傾國態髙盤捧跳珠錯落無小大恍疑逢二妃迎笑争解佩低昂巧簸弄明月聚還碎馮夷不相容轉盻何所在人生總虚幻佇立増嘆嘅聊将一餉間了我看花債濓翁不我待誰復同此愛
長嘯歸去来餘芳滿襟𢃄　倪瓉〈池蓮詠〉廻翔波間風的歴葉上露清池結素彩華月映𢕄步雲隂花房歛雨歇芳氣度欲去拾明璫踟蹰惜遲莫　薛元曦〈次韻歐陽檢閱濠池觀荷〉行行濠池上𠅘𠅘見長荷瓊葩耀初日碧芰卷輕波深浦曉色亂𢕄雨晚香多方舟時自移髙軒或来過豈無河朔飲那復𤼵商歌商歌一慷慨此物奈君何
〔原〕明申時行〈晨起觀荷花〉水榭臨文漪晨曦出暘谷宛彼芙蕖花嫣然媚初旭焕若丹霞敷曄如
錦雲簇穠艶復芬馡可以娱心目須㬰日漸中歛華閟清馥匪乏傾陽姿将無避炎燠舒卷固有時昕晡逓相續努力愛朝暉寸隂如尺玉
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言排律(P.29-1)..[文淵閣四庫全書本]
［五言排律］
〔増〕唐姚合〈和李補𨶕曲江看蓮花〉露荷迎曙
𤼵灼灼復田田乍見神應駭頻来眼尚顛光凝珠有𦷾㷔起火無烟粉膩黃絲蘂心重碧玉錢日浮秋轉麗雨灑曉彌鮮醉艷酣千朶愁紅思一川緑莖扶萼正翠菂滿房圎淡暈還殊衆繁英得自然髙名猶不厭上客去争先景逸傾芳酒懐濃習綵牋海霞寕有態蜀錦不成妍客至應消病僧来欲破禪晚多臨水立夜只傍堤眠金似眀沙渚鐙疑宿浦船風驚叢乍密魚戲影𢕄偏穠彩燒晴霧殷姿擷碧泉畫工投粉筆宮女棄花鈿鳥戀
驚難起蜂偷困不前繞行香爛漫折贈意纒綿誰記江南曲風流合管絃　陳至〈芙蓉出水〉菡蓞迎秋吐妖嬈映水濵劒芒開寳匣峰影寫蒲津下照參差荇髙辭苒弱蘋自當巢翠甲非止戲赬鱗莫以時先後而言色故新芳香正堪翫誰報涉江人　賈謩〈芙蓉出水〉的皪舒芳艷紅姿映緑蘋揺風開細浪出沼𡡾清晨翻影初迎日流香暗襲人獨披千葉淺不競百花春魚戲參差動龜㳺次苐新渉江如可採從此免迷津　宋劉筠〈荷花〉
水國開良宴霞天湛晚暉凌波宓妃至盪槳莫愁歸妝淺休啼臉香清願襲衣即時聞鼓瑟他日問支機繡騎翩翩過珍禽兩兩飛牢收交甫珮莫遣此心違　〈再賦荷花〉暮雨過湘渚𢕄凉滿楚宮濺裙無限水障袂㡬多風浪跡嫌萍實塵勞笑菊叢氣清防麝損信密待魚通㳺女歌争𤼵騷人思未窮休傳江北意月冷魏池空　楊億〈荷花〉絶岸疎烟合囘塘夕照和水仙猶度曲川后自收波銀漢橋橫鵲蘅臯襪濺羅玉杯承露重鈿扇起
風多翠羽芳洲近青絲快騎過石城秋信斷搔首奈愁何　〈再賦荷花〉舒女清泉滿黃姑别渚通巴天迷峡雨楚澤映江楓思逐鮫絲亂香愁翠被空灑從瓊蘂露吹任石尤風怨淚連疎竹私書託過鴻雙魚應共戲休問葉西東　錢惟演〈荷花〉水濶雨蕭蕭風𢕄影自揺徐嬢羞半面楚女妬纎腰别恨抛深浦遺香逐畫橈華鐙連霧夕鈿合映霞朝淚有鮫人見魂須宋玉招凌波終未渡疑待鵲為橋　丁謂〈荷花〉相𠋣秋風立蘭言似有無
未饒霜女俊不愛月娥孤力弱烟披素心危露泣珠翦裁隨楚思幽怨寄吴歈半坼香嚢解𢕄傾醉弁扶渉江如可採百琲荅輕軀
〔原〕王曄〈芙蓉〉菡蓞初舒艷竒芬暈碧霄中洲欣邂逅南浦自招揺瑩色涵香霧新袍坼綘綃娉婷自珍愛穠郁更清超照水臨青鏡偎蘋𠋣彩翹駢枝疑貫寵並萼似争嬌綽約霞初映披敷烟正銷鬚蕤金粉嫩房闖玉冠喬月下仙人氅風前公子袍清虚雲步濕沉浸瀣津饒濯濯靈脩質盈盈神女標孤貞
無漫蔓雅則絶纎妖喜動文鴛舞光揺錦鯉跳瓊根託紺潔翠蓋障炎囂静賞聨瑶席芳搴集桂橈姚園多猥俗陶徑亦蕭條華井分流潤天池引脉遥須移𤣥圃種莫向若耶漂木末興幽詫濓溪結㝠招懐之思逺道秋入鬢蕭蕭
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／賦(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十三
花譜
牡丹二
［集藻］
［賦］
〔增〕唐李徳裕〈牡丹賦〉余觀前賢之賦草木者多矣靡不言託植之幽深採斸之莫致風景之妍麗追賞之歡愉至於體物良有未𥁞惟牡丹未有賦者聊以狀之曰青陽既暮鶡鴠已鳴念蘭若之方歇歎桃李之隂
成惟翠華之艶爚傾百卉之光英抽翠柯以布素粲紅芳而𤼵榮其始也碧海霄澄驪珠躍出深波曉霽丹梓吐實煥神龍之銜燭皎若木之並日其盛也若紫芝連葉鴛雛比翼奪珠樹之鮮輝掩非烟之竒色倐忽摛錦紛葩似織其落也明艶未褫紅衣如脫朱草柯折珊瑚枝碎霞既皪而轉姸紅欲消而猶綷爾乃獨含芳意幽怨殘春将獨立而傾國雖不言兮似人觀其露彩猶泫日華初照曄其晨葩情若微笑色雖美而自𧰟𩔖河汾
之窈窕逮乎的皪含景𩀌披向風鉛華春而思蕩蘭澤晩而光融情放𦂵以自得凝若煥之冶容既而華豔恍惚繁華遽畢驚寳雉之乍迴想江妃而復出望獻璫之玉俄以蔽光感懐珮之川悵然如失客顧余曰勿謂淑美難乆徂芳不留彼姸華之閱世非人夀之可儔君不見龍驤閈宏池臺御溝堂挹山林峯連翠樓有百嵗之芳叢無昔日之通侯豈暇當飛藿之時始嗟零落且欲同樹萱之意聊自㤀憂
〔原〕舒元輿〈牡丹賦并序〉古人
言花者牡丹未甞與焉葢遁乎深山自幽而芳不為貴重所知花則何遇焉天后之鄉西河也精舎下有牡丹其花特異天后歎上苑之有缺因命移植焉由此京國牡丹日月寖盛今則自禁闥洎官署外延士庶之家瀰漫如四瀆之流不知其止息之地每暮春之月遨遊之士如狂焉亦上國繁華之一事也近代文士為歌詩以詠其形容未有能賦之者余獨賦之以極其美曰圎𤣥瑞精有星而景有雲而𡖖其光下𡸁遇物流形草木得
之𤼵為紅英英之甚紅鍾乎牡丹㧞𩔖邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如将憤洩淑日披𨳩照耀酷烈美膚膩體萬状皆絶赤者如日白者如月淡者如赭殷者如血向者如迎背者如訣忻者如語含者如咽俯者如愁仰者如恱褭者如舞側者如跌亞者如醉曲者如折密者如織踈者如缺鮮者如濯慘者如別初朧朧而下上次鱗鱗而重
疊錦衾相覆繡帳連接晴籠晝薰宿露宵裛或的的騰秀或𠅘𠅘露竒或颭然如招或儼然如思或帶風如吟或泫露如悲或𡸁然如縋或爛然如披或迎日擁砌或照影臨池或山雞已馴或威鳳将飛其態萬萬胡可立辨不窺天府孰得而見乍疑孫武來此教戰其戰謂何揺揺纎柯玉欄滿風流霞成波歴堦重臺萬朶千窠西子南威洛神湘娥或𠋣或扶朱顔色酡各衒紅缸争顰翠蛾灼灼夭夭逶逶迤迤漢宫三千艶列星河我見其
少孰云其多弄彩呈姸壓景駢肩席𤼵銀燭爐升絳烟洞府真人會於羣仙晶瑩徃來金缸列錢凝睇相㸔曾不晤言未及行雨先驚旱蓮公室侯家列之如麻咳唾萬金買此繁華遑恤終日以言相誇列幄庭中歩障𨳩霞曲廡重梁松篁交加如貯深閨似隔絳紗髣髴息媯依稀館娃我來觀之如乗仙槎脉脉不語遲遲日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落羣𩔖獨占春日其大盈
尺其香滿室葉如翠羽擁抱櫛比蕊如金屑妝飾淑質玫瑰羞死芍藥自失夭桃斂迹穠李慙出躑躅宵潰木蘭濳逸朱槿灰心紫薇屈膝皆讓其先敢懐憤嫉煥乎美乎后土之産物也使其花如此而偉乎何前代寂寞而不聞今則昌然而大來豈草木之命亦有時而塞亦有時而開吾欲問汝曷為而生哉汝且不言徒留玩以徘徊
〔增〕宋蔡襄〈季秋牡丹賦并序〉爽秋渉杪扶欄間有牡丹舊枿輒吐芳桋𠅘𠅘上擢𤼵紅葩一大可徑咫
扶欄當彩翠𠅘之右𠅘屹縣圃之西北隅圃直縣堂之背縣介大江之南葢漢元朔中江都易王上封其子敢為丹陽侯邑于蕪湖此其地歟今為太平州筦時河間凌公尹之行再期矣政休賦集又所瀕江英游雅故受署齎代被召将命者憧憧然率道其疆故觴詠之娱相因無缺及此珍卉馨茂公有異時之貴趣張具髙會于其側所謂彩翠𠅘者酒三行濟陽蔡某釂舉而言曰公走文章聲二紀于兹顛葆㡬華位不過禁省二丞官不
過萬户長吏而善禦外物居頗休閒獨以浩博記書稱道聖明為事今是花也韜英和緒揭麗蕭辰時雖後而且大盛意者公其日寖亨會才慮将有所售乎昔騷人取香草美人以嫓忠潔之士牡丹者亦其𩔖歟請為公賦之其詞曰朔羽南翔建杓西宅霜天一清露草皆白悲哉轉凉葉于𠅘臯兮悵穠華之閴寂均百草之不能秋兮何此花天姿之的的使人觀之若披大暑兮臨清湘剝層霾兮仰白日厥初槁壤潜春扶欄向夕芳枝舉
以融怡絳蕊局兮羃䍥寳霧宵籠鮮風曉坼麗或中人香可專國刻紅炬以烘燄綴彤霞而薦色鬰茀誰語丰葺自持非𠋣瑟之神女抑善賦之文姬俯清都而時下簸晴陽以孤嬉霄灝瀚兮排金扉氣砊碭兮張寳帷霓曄煜兮掲朱旗雲曈曨兮披纁衣𩏶綠跗兮矉修眉姹鮮萼兮伸微辭沛怡愉兮新相知𦕈悽惻兮送将歸桃有援兮溪之曲蓮為媒兮澤之湄羗此物之善逺亶夫君之後時君不聞佳麗皇州喧繁戚里清籞迢迢名園
亹亹𦂶櫳曉兮金鑷聲繡墻明兮雨苔紫嚴霰纔歸光風半起于是萬蒂駢紅交柯結翠密顔紆餘斜袂輕𦂶文鴛羣飛鶴錦横被縓葢攀聨緹裳積委則有姝姝玉人翩翩𡖖子寳韉過兮飛電珠幰來兮流水擁翫佳辰笑語成市彼瓊㽔美英縹葉新蘤羞不得借其餘光矧標揚乎意氣今何為兮江之干地之𤰞兮嵗将闌荊蕪比兮霜月寒望下苑兮思上蘭嘉夲擢兮靈根泊淮波兮鮮楚山是知元冶一陶昌生萬育無左右先容者
淪乎朽株當匠伯不顧者被之散木譬此花之賦命兮亦節暮而葩獨然貴賤反衍禍福𠋣伏其暮也何遽不為貴其獨也庸知不為福噫化工物情吾以此卜
〔原〕明徐渭〈牡丹賦〉何名花之盛美稱洛陽為無雙東青州而南越曾不足以頡頏兹上代之無聞始絶盛乎皇唐爾其月陂堤上長夀街東張家園裏汾陽宅中當春光之既和藹𠅘榭之載營天宇曠霽兮絲遊景物招人而事起彼公子兮王孫蹙遊龍于流水遶兹葩而密坐藉
芳草而芉芉感盛年之若斯傷代謝之能㡬爾則粉承日華朱含霧雨羣蒂如翔交柯如拒凌晨併妝對客不語衛尉出婢子於羅幃鄂君擁翠被于江渚當其百蕊千芽照耀朱霞緑葉紛紜望之轉賒若儒生之授學列女樂于絳紗迨夫背户迎窓上下甍簷二三作隊矯矯愈鮮飛燕進女弟于逺條夫人挟三國而朝天錦瓣重捲檀心飛屑𣐱鬚夜殷怒苞曉决宛婦姑之反唇似相稽而無說則有若盛時合㳫諸娣從韓姞以同歸颯顔
凋衰漢主放宫人而憎別風薦小爽雨委微温楚姝舞歇于章臺陳后泣罷于長門亦有細加巨上慎妃横逼座之勢紫侍黃側班姬抗同輦之尊或勁而昂媫妤當逸熊于上殿或翹而望處子窺宋玉于東垠既離以披亦競而駢近不極態逺不𥁞姸夫彷彿乎佳麗意所想而隨存奚㧞引之數姝可罄比而殫論
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／五言古詩(P.8-1)..[文淵閣四庫全書本]
［五言古詩］
〔增〕唐白居易〈和錢學士白牡丹〉城中㸔花客旦暮去營營素華人不顧亦占牡丹名開在深寺中車
馬無來聲惟有錢學士𥁞日繞叢行憐此皓然質無人自芳馨衆嫌我獨賞移植在中庭留景夜不暝迎晨𥌓先明對之心亦静虚白相向生唐昌玉蕊花攀玩衆所争折來比顔色一種如瑶瓊彼因稀見貴此以多為輕始知無正色愛𢙣隨人情豈惟花獨爾理與人事并君㸔入時者紫豔與紅英　〈秋題牡丹叢〉晩叢白露夕衰葉凉風朝紅豔乆已歇碧芳今亦銷幽人坐相對心事共蕭條
〔原〕白居易〈西明寺牡丹花時憶元九〉前年題
名處今日㸔花來一作芸香吏三見牡丹開豈獨花堪惜方知老暗催何况尋花伴東都去未回詎知紅芳側春𥁞思悠哉　〈買花〉帝城春欲暮喧喧車馬度共道牡丹時相隨買花去貴賤無常價酬値㸔花數灼灼百朶紅戔戔五束素上張幄幕庇㫄織芭籬䕶水灑復泥封移來色如故家家習為俗人人迷不悟有一田舎翁偶來買花處低頭獨長歎此歎無人喻一叢深色花十户中人賦
〔增〕元稹〈和白樂天秋題牡丹叢〉敝宅艶山卉
別來長歎息吟君晩叢詠似見催隤色別識別後容勤過晩叢側　〈永夀寺㸔牡丹〉曉入白蓮宫琉璃花界淨𨳩敷多喻草凌亂被幽徑壓砌錦地鋪當霞日輪映蝶舞香暫飄蜂牽蕊難正籠處彩雲合露湛紅珠瑩結葉影自交揺風光不定繁華有時節安得保全盛色見𥁞浮榮希君了真性　李端〈鮮于少府宅木芍藥〉謝家能植藥萬簇相縈𠋣爛熳綠苔前嬋娟青草裏𡸁䦨復照户暎竹仍臨水驟雨𤼵芳香迴風舒錦𦂶孤光雜新故
衆色更重累散碧出踈荂分黃成細蕊遊蜂髙更下驚蝶坐還起玉貌對應慙霞標方不似春隂憐弱蔓夏日同短晷迴落報衰榮交闗鬬紅紫花信可未闌詩情詎能止上客屢移仗幽僧勞凭几初命雖薄劣幸得陪君子致謝賢主人何庸樹桃李
〔原〕宋蘓軾〈雨中㸔牡丹〉霧雨不成㸃暎空疑有無時於花上見的皪走明珠秀色洗紅粉暗香生雪膚黃昏更蕭索頭重欲相扶　明日雨當止晨光在松枝清香入花骨肅肅初自持午景
𤼵濃豔一笑當及時依然暮還斂每似惜幽姿　幽姿不可惜後日東風起酒醒何所見含粉抱青子千花與百草共𥁞無姸鄙未忍汚泥沙牛酥煎落蕊
〔增〕張耒〈與潘仲達〉淮揚牡丹花盛不如京雒姚黃一枝開衆豔氣如削𠅘𠅘風塵裏獨立朝百萼誰知臨老眼得到美葵藿　明李東陽〈鏡川先生宅賞白牡丹〉玉堂天上清玉版天下白幸從清切地見此純正色露苞春始凝脂萼曉新坼檀深藹薫心絳淺微近積終焉保貞素不涴
脂與澤先生無物玩聊以物自適澹哉君子懐富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未闌嫣然共今夕
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言律詩(P.18-2)..[文淵閣四庫全書本]
［五言律詩］
〔增〕唐顧非熊〈斜谷郵𠅘玩海棠花〉忽識海棠花令人只歎嗟艶繁惟共笑香近試堪誇駐騎㤀山險持杯任日斜何川是多處應繞羽人家　温庭筠〈題磁嶺海棠花〉幽態竟誰賞嵗華空與期川回香盡處泉照
艶濃時蜀彩澹揺曵吳妝低怨思王孫又誰恨惆悵下山遲　宋真宗〈海棠詩二首〉春律行将半繁枝忽競芳霏霏含宿霧灼灼艶朝陽戲蝶棲輕蕊遊蜂逐逺香物華留賦詠非獨務雕章　翠萼凌晨綻清香逐處飄髙低臨曲檻紅白間纎條潤比攅温玉繁如簇絳綃𥁞堪圖畫取名筆在僧繇　郭震〈海棠〉西蜀傳芳日東君著意時鮮葩猩薦血紫萼蠟融脂絳闕疑流落瓊欄合䕶持無詩杜工部今有省郎知　劉筠〈奉和真宗御製後
苑海棠〉遲景烘初綻鮮風惜未飄蝶魂迷密徑鶯語近新條芳蕙薫宫錦丹漿暈海綃維時奉宸唱𢋫和愧咎繇　晏殊〈奉和真宗御製後苑海棠〉太液波才綠靈和絮未飄霞文光啓旦珠琲密封條積潤㴠仙露濃隂奪海綃九陽資造化天意屬喬繇　〈海棠〉香靄何驚目鮮姸欲蕩魂向人無限思當晝不勝繁浩露晴方浥遊𧊵暖更喧只應春有意留贈子山園　〈和樞密侍郎因㸔海棠憶禁苑此花最盛〉青瑣曾留盻珍叢宛未移幸分
霖雨潤猶見艶陽姿㟁幘來朱檻攀條憶絳㽔能令人愛樹不獨召南詩　梅堯臣〈海棠二首〉江燕入朱閣海棠繁錦條醉生燕玉頬痩聚楚宫腰曾不分香去尤宜著意描誰能共吹笛樹下想前朝　要識吳同蜀湏㸔線海棠臙脂色欲滳紫蠟蒂何長夜雨偏宜著春風一任狂當時杜子美吟徧獨相㤀　朱子〈山館觀海棠〉春草池塘綠忽驚花嶼紅亂英深淺色芳氣有無中置酒賔朋集披襟賞詠同若非摹冩得應逐彩雲空　沈立
〈海棠〉占斷香與色蜀花徒自開園林無即俗蜂蝶落仍來青帝若為意東風無限才古今吟不𥁞百韻愧空裁　謝翺〈雨中海棠〉風吹簾網動對爾惜芳菲蜀雨何人在吳宫祇燕歸燭消春粉𥁞淚濕野香微抱蘤殘青子鳥銜隨處飛
〔原〕明張祥鳶〈海棠〉好鳥啼春晝晴雲䕶草堂日髙㤀盥櫛天暖减衣裳洗硯抄花譜鈎簾㸔海棠闌干閒徙𠋣巢燕落泥香　薛蕙〈海棠畫扇〉西蜀繁花樹春深亂蕊紅還憐彩扇上宛似錦城中影轉團團
月香含細細風江淹才力減賦爾若為工　王叔承〈雨中㸔𡸁絲海棠〉江花低拂座窈窕雨中枝濕翠濃芳樹嬌紅裊碧絲驪山清祓處越水浣紗時可奈風前態逢春映酒巵
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言律詩(P.21-1)..[文淵閣四庫全書本]
［七言律詩］
〔增〕唐李紳〈海棠〉海邉佳樹生竒彩知是仙山取得栽瓊蕊籍中聞閬苑紫芝圖上見蓬萊淺深芳萼通宵換委積紅英報晚開寄語春園百花道莫争顔色泛金杯　薛能〈海棠〉四海應無蜀海棠一時開處一城
香晴來使府低臨檻雨後人家散出墻閒地細飄浮浄蘚短𠅘深綻隔𡸁楊從來㸔𥁞詩誰苦不及懽遊與畫将
〔原〕鄭谷〈海棠〉春風用意勻顔色消得㩦觴與賦詩濃麗最宜新著雨嬌嬈全在欲開時莫愁粉黛臨窓懶梁廣丹青㸃筆遲朝醉暮吟㸔不足羡他蝴蝶宿深枝
〔增〕鄭谷〈擢第後入蜀經羅利路見海棠盛開偶題〉上國休誇紅杏艶沉溪自照綠苔磯一枝低帶流鶯睡數片狂和舞蝶飛堪恨路長移不得可無人與畫将歸手
中已有新春桂多謝𤇆香更入衣　劉兼〈海棠花〉淡淡微紅色不深依依偏得似春心𤇆輕虢國顰歌黛露重長門斂淚襟低傍繡簾人易折密藏香蕊蝶難尋良宵更有多情處月下芬芳伴醉吟　宋太宗〈海棠〉每至春園獨有名天然與染半紅深芳菲占得歌䑓地妖艶誰憐向日臨莫道無情閒笑臉任從折戴上冠簮偏宜雨後㸔顔色㡬處金杯為爾斟　晏殊〈海棠〉輕盈千結亂櫻叢占得年芳近碧櫳逐處間勻髙下萼㡬番分破淺
深紅烟晴始覺香櫻綻日極猶疑蠟蒂融數夕朱檻未飄落再三珍重石尤風　宋祁〈和晏尚書海棠〉媚柯攢仄𠋣春暉封殖寜同北枳移台嶺分霞争抱萼蜀宫裁錦𨷵纒枝不憂輕露蒙時潤正恨炎風獵處危把酒凭欄堪併賞莫容私恨為披離　邵雍〈遊海棠西山示趙彦成〉東風吹雨過溪門白白朱朱亂逺村灘石已無回棹勢㟁楓猶出繫船痕時平不厭江山僻客好惟知笑語温莫上南岡㸔春色海棠花下却銷魂　范鎮〈海棠〉
不知真宰是誰専生得韶光此樹偏吟筆偶遺工部意賦辭今職翰林權風翻翠幕晨香入霞照危墻夕影連移植上園如得地芳名應在紫薇先　石揚休〈海棠〉花工裁翦用功専濯錦江頭價最偏酷愛㡬思憑畫手難題渾覺挫詩權艶凝絳纈深深染樹認紅綃密密連因想當年武平一枝枝眷賜侍臣先　〈咏海棠〉開𥁞夭桃落𥁞棃淺荂深萼照華池都緣西蜀根逺豈是東君屬意遲𤇆慘別容曛宿酒露凝啼臉失臙脂湏知賈相
風流甚曾許神仙品格竒　李定〈海棠〉青帝行春信自専精心知向海棠偏不霑工部風騷力猶占勾芒造化權𠋣檻半開紅朶密遶池初應翠枝連誰人與㧞裁瓊苑㸔與花王鬬後先　〈和石著作海棠〉輕紅如杏素遮棃直似佳人照碧池已是化工教艶絶莫嫌青帝與開遲𤇆滋綽約明䨇臉雨借妖嬈入四肢西蜀有名湏得地瓊林髙壓百花竒　郭稹〈海棠〉朱欄明媚照横塘芳樹交加枕短墻傳得東君深意態染成西蜀好風光破
紅枝上仍施粉繁翠隂中旋撲香應為無詩怨工部至今含露作啼妝　程琳〈海棠〉海外移根灼灼竒風情間麗比應稀晶熒寳萼排珠琲旖旎芳叢簇繡帷繁極只愁隨暮雨飄多何計駐春暉浣花溪上年年意露濕𤇆霞拂客衣　髙覿〈海棠次韻〉錦里花中色最竒妖嬈天賦夲來稀綺霞忽照迷紅障縠露輕籠設翠帷繁朶有情装媚景纎枝無力帶殘暉好将繡向羅裙上永作香閨楚楚衣　范純仁〈西園海棠〉丹葩翠葉競妖濃蜂蝶
翻翻弄暖風濯雨正疑宫錦爛媚晴先奪曉霞紅芬菲劒外從來勝歡賞天涯為爾同却想鄉闗足塵土只應能見畫圖中　吳中復〈海棠〉靚妝濃淡蕊蒙茸髙下池䑓細細風却恨韶華偏蜀土更無顔色似川紅尋香只恐三春暮把酒欣逢一笑同子美詩才猶閣筆只今寂寞錦城中　陳與義〈陪粹翁舉酒君子𠅘𠅘下海棠方開〉世故驅人殊未央即隨地主借繩牀春風浩浩吹游子暮雨霏霏濕海棠故國衣冠無態度隔簾花葉有輝
光使君禮數能寛否酒味撩人我欲狂　劉子翬〈海棠〉幽姿淑態弄春晴梅借風流栁借輕種處静宜臨野水開時長是近清明㡬經夜雨香猶在染𥁞臙脂畫不成詩老無心為題拂至今惆悵似含情　吳芾〈和澤民求海棠〉君是詩中老作家笑将麗句換名花花因詩去情非淺詩為花來語更嘉湏好栽培承雨露莫令顦顇困塵沙他年爛熳如西蜀我欲從君㸔𦂶霞　〈見市上有賣海棠者悵然有感〉連年蹤跡滯江鄉長憶吾廬萬海
棠想得春來增絶麗無因歸去賞芬芳偶然擔上逢人賣猶記尊前為爾狂何日故園修舊好賸燒銀燭照紅妝　陸游〈海棠〉誰道名花獨故宫東城盛麗足争雄横陳錦幛闌干外𥁞吸紅雲酒盞中貪㸔不辭持夜燭𠋣狂直欲擅春風拾遺舊詠悲零落瘦損腰圍擬未工　〈夜宴賞海棠醉書〉便便癡腹夲來𡩖不是天涯强作歡燕子歸來新社雨海棠開後却春寒醉誇落𥿄詩千首歌費纒頭錦百端深院不聞傳夜漏忽驚蠟淚已堆
〈懐成都海棠〉碧雞坊裏海棠時彌月兼旬醉不知馬上難尋前夢境樽前誰記舊歌辭目窮落日横千嶂膓斷春光把一枝說與故人應不信茶𤇆禪榻鬂成絲
〔原〕楊萬里〈𡸁絲海棠〉𡸁絲別得一風光誰道全輸蜀海棠風攪玉皇紅世界日烘青帝紫衣裳懶無氣力仍春醉睡起精神欲曉妝舉似老夫新句子㸔渠桃李敢承當
〔增〕楊萬里〈海棠二首〉小園不到負今晨晩喚嬌紅伴老身落日争明那肯暮艶妝一出更無春樹間露坐
㸔揺影酒底花光併入唇銀燭不燒渠不睡梢頭恰恰挂氷輪　競艶嬌紅最是他教人嫌少不嫌多初酣曉日紅千滴晩笑東風澹一渦自是花中無國色非闗格外占春窠開時慳與渠儂醉却恨飄零可若何　徐儉〈海棠〉子美無詩到海棠酒邉游戲畧平章日烘不睡却成睡風暖無香亦自香花事一畨勞應接春光強半被分張速来窠上尋徐老同醉花前作楚狂　方岳〈海棠盛開而雨〉閉門十日雨淋漓洗𥁞紅香了未知纔一霽
晴齊睡去㡬何人見半開時世無解語玉條脫春欲負予金屈巵自是晦明天不定非干工部欠渠詩　金蔡松年〈黃海棠〉清隂不歎晚晴芳縹緲緗雲翠袖長萼綠江花輸帶葉醉紅蜀艶恨無香南州氣味連三月東晉風流共一觴老眼寒來易愁絶温𣐱乞與醉中鄉　梁持勝〈海棠〉野杏山桃委路塵芳菲都屬錦城春只縁造物偏留意任使無香亦可人粉白漫誇宫様巧臙脂難染睡痕新沉香𠅘子勾欄畔消得君王比太真　元牟
巘〈和劉朔齋海棠〉人物當今第一流以花為屋玉為舟曉妝未許搴帷㸔夜醉何妨秉燭遊錦里宣華思舊夢杭州定慧起新愁何如歸伴徐公飲稳結一巢花上頭　王惲〈海棠〉桃李無光分落英海棠姿色占春榮雲鬟綠擁妝初罷醉臉紅匀睡未醒任使無香真可意故教千葉更多情光風流轉都無㡬莫惜沙頭倒玉瓶　張昱〈鄰園海棠〉自家池館乆荒凉却過鄰園㸔海棠日色未嫣紅錦被露華猶濕紫羅囊掌中飛燕還能舞夢裏
朝雲自有香銀燭莫辭深夜照㡬多佳麗負春光　顧瑛〈絳雪𠅘秋日海棠花〉怪底海棠能狡獪今年當暑著花鮮露黏粉蝶生珠汗日炙猩紅上紫綿夢斷馬嵬春信逺神遊金谷晩妝妍獨憐向嵗題詩者不見燒燈花樹前　明楊基〈祁陽道中見海棠〉桂陽江口望祁陽疉疉𤇆雲入𣺌𣴭髙樹綠隂千嶂濕野棠疎雨一籬香縱無春在猶回首况有鵑啼合斷膓惆悵東湖堤上栁暖風輕絮正悠揚
〔原〕吴國倫〈海棠〉仙署名花海國移半
開風雨倍含姿紅妝向客寒猶膩翠幔留春艶不支𣣱側漫同妃子醉婆娑觧乞沈郎詩梁園多少青陽景妒煞君家赤玉枝　張祥鳶〈海棠〉花朝曾與故人期夜敞柴闗遲所思小閣憶君同𠋣處曲欄憐我獨凭時望中落日青絲騎夢裏東風瓊樹枝可是海棠如有待春分猶自著花遲
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／五言排律(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十六
花譜
海棠二
［集藻］
［五言排律］
〔增〕唐薛能〈海棠〉酷烈復離披元功莫我知青苔浮落處暮栁間開時帶醉游人插連隂被叟移晨前清露濕宴後惡風吹香少傳何計姸多畫半遺島蘇漣水脉庭綻粒松枝偶泛因沉硯閒飄欲亂碁遶山
生玉壘和郡徧坤維負賞慙休飲牽吟分失饑明年應不見留此贈巴兒　宋王禹偁〈商山海棠〉錦里名雖盛商山艶更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脉脉息媯言蕙陋虚侵徑梨凡浪占園論心留蝶宿低面厭鶯喧不沗神仙品何辜造化恩自
期栽御苑誰使擲山村𦂶季荒祠畔仙娥古洞門烟愁思舊夢雨泣怨新㛰畫恐明妃恨移同卓氏奔祇教三月見不得四時存繡被堆籠勢臙脂浥淚痕貳車春未去應得伴芳樽　石延年〈和樞密侍郎因看海棠憶禁苑此花最盛〉君看海棠格羣花品詎同嬌嬈情自富蕭散艶非窮舊縠斑吳苑梅羅碎蜀宫錦窠杯裏影繡叚隟前烘心亂香無數莖𣐱動滿叢意分巫峡雨腰細漢臺風盛若霞藏日鮮於血灑空髙低千㸃赤深淺半開
紅妝指朱纔布膏唇檀更融色焦無可壓體瘦不成豐枝重輕浮外苞疎密閙中難勝蜂不定易入蝶能通　宋祁〈蜀海棠〉蜀國天餘煦珍葩地所宜濃芳不隱葉併艶欲燃枝襞影分羣萼均霞㸃萬蕤囘文錦成後夾煎燎烘時蜂蕊迎銜密鶯梢向坐危淺深䨇絶態啼笑兩妍姿絳節排烟竦丹釭落蒂垂童容障畏薄便面到憂遲媚日能徐照暄風肯遽吹惜歡當晼晩留恨付離披麗極都無比繁多僅自持損香饒麝柏照影欠瑤池畫
要精侔色歌須巧騁辭舉樽頻語客細摘玩芳期　〈海棠〉西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦為天淺影才欹檻橫柯欲照筵愁心隨落處醉眼著繁邊的的誇妝靚番番恃笑嘕何嘗間蘭媚要是掩櫻然艶足非他譽香輕且近傳所嗟名後出遺載楚臣篇　楊諤〈和燕龍圖海棠〉西漢欺盧橘東陽愛野棠許昌竒此遇子美欠先揚杜宇三春艶蠶叢一國香臙脂㸃亂雨生色
麗斜陽富艶東君節暄妍白帝方錦樓祈水色玉壘換山光風格林檎細腰肢郁李長天生笑容質時樣舞衣裳少吐深深染全開淡淡妝烟媒䕶綠蒂風陣損朱房旋失因臨水閒飄弗過墻佩亡愁殺甫簪脱即連姜蝶舞菱花照鶯啼罨畫堂仙如弄玉少墜似綠珠常不見還成悔相思幾欲狂春深濯錦水日晩浣紗方卧對移簾柙吟看近筆牀池清滿園倒鳥起一枝昂紫燕銜泥急黃蜂趁蜜忙化工真用意銷得與攜觴　沈立〈海棠
百韻〉岷蜀地千里海棠花獨姸萬株佳麗國二月艶陽天叢萼勻如布修蕤巧似編彤雲輕㸃綴赤玉碎雕鐫瑟瑟光輸瑩猩猩血借鮮淺深相向背疎密逓勾牽輕蒨重重染丹砂細細研蕊纖金粟拱鬚嫩紫絲拳紅蠟隨英滴明璣著顆穿初莖爭裊娜翹𠏉共蹁躚絶代知無價生香不減𥴈分靈應桂苑鍾粹定星躔木帝經邦相花王入室賢祥飈如翦拂卿靄共陶甄真宰隂推轂勾芒與著鞭不湏憂薄命好為惜流年贊翼施生柄扶
持煦嫗權主張韶令正調爕淑威宣和氣高低洽芳心次第還金釵人十二珠履客三千雲雨迷巫峡風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巔暗羡遊蜂採偷輸蟻穴沿瘦嫌蛛網織𣐱怯女蘿纒蓄恨慿誰訊無言只自憐文君酒壚畔揚子草堂前品格生来別風流到老全繁中生悵望衆裏見喧闐暄暖精神出晴明意態便關關鶯對語兩兩燕髙騫天上宜封殖人間偶竚延共櫻圍別
館與杏擁斜阡清暖簾爭卷黃昬幕尚褰低籠金轣𨌠髙映畫鞦韆忽認梁園妓深疑閬苑仙怱怱来蕙圃遠遠別芝田羞隱暝濛霧輕如淡蕩烟乍逢開羽扇初喜下雲駢髣髴向星靨依稀帶翠鈿五銖衣宛轉七寳帳翩翾獨立挨霓節成行列彩旃困宜𣣱虎枕歩好襯金蓮舞定休囘袖妝濃不傅鉛蓋張松鬱鬱茵藉草芊芊馥郁蘭供夢扶蘇栁伴眠軀輕彌綽約腰細更便嬛婭姹常顒若幽𣐱自灑然侍兒羅白芷婢子列芳荃口口
濃檀注腮腮薄粉填觧圍施葉幄買笑有榆錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簪珥誰家不管絃妬姬貪恐失戲稚惜何顛折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄉心須暫觧病眼當時痊迢逓来油壁從容住錦韉雅宜交讓比穠與棣華聫不憤參朱槿寧甘混木棉
酴醿潛失色躑躅敢差肩素奈思投迹夭桃恥備員梧桐愧金井芍藥濫花磚併壓辛夷俗潛排寳馬蔫天恩無久恃人寵莫長專布影交三徑敷榮徧一廛凝眸方曄曄囘首旋翩翩可忍驚飈挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚即潺湲午影迷蝴蝶朝寒怨杜鵑物情元𠋣伏人意莫拘攣擢秀髙羣木稱珍極八埏未開獨脉脉憂落固
悁悁別著新文紀重尋舊譜箋共知紅艶好誰辨赤心堅實似陪朱李根宜灌醴泉栽須鄰竹柏樹莫繞烏鳶恥託膏腴茂當隨富貴遷為多猶底滯因遠尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易縁薛能誇麗句鄭谷賞佳篇止感芳姿美那憐託地偏山經猶罕記方志未多傳巧詠憂才竭㝠搜得意詮遐陬寡真賞僻境忍輕捐抽祕慚非據探竒敢讓先援毫叙名卉聊用放懐焉　程敦厚〈和冬
曦海棠〉花中名品異人重比甘棠苞嫩相思密紅深琥珀光好風傳馥郁凡卉愧芬芳爛熳雲成瑞葳蕤女有嬙生来先蜀國開處始朝陽賞即笙歌地題稱翰墨塲烟霞容易散蜂蝶等閒忙誰是多情侶欄邊重舉觴
子／醫家／御定佩文齋廣群芳譜／花譜　卷二十二至卷五十三／卷三十六　海棠二／附錄　秋海棠／集藻／五言律詩(P.28-1)..[文淵閣四庫全書本]
［集藻］
［五言律詩］
〔原〕明王士騏〈題秋海棠〉是花偏灼灼開處幾叢叢弱質不禁露幽懐欲訴風空庭聊取媚傍石若為容黃菊紛相應餐英未許同　鍾惺〈詠秋海棠〉墻壁固吾分烟霜亦是恩光輕偏到蒂命薄幸餘根笑泣
誰能喻榮衰不敢論年年秋色下幽獨自相存
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／詩散句(P.9-1)..[文淵閣四庫全書本]
［詩散句］
〔増〕宋張俞夏園無雜英灼灼山榴開落日杜鵑
苦花仍萎蒼苔　唐韓愈三月崧少歩躑躅紅千層　李白杜鵑花開春已䦨歸向陵陽釣魚晩　李紳澗底紅花奪火然揺風有毒愁行客　韓愈前年嶺隅鄉思𤼵躑躅成山開不算　山榴躑躅少意思照耀黃紫徒為叢　司空圖莫怪行人頻悵望杜鵑不是故鄉花　宋蘇軾當時只道鶴林仙能遣秋光放杜鵑　南漪杜鵑天下無披香殿上紅𣰽毺　王十朋造物私我小園林此花大勝金腰帶　徐似道牧童出捲烏鹽角越女
歸簪謝豹花　陳錦山一聲杜宇啼春風明朝緋挂千山叢　吳仲孚梨花痩盡東風嬾商畧平生到杜鵑　唐白居易杜鵑花落杜鵑啼　晩葉尚開紅躑躅　韋荘杜鵑花𤼵鷓鴣啼　宋㓂凖杜鵑啼處花成血　王安石躑躅江頭挽醉紅　躑躅萬樹紅相圍
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／扶桑／集藻／七言律詩(P.23-2)..[文淵閣四庫全書本]
［集藻］
［七言律詩］
〔原〕宋蔡襄〈耕園驛佛桑花詩并序〉明道中予為漳州軍事判官晩秋𡮢至州西耕園驛驛庭有佛桑數十株開花繁盛念其寒月窮山方自媚好乃作耕園驛佛桑花詩一首既而乘桴東下又作溪行一首慶厯七年予使本路明年夏四月自汀來漳復至是驛花尚仍舊追感昔游因紀前事併載舊篇龕於西壁云
溪館初寒似早春寒花相𠋣媚行人可憐萬木凋零盡獨見繁枝爛漫新清艶夜沾雲表露幽香時過轍中塵名園不肯爭顔色灼灼夭桃野水濵　使軺迢遞到天涯候館遷延感嵗華白髮却攀臨砌樹青條猶放過墻花悲來惟有金城桞醉後曾乘海客槎欲問昔游無處所晩烟生水日沉沙　明桑悦〈詠佛桑〉南無麗卉鬬猩紅浄土門傳到此中欲供如來嫌色重謂藏宣聖訝枝同葉深似有慈雲擁蕊坼偏驚慧日烘賞玩何妨三宿
戀只愁燒破太虚空
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／萱花／集藻／賦(P.19-1)..[文淵閣四庫全書本]
〔賦〕
〔原〕晉夏侯湛〈忘憂草賦〉淑大邦之竒草兮應則百之休祥禀至貞之靈氣兮顯嘉名以自彰冠衆卉而挺生兮承木徳於少陽體𣐱性剛蕙潔蘭芳結纖根以立本分嘘靈渥於青雲順隂陽以滋茂兮笑含章之有文逺而望之燭若丹霞照青天近而觀之曄若芙蓉鑒綠泉萋萋翠葉灼灼朱華煒若珠玉之樹煥如景宿之羅𠑽
后妃之盛飾兮登紫𢕄之内庭囘日月之暉光兮隨天運以虛盈　傅𤣥〈宜男花賦〉猗猗令草生於中方花曰宜男號應禎祥逺而望之煥若三辰之麗天近而察之明若芙蓉之鑒泉於是姣童媛女以時來征結九秋之永思含春風以娯情
〔增〕梁徐勉〈萱草花賦〉覽詩人之比興寄卉木以命辭惟平章之萱草欲忘憂而樹之爰有幽憂庭閑志靜髙木列其隂蘭芳糅其影翫叢蘤之爭芬悦羣根之競穎或開紅而散紫或𦯀蒀於上春信
茲華之獨秀投金質於炎辰既耀色以祛痗亦含香而可均不待合歡之木無俟孫枝之筠同芰荷於闌暑及蟬露乎首旻其葉四垂其跗六出亦曰宜男加名斯𠮷華而不艶雅而不質隨晦明而舒卷與風霜而榮悴笑杜蘅與掲車何衆彚之能匹
子／醫家／御定佩文齋廣群芳譜／花譜　卷二十二至卷五十三／卷四十七　百合花等／蓼花／集藻／五言律詩(P.28-2)..[文淵閣四庫全書本]
〔五言律詩〕
〔原〕唐鄭谷〈蓼花〉簇簇復悠悠年年拂漫流差池伴黄菊冷淡過清秋晩帶鳴蟲急寒藏宿鷺愁故溪歸不得憑仗繫漁舟
〔増〕宋梅堯臣〈水葒〉灼灼有芳艶
本生江漢濵臨風輕笑久隔浦淡妝新白鷺煙中客紅蕖水上鄰無香結珠穗秋露浥羅巾
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／五言絶句(P.26-1)..[文淵閣四庫全書本]
〔五言絶句〕
〈御製九日對菊〉不與繁花競寒苞晩更香數莖偏挺秀嘉爾傲風霜
〔增〕唐陳叔逹〈詠菊〉霜間開紫蔕露下發金英但令逢採摘寧辭獨晩榮
〔原〕杜甫〈復愁〉每恨陶彭澤無錢對菊花如今九日至自覺酒須賒
〔增〕李端〈和張尹憶東籬
菊〉傳書報劉尹何事憶陶家若為籬邊菊山中有此花　王建〈野菊〉晩艶出荒籬冷香著秋水憶向山中見伴蛩石壁裏　姚合〈詠新菊〉黄金色未足摘取且𡮢新若待重陽日何曾異衆人
〔原〕賈島〈對菊〉九日不出門十日見黄菊灼灼尚繁英美人無消息
〔增〕杜牧〈將赴湖州留題𠅘菊〉陶菊手自種楚蘭心有期遙知渡江日正是擷芳時　〈折菊〉籬東菊徑深折得自孤吟雨中衣半濕擁鼻自知心　錢珝〈江行無題〉叢菊生堤上此花長
後時有人還採掇何必在春期　晩菊遶江壘忽如開古屏莫言時節過白日有餘馨　潯陽江畔菊應似古來秋為問幽栖客吟時得酒不　宋徐鉉〈詠菊〉細麗披金彩氛氲散逺馨汎杯頻奉賜緣解制頽齡　梅堯臣〈殘菊〉零落黄金蘂雖枯不改香深叢隱孤秀猶得奉清觴　司馬光〈晩行後園見菊戲宜甫〉野菊荒無數斑斑初見花徑須求一醉試遣問東家
〔原〕楊萬里〈菊〉味苦誰能愛香含只自珍長將潭底水普供世間人　朱子
〈菊〉青蘂冒珍叢幽姿含曉露政爾破荒寒詎免傷遲暮　王十朋佳節逢吹帽黄金染菊叢淵明何處飲三徑冷香中
〔增〕金李俊民〈菊〉色笑秋光淡香嫌酒力慳東籬在何處客裏見南山　明髙啓〈菊蹊〉獨行林下路望望南山暮無酒掇英嘗寒香已零露　陳憲章〈題淵明菊〉籬下花堪把先生有酒不遙看白衣者不復問江州　〈對菊〉淅淅西風至為秋未有涯江邊聊一醉信手得黄花　春事歸桃李西風響未休長官三徑晩丞相一
坡秋　天地花無數寒花色乃佳古詩拈未出除是長官來
〔原〕李夢陽白鴈獨横秋黄花伴醉遊眼看風物換愁殺仲宣樓
〔增〕陳淳〈菊花〉清霜下籬落佳色散花枝載詠南山句幽懐不自持
〔原〕于若瀛〈菊花〉冷艶吐金英疎香入玉斚偏宜處士居不種朱門下
〔增〕王榖〈祥菊〉颯颯金風度嫣嫣秋色妍白衣還自至青女更相憐
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／百日紅(P.17-1)..[文淵閣四庫全書本]
百日紅與紫薇名同物異
〔増〕《學圃餘疏》臭梧桐者吴地野生花色淡無植之者淮揚間成大𣗳花微者縉紳家植之中庭或云後庭花也獨閩中此花紅鮮異常能開百日名百日紅花作長鬚亦與吴地不同園林中植之灼灼出矮牆上至生深澗中與清泉白石相映斐然奪目永嘉人謂之丁香花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／賦(P.29-1)..[文淵閣四庫全書本]
〔賦〕
〔原〕晉傅元〈桃賦〉有東園之珍果兮承隂陽之靈和結柔根以列樹兮艶長畆而駢羅夏日先熟初進廟堂辛氏踐秋厥味益長花落實結與時剛柔既甘且脆入口消流亦有冬桃冷侔冰霜放神適意恣口所嘗華升御扵内庭兮飾佳人之令顔實𠑽虛而療饑兮信功烈之難原嘉放牛扵斯林兮悅萬國之乂安望海島而慷慨兮懐度索之靈山何兹樹之獨茂兮條枝紛而麗閑根龍虬而雲結兮彌萬里而屈盤禦百鬼之妖慝兮列神
荼以司姦辟凶邪而濟正兮豈唯榮美之足言
〔増〕〈宋伍緝之園桃賦〉嗟王母之竒果特華實兮兼副既陶煦以夏成又凌寒而冬就嗟異植兮難㧞亦晚枯兮先茂農黄品其味漢帝驚其珍林休反耕之牛宅樹司惡之神景斃勇扵不足彌増罪扵甘分雖無言兮成蹊叵𠑽肴扵魏君時令載始周南申章瞻擇有制藥齊惟良魯拂柩以悔荊楚供弧以事王　唐獨孤授〈蟠桃賦〉東海神木是曰蟠桃可得聞其廣而未量其髙葢蒼龍之所
臨據白日之所先照結根扵凌北之峯稟氣乎衡星之耀其生植也與乾坤始其蟠縈也至三千里上鳴天雞下宅鬱壘徒駭其説莫原其以配若木以相望冠扶桑而特起爾乃煥初陽之杲杲壓巨海之漫漫太皥司方以流昐羲和䇿御而上千傾髙柯而飛鳥罕及随巨葉而青雲共蟠何帝休之名誌豈姑繇而變觀窮海陸以標竒抗蓬瀛而争聳疑蒸林之相合乃一木之所擁照溟海則攀其若浮昇日輪則逺視如捧霜雪莫能以凋
換風濤庸得其震傾拂垂雲之修翼䕃吹潦之長鯨非有嵗之可紀每先晨之效明拂青桂扵隂𩲸掩白榆扵太清信植物之神秀壮元化之曲成木無與儔其誰騁兩鬭之術子不可獲安有被三竊之名是知瑰異之説或處明而若晦區域之心多玩小以疑大天無所不育地無所不載莫出混茫之中咸居耳目之外偉蟠桃之遐絶宜列仙之逰㑹安得探神物而駐韶顔渉滄海而登朔山驂素虬之夭矯駕綵鳯之廻環庶因此以捧日
願修條而一攀
〔原〕宋吳淑〈桃賦〉果實多品惟桃可佳夭夭其色灼灼其華或成仙而益夀或制鬼而袪邪或美后妃之徳或報瓊瑶之華驚蟄應氣而斯盛農人為𠉀而無差陟雲臺而臨崖布綺逰武陵而夾岸舒霞妬媢常聞扵武女愛惡潛移扵子瑕至若綏山刻木神荼索葦犯上既戒扵文侯雪賤復聞扵夫子神女嘗食扵二郎齊相亦殺乎三士崑崙以霜實稱竒磅磄以寒英表異旄榹異狀而同名侯白殊味而俱美别有綺葉金
城之號紫文緗核之名雖云六果之下誠為五木之精髙丘餐膠而輕舉師門食葩而道成復有棓羿之事畏漢之情元冬霜林之茂朱夏豆實之英至扵漢皇罷種方朔潛偷僵李傷嗟扵見累土偶哀憐扵載浮樊氏競術扵靈變蔡誕託詐扵仙逰亦有種列三名實盈十斛太清漬花而療疾抱朴服膠而絶榖或呪之而頮面或出之而剖腹豈若饗碧實扵西逰標嘉名扵仙籙
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／詩散句(P.32-2)..[文淵閣四庫全書本]
〔詩散句〕
〔増〕梁任昉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　宋文同雨染烟蒸萬實垂丹砂為首玉為衣客疑麗水新陶得人
向瓊池舊帶歸
〔原〕唐温庭筠夏園桃已熟紅臉㸃臙脂　姚合桃花四散飛桃子壓枝垂
〔増〕殷璠迎春别賜瑶池宴捧進金盤五色桃　曹唐千嵗紅桃香破鼻玉盤盛出與金妃　宋宋祁要待花稀見秋實縹肌細肉薦盤珍　元柳貫青鳥銜書昨夜来蟠桃如斗核如杯　唐杜甫鸚鵡啄金桃　白居易紅潤園桃熟　沈彬金桃爛熟沒人偷　宋秦觀嵗星偷得桃枝碧
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／詩散句(P.11-1)..[文淵閣四庫全書本]
〔詩散句〕
〔増〕宋宋祁不競灼灼花只效離離實　眀沈周累累枝上實滿腹飽珠璣　陳淳結果多佳子甘酸合鼎調　宋宋祁烟滋黛葉千條困露裂星房百子均　石延年盡日攜樽芳樹下何湏佳醖得塗林　張舜民人拾鳥銜真可惜皮開子落不論錢　陸游半吐山榴
看著子新來梁燕見将雛　宋謝朓珠榴拆且紅　陳江總庭榴剖朱實　唐王維夕雨紅榴拆　韓愈味美蔗為漿　潛苞絳實拆　宋邵雍乆雨榴自罅　歐陽修晴林紫榴拆　黄魯直紅榴罅玉房
〔原〕唐元稹海榴紅綻錦窠匀
〔増〕唐韋莊誰家樹壓紅榴拆　宋錢惟演蜜房初滿若榴紅　陸游露重榴房初拆罅　風拆安榴子滿房
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／啟(P.21-2)..[文淵閣四庫全書本]
〔啟〕
〔增〕齊孔稚珪〈謝賜生荔支啟〉綠葉雲舒朱實星映離離昔聞曄曄今覩信西岻之佳珍諒東鄙之未識角昴興而𩄇華敷大火中而朱實繁灼灼丹華吐日離離繁星著天
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／序(P.21-2)..[文淵閣四庫全書本]
〔序〕
〔原〕唐白居易〈荔支圖序〉荔支生巴峽間樹影團團如
帷葢葉如桂冬青花如橘春榮實如丹夏熟朶如葡萄核如枇杷殻如紅繒膜如紫綃瓤肉瑩白如冰雪漿液甘酸如醴酪大畧如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工吏圖而書之葢為不識者與識而不及一二三日者云　宋蔡襄〈荔支譜序〉荔支之於天下惟閩粤南粤巴蜀有之漢初南粤王尉佗以之備方物於是始通中國司馬相如賦上林云荅
遝離支葢夸言之無有是也東京交趾七郡貢生荔支十里一置五里一堠晝夜奔騰有毒蟲猛獸之害臨武長唐羌上書言狀和帝詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寶中妃子尤愛嗜涪州歳命驛致時之詞人多所稱詠張九齡賦之以託意白居易刺忠州既形於詩又圖而序之雖髣髴顔色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛
之餘色香味之存者亡幾矣是生荔支中國未始見之也九齡居易雖見新實騐今之廣南州郡與䕫梓之間所出大率早熟肌肉薄而味甘酸其精好者僅比東閩之下等是二人者亦未始遇夫真荔支也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎葢亦有之而未始遇乎人也予家莆陽再臨泉福二郡十年徃還道由鄉國每得其尤者命一冩生萃集既多因而題
目以為倡始夫以一木之實生於海瀕巖險之逺而能名徹上亰重於當世是亦有足貴者其於果品卓然第一然性畏高寒不堪移植而又道里遼絶曾不得班盧橘江橙之右少發光彩此所以為之歎惜而不可不述也
〔增〕明徐𤊹〈荔支譜序〉荔支自宋蔡忠惠公譜錄而其名益著世代既遐種類日夥騷人韻士題品漸廣然散逸不收則子墨之失職而山林之曠典也維時朱夏側生斯出名題於西川貢珍於南海吾閩所産實冠彼
都可謂盧橘慚香楊梅避色者矣爰倣蔡書别搆兹譜狀四郡品目之殊陳生植制用之法旁羅事實雜采詠題品則專取吾閩事則兼收廣蜀物匪舊存品惟今疏深愧聞見未殫筆札荒謬博雅君子將厪掛漏之譏予小子其何敢辭焉　屠本畯〈荔支譜序〉荔支者閩廣巴蜀之佳果也實號珍腴樹稱長壽色味不一品類繁滋虞夏商周既不錫於禹貢曾何圖於王會豈非生絶徼者難以𠑽君之庖也自尉佗備物相如作賦以來貢盛
於漢帝而交趾置堠名傳於唐妃而涪州遣騎其後紅鹽白曬紛馳於趙宋矣明興一切報罷俾英英仙品逺跡廟廊之中灼灼𩄇根偃息瘴蠻之地人固有之物亦宜然本畯年在孩提從先公總憲嶺南知食而不知味年在稚齒從先公左轄閩中知味而不知品今年逾知非每覽君謨子固之書輙動三山九漈之想萬厯乙未移貳閩鹺越明年時惟朱明届節丹枝離柯翠幄舒張見絳苞之錯落瓊瓤剖迸訝甘液之旁唐齒頰浮香睂
宇競爽矣古今人啖之不足故歌詠之歌詠之不足故從而譜之於是宋蔡君謨開美於前明徐興公抉奇於後色香味品悉爾無遺生植採製粲然大備使食者可執品以按圖閱者可披圖而索品矣自蔡公所傳名存於今十而三四徐生所增奇名異品十而六七將五百年間僅二譜焉摛藻固難考索未易其不然歟伊余不慧飽啖是宜客有談楊梅勝於荔支者又有談龍眼可稱伯仲者不慧初啖謂客言為然逓嘗乃知耳食非真
身歴為信勒斯荔譜成一家言　黄履庚〈荔支譜序〉自宋蔡君謨纂荔支譜牒迄今五百餘年閩品號為奇絶古今詞人徃徃注頰而侈譚之晉安徐興公先生更取蔡譜而廣之其攟摭富其蒐羅博其詞采陸離予取而讀之覺流膾吻齒間液津津不能止何必箕踞樹下啖三百顆也甬東屠田叔使君來為吾閩農府丞稍為考訂蔡徐通譜授梓焉余從使君署中手擘輕紅因戲語使君閩故以此姬重此姬藉興公寸管殊沾沾而生氣
黄郎且檄南宫御女呼十八娘來玉珮珊珊將毋以十二峯之夢酬興公耶使君笑而頷之余獨怪靈均以騷經抒鬱瑶華佳卉舉綴穎端荔支抑何寥寥耶葢南天獨擅造物者巧閟之以待千載剖抉譜而行之皆吾閩後先諸君子也通譜行為絳衣之稗官為端明之藎臣為南部之勝事矣　曹蕃〈荔支譜序〉閩中果實推荔支為第一即巴蜀所産能挾一騎紅塵博妃子笑者亦未得與之雁行自蔡君謨學士著譜聲價頓起時運逓遷
種植繁衍品格變幻月盛日新閩人士爭哆口而艶談之即永嘉之柑洞庭之楊梅宣州之栗燕地之蘋婆果似俱為荔支壓倒曾不敢與為伍余驟聞其說竊竊致疑遂於今歳暮春之初馳入閩中謂閩人士不佞素惡負虚聲者此來將為荔支定品乃閩人士之言曰閩八郡延建汀邵地屬高寒時降霜霰不堪樹藝漳不及泉泉不及福興君請自試之余遂棲遲於二郡間泛蒲觴渡鵲橋踰兩月矣饔飱稍歇無非咀嚼此果津津乎其
有味不敢妄肆譏彈而品遂定一日閩人士造余邸而問曰聞君日啖三百顆曾與荔支評月旦乎余笑曰余今廼知閩人之譽言非誇也綠葉蓬蓬團團如葢扶疎插天赫曦若避吾爱其樹纍纍丹實槎頭掛星晴光掩映照耀林藪吾愛其色絳囊乍剖蠙珠初薦瓊漿玉液絶勝醍醐吾愛其味濕帶露華寒凝絳雪薫風暗度疑對檀郎吾愛其香幸白長慶之叙事傳神張曲江之賦語如畫此果已蒙九錫産類實非八閩唯端明蔡學士
興化軍人也生長於扶荔之鄉聞見既真殿最不爽一經品題遂爾增價但今據譜牒中所載三十二品而索之陳紫江綠尠矣即彼稱中駟十亦不得二三豈其名號之鼎新抑或今昔之異態余如未及大嚼而漫曰某佳某佳幾於耳食恐㝢内爭嘲吳人廼為閩人左袒致楊家果减色余滋愧矣遂僅舉曾嘗試其風味者二十餘種自稱荔支小乘云　宋珏〈荔支譜序〉荔支之於果仙也佛也實無一物得擬者江瑶柱河豚魚既非其倫
塞蒲桃楊家果不堪作奴矣歐陽永叔比之牡丹亦觀塲之見耳譬於月以為鈎為鏡為珪皆第二月非月體也蔡君謨亦云其味之至不可得而狀也夫不可得而狀乃深於荔支者矣荔支之在天下以閩四郡為最四郡以興化為最興化又以楓亭為最此人所知者也然不盡然黑葉之入釀未可以粤産輕之莆城外若東埔若霞墩實有可鄒莒視楓亭者人不辨耳余生於莆既幸與此果遇且天賦噉量能日噉一二千顆值熟時自
初盛至中晩腹中無慮藏十餘萬而喜别品喜撿譜始以泉浸繼以漿解磁盆筠籠一物不具則寧不噉蘇子瞻云日啖荔支三百顆不妨長作嶺南人又曰我生渉世本為口南來萬里真良圖語雖激亦有味乎言也况余每歳婆娑樹下有十餘萬在腹中又何嫌蠖屈海陬也哉既私喜於荔癖獨擅果然之餘不能自秘自蔡譜及徐氏譜外别著食譜三百餘條未遑詮次適道協以新刻見示因俾之以廣同好亦玉照堂梅品遺意也
鄧慶寀〈荔支通譜序〉荔支一物種類實繁君謨摘辭簡古列品明備興公採集羣書爭奇扼勝合此二譜誠難贅言不揣末學輙為蛇足者亦有說焉一以君謨墨本與印本之頗異也二以各郡聲稱之不一也三以興公蒐採之未盡也四以詩家錫名之未安也五以嶺南品第之當定也六以古人比擬之實逺也七以畫手冩生之失真也輙抒所聞聊為博笑其佐議未敢鍼徐砭蔡若集録或可歩王踵張云爾　林古度〈荔支通譜序〉荔
支一果有天地以來則有之乃至漢唐宋諸名賢始以賦詠譜録表著其名品可見物之遭遇亦自有時也我明徐興公繼蔡忠惠譜宋比玉曹介人復為小譜今鄧道協又合吳啟信為通譜荔支可謂有知己矣夫一果而能名實相稱使千載後人人爭為表著若此豈無故哉即楊貴妃一婦人女子偶甘是物而名為之益彰自唐以後之譜荔者賦詠荔者又莫不借貴妃以為故實道協通譜尤以漢唐宋明人詞賦詩文為侈觀覽予得
佐其摭採評訂之勤即戔戔賦詠亦獲附明人作者之末抑何厚幸因歎士人之知遇何異荔子遭逢苐患實不副名耳士之才華人品苟能如荔之色香味俱佳未有不若相如之逢狗監也倘樹名於外而鮮實於内徒與草木同腐朽而已不深媿此木實乎因序荔譜而並以務實為自勉焉
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／木譜　卷六十八至卷八十一／卷七十六　柳一／集藻／五言古詩(P.15-2)..[文淵閣四庫全書本]
〔五言古詩〕
〔増〕梁簡文帝〈折楊柳〉楊柳亂成絲攀折上春時葉密鳥飛礙風輕花落遲城髙短簫發林空畫角悲曲中無别意並是為相思　〈和湘東王陽雲樓簷柳〉曖曖陽雲臺春柳發新梅柳枝無極軟春風隨意來潭沲
青帷閉玲瓏朱扇開佳人有所望車聲非是雷　〈詠柳〉垂隂滿上路結翠早知春花絮時隨鳥風枝屢拂塵欲散依依采時要歌吹人　元帝〈詠陽雲樓簷柳〉楊柳非花樹依樓自覺春枝邊通粉色隙裏映紅巾帶日交簾影因吹掃窓塵拂簷應有意偏宜桃李人　〈緑柳〉長條垂拂地輕花上逐風露霑疑染緑葉小未障空　沈約〈翫庭柳〉輕隂拂建章夾道連未央因風結復觧霑露柔且長楚妃思欲絶班女淚成行遊人未應去為此還故
鄉　呉均〈詠柳〉細柳生堂北長風發雁門秋霜常振葉春露詎濡根朝作離蟬宇暮成宿鳥園不為君所愛摧折當何言　陳張正見〈折汾柳〉楊柳未垂空裊裊上春中枝疎董澤箭葉翠楚臣弓色映長河水花飛髙樹風莫言限宫掖不閉長楊宫　〈賦得垂柳映斜谿〉千仞清溪險三陽弱柳垂葉細臨湍合根空帶石危風翻夾浦絮雨濯倚流枝不分梅花落還同横笛吹　祖孫登〈詠柳〉馳道藏烏日鬱鬱正翻風抽翠爭連影飛綿亂上空
髙葉臨秦塞長枝拂漢宫欲騐傷攀折三春横笛中　王瑳〈折楊柳〉塞外無春色上林柳已黄枝影侵雲暗葉彩亂星光陌頭藏戲鳥樓上掩新妝攀折思為贈心期别路長　隋杜之松〈和衛尉于卿詠柳〉漢将本屯營遼河有戍城大夫曽取姓先生曽得名髙枝拂遠雁疎影度遥星不辭攀折苦為入管絃聲　唐盧照隣〈折楊柳〉倡樓啓曙扉楊柳正依依鶯啼知歳隔條變識春𡚖露葉凝秋黛風花亂舞衣攀折将安寄軍中音信稀　韋
承慶〈折楊柳〉萬里邊城地三春楊柳節葉似鏡中眉花如關外雪征人遠鄉思娼婦髙樓别不忍擲年華含情寄攀折　鄭愔〈折楊柳〉青柳映紅顔黄雲蔽紫關忽聞邊使出枝葉為君攀舞腰愁欲斷春心望不還風花滚成雪羅綺亂斑斑　李白〈折楊柳〉垂楊拂渌水揺艶東風年花明玉關雪葉暖金𥦗烟羙人結長想對此心悽然攀條折春色遠寄龍庭前　〈金陵白下亭留别〉驛亭三楊𣗳正當白下門呉烟暝長條漢水齧古根向來送
行處廻首阻笑言别後若見之為余一攀翻　姚係〈庭柳〉裊裊楊柳枝當軒雜佩垂交隂總共密分條各自宜因依似永久攬結更傷離愛此陽春色秋風莫遽吹　皇甫冉崔十四宅各賦一物得簷柳│官渡老風烟潯陽媚雲日漢将營前見胡笳曲中出復在此簷端垂隂仲長室　韋應物〈西澗種柳〉宰邑乖所願僶俛愧昔人聊将休暇日種柳西澗濵置鍤息微倦臨流睇𡚖雲封壤自人力生條在陽春成隂豈自取為茂屬他辰延詠留
佳賞山水變夕曛　孟郊〈揺柳〉弱弱本易驚看看勢難定因風似醉舞盡日不能正時邀詠花女笑輟春妝鏡　宇文秀才〈齋中海柳詠〉玉縷青葳蕤結為芳𣗳姿忽驚明月鈎鈎出珊瑚枝灼灼不死花䝉䝉長生絲飲柏况仙味詠蘭擬古詞霜風清颼颼與君長相思　白居易〈有木詩〉有木名弱柳結根近清池風烟借顔色雨露助華滋峩峩白雪花嫋嫋青絲枝漸宻隂自庇轉髙梢四垂截枝扶為杖軟弱不自持折條用樊圃柔脆非其
宜為樹信可翫論材何所施可惜金隄地栽之徒爾為　〈東溪種柳〉野性愛栽植植柳水中坻乗春持斧砍裁截而樹之長短既不一髙下隨所宜倚岸埋大幹臨流插小枝松柏不可待楩柟固難移不如種此樹此樹易榮滋無根亦可活成隂况非遲三年未離郡可以見依依種罷水邊憇仰頭閒自思富貴本非望功名湏待時不種東溪柳端坐欲何為　〈種柳三首〉白頭種松桂早晚見成林不及栽楊柳明年便有隂春風為催促副取
老人心　從君種楊柳夾水意如何凖擬三年後青絲拂緑波仍教小樓上對唱柳枝歌　更想五年後千千條麴塵路傍深映月樓上闇藏春愁殺閒逰客聞歌不見人　崔䕶〈五月水邊柳〉結根挺涯涘垂影覆清淺睡臉寒未開嫩腰晴更軟揺空條已重拂水帶方展似醉烟景凝如愁月露泫絲長魚悞恐枝弱禽驚踐長别幾多情含春任攀搴　宋司馬光〈柳〉驛道苦車馬田廬悲斧斤誰栽官舎前老朽完天真所願明府心庇𣗳如庇
人　李元應〈折楊柳〉東風來何時百花已飄零獨有堤上柳慘澹含春榮扁舟復何適延客江上亭顧無青玉案何以送子行攀條欲相贈上有䨇流鶯流鶯正求友奈此離别情　元謝應芳〈六柳荘為沈太守作〉彭澤五株柳清風千載餘顧余心乃心修名難與俱所以樹六柳於焉結吾廬門前有流水樹下堪釣魚我柳已成隂豈不懷放𡚖人生一趨舎世事紛萬殊善學柳下惠風雨慎攸居繼跡子陶子亦曰姑徐徐誰其知此心南山
黙如愚　明袁凱〈鄒園柳堤〉柔條被晴莎密隂覆芳杜逶迤起沙際寂寞連水滸鷗眠雨未歇鶯叫烟初曙還将竹竿去從爾釣春渚
子／雜家／夷門廣牘／茹草編　明‧周履靖編輯／茹草編目錄(P.5-1)..[明萬曆周履靖輯刊]
茹草編目錄
一卷
茹草解　　飱英歌　　荷花紫草
望塘乾　　破破衲　　靑蒿兒
雀舌草　　鈄蒿　　　猫耳秃
窩螺薺　　草鞋片　　看麥娘
牛塘利　　抱娘蒿　　羊耳秃
老鸛筋　　苧頭　　　姜孟靑草
巗蕋頭　　槿樹頭　　黃華兒
蒿柴薺　　芽兒拳　　灰條卽灰莧
馬欄頭　　絲蕎蕎　　野菜
碎米薺　　藩籬頭　　蒲公英
枸杞頭　　野菉荳　　板蕎蕎
鵞觀草　　菱港畆　　香椿頭
蟠蜞靑　　燕不來香　風烹
蝦蟇衣　　野荸薺　　江薺
蔞蒿　　　雀兒綿毯　苦蔴薹
猢猻脚跡　茭兒菜　　烏英花
雷聲菌　　抓抓兒　　黃練頭
陸平臯跋
二卷
采芝歌　　烹葵歌　　倒灌蒿
水馬齒　　天藕兒　　野蘿菔
掃箒蒿　　野落籬　　眼子菜
浮薔　　　採菱窠　　牛尾温
水菜　　　狗脚跡　　烏藍擔
蒲兒根　　雀翡草　　剪刀股
野莧菜　　油灼灼　　地踏菜
馬齒莧　　桐蒿　　　猪殃殃
菟絲根　　牡丹　　　玉蘭
杜鵑花　　蘭英　　　柳葉
蕉根　　　鹿花　　鳯僊梗
玫瑰　　　蓮房　　　茉莉
薝蔔　　　摩羅　　　梧桐子
甘菊　　　芙蓉　　　川芎
防風芽　　百倍　　　顚勒芽
蒼耳葉　　澤芬　　　紫棘芽
牛旁眼　　鴈腸子　　燈蛾兒
朱藤花　　甘露子　　跋
三卷
茹草紀言　跋梅墟跋
四卷
茹草紀事　後序　　　皇甫汸跋
侯二谷跋　仇三謙跋　吳鳯山跋
跋
子／雜家／夷門廣牘／茹草編　明‧周履靖編輯／卷二／油灼灼(P.49-2)..[明萬曆周履靖輯刊]
油灼灼
逺渚見雲横灼灼生秋草弄葉牽條水上相呼早繞筯芳腴樽空罍倒拍拍清風醉不醒一江蘋蓼
（見圖）
生水邉葉光澤不時採取生熟皆可食又能作乾菜
子／雜家／夷門廣牘／神仙傳　晉‧葛洪／卷四／馬明生(P.1-1)..[明萬曆周履靖輯刊]
神仙傳卷四
晉葛　洪撰　　　　　　　　　　秀水嚴一萍輯
馬明生歷世眞仙體道通鑑卷十三
說郛曰馬鳴生者齊國臨淄人也本姓和字君賢
馬明生齊國臨淄人也本姓和字君實少為縣吏捕賊為賊所傷遇太眞夫人適東嶽見而憫之當時殆死良久忽見一女子年可十六七服飾奇麗姿容絕世行步其傍問君實曰汝何傷血也君實以實對夫人曰汝所傷乃重刃關於肺五臟泄漏血凝絳府氣激腸外此將死之急也奈何君實知是神人叩頭求哀乞賜救護夫人於肘後筒中出藥一丸大如小豆卽令服之登時而愈血絕瘡合無復慘痛君實再拜跪曰家財不足以謝
不知何以奉報恩施惟當自展駑力以報所受爾夫人曰汝必欲以謝我意亦可嘉可見隨去否君實乃易名姓自號為馬明生隨夫人執役夫人入東嶽岱宗山峭壁石室之中上下懸絕重巖深隱去地千餘丈石室中有金牀玉几珍物奇偉乃人迹所不能至處也明生初但欲學金瘡方旣見其神仙來往乃知有不死之道朝夕供給灑掃不敢懈倦夫人亦以鬼恠狼虎眩惑衆變試之明生神淸澄正略不恐懼又使明生他行別宿因以好女於臥息之間調戲令接之明生心堅志靜固無邪念夫人或行去十日五日還或一月二十日輙見有仙人賓客乘龍駕鳳往來或有拜謁者眞仙彌日盈坐客到輙令明生出外別室或立致精細厨食殽果非常香酒奇漿不覺而至不可目名或呼明生坐與之同飲食又聞空中有琴
瑟之音歌聲宛妙夫人亦時自彈琴瑟有一絃五音並奏高玄響激聞于數里衆鳥皆為集于岫室之間徘徊飛翔驅之不去蓋天人之樂自然之妙音也夫人棲止常與明生同石室中而異榻爾幽寂之所都惟二人或行去亦不道所往之處但見常有一白龍來迎夫人卽著雲光繡袍乘白龍而去袍上專是明月珠綴著衣縫帶玉佩戴金華太玄之冠亦不見有從者旣還卽龍自去不知所在石室玉牀之上有紫錦被褥緋羅之帳中有服玩之物瑰金函英玄黃羅列非世所有不能一一知其名也有兩卷素書上題曰九天太上道經明生亦竟不敢發舒視其文也惟供給灑掃守巖室而已至於服玩亦不敢竊視之亦不敢有所請問如此五年愈加勤肅輙不怠惰夫人歎而謂之曰汝眞可敎也必能得道者也以子俗人
而不淫不慢恭仰靈氣而莫之廢雖欲求長生不死亦焉有不得乎因以姓字本末告之曰我姓王名婉羅字勃遂事玄都太眞有子為三天太上府都官司直總紏天曹官秩此人間卿佐也年少數委官遊逸虛廢事任有司奏劾降生東嶽退眞王之編司鬼神之師五百年一代其職因來視之勵其後使修守政事以補其過我久在人間今奉君王命又被太上召不得復停念汝專謹故以相語欲敎汝長生之方延年之術而我所受服以太和自然龍胎之體適可授三天眞人不可以敎始學之者固非汝所得聞矣縱或聞之亦必不能用以持身也有安期生曉金液還丹之法其方秘要是九君太一之道白日昇天者矣安期生明日來吾將以汝付囑之焉相隨稍久其術必傳明日安期生至乘駮麟身著緋衣頭戴遠遊冠
帶玉佩及虎頭鞶囊視之可年二十許潔白嚴整從六七仙人皆執節奉衛見夫人揖之甚謹稱下官須臾設酒菓厨膳飲宴半日許夫人語明生曰吾不復得停汝隨此君去勿憂念也我亦時時當往視汝因以五言詩二篇贈之可以相存明生流涕而辭擬隨安期生受九丹之道夫人贈詩其一曰暫舍墉城內命駕岱山阿仰盼太淸闕雲樓鬱嵯峨虛中有眞人來往何紛葩煉形保自然俯仰食太和朝朝九天王夕舘還西華流精可飛騰吐納養靑牙至藥非金石風生自然歌上下凌景霄羽衣何娑婆五嶽非吾室玄都是我家下看榮競子篤似蝸與蟇顧盼塵濁中憂患自相羅苟未悟玄旨安事於琢磨禍湊由道泄密愼福臻多其二曰昔住崑崙宮共講天年延金液雖可遐未若太和仙仰登冥靈臺虛想詠靈人忽遇
榑桑王九老仙都眞駕驂紫虬輦靈顏亦何鮮啟我尋長塗邀我自然津告以鴻飛術授以玉胎篇瓊膏凝玄氣素女為我陳俯挹琳鳳腴仰上飄三天雲綱立爾步五嶽可暫還玄都安足遠蓬萊山脚間傳受相親愛結友為天人替卽游刑對禍必無愚賢秘則享無傾泄則軀身顚明生受詩訖乃隨安期生負笈西至女几北到圓丘南至秦廬潜及靑城九嶷周遊天下二十年中勤苦備甞安期生乃曰子眞有仙骨專恭之甚吾所不及也遂授以太淸金液神丹方而告之曰子若未欲昇天但先服半劑得明生相別而去明生乃入華陰山依方合金丹服之半劑得仙而與俗人無異人莫識其非凡漢靈帝時惟太傅胡廣知其有道甞訪明生以國祚大期問之明生初不對後亦告焉無不驗者後人恠其不老遂復餌金丹半
劑白日昇天臨去著詩三首以示將來時光和三年也其一曰太和何久長人命將不永翕如朝露晞奄忽睡覺醒生生世所悟傷生由莫靜我將尋眞人澄神挹容景盤桓崑陵宮玄都可馳騁涓子牽我遊太眞來見省朝朝王母前夕歸鍾岳嶺仰採瓊瑤葩俯漱琳琅井千齡猶一刻萬紀如電頃其二曰天地自有常人命最險毳年若驚絃發時猶輕矢逝雖有灼灼姿玉為塵生穢林草無秋耀綠葉豈終歲惜彼繁茂摧哀彼寒霜厲有存理必亡有興必有廢眞君戲玄津與物無凝滯神冲紫霄內形棲山水際對虛忘有懷遊目託容裔風塵將何來眞道故可大其三曰濁塗諒為歎世樂豈足預振褐掃塵遐飄飄獨遠擧寥寥巖嶽際蕭蕭縱萬慮靈眞與我遊落景乘鴻御朝乘雲輪來夕駕扶搖去嗷嘈天地中囂聲安得附
子／雜家／夷門廣牘／梅塢貽瓊　明‧汪顯節校編／卷四／七言古詩／興國吳川樓國倫(P.4-2)..[明萬曆周履靖輯刊]
興國吳川樓國倫
道人俠氣復寡欲結屋幽栖緑水曲門裁五柳翠如金繞砌梅花白似玉溪深　　鳥啼徑
静門幽自屏俗莓苔一片碧成茵不許庸夫過雙足修翎孤鶴踏松枝豐草萋萋羡眠鹿愛君寂寂隱郊墟紫籜為薜為服身如岀岫白雲閒心似明蟾萬事燭焚香石鼎裊淡烟拂几時翻秋水讀漁郎樵子扣荊扉竹爐松火茶初熟雄談牎下吐淸芬頃尔塵累皆驅逐主翁愛客開野筵盤盈白韭盃傾緑翠竹猗猗檻畔隂瓊葩灼灼窓邊馥半酣歌曲不成腔得興尊前更開局錢陽斜照碧山隈咿咿柳外蟬聲促今宵
不盡主人情餘歡還待花前續君不見長安紅塵汚車軸人生如夢空碌碌
子／雜家／夷門廣牘／五柳賡歌　晉‧陶潛／卷二／五言詩／擬古九首(P.52-1)..[明萬曆周履靖輯刊]
其七
日暮天無雲春風扇微和佳人美清夜逹曙酣
且歌歌竟長歎息持此感人多皎皎雲間月灼灼葉中蕐豈無一時好不久當如何
和
春來天氣佳風輕日融和臨流開野酌把盞肆狂歌人生易聚散良辰苦不多松杪懸皎月枝頭吐穠蕐淸光淪碧海花落將奈何
其九
種桑長江邊三年望當採枝條始欲茂忽值山
河改柯葉自摧折根株浮滄海春蠶旣無食寒衣欲誰待本不植高原今日復何悔
和
園中灼灼花欲待淸朝採夜半風雨深花落情思改君看遥漢月天曙光沉海時事多變更歲月不我待何如樽酒傾此心無復悔
子／雜家／夷門廣牘／閒雲稿　明‧周履靖／卷四／題翎毛花草四絶／芙蓉鴛鴦(P.44-1)..[明萬曆周履靖輯刊]
芙蓉鴛鴦
灼灼芙蓉帶露寒翩翩匹鳥浴晴瀾分明一片清秋水好作巴江濯錦看
子／雜家／夷門廣牘／野人淸嘯　明‧周履靖／卷上／五言古詩淸嘯三十首(P.2-1)..[明萬曆周履靖輯刊]
其二十五
情與山水契日混麋與鶴芳梅荒墟茅廬結幽壑翠竹挺蕭蕭山花開灼灼烟霞為伴侣閒身得所託聴鳥撫孤松看雲凭草閣醉酒樂餘生安用煉丹藥甘貧卧衡門俯仰心無怍
子／雜家／夷門廣牘／野人淸嘯　明‧周履靖／卷下／七言律詩淸嘯三十首(P.18-1)..[明萬曆周履靖輯刊]
其二十一
溪上誅茅結静扉閑收木葉可成衣芳春荷笠分菱種永日凭欄看鷺飛灼灼葵榴開鶴徑依依楊柳拂漁磯尋常盡属風塵客為問何人解識機
子／雜家／夷門廣牘／尋芳咏　明‧周履靖／題尋芳藁(P.1-1)..[明萬曆周履靖輯刊]
題尋芳藁
余在長安時雲間董太史每每口擕李有周山人梅墟余未識其面今年被放謁鹿門先生復稱山人出所謂尋芳稿視余余卒業匪特窺山人底裏且有以
覘山人非凡流江南二月萬卉齊芳夭喬葱菁灼灼芊芊隸首莫筭兼之騷人冶客墨士冶姝山人其一一品藻之形賦之寫情摹景宛存萹什摩詰謂詩中有畵其信然乎唐人詩稱而詠
物稍遜六朝尋芳果易易也山人且步武六朝矣余苕山水清遠昔有沈栁渚名家長水有烟雨両湖之勝山人不虚生名不虚淂也
長興襟江朱鳳翔書扵
蓮華莊
子／雜家／夷門廣牘／千片雪　元‧馮海粟／卷下／簷梅(P.51-2)..[明萬曆周履靖輯刊]
和
萬片瓊葩翳茅屋數枝新榦礙簷牙推窓領略陽春意檻畔芬芳灼灼花
子／雜家／夷門廣牘／鴛湖唱和稿　明‧周履靖／和韻(P.30-1)..[明萬曆周履靖輯刊]
和韻
荷花灼灼逓奇香玉白兼紅更間黃愛沙頭雙鷺立綢繆花底兩鴛鴦
原韻
風生水面荇花香烟鎻垂楊落日黃咲擲銀瓶頻索酒驚飜一隊野鴛鴦
子／雜家／夷門廣牘／鴛湖唱和稿　明‧周履靖／和郁季雅五絶(P.32-1)..[明萬曆周履靖輯刊]
和韻
紅蓼白蘋媚晚秋芙蓉灼灼映磯頭欲追蘇子當年興故買扁舟此夜浮
原韻
落日江天蘆荻秋人人浮白醉樓頭詩膓索得停雲句一拍闌干碧靄浮
子／雜家／夷門廣牘／山家語　明‧周履靖／送陶君歸山詠二十四首(P.63-2)..[明萬曆周履靖輯刊]
其十五
吟成歸去兮挾卷入山栖樹頭花灼灼門外草萋萋淸泉烹緑茗白酒餉虀咏句追韋孟高情似阮嵇
子／雜家／夷門廣牘／香奩詩草　明‧桑貞白／下卷／白蓮(P.82-1)..[明萬曆周履靖輯刊]
白蓮
池蓮灼灼玉為葩傅粉何郞未足誇夜静嫦娥渾欲妬共臨冰鏡闘容華
子／雜家／夷門廣牘／靑蓮觴咏　唐‧李白／卷上／五言古詩二十四首／尋魯城北范居士失道落蒼耳中見范置酒摘蒼耳作(P.16-1)..[明萬曆周履靖輯刊]
尋魯城北范居士失道落蒼耳中見范置酒摘蒼耳作
鴈度秋色逺日靜無雲時客心不自得浩漫將何之忽憶范野人閑園養幽姿茫然起逸興但恐行來遲城壕失徃路馬首迷荒陂不惜翠雲裘遂為蒼耳欺入門且一笑把臂君為誰酒客
愛秋蔬山盤薦霜梨他筵不下筯此席朝飢酸棗垂北郭寒瓜蔓東籬還傾四五酌自詠猛虎詞近作十日歡逺為千載期風流自簸蕩謔浪偏相宜酣來上馬去却笑高陽池
和
秋雲片片飛北塞鴈歸時晝長無一事此身何為之江水澄似練淸光照芳姿散歩曲徑間扶杖自遲遲丹楓飄野岸鳬鷖集塘陂蒼耳沿道路故將羅袂欺幽棲范居士啟戸却問誰愛尓
園中蔬復喜頭梨蔬能供緑酒梨消渇與飢灼灼芙蓉媚叢叢菊滿籬開樽罄幽抱興歌竹枝詞偶成此歡對後會安可期高懐與明月二者皆得宜飲罷出門去風光勝習池
子／雜家／夷門廣牘／香山酒頌　唐‧白居易／卷上／歌七首／狂歌詞(P.10-2)..[明萬曆周履靖輯刊]
狂歌詞
明月照君席白露沾我衣勸君酒盃滿聽我狂
歌詞五十已後衰二十已前癡晝夜又分半其間幾何時生前不歡樂死後有餘資焉用墟下珠衾玉匣為
和
庭花開灼灼香氣襲我衣對景且持盞狂歌白苧詞世情渾是假不如狂與癡年華若轉軸歡樂能幾時有酒弗肯飲牀頭空盈資神魄歸冥漠金帛将何為
子／雜家／夷門廣牘／香山酒頌　唐‧白居易／卷下／七言古詩／自勸(P.48-2)..[明萬曆周履靖輯刊]
自勸
稀稀踈踈遶籬竹窄窄狹狹向陽屋屋中有一曝背翁委置形骸如土木暮半爐麩炭火夜深一盞紗籠燭不知有益及民無二十年來食官禄就暖移盤簷下食防寒擁被帷中宿秋官月俸八九萬豈徒遣爾身温足勤操丹筆念沙
莫使飢寒囚滯獄
和
踈梅幾間叢竹曲曲淸溪環矮屋頽垣宛轉碧蘿垂石徑森森蔭古木幽禽林杪逓淸音灼灼山花向人燭日隨鹿豕樂餘年豈羡人間利與禄鐺烹脫粟飽晨餐明月穿窓伴我宿不求塵世識姓名老我山林恒自足閒心終日樂潜修厭聽僧家論地獄
集／小說／西遊記／第四回　　官封弼馬心何足　名注齊天意未寧(P.39)
第四回　　官封弼馬心何足　名注齊天意未寧
那太白金星與美猴王，同出了洞天深處，一齊駕雲而起。原來悟空觔斗雲比眾不同，十分快疾，把個金星撇在腦後，先至南天門外。正欲收雲前進，被增長天王領著龐、劉、苟、畢、鄧、辛、張、陶，一路大力天丁，鎗刀劍戟，攩住天門，不肯放進。猴王道：「這個金星老兒，乃奸詐之徒！既請老孫，如何教人動刀動鎗，阻塞門路？」正嚷間，金星倐到。悟空就覿面發狠道：「你這老兒，怎麼哄我？被你說奉玉帝招安旨意來請，卻怎麼教這些人阻住天門，不放老孫進去？」金星笑道：「大王息怒。你自來未曾到此天堂，卻又無名，眾天丁又與你素不相識，他怎肯放你擅入？等如今見了天尊，授了仙籙，注了官名，向後隨你出入，誰復攩也？」悟空道：「這等說，也罷，我不進去了。」金星又用手扯住道：「你還同我進去。」
將近天門，金星高叫道：「那天門天將，大小吏兵，放開路者。此乃下界仙人，我奉玉帝聖旨，宣他來也。」那增長天王與眾天丁俱纔斂兵退避。猴王始信其言。同金星緩步入裏觀看。真個是：
初登上界，乍入天堂。金光萬道滾紅霓，瑞氣千條噴紫霧。只見那南天門，碧沉沉，琉璃造就；明幌幌，寶玉粧成。兩邊擺數十員鎮天元帥，一員員頂梁靠柱，持銑擁旄；四下列十數
個金甲神人，一個個執戟懸鞭，持刀仗劍。外廂猶可，入內驚人：裏壁廂有幾根大柱，柱上纏繞著金鱗耀日赤鬚龍；又有幾座長橋，橋上盤旋著綵羽凌空丹頂鳳。明霞幌幌映天光，碧霧濛濛遮斗口。這天上有三十三座天宮，乃遣雲宮、毘沙宮、五明宮、太陽宮、花樂宮，……一宮宮脊吞金穩獸；又有七十二重寶殿，乃朝會殿、凌虛殿、寶光殿、天王殿、靈官殿，……一殿殿柱列玉麒麟。壽星臺上，有千千年不卸的名花；煉藥爐邊，有萬萬載常青的繡草。又至那朝聖樓前，絳紗衣，星辰燦爛；芙蓉冠，金璧輝煌。玉簪珠履，紫綬金章。金鐘撞動，三曹神表進丹墀；天鼓鳴時，萬聖朝王參玉帝。又至那靈霄寶殿，金釘攢玉戶，彩鳳舞朱門。複道迴廊，處處玲瓏剔透；三簷四簇，層層龍鳳翺翔。上面有個紫巍巍，明幌幌，圓丟丟，亮灼灼，大金葫蘆頂；下面有天妃懸掌扇，玉女捧仙巾。惡狠狠，掌朝的天將；氣昂昂，護駕的仙卿。正中間，琉璃盤內，放許多重重疊疊太乙丹；瑪瑙瓶中，插幾枝彎彎曲曲珊瑚樹。正是天宮異物般般有，世上如他件件無。金闕銀鑾並紫府，琪花瑤草暨瓊葩。朝王玉兔壇邊過，參聖金烏著底飛。猴王有分來天境，不墮人間點污泥。
集／小說／西遊記／第五回　　亂蟠桃大聖偷丹　反天宮諸神捉怪(P.51)
第五回　　亂蟠桃大聖偷丹　反天宮諸神捉怪
話表齊天大聖到底是個妖猴，更不知官銜品從，也不較俸祿高低，但只註名便了。那齊天府下二司仙吏，早晚伏侍，只知日食三餐，夜眠一榻，無事牽縈，自由自在。閑時節會友遊宮，交朋結義。見三清，稱個「老」字；逢四帝，道個「陛下」。與那九曜星、五方將、二十八宿、四大天王、十二元辰、五方五老、普天星相、河漢群神，俱只以弟兄相待，彼此稱呼。今日東遊，明日西蕩，雲去雲來，行踪不定。
一日，玉帝早朝，班部中閃出許旌陽真人，頫顖啟奏道：「今有齊天大聖，無事閑遊，結交天上眾星宿，不論高低，俱稱朋友。恐後閑中生事，不若與他一件事管，庶免別生事端。」玉帝聞言，即時宣詔。那猴王欣欣然而至，道：「陛下，詔老孫有何陞賞？」玉帝道：「朕見你身閑無事，與你件執事。你且權管那蟠桃園，早晚好生在意。」大聖歡喜謝恩，朝上唱喏而退。
他等不得窮忙，即入蟠桃園內查勘。本園中有個土地攔住，問道：「大聖何往？」大聖道：「吾奉玉帝點差，代管蟠桃園，今來查勘也。」那土地連忙施禮，即呼那一班鋤樹力士、運水力士、修桃力士、打掃力士都來見大聖磕頭，引他進去。但見那：
夭夭灼灼，顆顆株株。夭夭灼灼花盈樹，顆顆株株果壓枝。果壓枝頭垂錦彈，花盈樹上簇胭脂。時開時結千成熟，無夏無冬萬載遲。先熟的，酡顏醉臉；還生的，帶蒂青皮。凝烟肌帶綠，映日顯丹姿。樹下奇葩并異卉，四時不謝色齊齊。左右樓臺并館舍，盈空常見罩雲霓。不是玄都凡俗種，瑤池王母自栽培。
大聖看玩多時，問土地道：「此樹有多少株數？」土地道：「有三千六百株：前面一千二百株，花微果小，三千年一熟，人喫了成仙了道，體健身輕。中間一千二百株，層花甘實，六千年一熟，人喫了霞舉飛昇，長生不老。後面一千二百株，紫紋緗核，九千年一熟，人喫了與天地齊壽，日月同庚。」大聖聞言，歡喜無任。當日查明了株樹，點看了亭閣，回府。自此後，三五日一次賞玩，也不交友，也不他遊。
集／小說／西遊記／第七回　　八卦爐中逃大聖　五行山下定心猿(P.75)
這一番，那猴王不分上下，使鐵棒東打西敵，更無一神可攩。只打到通明殿裏，靈霄殿外。幸有佑聖真君的佐使王靈官執殿。他見大聖縱橫，掣金鞭近前攩住道：「潑猴何往！有吾在此，切莫猖狂！」這大聖不由分說，舉棒就打。那靈官鞭起相迎。兩個在靈霄殿前廝渾一處。好殺：
赤胆忠良名譽大，欺天誑上聲名壞。一低一好幸相持，豪傑英雄同賭賽。鐵棒兇，金鞭快，正直無私怎忍耐？這個是太乙雷聲應化尊，那個是齊天大聖猿猴怪。金鞭鐵棒兩家能，都是神宮仙器械。今日在靈霄寶殿弄威風，各展雄才真可愛。一個欺心要奪斗牛宮，一個竭力匡扶玄聖界。苦爭不讓顯神通，鞭棒往來無勝敗。
他兩個鬭在一處，勝敗未分，早有佑聖真君，又差將佐發文到雷府，調三十六員雷將齊來，把大聖圍在垓心，各騁兇惡鏖戰。那大聖全無一毫懼色，使一條如意棒，左遮右攩，後架前迎。一時，見那眾雷將的刀鎗劍戟、鞭簡撾鎚、鉞斧金瓜、旄鐮月鏟，來的甚緊，他即搖身一變，變做三頭六臂；把如意棒幌一幌，變作三條；六隻手使開三條棒，好便似紡車兒一般，滴流流，在那垓心裏飛舞。眾雷神莫能相近。真個是：
圓陀陀，光灼灼，亘古常存人怎學？入火不能焚，入水何曾溺？光明一顆摩尼珠，劍戟刀鎗傷不著。也能善，也能惡，眼前善惡憑他作。善時成佛與成仙，惡處披毛並帶角。無窮變化鬧天宮，雷將神兵不可捉。
當時眾神把大聖攢在一處，卻不能近身，亂嚷亂鬭，早驚動玉帝。遂傳旨著遊弈靈官同翊聖真君上西方請佛老降伏。
集／小說／西遊記／第十二回　　唐王秉誠修大會　觀音顯聖化金蟬(P.137)
菩薩欣然從之，拽轉步，徑進東華門裏。黃門官轉奏，蒙旨宣至寶殿。見蕭瑀引著兩個疥癩僧人，立於階下，唐王問曰：「蕭瑀來奏何事？」蕭瑀俯伏階前道：「臣出了東華門前，偶遇二僧，乃賣袈裟與錫杖者。臣思法師玄奘可著此服，故領僧人啟見。」太宗大喜，便問那袈裟價值幾何。菩薩與木叉侍立階下，更不行禮，因問袈裟之價，答道：「袈裟五千兩，錫杖二千兩。」太宗道：「那袈裟有何好處，就值許多？」菩薩道：
「這袈裟，龍披一縷，免大鵬吞噬之災；鶴掛一絲，得超凡入聖之妙。但坐處，有萬神朝禮；凡舉動，有七佛隨身。
這袈裟是冰蠶造練抽絲，巧匠翻騰為線。仙娥織就，神女機成，方方簇幅繡花縫，片片相幫堆錦。玲瓏散碎鬭妝花，色亮飄光噴寶豔。穿上滿身紅霧遶，脫來一段綵雲飛。三天門外
透元光，五岳山前生寶氣。重重篏就西番蓮，灼灼懸珠星斗象。四角上有夜明珠，頂間一顆祖母錄。雖無全照原本體，也有生光八寶攢。
這袈裟，閑時折疊，遇聖纔穿。閑時折疊，千層包裹透虹霓；遇聖纔穿，驚動諸天神鬼怕。上邊有如意珠、摩尼珠、逼塵珠、定風珠；又有那紅瑪瑙、紫珊瑚、夜明珠、舍利子。偷月沁白，與日爭紅。條條仙氣盈空，朵朵祥光捧聖。條條仙氣盈空，照徹了天關；朵朵祥光捧聖，影遍了世界。照山川，驚虎豹；影海島，動魚龍。沿邊兩道銷金鎖，叩領連環白玉琮。
詩曰：
三寶巍巍道可尊，四生六道盡評論。明心解養人天法，見性能傳智慧燈。
護體莊嚴金世界，身心清淨玉壺冰。自從佛製袈裟後，萬劫誰能敢斷僧？」
唐王在那寶殿上聞言，十分歡喜。又問：「那和尚，九環杖有甚好處？」菩薩道：「我這錫杖，是那：
銅鑲鐵造九連環，九節仙籐永駐顏。入手厭看青骨瘦，下山輕帶白雲還。
摩訶五祖遊天闕，羅蔔尋娘破地關。不染紅塵些子穢，喜伴神僧上玉山。」
唐王聞言，即命展開袈裟，從頭細看，果然是件好物。道：「大法長老，實不瞞你。朕今大開善教，廣種福田，見在那化生寺聚集多僧，敷演經法。內中有一個大有德行者，法名玄奘。朕買你這兩件寶物，賜他受用，你端的要價幾何？」菩薩聞言，與木叉合掌皈依，道聲佛號，躬身上啟道：「既有德行，貧僧情願送他，決不要錢。」說罷，抽身便走。唐王急著蕭瑀扯住，欠身立於殿上，問曰：「你原說袈裟五千兩，錫杖二千兩，你見朕要買，就不要錢，敢是說朕心倚恃君位，強要你的物件？－－
更無此理。朕照你原價奉償，卻不可推避。」菩薩起手道：「貧僧有願在前，原說果有敬重三寶，見善隨善，皈依我佛，不要錢，願送與他。今見陛下明德止善，敬我佛門，況又高僧有德有行，宣揚大法，理當奉上，決不要錢。貧僧願留下此物告回。」唐王見他這等懃懇，甚喜。隨命光祿寺，大排素宴酬謝。菩薩又堅辭不受，暢然而去。依舊望都土地廟中，隱避不題。
集／小說／西遊記／第十六回　　觀音院僧謀寶貝　黑風山怪竊袈裟(P.191)
說不了，卻遇天王早到，迎著行者道：「久濶，久濶。前聞觀音菩薩來見玉帝，借了四值功曹、六丁六甲並揭諦等，保護唐僧往西天取經去，說你與他做了徒弟，今日怎麼得閑到此？」行者道：「且休敘濶。唐僧路遇歹人，放火燒他，事在萬分緊急，特來尋你借『辟火罩兒』，救他一救。快些拿來使使，即刻返上。」天王道：「你差了；既是歹人放火，只該借水救他，如何要辟火罩？」行者道：「你那裏曉得就裏。借水救之，卻燒不起來，倒相應了他；只是借此罩，護住了唐僧無傷，其餘管他，儘他燒去。快些！快些！此時恐已無及。莫誤了我下邊幹事！」那天王笑道：「這猴子還是這等起不善之心，只顧了自家，就不管別人。」行者道：「快著！快著！莫要調嘴，害了大事！」那天王不敢不借，遂將罩兒遞與行者。
行者拿了，按著雲頭，徑到禪堂房脊上，罩住了唐僧與白馬、行李。他卻去那後面老和尚住的方丈房上頭坐著，保護那袈裟。看那些人放起火來，他轉捻訣念咒，望巽地上吸一口氣吹將去，一陣風起，把那火轉吹得烘烘亂發。好火！好火！但見那：
黑煙漠漠，江燄騰騰。黑煙漠漠，長空不見一天星；紅燄騰騰，大地有光千里赤。起初時，灼灼金蛇；次後來，威威血馬。南方三炁逞英雄，回祿大神施法力。燥乾柴燒烈火性，說甚麼燧人鑽木；熱油門前飄綵燄，賽過了老祖開爐。正是那無情火發，怎禁這有意行兇；不去弭災，反行助虐。風隨火勢，燄飛有千丈餘高；火逞風威，灰迸上九霄雲外。乒乒乓乓，好便似殘年爆竹；潑潑喇喇，卻就如軍中砲聲。燒得那當場佛像莫能逃，東院伽藍無處躲。勝如赤壁夜鏖兵，賽過阿房宮內火！
這正是星星之火，能燒萬頃之田。須臾間，風狂火盛，把一座觀音院，處處通紅。你看那眾和尚，搬箱抬籠，搶桌端鍋，滿院裏叫苦連天。孫行者護住了後邊方丈，辟火罩罩住了前面禪堂，其餘前後火光大發，真個是照天紅燄輝煌，透壁金光照耀！
集／小說／西遊記／第二十一回　　護法設莊留大聖　須彌靈吉定風魔(P.251)
他卻牽了馬，挑了擔，出山凹，行上路口。此時漸漸黃昏，只聽得路南山坡下，有犬吠之聲。二人停身觀看，乃是一家莊院，影影的有燈火光明。他兩個也不管有路無路，漫草而行，直至那家門首。但見：
紫芝翳翳，白石蒼蒼。紫芝翳翳多青草，白石蒼蒼半綠苔。數點小螢光灼灼，一林野樹密排排。香蘭馥郁，嫩竹新栽。清泉流曲澗，古柏倚深崖。地僻更無遊客到，門前惟有野花開。
他兩個不敢擅入，只得叫一聲「開門，開門！」那裏邊有一老者，帶幾個年幼的農夫，叉鈀掃箒齊來，問道：「甚麼人？甚麼人？」行者躬身道：「我們是東土大唐聖僧的徒弟。因往西方拜佛求經，路過此山，被黃風大王拿了我師父去了，我們還未曾救得。天色已晚，特來府上告借一宵，萬望方便方便。」那老者答禮道：「失迎，失迎。此間乃雲多人少之處，卻纔聞得叫門，恐怕是妖狐、老虎，及山中強盜等類，故此小介愚頑，多有沖撞。不知是二位長老。請進，請進。」他兄弟們牽馬挑擔而入，徑至裏邊，拴馬歇擔，與莊老拜見敘坐。又有蒼頭獻茶。茶罷，捧出幾碗胡麻飯。飯畢，命設鋪就寢。行者道：「不睡還可，敢問善人，貴地可有賣眼藥的？」老者道：「是那位長老害眼？」行者道：「不瞞你老人家說，我們出家人，自來無病，從不曉得害眼。」老人道：「既不害眼，如何討藥？」行者道：「我們今日在黃風洞口救我師父，不期被那怪將一口風噴來，吹得我眼珠酸痛，今有些眼淚汪汪，故此要尋眼藥。」那老者道：「善哉！善哉！你這個長老，小小的年紀，怎麼說謊？那黃風大王，風最利害。他那風，比不得甚麼春秋風、松竹風、與那東西南北風。……」八戒道：「想必是夾腦風、羊耳風、大麻風、偏正頭風？」長者道：「不是，不是。他叫做『三昧神風』。」行者道：「怎見得？」老者道：「那風，能吹天地暗，善刮鬼神愁。裂石崩崖惡，吹人命即休。你們若遇著他那風吹了時，還想得活哩！只除是神仙，方可得無事。」行者道：「果然！果然！我們雖不是神仙，神仙還是我的晚輩，這條命急切難休，卻只是吹得我眼珠酸痛！」那老者道：「既如此說，也是個有來頭的人。我這敝處，卻無賣眼藥的。老漢也有些迎風冷淚，曾遇異人，傳了一方，名喚『三花九子膏』，能治一切風眼。」行者聞言，低頭唱喏道：「願求些兒，點試，點試。」那老者應承，即
走進去，取出一個瑪瑙石的小兒來，拔開塞口，用玉簪兒蘸出少許與行者點上，教他不得睜開，寧心睡覺，明早就好。點畢，收了石，徑領小介們退於裏面。八戒解包袱，展開鋪蓋，請行者安置。行者閉著眼亂摸。八戒笑道：「先生，你的明杖兒呢？」行者道：「你這個饢糠的獃子！你照顧我做瞎子哩！」那獃子啞啞的暗笑而睡。行者坐在鋪上，轉運神功，直到三更後方纔睡下。
集／小說／西遊記／第二十四回　　萬壽山大仙留故友　五莊觀行者竊人參(P.289)
行者遂領師父上了大路。行罷多時，忽見有高山攩路。三藏勒馬停鞭道：「徒弟，前面一山，必須仔細，恐有妖魔作耗，侵害吾黨。」行者道：「馬前但有吾等三人，怕甚妖魔？」因此，長老安心
前進。只見那座山，真是好山：
高山峻極，大勢崢嶸。根接崑崙脈，頂摩霄漢中。白鶴每來棲檜柏，玄猿時復掛藤蘿。日映晴林，疊疊千條紅霧繞；風生陰壑，飄飄萬道彩雲飛。幽鳥亂啼青竹裏，錦雞齊鬭野花間。祇見那千年峰、五福峰、芙蓉峰，巍巍凜凜放毫光；萬歲石、虎牙石、三天石，突突磷磷生瑞氣。崖前草秀，嶺上梅香。荊棘密森森，芝蘭清淡淡。深林鷹鳳聚千禽，古洞麒麟轄萬獸。澗水有情，曲曲彎彎多遶顧；峰巒不斷，重重疊疊自週迴。又見那綠的槐，斑的竹，青的松，依依千載鬭穠華；白的李，紅的桃，翠的柳，灼灼三春爭艷麗。龍吟虎嘯，鶴舞猿啼。麋鹿從花出，青鸞對日鳴。乃是仙山真福地，蓬萊閬苑只如然。又見些花開花謝山頭景，雲去雲來嶺上峰。
三藏在馬上歡喜道：「徒弟，我一向西來，經歷許多山水，都是那嵯峨險峻之處，更不似此山好景，果然的幽趣非常。若是相近雷音不遠路，我們好整肅端嚴見世尊。」行者笑道：「早哩！早哩！正好不得到哩！」沙僧道：「師兄，我們到雷音有多少遠？」行者道：「十萬八千里。十停中還不曾走了一停哩。」八戒道：「哥啊，要走幾年纔得到？」行者道：「這些路，若論二位賢弟，便十來日也可到；若論我走，一日也好走五十遭，還見日色；若論師父走，莫想！莫想！」唐僧道：「悟空，你說得幾時方可到？」行者道：「你自小時走到老，老了再小，老小千番也還難；只要你見性志誠，念念回首處，即是靈山。」沙僧道：「師兄，此間雖不是雷音，觀此景致，必有個好人居止。」行者道：「此言卻當，這裏卻無邪祟，一定是個聖僧、仙輩之鄉。我們遊玩慢行。」不題。
集／小說／西遊記／第三十五回　　外道施威欺正性　心猿獲寶伏邪魔(P.431)
那魔慌了，將左手擎著寶劍，右手伸於項後，取出芭蕉扇子，望東南丙丁火，正對離宮，唿喇的一扇子，搧將下來，只見那就地上，火光焰焰。原來這般寶貝，平白地搧出火來。那怪物著實無情：一連搧了七八扇子，熯天熾地，烈火飛騰。好火：
那火不是天上火，不是爐中火，也不是山頭火，也不是灶底火，乃是五行中自然取出的一點靈光火。這扇也不是凡間常有之物，也不是人工造就之物，乃是自開闢混沌以來產成的真寶之物。用此扇，搧此火，煌煌燁燁，就如電掣紅綃；灼灼煇煇，卻似霞飛絳綺。更無一縷青煙，盡是滿山赤焰。只燒得嶺上松翻成火樹，崖前柏變作燈籠。那窩中走獸貪性命，西撞東奔；這林內飛禽惜羽毛，高飛遠舉。這場神火飄空燎，只燒得石爛溪乾遍地紅！
大聖見此惡火，卻也心驚膽顫；道聲「不好了！我本身可處，毫毛不濟：一落這火中，豈不真如燎毛之易？」將身一抖，遂將毫毛收上身來。只將一根變作假身子，避火逃災，他的真身，捻著避火訣，縱觔斗，跳將起去，脫離了大火之中，徑奔他蓮花洞裏想著要救師父。急到門前，把雲頭按落。又見那洞門外有百十個小妖，都破頭折腳，肉綻皮開。原來都是他分身法打傷了的，都在這裏聲聲喚喚，忍疼而立。大聖見了，按不住惡性兇頑，輪起鐵棒，一路打將進去。可憐把那苦煉人身的功果息，依然是塊舊皮毛！
集／小說／西遊記／第三十八回　　嬰兒問母知邪正　金木參玄見假真(P.469)
不多時到了，按落雲頭，只聽得樓頭方二鼓矣。行者道：「兄弟，二更時分了。」八戒道：「正好！正好！人都在頭覺裏正濃睡也。」二人不奔正陽門，徑到後宰門首，只聽得梆鈴聲響。行者道：「兄弟，前後門皆緊急，如何得入？」八戒道：「那見做賊的從門裏走麼？瞞牆跳過便罷。」行者依言，將身一縱，跳上裏羅城牆。八戒也跳上去。二人潛入裏面，找著門路，徑尋那御花園。
正行時，只見有一座三簷白簇的門樓，上有三個亮灼灼的大字，映著那星月光輝，乃是「御花園」。行者近前看了，有幾重封皮，公然將鎖門銹住了。即命八戒動手，那獃子掣鐵鈀，盡力一築，把門築得粉碎。行者先舉步入，忍不住跳將起來，大呼小叫。諕得八戒上前扯住道：「哥呀，害殺我也！那見做賊的這般吆喝！驚醒了人，把我們拿住，發到官司，就不該死罪，也要解回原籍充軍。」行者道：「兄弟啊，你說我發急為何？你看這：
彩畫雕欄狼狽，寶妝亭閣攲歪。莎江蓼岸盡塵埋，芍藥荼俱敗。
茱莉玫瑰香暗，牡丹百合空開。芙蓉木槿草垓垓，異卉奇葩壅壞。
巧石山峰俱倒，池塘水涸魚衰。青松紫竹似乾柴，滿路茸茸蒿艾。
丹桂碧桃枝損，海榴棠棣根歪。橋頭曲徑有蒼苔，冷落花園境界！」
八戒道：「且嘆他做甚？快幹我們的買賣去來！」行者雖然感慨，卻留心想起唐僧的夢來，說芭蕉樹下方是井。正行走，果見一株芭蕉，生得茂盛，比眾花木不同。真是：
一種靈苗秀，天生體性空。枝枝抽片紙，葉葉捲芳叢。
翠縷千條細，丹心一點紅。淒涼愁夜雨，憔悴怯秋風。
長養元丁力，裁培造化工。緘書成妙用，揮洒有奇功。
鳳翎寧得似，鸞尾迥相同。薄露瀼瀼滴，輕煙淡淡籠。
青陰遮戶牖，碧影上簾櫳。不許棲鴻鴈，何堪繫玉驄。
霜天形槁悴，月夜色朦朧。僅可消炎暑，猶宜避日烘。
愧無桃李色，冷落粉牆東。
行者道：「八戒，動手麼！寶貝在芭蕉樹下埋著哩。」那獃子雙手舉鈀，築倒了芭蕉，然後用嘴一拱，拱了有三四尺深，見一塊石板蓋住。獃子歡喜道：「哥呀！造化了！果有寶貝！是一片石板蓋著哩！不知是兒盛著，是櫃兒裝著哩。」行者道：「你掀起來看看。」那獃子果又一嘴，拱開看處，又見霞光灼灼，白氣明明。八戒笑道：「造化！造化！寶貝放光哩！」又近前細看時，呀！原來是星月之光，映得那井中水亮。八戒道：「哥呀，你但幹事，便要留根。」行者道：「我怎留根？」八戒道：「這是一眼井。你在寺裏，早說是井中有寶貝，我卻帶將兩條綑包袱的繩來，怎麼作個法兒，把老豬放下去；如今空手，這裏面東西，怎麼得下去上來耶？」行者道：「你下去麼？」八戒道：「正是要下去，只是沒繩索。」行者笑道：「你脫了衣服，我與你個手段。」八戒道：「有甚麼好衣服？解了
這直裰子就是了。」
集／小說／西遊記／第四十八回　　魔弄寒風飄大雪　僧思拜佛履層冰(P.601)
遂此相向而別。徑至河邊冰上，那馬蹄滑了一滑，險些兒把三藏跌下馬來。沙僧道：「師父，難行！」八戒道：「且住！問陳老官討個稻草來我用。」行者道：「要稻草何用？」八戒道：「你那裏得知？要稻草包著馬蹄方纔不滑，免教跌下師父來也。」陳老在岸上聽言，急命人家中取一束稻草，卻請唐僧上岸下馬。八戒將草包裹馬足，然後踏冰而行。
別陳老離河邊，行有三四里遠近，八戒把九環錫杖遞與唐僧道：「師父，你橫此在馬上。」行者道：「這獃子奸詐！錫杖原是你挑的，如何又叫師父拿著？」八戒道：「你不曾走過冰凌，不曉得；凡是冰凍之上，必有凌眼；倘或著凌眼，脫將下去。若沒橫擔之物，骨都的落水，就如一個大鍋蓋蓋住，如何鑽得上來！須是如此架住方可。」行者暗笑道：「這獃子倒是個積年走冰的！」果然都依了他。長老橫擔著錫杖，行者橫擔著鐵棒，沙僧橫擔著降妖寶杖，八戒肩挑著行李，腰橫著釘鈀，師徒們放心前進。這一直行到天晚，喫了些乾糧，卻又不敢久停，對著星月光華，映的冰凍上，亮灼灼，白茫茫，只情奔走，果然是馬不停蹄。師徒們莫能合眼，走了一夜。天明又喫些乾糧，望西又進。
正行時，只聽得冰底下撲喇喇一聲響喨，險些兒諕倒了白馬。三藏大驚道：「徒弟呀！怎麼這般響喨？」八戒道：「這河忒也凍得結實，地凌響了。或者這半中間連底通錮住了也。」三藏聞言，又驚又喜，策馬前進，趲行不題。
集／小說／西遊記／第四十九回　　三藏有災沉水宅　觀音救難現魚籃(P.613)
不多時，只見菩薩手提一個紫竹籃兒，出林道：「悟空，我與你救唐僧去來。」行者慌忙跪下道：「弟子不敢催促，且請菩薩著衣登座。」菩薩道：「不消著衣，就此去也。」那菩薩撇下諸天，縱祥雲騰空而去。孫大聖只得相隨。
頃刻間，到了通天河界。八戒與沙僧看見道：「師兄性急，不知在南海怎麼亂嚷亂叫，把一個未梳妝的菩薩逼將來也。」說不了，到於河岸。二人下拜道：「菩薩，我等擅干，有罪！有罪！」菩薩即解下一根束襖的絲縧，將籃兒拴定，提著絲縧，半踏雲彩，拋在河中，往上溜頭扯著，口念頌子道：「死的去，活的住！死的去，活的住！」念了七遍，提起籃兒，但見那籃裏亮灼灼一尾金魚，還斬眼
動鱗。菩薩叫：「悟空，快下水救你師父耶。」行者道：「未曾拿住妖邪，如何救得師父？」菩薩道：「這籃兒裏不是？」八戒與沙僧拜問道：「這魚兒怎生有那等手段？」菩薩道：「他本是我蓮花池裏養大的金魚。每日浮頭聽經，修成手段。那一柄九瓣銅鎚，乃是一枝未開的菡萏，被他運鍊成兵。不知是那一日，海潮泛漲，走到此間，我今早扶欄看花，卻不見這廝出拜。掐指巡紋，算著他在此成精，害你師父，故此未及梳妝，運神功，織個竹籃兒擒他。」
行者道：「菩薩，既然如此，且待片時，我等叫陳家莊眾信人等，看看菩薩的金面：一則留恩，二來說此收怪之事，好教凡人信心供養。」菩薩道：「也罷，你快去叫來。」那八戒與沙僧，一齊飛跑至莊前，高呼道：「都來看活觀音菩薩！都來看活觀音菩薩！」一莊老幼男女，都向河邊，也不顧泥水，都跪在裏面，磕頭禮拜。內中有善圖畫者，傳下影神，這纔是魚籃觀音現身。當時菩薩就歸南海。
集／小說／西遊記／第五十回　　情亂性從因愛慾　神昏心動遇魔頭(P.627)
行者笑道：「潑物！不須講口！但說比勢，正合老孫之意思。走上來，喫吾一棒！」那怪物那怕甚麼賭鬭，挺鋼鎗劈面迎來。這一場好殺！你看那：
金箍棒舉，長桿鎗迎。金箍棒舉，亮藿藿似電掣金蛇；長桿鎗迎，明幌幌如龍離黑海。那門前小妖擂鼓，排開陣勢助威風；這壁廂大聖施功，使出縱橫逞本事。他那裏一桿鎗，精神抖擻；我這裏一條棒，武藝高強。正是英雄相遇英雄漢，果然對手纔逢對手人。那魔王口噴紫氣盤煙電，這大聖眼放光華結繡雲。只為大唐僧有難，兩家無義苦爭論。
他兩個戰經三十合，不分勝負。那魔王見孫悟空棒法齊整，一往一來，全無些破綻，喜得他連聲喝采道：「好猴兒！好猴兒！真個是那鬧天宮的本事！」這大聖也愛他鎗法不亂，右遮左攩，甚有解數，也叫道：「好妖精！好妖精！果然是一個偷丹的魔頭！」二人又鬭了一二十合。
那魔王把鎗尖點地，喝令小妖齊來。那些潑怪，一個個拿刀弄杖，執劍輪鎗，把個孫大聖圍在中間。行者公然不懼，只叫：「來得好！來得好！正合吾意！」使一條金箍棒，前迎後架，東攩西除。那夥群妖，莫想肯退。行者忍不住焦躁，把金箍棒丟將起去，喝聲「變！」即變作千百條鐵棒，好便似飛蛇走蟒，盈空裏亂落下來。那夥妖精見了，一個個魄散魂飛，抱頸縮頭，盡往洞中逃命。老魔王唏唏冷笑道：「那猴不要無禮！看手段！」即忙袖中取出一個亮灼灼白森森的圈子來，望空拋起，叫
聲「著！」唿喇一下，把金箍棒收做一條，套將去了。弄得孫大聖赤手空拳，翻觔斗逃了性命。那妖魔得勝回歸洞，行者朦朧失主張。這正是：
道高一尺魔高丈，性亂情昏錯認家。可恨法身無坐位，當時行動念頭差。
畢竟不知這番怎麼結果，且聽下回分解。
集／小說／西遊記／第五十一回　　心猿空用千般計　水火無功難煉魔(P.639)
頃刻而到。行者道：「此山便是金山。山中間乃是金洞。列位商議，卻教那個先去索戰？」天王停下雲頭，扎住天兵在於山南坡下道：「大聖素知小兒哪吒，曾降九十六洞妖魔，善能變化，隨身有降妖兵器，須教他先去出陣。」行者道：「既如此，等老孫引太子去來。」
那太子抖擻雄威，與大聖跳在高山，徑至洞口，但見那洞門緊閉，崖下無精。行者上前高叫：「潑魔！快開門！還我師父來也！」那洞裏把門的小妖看見，急報道：「大王，孫行者領著一個小童男，在門前叫戰哩。」那魔王道：「這猴子鐵棒被我奪了，空手難爭，想是請得救兵來也。」叫：「取兵器！」魔王綽鎗在手，走到門外觀看，那小童男，生得相貌清奇，十分精壯。真個是：
玉面嬌容如滿月，朱脣方口露銀牙。眼光掣電睛珠暴，額闊凝霞髮髻髽。
繡帶舞風飛彩焰，錦袍映日放金花。環縧灼灼攀心鏡，寶甲輝輝襯戰靴。
身小聲洪多壯麗，三天護教惡哪吒。
魔王笑道：「你是李天王第三個孩兒，名喚做哪吒太子，卻如何到我這門前呼喝？」太子道：「因你這潑魔作亂，困害東土聖僧，奉玉帝金旨，特來拿你！」魔王大怒道：「你想是孫悟空請來的。我就是那聖僧的魔頭哩！量你這小兒曹有何武藝，敢出朗言，不要走！喫吾一鎗！」
集／小說／西遊記／第六十五回　　妖邪假設小雷音　四眾皆逢大厄難(P.811)
約有三更時分，孫大聖輕挪慢步，走入裏面，原來一層層門戶甚緊。他就爬上高樓看時，窗牖皆關。欲要下去，又恐怕窗櫺兒響，不敢推動。捻著訣，搖身一變，變做一個仙鼠，俗名蝙蝠。你道他怎生模樣：
頭尖還似鼠，眼亮亦如之。有翅黃昏出，無光白晝居。
藏身穿瓦穴，覓食撲蚊兒。偏喜晴明月，飛騰最識時。
他順著不封瓦口椽子之下，鑽將進去。越門過戶，到了中間看時，只見那第三重樓窗之下，熌灼灼一道毫光，也不是燈燭之光，螢火之光，又不是飛霞之光，掣電之光。心半飛半跳，近於窗前看時，卻是包袱放光。那妖精把唐僧的袈裟脫了，不曾摺，就亂亂的揌在包袱之內。那袈裟本是佛寶，上邊有如意珠、摩尼珠、紅瑪瑙、紫珊瑚、舍利子、夜明珠，所以透的光彩。他見了此衣缽，心中大喜，就現了本像，拿將過來，也不管擔繩偏正，抬上肩，往下就走。不期脫了一頭，撲的落在樓板上，唿喇的一聲響喨。噫！有這般事：可可的老妖精在樓下睡覺，一聲響，把他驚醒，跳起來，亂叫道：「有人了！有人了！」那些大小妖都起來，點燈打火，一齊吆喝，前後去看。有的來報道：「唐僧走了！」又有的來報道：「行者眾人俱走了！」老妖急傳號令，教：「各門上謹慎！」行者聽言，恐又遭他羅網，挑不成包袱，縱觔斗，就跳出樓窗外走了。
集／小說／西遊記／第八十六回　　木母助威征怪物　金公施法滅妖邪(P.1073)
那老嫗聽言，一步一拜，拜接長老四眾，都入柴扉茅舍中坐下。娘兒兩個磕頭稱謝不盡，慌慌忙忙的，安排些素齋酬謝。八戒道：「樵哥，我知你府上也寒薄，只可將就一飯，切莫費心大擺佈。」樵子道：「不瞞老爺說。我這山間實是寒薄，沒甚麼香蕈、蘑菰、川椒、大料，只是幾品野菜奉獻老爺，權表寸心。」八戒笑道：「聒噪，聒噪。放快些兒就是。我們肚中饑了。」樵子道：「就有！就有！」果然不多時，展抹桌凳，擺將上來。果是幾盤野菜。但見那：
嫩焯黃花菜，酸虀白鼓丁。浮薔馬齒莧，江薺鴈腸英。燕子不來香且嫩，芽兒拳小脆還青。爛馬藍頭，白熝狗腳跡。貓耳朵，野落蓽，灰條熟爛能中喫；剪刀股，牛塘利，倒灌窩螺操箒薺。碎米薺，萵菜薺，幾品青香又滑膩。油炒鳥英花，菱科甚可誇；蒲根菜並茭兒菜，四般近水實清華。著麥娘，嬌且佳；破破納，不穿他；苦麻臺下藩籬架。雀兒綿單，猢猻腳跡；油灼灼煎來只好喫。斜蒿青蒿抱娘蒿，燈娥兒飛上板蕎蕎。羊耳禿，枸杞頭，加上烏藍不用油。幾般野菜一飡飯，樵子虔心為謝酬。
集／小說／西遊記／第八十七回　　鳳仙郡冒天止雨　孫大聖勸善施霖(P.1085)
且不說孫大聖指揮雷將，掣電轟雷於鳳仙郡，人人歸善。卻說那上界直符使者，將僧道兩家的文牒，送至通明殿，四天師傳奏靈霄殿。玉帝見了道：「那廝們既有善念，看三事如何。」正說處，忽有披香殿看管的將官報道：「所立米麵山俱倒了。霎時間米麵皆無。鎖梃亦斷。」奏未畢，又有當駕天官引鳳仙郡土地、城隍、社令等神齊來拜奏道：「本郡郡主並滿城大小黎庶之家，無一家一人不皈
依善果，禮佛敬天。今啟垂慈，普降甘雨，救濟黎民。」玉帝聞言大喜，即傳旨：「著風部、雲部、雨部，各遵號令，去下方，按鳳仙郡界，即於今日今時，聲雷佈雲，降雨三尺零四十二點。」時有四大天師領旨，傳與各部隨時下界，各逞神威，一齊振作。
行者正與鄧、辛、張、陶，令閃電娘子在空中調弄，只見眾神都到，合會一天。那其間風雲際會，甘雨滂沱。好雨：
漠漠濃雲，濛濛黑霧。雷車轟轟，閃電灼灼。滾滾狂風，淙淙驟雨。所謂一念回天，萬民滿望。全虧大聖施天運，萬里江山處處陰。好雨傾河倒海，蔽野迷空。簷前垂瀑布，牕外響玲瓏。萬戶千門人念佛，六街三市水流洪。東西河道條條滿，南北溪灣處處通。稿苗得潤，枯木回生。田疇麻麥盛，村堡荳糧升。客旅喜通販賣，農夫愛爾耘耕。從今黍稷多條暢，自然稼穡得豐登。風調雨順民安樂，海晏河清享太平。
一日雨下足了三尺零四十二點，眾神祇漸漸收回。孫大聲厲聲高叫道：「那四部眾神，且暫停雲從，待老孫去叫郡侯拜謝列位。列位可撥開雲霧，各現真身，與這凡夫親眼看看，他纔信心供奉也。」眾神聽說，只得都停在空中。
集／小說／西遊記／第九十四回　　四僧宴樂御花園　一怪空懷情慾喜(P.1167)
將有巳時前後，那國王排駕，請唐僧都到御花園內觀看。好去處：
徑鋪彩石，檻鑿雕欄。徑鋪彩石，徑邊石畔長奇葩；檻鑿雕欄，檻外欄中生異卉。夭桃迷翡翠，嫩柳閃黃鸝。步覺幽香來袖滿，行沾清味上衣多。鳳臺龍沼，竹閣松軒。鳳臺之上，吹簫引鳳來儀；龍沼之間，養魚化龍而去。竹閣有詩，費盡推敲裁白雪；松軒文集，考成珠玉註青編。假山卷石翠，曲水碧波深。牡丹亭，薔薇架。疊錦鋪絨；茉蔾檻，海棠畦，堆霞砌玉。芍藥異香，蜀葵奇豔。白梨紅杏鬭芳菲，紫蕙金萱爭爛熳。麗春花、木筆花、杜鵑花，夭夭灼灼；含笑花、鳳仙花、玉簪花，戰戰巍巍。一處處紅透胭脂潤，一叢叢芳濃錦繡圍。更喜東風回煖日，滿園嬌媚逞光輝。
一行君王幾位，觀之良久。早有儀制司官邀請行者三人入留春亭。國王攜唐僧上華夷閣，各自飲宴。那歌舞吹彈，鋪張陳設，真是：
崢嶸閶闔曙光生，鳳閣龍樓瑞靄橫。春色細鋪花草繡，天光遙射錦袍明。
笙歌繚繞如仙宴，杯斝飛傳玉液清。君悅臣歡同玩賞，華夷永鎮世康寧。
子／醫家／群芳譜／元部／歲譜／歲譜一　歲　春／春／麗藻散語(P.12-2)..[明末刻本]
○麗藻散語春省畊而補不足【孟子】　春日載陽有鳴倉庚　春日遲遲卉木萋萋倉庚喈喈采蘩祈祈【詩】　以靑圭靑圭象物之初生禮東方【周禮春官】　靑陽司候句芒御辰【晉律歷志】　斗柄東指而天下皆春【鶡𠜍子】　震宮初動木德惟仁龍精戒旦鳥歷司春【隋靑帝歌】
春可樂兮綴襍花以為蓋集繁蕤以餙裳【夏侯湛】　幕豐葉而為幄靡翠草而成裀【謝萬】　握月擔風且𤲢後日吞花臥酒不可過時【虞松】　杏花菖葉耕穫不愆【文選】　王孫遊兮不歸春草生兮萋萋【楚辭】　玄鳥司春蒼龍登歲節物變桺光風轉蕙【文選】　獻歲發春兮汩吾南征菉蘋齊葉兮白芷生湛湛江水兮上有楓目極千里兮傷春心【楚詞】　遊穹週廻三朝肇建靑陽散暉澄景載煥美哉靈葩爰來爰獻聖容映之永壽於萬【劉臻妻】詔方春時和草木群生之物皆有以自樂而吾百姓或阽於危亡而莫之省憂其議所以賑貸之【漢文帝】敘萬株果樹色襍雲霞千畆竹林氣含烟霧激樊川而縈碧瀨浸以成波望太乙而憐少薇森然逼座尚書未至曳履驚隣宮尹𨔛來鳴騶動壑【宋之
問春宴曲庄】　夫天地者萬物之逆旅光陰者百代之過客而浮生若夣為驩幾何古人秉燭夜遊良有以也况陽春召我以烟景大塊假我以文章會桃李之芳園敘天倫之樂事群季俊秀皆為惠連吾人咏歌獨慙康樂幽賞未已高談轉淸開瓊筵以坐花飛羽觴而醉月不有佳作何伸雅懷如詩不成罰依金谷酒數【李太白春夜宴桃李園】賦東風歸來見碧草而知春蕩漾惚恍何垂楊旖旎之愁人天光淸而妍和海氣綠而方新綵翠兮阡眠雲飄飄而相鮮演漾兮夤緣窺靑苔之生泉縹緲兮翩綿見遊𢇁之縈烟魂與此兮俱斷醉風光兮悽然若乃隴水秦聲江猿巴吟明妃玉塞楚客楓林試登高而望遠痛切骨而傷心春心蕩兮如波春愁亂兮如雪兼萬情之悲歡茲一感於芳節若有一人兮
湘水濱隔雲霓兮見無因灑別淚於尺波寄東流於情親若使春光可攬而不滅兮吾欲贈天涯之佳人【李太白愁陽春賦】　天兮何為令北斗而知春兮廻指於東方水蕩漾兮碧色蘭葳蕤兮紅芳試登高而望遠極雲海之微茫魂一去兮欲斷淚流頰兮成行吟清風而咏滄浪懷洞庭兮悲瀟湘何余心之縹緲兮與春風而飄揚心飄揚兮思無限念佳期兮莫展平原萋兮綺色愛芳草兮如剪惜餘春之將闌每為恨兮不淺漢之曲兮江之潭把瑤草兮思何堪想遊女於峴北愁帝子於湘南恨無極兮心氤氳目眇眇兮憂紛紛披衛情於淇水結楚夢於陽雲春每歸兮花開花已闌兮春改歎長河之流速送馳波於東海春不𤲢兮時已失老衰颯兮逾疾恨不得挂長繩於靑天兮繫此西飛之白日若有
人兮情相親去南國兮徃西秦見遊絲之橫路網春暉以撩人沈吟兮哀歌躑躅兮傷別送行子之將遠看征鴻之消滅醉愁心於垂楊隨柔條以斜結望夫君兮咨嗟橫涕淚兮怨春蕐寄遙影於明月送夫君於天涯【李太白惜餘春賦】　遡長流而進櫂駕日彩以浮梁雲濛濛兮輕曳烟靄靄兮微揚維時靑帝司晨女夷節鼓鶯𥨱吳歈蝶翻趙舞碎銀沼之萍花散玉樓之氷箸氣暖平原香繁別浦欲流月姊之輝未值風姨之怒冶遊則拾翠採珠奇樂則沈宮振羽嗟哀樂之致懸匪一理之可研類啣傷于暮序或撫心於綺年境何觸而非恨淚何人而不泉若閾外之殊悰羗難得而備宣也至如金屏椒壁繡栭瑗磶若有人兮閉其中步徙倚兮私自惜簾捲水精枕𤲢琥珀風斜轉而吹奩月孤生而照隟
艷朱謝唇輕黃罷額池桃空紫石苔長碧羊車過而塵杳風吹繁而院隔何遊絲之似繞更落花之如擲舞驚鴻其已緬慰真珠楊妃能舞江采蘋詩何必珍珠慰寂寥其奚益乃天逵之鳳子適月竁之烏孫三月飛雪萬里晝昏星懸漢影笳折胡魂駭驚沙之無斷傷芳草之盡髡俗侏𠌯其難接色蕪絕而不言登別舘而凍雲集眺荒野而苦霧屯氊鄉侍寢羶酪當飧臆中鳷鵲之觀夢裡蒼龍之門睇故國兮無日知天子兮少恩亦有少小容蕐生來婉弱笑非蔡而羣迷腰未椘而先約芳菲菲而入宮黨訿訿訿訿謠諑漢廣川王姬因讒而死新人鼻楚妃鄭袖事皇孫啄趙飛燕事十夫橈椎魏武歌妓其謠諑君意不自堅君恩俄已落脩成之肉可糜新人之鼻幾斮鬼帝誰叩皇孫欲啄勢甚橈椎危踰巢幕恒撫節而骨銷轉當春而神索別有便娟銅雀妓漳水東來寫咨媚俱照渚而成蓮各臨風而拂翠𥦖窱玉喉翩翻繡袂旋娟為之
氣奪洛珍因之色墜值君王之未疲洎賓筵之半醉態轉裾廻魂挑眼刺雕閣黛浮璜臺香膩守宮之血未乾辟寒之金爭餌痛尊酒其寂寞空西陵之歌吹駘蕩靑陽悽焉雪涕況乃初歸瑤鏡慣畫靑眉忽河關其遐別邈烟路而安之琅玕結意芍藥贈離舉邯鄲之翠袖泛蘭陵之淺巵君啼妾拭妾臂君持孤舟尚短篴乍吹草縈情而磴礙桺帶恨而橋垂寫素懷於石闕申舟衷於扊扅渭水波兮代咽越鳥吟兮助悲故歡亮已矣良晤終何期及夫秦生秦生名嘉赴椽細君未從君千里而同子何二豎之𤲢儂一則故廬善病一則天涯浪蹤鐺茶夕冷杵藥晨春錦衾橫而鑪氣歇蕐燈燦而樓影重怜琴心之別鶴妬鏡背之蟠龍夢遙琴而難寄書促徃而忘封對此關關鳩語灼灼花茸何嘗不抽簪覺短約帶憎
鬆予美忘此誰適為容是以新花新氣新景新愁固千悲而一族亦異感而同憂莫不寄微情于湘女結幽恨於𩄇脩豈與夫康娛漂琖流連住舟艷曲平原之第巧笑如臯之遊夜以繼日忽忽悠悠者哉賈大夫事重曰菉蘋旣已廣紅蘭亦已長浩空江兮無人邈予心兮愴怳復鶗鴂兮先鳴撫歲蕐兮將徃寧攀雲際之瓊枝不願河洲之宿莽有韓娥者聞此辭乃抗音而奏陽春之歌歌曰魚瀺灂兮鳥綿蠻逝白日兮銷朱顏蕩許春愁終不去解許春懷終不閒詎怨多而心死直歡餘而淚斑欲知妾恨復誰是皺盡䨇蛾不似山【徐媛續思春賦】歌行波渺渺桺依依孤村芳草遠斜日杏花飛江南春盡離腸斷蘋滿汀洲人未歸【寇平仲】　春向晚春晚思悠哉風雲日已故花葉自相摧漠漠空中去何時天際來
春已暮苒苒如人老映葉見殘花連天是靑草可憐桃與李從此同桑棗【俱劉禹錫】　春風東來忽相過金樽淥酒生微波落花紛紛稍覺多美人欲醉朱顏酡靑軒桃李能幾何流光欺人忽蹉跎君起舞日西夕當年意氣不肯平白髮如𢇁嘆何益【李太白】　雨微微烟霏霏小庭半折紅薔薇鈿箏斜倚畫屏曲零落幾行金鴈飛蕭關夢斷無尋處萬叠春波起南浦凌亂楊花撲繡簾晚窓時有流鶯語【張泌】詩五言漢節梅花外春城海水邊【杜甫】　辛盤得春韭臘酒是黃柑【蘇東坡】　春生翡翠帳花點石橊裙【李元紘】　銀鞍白鼻騧綠地障泥錦細雨春風花落時麾鞭直就胡姬飲【李太白】　染雲為桺葉剪水作梨花不是春風巧何緣有歲蕐【王安石】　北地凝陰盡千門淑氣新年年金殿裡
寳字貼宜春【王珪】　為惜韶蕐去春深出繡幃撲將花底蝶秪為妬䨇飛【商素菴】商公名輅浙江淳安人三先宰相　燕草如碧𢇁秦桑低綠枝當君懷歸日是妾斷腸時春風不相識何事入羅幃【李大白】　春砌落花梅飄零上鳳臺拂粧疑粉散逐澑似萍開映日花光動迎風香氣來佳人早插髻試立且徘徊【陳後主】　寓思本多傷逢春恨更長露沾湘竹淚花墮越梅粧睡怯交加夢閑傾瀲灧觴後庭人不到斜月上松篁【韋莊】　聖后乘乾日皇朝御曆辰紫宮初啟坐蒼璧正臨春雷雨垂膏澤金錢贈下人詔酺歡賞遍交泰覩惟新【杜審言】　桃李有奇質樗櫟無妙姿皆承慶雲沃一種春風吹美惡苟同歸喧囂徒爾為相將任玄造聊醉手中巵【歐陽詹】　力疾坐淸曉來詩悲早春轉添愁伴客更覺老隨人紅入桃花嫩靑歸桺葉新望
鄉應未已四海尚風塵　冥冥甲子雨已度立春時輕箑煩相向纖絺恐自疑烟添纔有色風引更如絲直覺巫山暮兼催宋玉悲　花飛有底急老去願春遲可惜歡娛地都非少壯時寬心應是酒遣興莫過詩此意陶潛解吾生後汝期　落日在簾鉤溪邊春事幽芳菲綠岸圃樵爨倚灘舟啅雀爭枝墜飛蟲滿院遊濁醪誰造汝一酌散千憂【俱杜子美】　徐步春園日風輕雲淡時嫩苔生翡翠新水映玻瓈桺色頻經眼花香暗襲衣碧桃舒笑臉黃鳥自閑啼【王荊石】　前旦出園遊林華都未有今朝下堂望池氷開已久雪避南軒梅風催北庭桺遙呼竈前妾却報機中婦年光恰恰來滿甕營春酒【王績】　景為春時短愁隨別夜長暫碁寧號隱輕醉不成鄉風雨曾通夕莓苔有衆芳落花如便去樓上卽
河梁【唐彥謙】　佳人眠洞房囬首見垂楊寒盡鴛鴦被春生玳瑁牀庭陰幕靑靄簾影散紅芳寄語同心伴迎春且薄粧劉庭芝　草短花初拆苔靑桺半黃隔簾春雨細高枕曉鶯長無事含閑夢多情識異香欲尋蘇小小何處覔錢塘【桺中庸】　生來怕春色春已十分驕花笑文君黛鶯歌弄玉簫當壚挑過客遊騎問歸樵後院焚香待淸歌子夜調【陳眉公】　無人種春草隨意發芳叢綠遍郊原外靑回遠近中罩烟粘落絮和雨襯殘紅不解王孫去凄凄對曉風【陳氏】　苔徑臨江竹茅簷覆地花別來頻甲子歸到忽春蕐倚杖看孤石傾壺就淺沙遠鷗浮水靜輕鷰受風斜世路雖多梗吾生亦有涯此身醒復醉乘興卽為家【杜子美】　太昊啟東節春郊禮靑袛鷹化日夜分雷動寒暑離飛澤洗冬條浮飈
解春澌采虹纓高雲文蛤鳴陰池冲氣扇九垠蒼生衍四垂時至萬寳成化周天地機【張協】　梅將雪共春彩豔不相因逐吹能爭密排枝巧妬新誰令香滿座獨使淨無塵芳意饒呈瑞寒光助照人玲瓏開已遍點綴坐來頻那是俱疑似須知兩逼真熒惶初亂眼浩蕩忽迷神未許瓊蕐比從將玉樹親先期迎獻歲更伴占茲辰願得長輝映輕微敢自珍【韓文公】七言漸覺東風料峭寒靑蒿黃韭試春盤【東坡】　繡衣春當霄漢立綵服日向庭闈趨　懶慢無堪不出村呼童自在掩柴門蒼苔濁酒林中靜碧水春風野外昏【俱杜子美】　芳草和烟暖更晴閑門要路一時生年來簡點人間事唯有春風不世情【羅鄴】　輕花細月滿林端昨夜春風曉色寒黃鳥不堪愁裡聽綠楊宜向雨中看【宋邕】　五
陵年少金市東銀鞍白馬度春風落花踏盡遊何處笑入胡姬酒市中【李大白】　春光冉冉歸何處更向尊前把一盃盡日問花花不語為誰零落為誰開　弱桺搖烟落絮輕綠陰初長小池平杜鵑處處催春急不是東風太薄情【程楷】　明月斷魂淸靄靄綠蕪歸思路迢迢人生莫遣頭如雪縱有春風亦不消【高蟾】　花事闌珊綠正肥傷春細减小腰圍一聲杜宇前山暮風雨蕭蕭人不歸【宋之問】　西宮夜靜百花香欲捲珠簾春恨長斜抱雲和深見月朦朧樹色隱昭陽　昨夜風開露井桃未央前殿月輪高平陽歌舞新承寵簾外春寒賜御袍　閨中少婦不知愁春日凝粧上翠樓忽見陌頭楊桺色悔教夫壻覔封侯【俱王昌齡】　腸斷春江欲盡頭杖藜徐步立芳洲顛狂桺絮隨風舞輕薄桃花逐水
流【杜子美】　一片孤城萬仞山黃河直上白雲間羗笛何須怨楊桺春光不度玉門關【王之渙】　自有春愁正斷魂不堪芳草憶王孫落花寂寂黃昏雨深院無人獨倚門【韋莊】　紗窓日落漸黃昏金屋無人見淚痕寂寞空庭春欲晚梨花滿地不開門【劉方平】　白玉堂前一樹梅今朝忽見數花開兒家門戶重重閉春色緣何得入來【薛維翰】　銀屏繡褥暗生塵御桺靑靑半是榛聞說上林花又老重門深瑣不曾春【江震祚】　重重簾幙廠亭臺春到人間花自開時有落紅三四點隨風飛過粉墻來【劉玉】　小雨如烟掩畫扉捲簾忽見燕䨇飛不知春色能多少總向昭陽柳上歸【劉伯溫】　東風淡蕩落花稀墜素翻紅暗着衣無柰春光自來去䨇䨇紫燕傍簾飛【蘇佑】　七寳為臺錦作墀曾將金屋貯蛾眉
菱花玉鏡當年賜春日緘愁不忍窺【屠應埈】屠公號漸山平湖人諭德　惜花無計可𤲢春倚遍闌干不見人細雨霏霏長不寐坐聽殘角兩三聲　夜深孤枕覺春寒倦起羞將寳鏡看最怕黃鸝相對語惹人春思恨無端【馬維銘】　池塘嫩桺拂靑苔向曉梨花帶露開蝴蝶似知春色好隨風飛入畫樓來　東風吹雁各分飛桺色靑靑戀夕暉此去影娥池上月照人千里一帆歸【俱項蘭貞】　趙女乘春上畫樓一聲歌發滿城秋無端更唱關山曲不是征人亦淚流【王表】　宮賜羅衣不賜恩一薰香後一銷魂雖然舞袖何時舞長對春風挹淚㾗【周致】　烟籠寒水月籠沙誰信流年鬂有蕐燕子啣將春色去夢中猶記咏梅花【孫蕡】孫公號西菴無錫人　倚遍闌干惜暮春片雲初霽月蕐新紅粧夜着胭脂濕渾似當年𣇦起人【孫齊之】孫公號七政常熟人　春殘何事苦思
鄉病裡梳頭恨最長梁燕語多終日在薔薇風細一簾香【李易安】　草香花暖醉春風郞去西湖水向東斜倚石欄頻悵望月明孤影一䨇鴻　終日尋春不見春芒鞋踏破嶺頭雲歸來笑撚梅花嗅春在枝頭已十分【尼習靜】　杏豔桃嬌奪晚霞樂遊無廟有年華漢朝𠜍蓋皆陵墓十里宜春下苑花【唐彥謙】　春風昨夜到榆關故國烟花想已殘少婦不知歸不得朝朝應上望夫山【盧弼】　蝶原無意飛相逐花似有情枝故撩恨殺春閨嬌艷婦如痴如醉度良宵【王藎臣】　拂旦雞鳴仙衛陳慿高龍首帝城春千官黼帳杯前壽百福香奩勝裏人山鳥初來猶怯囀林花未發已偷新天文正照韶光轉設報懸知用此辰【杜審言】　聞道春還未相識走傍寒梅訪消息昨夜東風入武陽陌頭楊桺黃金色碧水
浩浩雲茫茫美人不來空斷腸預拂靑山一片石與君連日醉壺觴　燕麥靑靑遊子悲河堤弱桺欝金枝長條一拂春風去盡日飄揚無定時我在河南別離久那堪坐此對窓牖情人道來竟不來何人共醉新豐酒【李□白】　春日春盤細生菜忽憶兩京梅發時盤出高門行白玉菜傳纖手送靑絲巫峽寒江那對眼杜陵逐客不勝悲此身未知歸定處呼兒覔𥿄一題詩【杜子美】　鶯啼燕語報新年馬邑龍堆路幾千家住秦城隣漢苑心隨明月到胡天機中錦字論長恨樓上花枝笑獨眠為問元戎竇車騎何時返旆勒燕然【皇甫冉】　半掩朱門白日長晚風輕墮落梅粧不知芳草情何限只怪遊人思易傷纔見早春鶯出谷已驚新夏燕巢梁相逢只賴如澠酒一曲狂歌入醉鄉【韋莊】　荏苒紅黃夾道
斜䨇䨇飛燕落誰家靑騘有路嘶芳草玉女無情傍酒車眼底逢人閑折桺意中撲蝶解穿花春風刺骨氷肌瘦不亞神仙萼綠蕐　百花橋上渡橫塘相近相親笑語香趂得春風排翡翠耐乘淸夜奏宮商緩歌玉樹翻新調斜倚金鞍學醉粧竹院寒潭共繫馬暫棲紅粉闘群芳　香風百和趂花朝弱質盈盈嘶馬驕栩栩遊絲飄綉帶依依官桺拂金鑣行憐錦卉頻回首坐怯羅韉更助嬌此日春光莫蚤歇王孫萬騎總蕭條　錦鞍玉勒五花紋耐可傷春春色分細桺數行人似畫天桃幾朵鬂生雲逗遛猶怯霜蹄滑綽約偏宜落日曛笑問啼鶯歸去晚平堤薔蕋刺羅裙　紫陌春和逕草生吳姝結駟踏春晴花溪半渡深深見桺巷斜臨欵欵行寳髻堆雲施黛淺朱顏映日衣羅輕金鞭指點紅塵外惟
聽珊珊襍佩聲【俱馬德澄】　乍覺幽閨物候新錦衾角枕自傷神十年征戍深嗟晚四季懷人最惜春垂桺千條難繫馬飄風萬點正沾茵封簾不顧繁蕐色獨夢陽關一片塵【馮文所】馮公名時可上海人副使　特為春歸閉曉窓愁看香霰灑春江俄爭麗藻縈新荇更逐輕風點客艭尋殺狂蜂迷箇箇衘來乳燕坐䨇䨇一年春事真堪惜賸有香風撲玉缸　柔條弱帶總難持减盡春光在此時香杳無心縈蝶夢舞輕隨意罥蛛絲魂消羅綺風前恨腸斷芳菲雨後思自是愁人傷景暮况逢遊子客天涯　不問深紅與淺紅名園次第暗芳叢乍隨絮逐仍依草忽向西飛又轉東嫩碧朝添眉自恨流黃夜罷錦成空年年一度開還落始信隋家剪未工【于念東】　春風無力桺條斜新草微分一抺沙欲向主人借鋤插掃開殘雪買梅
花【陳眉公】　淡淡輕寒雨後天桺𢇁無力帶朝烟弄聲鶯舌于中巧著雨花枝分外妍消破□愁慿酒醆却除新恨賴詩篇年年未到梨花月瘦不勝衣怯杜鵑【朱淑貞】　東風吹水國金鴉影暖南山北蒲抽小劍割湘波桺拂長眉舞春色白銅堤下烟蒼蒼林端細蕋叅差香綠桑枝下見桃葉廻看靑雲空斷腸【才調集】　春風吹花落紅雪楊桺陰濃啼百舌東家蝴蝶西家飛前歲櫻桃今歲結鞦韆蹴罷鬢鬖髿粉汗凝香沁綠紗侍女亦知心內事銀瓶汲水煮新茶【鄭奎妻】　書省誰能任醉歌名園休暇好相過桺邊飛絮沾鶯亂花外遊𢇁罥蝶多近水岸平看藉草倚巖徑仄欲捫蘿嚴城鼓角催人急㽜戀春光柰夕何【方九功】　流水飛香送酒巵東風行珮集瑤池愁心舊事空桃葉作賦閑情自桺
枝白雪正逄題鳳客青春剛及放花時一尊春色南山好明月清歌歸未遲　東風綠草到平臺小檻晴臨曲磵隈月影上洲楊柳亂露香沾酒杏花開佳人歩郭逢君飲臥病憐春強自來尋勝正當花度日蕋宮鶯蝶一齊回【俱曹大章】　春盡烟消望欲迷更憐芳草自凄凄龍沙此日無烽火鯨海何時罷鼓鼙飛絮細沾花露濕游絲斜趂𣗳雲低韶蕐對爾慚兼補東觀空燃太乙藜【袁玉蟠】袁公名宗道公安人會元諭德　小園載酒日經過滿目春光暎綠莎桃李含情呈笑靨柳榆獻媚綴晴螺鳥穿翠篠簧調舌魚躍澄泉玉擲梭莫訝老夫頻命騎忍緣皓首負陽和【王盡臣】詞照野瀰瀰淺浪橫空瞹瞹微霄障泥未解玉驄驕我欲醉眠芳草可惜一溪明月莫教踏碎瓊瑤解鞍欹綠楊橋杜宇數聲春曉【蘇東坡四江月】　風乍
起吹皺一池春水閑引鴛鴦芳徑裡手挼紅杏蕋　闘鴨闌干獨倚碧玉搔頭斜墜終日望君君不至舉頭聞鵲喜【馮延巳謁金門】　樓外東風到早染得柳條黃了低拂玉闌干却春寒　正是困人時侯午睡濃于中酒好夢是誰驚一聲鶯【楊升菴昭君怨】　吟罷池邊楊柳酌盡幾壺春酒水面上風來吹亂一天星斗消瘦消瘦正是憶人時候【陳道復如夢令】　春雨濛濛淡烟深瑣乘楊院煖風輕扇落盡挑花片　薄倖不來前事思量遍無由見淚痕如線界破殘粧面【何□點絳唇】
子／醫家／群芳譜／元部／歲譜／歲譜一　歲　春／春／三月／麗藻散語(P.53-2)..[明末刻本]
○麗藻散語莫春者春服旣成【論語】　嗟嗟保介維莫之春【詩】　暮春三月江南草長雜花生樹羣鶯亂鳴【臨川王宏】　上巳禊飲肇自古昔采蘭祓除尤稱佳事不知廢自何時迄今遂莫之舉也余家水鄉勝地不乏願約一二同好及此風日淸美駕言出遊臨綠波藉碧草覽芳物聽嚶鳴娛情觴詠之中寄想烟霞之外便覺蘭亭諸賢去人不遠
【閱耕餘錄】　維季春兮華色麥含金兮方秀【梁伯鸞】　客裏遙逢令節城中不見繁華南山漠漠烟遠淸渭迢迢日斜獨樹桃花自發高樓燕子誰家可惜年年春色催人白髮天涯【何大復】　臨淸川而嘉讌聊假日以遊娛蔭朝雲而為蓋托茂樹以為廬好脩林之蓊欝樂草莽之扶疎列肆筵而設席祈吉神於斯途酌羽觴而交酬獻遐壽之無疆同歡情而悅豫欣斯樂之愷慷發中懷而弦歌托情盛于宮商【阮瞻】　虛心定乎昏中龍星正乎春辰嘉勾芒之統時宣太皥之威神素氷解而泰液洽玄獺祭而鴈北征迷蟄蠢動萬物樂生依依楊柳翩翩浮萍桃之夭夭灼灼其榮繁華燁而燿野煒芬葩而揚英鵲營巢于高樹燕啣泥于廣亭覩戴勝之止桑聆布榖之晨鳴習習谷風洋洋綠泉丹霞橫景文虹
竟天【傅玄】序永和九年歲在癸丑暮春之初會于會稽山陰之蘭亭脩禊事也羣賢畢至少長咸集此地有崇山峻嶺茂林脩竹又有淸流激湍映帶左右引以為流觴曲水列坐其次雖無絲竹管絃之盛一觴一詠亦足以暢敘幽情是日也天朗氣淸惠風和暢仰觀宇宙之大俯察品類之盛所以遊目騁懷足以極視聽之娛信可樂也夫人之相與俯仰一世或取諸懷抱晤言一室之內或因寄所託放浪形骸之外雖取舍萬殊靜躁不同當其欣於所遇暫得於己快然自足曾不知老之將至及其所之旣惓情隨事遷感慨係之矣向之所欣俛仰之間以為陳迹猶不能不以之興懷況脩短隨化終期於盡古人云死生亦大矣豈不痛哉每覽昔人興感之由若合一契未嘗不臨文嗟悼不能喻之於懷
固知一死生為虛誕齊彭殤為妄作後之視今亦由今之視昔也悲夫故列敘時人錄其所述雖世殊事異所以興懷其致一也後之覽者亦將有感於斯文【王羲之】　禊逸禮也鄭風有之葢取諸勾萌發𨔶陽景敷煦握芳蘭臨淸川乘和蠲絜用徼介社厥義存矣晉氏中朝始叅燕享之樂江右宋齊又間以文詠風流遂遠鬱為盛集焉若夫蕐林曲水萬乘之降也蘭亭激湍專城之踐也而方伯之歡未始前聞以俟乎今辰粵天寳乙未暮春三月河南連帥領陳畱守李公以政成務簡方國多暇率府郡佐吏二三賓客鬯飲於蓬池備祓除之禮也梁有蓬池前迄溵潁右匯郛邑渺瀰淪漣盪日澄天舟楫是臨泛波景從其左則遙原縈屬崇岡傑竦嘉卉異芳雜樹連靑卽為臺亭登眺斯在爾乃郡曹頒鏹
以給費縣吏領徒而脩頓先夕以定議詰朝而集事是日方牧乃擁車徒曳旌旃卯出乎北牖辰濟乎南川匪疾匪閑翼翼闐闐以稅駕於東焉然後降春流颺綵舟羽觴芳羞緩舞淸謳援靑蘋駭紫鱗廻環中汀緬望南津飲於已酣於未歌樂只賦旣醉坐闌而靡怠日入而未闋陶陶乎有以表勝境佳辰之具美名公好事之厚意下客不敏聞於前載曰夫德洽禮成則詠歌繫之梁故魏也請皆賦詩志焉【蕭穎士】　觀夫天下四方以宇宙為城池人生百年用林泉為窟宅雖朝野殊致出處異途莫不擁冠葢於烟霞披薜蘿於山水況乎山陰舊地王逸少之池亭水興新交許玄度之風月琴臺寥落猶停隱遁之賓釀渚荒涼尚遏逢迎之客仙舟溶𧜟若海上之槎來羽葢參差似遼東之鶴舉或昂騏驥或
泛飛鳧俱安名利之塲各得逍遙之地而上屬無為之道下棲玄邈之風永淳二年暮春三月遲遲風景出沒媚於郊原片片仙雲遠近生於林薄雜花爭發非止桃蹊羣鳥亂飛有踰鸚谷王孫春草處處爭鮮仲阮芳園家家並翠於是携旨酒列芳筵先祓禊於長洲却申交於促席良談吐玉長江與斜漢爭流淸歌遶梁白雲將紅塵並落他鄉易感增悽恨於茲辰覉客何情更歡娛於此日加以今之視昔已非昔日之歡後之視今亦是今時之會人之情也能不應乎且題姓字以表襟懷使夫會稽竹箭則推我於東南崑阜琳琅亦歸予於西北【王勃三月上巳祓禊序】　僕不遊於茲十有五年矣心由物感遐矣不忘跡為事牽近而難挹南陽宗邕文通學古器重名高令君有奉倩象賢丞相生玄成邁德
暮春脩以文之會上巳邀禊祓之遊乃結搢紳撰淸晨殷殷轔轔敲霧驚塵望於昆明之濱觀其大浸川陸博資畿甸鳧鷖發海來往沉浮日月麗天東西出入千年珍館無復豫章四面金堤仍同樹杞是日也駕肩錯轂備朝野之歡娛袨服靚粧匝都城之里閈翠幕星布錦帆霞屬餘瀝下醉於綃人新聲遠聒於川后縱目遐覽識皇代之承平得意同歸有吾儕之行樂高明一座桂樹藂生君子肆筵玉山交映束晳以言談得俊張蕐以史漢先鳴登旨酒而無荒絃淸琴而自逸於是涉連榻命孤舟桃水漲而浦紅蘋風搖而浪白逼匡阜兮遵彭蠡邈矣載浮指衡嶽而超洞庭眇焉疑到曲島之光靈乍合神鬼密遊中流之萍藻忽開龜魚潛動睎鏤鯨而鼓棹共看燒劫之灰歷牽牛而問津欲取支機之石
晴光劃野有象而必形夕陽照山無奇而不見思溢今古心搖草木漢家城闕遺之以雜覇之風秦塞膏腴潤之以太平之色景窮勝踐歸限嚴闉思染翰於上林願揮戈於濛汜主稱未醉唯見馬駐浮雲賓共少畱自有魚銜明月宮商待叩羣公之獲助已多序引先題下走之求蒙不逮請授素幅以頌佳遊使一時之興詠遙存千古之姓名常在【宋之問上巳泛舟昆明池宴宗主簿席序】啟景逼徂春時臨變節啼鶯出谷爭傳求友之音翔蘂飛林競散佳人之靨魚游碧沼疑呈遠道之書燕語雕梁狀對幽閨之語鶴帶雲而作葢遙籠大夫之松虹跨澗以成橋遠現美人之影對茲節物寧不依然敬想足下聲馳海內名播雲間持郭璞之毫鸞詞塲月白吞羅含之綵鳳辯囿日新某山北逸人牆東隱
士龍門退水望冠冕以何年鷁路頹風想簪纓於幾載旣違語默且阻江湖聊寄八行之書代申千里之契【昭明太子】賦夫何三春之令月嘉天氣之氤氳和風穆而布暢百卉曄而敷芬川流淸泠以汪濊原隰葱翠以龍鱗游魚瀺灂於淥波玄鳥鼓翼于高雲美節慶之動物悅羣生之樂欣幸新服之旣成將褉除千水濱于是縉紳先生肅儔命友携朋接黨冠童八九主希孔墨賓慕顏柳臨涯詠吟濯足揮手乃至都人士女奕奕祁祁車駕岬嵑充溢中逵粉葩翕習緣阿被湄振袖生風接袵成幃若夫權戚之家豪侈之族采騎齊鑣華輪方轂靑蓋雲浮參差相属集乎長洲之浦曜乎洛川之曲遂乃停輿蕙渚稅駕蘭田朱幔虹舒翠幕蜺連羅樽列爵周以長筵於是布椒醑薦柔嘉祈休吉蠲百疴漱
淸源以滌穢兮攬綠藻之纖柯浮素卯以蔽水兮酒玄醪于中河【張恊】　臣聞堯以仲春之月刻玉而遊河舜以甲子之朝披圖而巡洛夏后瑤臺之上或御二龍周王玄圃之前猶驂八駿我大周之創業也南正司天北正司地平九黎之亂定三危之罪雲紀御官鳥司從職皇王有秉歷之符玄珪有成功之瑞豈直天地合德日月光華而已哉皇帝以上聖之姿膺下武之運通乾象之露啟神明之德夷典秩宗見之三禮夔為樂正聞之九成克己備於禮容威風總於戎政加以卑躬菲食皂帳綈衣百姓為心四海為念西郊不雨卽動皇情東作未登彌廻天眷兵革無會非有待於丹烏宮觀不移故無勞於白鷰銀甕金舡山車澤馬豈止竹𥯤兩草共垂甘露靑赤三氣同為景星雕題鑿齒識海水而來王
烏戈黃皮驗東風而受吏于時玄鳥司曆蒼龍御行羔獻氷開桐葉萍生皇帝於華林之園玉𢖍正而太階平閶闔開而勾陳轉千車雷動萬騎雲屯落花與芝葢同飛楊柳共春旗一色乃命羣臣陳大射之禮雖行祓禊之飲卽用春蒐之儀止立行宮裁舒帳殿階無玉璧旣異河間之碑戶不金鋪殊非許昌之賦洞庭旣張承雲乃奏騶虞九節貍首七章正餙五彩之雲壺寧百福之酒唐弓九合冬幹春膠夏箭三成靑莖赤羽於是選朱汗之馬校黃金之勒紅陽飛鵲紫鷰晨風唐成公之驌驦海西矦之千里莫不飲羽御竿吟猿落鴈鍾鼓震地埃塵漲天酒以罍行餚由𣇄進彩則錦市俱移錢則銅山合徙大史聽鼓而論功司馬張𣃼而賞獲上則雲布雨施下則山藏海納實天下之至樂景福之歡欣
者也旣弱木將低金波欲上天顏惟穆賓歌旣醉雖復暫離北闕聊宴西城卽同鄷水之朝更是岐山之會小臣不佞奉詔為文以管窺天以蠡酌海盛德形容豈陳梗槩歲次昭陽月在大梁其日上巳其時少陽春史司職靑祇效祥徵萬騎於平樂開千門於建章屬車釃酒複道焚香皇帝翊四圉於帝閑廻六龍於天苑對宣曲之平林望甘泉之長坂華葢平飛風鳥細轉路直城遙林長騎遠帷宮宿設帳殿開筵傍臨細柳斜葢宜年開鶴列之陣靡魚鬚之旃行漏抱刻前旌載鳶河湄薙草渭口澆泉堋雲五色的暈重園陽管旣調春絃實撫總章恊律成均樹羽翔鳳為林靈芝為圃草銜長帶桐垂細乳鳥囀歌來花濃雲聚玉律調鐘金錞節鼓於是咀銜拉鑯逐日追風并試長楸之埒俱下蘭池之宮鳴
鞭則汗赭入埒則塵紅旣觀賢於大射乃須政於司弓變三驅而畫鹿登百尺而懸熊繁弱振地鐡驪蹋空禮正六耦詩歌九節七札俱穿五豝同穴弓如明月對堋馬似浮雲向埒雁失群而行斷猿求林之路絕控玉勒而搖星跨金鞍而動月乃有六郡良家五陵豪選新廻馬邑之兵始罷龍城之戰將軍戎服來叅武讌尚帶流星猶乘奔電始聽鼓而唱籌卽移竿而標箭馬噴沾衣塵驚洒靣石堰水而澆園花乘風而繞殿熊耳刻杯飛雲画罍水𢖍之錢山積織室之錦霞開司筵賞至酒正杯來至樂則賢乎秋水歡笑則勝上春臺旣而日下澤宮筵闌相圃悵從蹕之畱歡眷廻鑾之餘舞欲使石梁銜箭銅山飲羽橫弧於楚水之蛟飛鏃於吳亭之虎況復恭已無為南風在斯非有心於蜓翼豈畱情於戟
伎唯觀揖讓之禮羡取威雄之儀【庾信三月三日華林馬射賦】歌行𡨄食家家出古城老人看屋少年行丘壠年年無舊道車徒散行入衰草牧童驅牛下塚頭畏有人家來洒掃遠人無墳水頭祭還引婦姑望鄉拜三日無火燒𥿄錢𥿄錢那得到黃泉但看壠上無新土此中白頭應無主【王建】　東風吹雲海天黑飢龍凍雨愁不滴嗔雷隱隱愁烟白宿露無光瑤草寂東皇染花滿春國天為花迷惜春色呼雲瑣月恐紅蔫幾日春陰飬花魄悠悠遠絮縈空擲愁思纖春挽不得高樓去天無幾尺遠岫參差辭屏碧【歐文忠】　三月三日天氣新長安水邊多麗人態濃意遠淑且真肌理細膩骨肉勻繡羅衣裳照暮春蹙金孔雀銀麒麟頭上何所有翠為㔩葉垂鬂唇背後何所見珠壓腰衱穩稱身就中雲
幙椒房親賜名大國虢與秦紫駞之峰出翠釜水精之盤行素鱗犀筋厭飫久未下鸞刀縷切空紛綸黃門飛鞚不動塵御厨驛絡送八珍簫鼓哀吟感鬼神賓從雜遝實要津後來鞍馬何逡廵當軒下馬入錦茵楊花雪散覆白蘋青鳥飛去銜紅巾炙手可熱勢絕倫慎莫近前丞相嗔【杜甫】　東見芳草長寒食春茫茫家人掩門去雞犬自相將原頭簇簇柳與花行人徃來長嘆嗟舊墳新塚纍纍是列錢澆酒何人家桑上鳴鳩喚山雨雨脚蕭蕭山日暮歸來門巷正春寒花底殘紅落無數北里悲啼夜未休清絃脆管起南樓古今歌哭何時盡芳草白楊春復秋去年巧笑鞦韆女今年嫁作東家婦綵繩畫柱似當年只有朱顏不如故百人學仙無一成麻姑不見但聞名萬斛春醪須痛飲江邊漁父笑人醒
【張文潛】　鳥啼鵲噪昏喬木淸明寒食誰家哭風吹曠野𥿄錢飛古墓纍纍春草綠棠梨花映白楊樹盡是死生離別處冥漠重泉哭不聞蕭蕭暮雨人歸去【白樂天】　著處繁華矜是日長沙千人萬人出渡頭翠柳艷明眉爭道朱蹄驕齧膝此都好遊湘西寺諸將亦自軍中至馬援征行在眼前葛強親近同心事金鐙下山紅日晚牙檣捩拖靑樓遠古時喪亂皆可知人世悲歡暫相遣弟侄雖存不得書干戈未息苦離居逢迎少壯非吾道況乃今朝更祓除【杜子美】長短句考吉日簡良辰祓除解禊同會洛臨妖童婉女喜遊河曲或振纖手或濯素足濱淸流坐沙塲列罍樽飛羽觴【成公綏】四言時乃暮春時物芳衍濫觴逶迤周流蘭殿禮備朝容樂關夕宴【謝靈運】五言春晚綠野
秀【謝靈運】　豈無青精飯使我顏色好【杜甫】　圓明清音信飯光潤碧霞漿【鄭畋】　晴風吹柳絮新月起厨烟【賈島】　桃花生玉澗柳葉暗金溝【庾肩吾】　杏粥猶堪食榆𦎟已稍煎【韋應物】　留餳合冷粥出火煮新茶【白樂天】　嶺外逄寒食春來不見餳洛中新甲子何日是淸明【沈佺期】　綠暗連村柳紅明委地花畫梁初看燕廢沼已鳴蛙【陳後山】　馬上逢寒食途中属暮春可怜江浦望不見洛橋人【宋之問】　禁苑春暉麗花溪綺樹裝綴條深淺色點露參差光　向日分千笑迎風共一香如何遷嶺側獨秀隱遙芳【俱張正見】　普天皆滅焰匝地盡藏烟不知何處火來就客心然【沈佺期】　春晚思悠哉花葉自相催漠漠空中去何時天際來【劉禹錫】　習習谷風興回回景雲飛青天敷翠彩朝日含丹暉
【傅玄】　春暮越江邊春陰寒食天杏花香麥粥柳絮伴鞦韆酒是芳菲節人當桃李年不知何處恨已解入箏絃【柳中庸】　上巳接寒食鶯花寥落晨微微潑火雨草草踏青人□似三秋景淸無九陌塵與余同病者對此合傷神【唐彥謙】　連騎遊南浦方舟泛綠波日華雲際薄春色水邊多蘭渚容樽俎花林映綺羅祓除期又逼柰此宿酲何【王荊公】　令節家家柳孤踪處處蓬𥿄驚他塜白花怯故園紅勳業山中道春愁雨後風蘭亭有高興郄謝耿深裏【王燁】　仁風導和氣勾芒御昊淸姑洗應時月元祀啟良辰密雲映朝日𩄇雨洒微塵飛軒遊九陌置酒會衆賓【張華】　九重馳道出三巳禊堂開畫鷁中川動靑龍上苑來野花飄御座河柳拂天杯日曉迎祥處笙鏞下帝臺【沈佺期】　巳日帝城春傾都
祓禊辰停車須傍水奏樂要驚塵弱柳障行騎浮橋擁看人猶言日蚤晚更向九龍津【崔顥】　消渴遊江漢覉棲尚甲兵幾年逢熟食萬里逼淸明松柏邙山路風花白帝城汝曹催我老回首淚縱橫　寒食江村路風花高下飛汀烟輕冉冉竹日淨暉暉田父要皆去隣家問不違地偏相識盡雞犬亦忘歸【俱杜甫】　清明千萬家處處是年華榆柳芳晨火梧桐分日花祭日結雲騎遊陌擁香車惆悵田郞去原廻烟樹斜【楊巨源】　卜洛成周地浮盃上巳筵闘雞寒食下走馬射堂前垂柳金堤合平沙翠幙連不知王逸少何處會群賢【孟浩然】　上巳餘風景芳辰集遠坰湖光迷翡翠草色醉蜻蜓鳥弄桐花日魚翻糓雨萍從今留勝會誰看畫蘭亭　碧草晴川麗遊人興渺然歲時聊杖屨兒女更鞦韆沙白
孤城日山靑萬井烟風花暮無數片片落可邊【俱張又新】　幔陰通碧砌日影度城隅崖柳垂長葉窓桃落細株花留蝴蝶粉竹翳蜻蜓珠賞心無與共染翰獨踟蹰　小雨作　食東風吹散絲翠霑楊柳眼紅濕海棠枝細草香生榻新流綠滿池小亭花正好曾與故人期　小窓一夜雨新水曉平池翡翠啣紅蕋鴛鴦戲綠漪村中農圃社案上韋陶詩不謂沉溟者翻能傲𪔂彜【俱張祥鳶】　喜值淸明節踏靑野興同孤亭留客雨滿院落花風餘潤含新綠殘陽射晚虹近寒𢬵一醉促騎過烟叢【方九功】　麗日属元巳年芳具在斯開花已匝樹流鶯復滿枝洛陽繁華子長安輕薄兒東出千金堰西臨鴈騖陂清晨戲伊水薄暮宿蘭池寧憶春蠶起日暮桑欲萎【沈約】　妍英弄芳意麗色含春姿物華浩無涯
駘蕩東風吹東風日已熙草色日已滋青春萬里道遊子有所思浮雲漏白日宿露朝已晞攀條惜婉麗忽得瑛瓊枝芳踪未有托暮景已西馳菁華難復恃結蘤聊自怡【文衡山】　芳年多美色麗景復妍遙握蘭惟是旦採艾亦今朝廻沙溜碧水曲岫散桃夭綺花非一種風絲亂百條雲起相思觀日照飛虹橋繁華炫姝色燕趙艷妍妖金鞍汗血馬寳髻珊瑚翹蘭馨起縠袖蓮錦束瓊腰相看隱綠樹見人還自嬌玉袿鳴羅薦渠枕泛廻潮洛濱非拾羽滿握詎貽椒【梁簡文帝】　三月草萋萋黃鸝歇又啼柳橋晴有絮沙路潤無泥禊事脩初畢遊人到欲齊金鈿耀桃李絲管駭鳧鷖轉岸廻船尾臨溪簇馬蹄閙于楊子渡踏破魏王提妓接謝公宴詩陪荀令題舟同李膺泛醴為穆生携水引春心蕩花牽醉
眼迷塵街從鼓動烟樹任鴉棲舞急紅腰旋歌遲翠黛低夜歸何用燭新月鳳樓西【白居易】七言楚鄉寒食橘花時【劉禹錫】　雨中寒食空齋冷【韋應物】　粥香餳白杏花天【李義山】　火冷餳稀杏粥稠　且將新火試新茶【俱蘇東坡】　簾幙千家錦繡垂【秦少遊】　點點花飛春事晚靑靑芳草暮愁生【謝無逸】　一百五日寒食雨二十四番花信風徐師川】　棟花開後風光好梅子黃時雨意濃　早禾秧雨初晴後苦楝花風吹日長　霑衣欲濕杏花雨吹靣不寒楊柳風【南上人】　江邊石上誰知處綠戰紅酣別是春【李太白】　杏酩漸香隣舍粥榆烟欲變舊爐灰【崔魯】　人為子推初禁火花愁靑女再飛霜【文苑英蕐】　翠浪有聲黃繖動春風無力彩旌垂【張文潛】　已着單衣猶禁火海棠花下怯
黃昏【王介甫】　杯盤餳粥春風冷池舘榆錢夜雨新【歐文忠】　東風也作淸明意開遍來禽一樹花【陳簡齋】　落花遊絲白日靜鳴鳩乳燕靑春深　蜀國曾聞子規鳥宣城還見杜鵑花一呌一廻腸一斷三春三月憶三巴【李白】　糝徑楊花鋪白氊點溪荷葉疊靑錢筍根稚子無人見沙上鳧雛傍母眠　二月已破三月來漸老逢春能幾回莫思身外無窮事且盡生前有限杯【杜甫】　東風潑火雨新休舁盡春泥掃雪溝走馬犢車當御路漢陽公主謝雞毬【熊持登】　小院無人雨長苔滿庭脩竹間踈槐春愁兀兀成幽夣又被流鶯喚醒來【杜牧】　雨前初見花間蕋雨後全無葉底花蜂蝶紛紛過墻去却疑春色在鄰家【王駕】　春城無處不飛花寒食東風御柳斜日暮漢宮傳蠟燭輕烟散入五侯家【韓翃】
初過寒食一百六店舍無烟宮樹綠念奴覔得又連催特勅宮中許燃燭【元微之】　鶯嬌燕黠弄風烟士女兒童滿野田草色淺深圍幄幕花枝上下逐鞦韆【劉禹錫】　惻惻輕寒剪剪風杏花飄雪小桃紅夜深斜搭鞦韆索樓閣朦朧細雨中　淸江碧草兩悠悠各自風流一種愁正是落花寒食雨夜深無伴倚空樓【俱韓渥】　朝來新火起新烟湖色春光淨客船繡羽衝花他自得紅顏騎竹我無緣【杜甫】　小醉初醒過別村數家殘雪擁籬根枝頭有恨梅千點溪上無人月一痕【吳可】　一春無事又成空擁鼻微吟半醉中夾道桃花新過雨馬蹄無處避殘紅　小白長紅又滿枝築毬塲外好支頤春風自是人間客主管繁華得幾時【晏原叔】　寳馬香車淸渭濱紅桃碧柳禊塘春皇情尚憶垂竿佐天祚
先垂捧劔人【沈佺期】　三月正當三十日風光別我苦吟身共君今夜不須睡未到五更猶是春【賈島】　未敢分明賞物華十年如見夣中花故人過盡衡門掩獨自凭欄到日斜【崔塗】　灘漱金沙過枕前雨絲斜織麯塵烟綠楊紅杏宜寒食紫燕黃鸝聒晝眠【僧楚】　蕭蕭三月閉柴荊綠葉陰陰忽滿城自是老來遊興少春風何處不堪行【王安石】　北城寒食烟花微落花蝴蝶作團飛王孫出遊樂忘歸門前驄馬紫金鞿【蘇軾】　萬綠叢中春色分妖嬌浥露鬱氤氳鞦韆動處飄紅袖點破靑天一片雲【李畿】　近寒食雨草凄凄着麥苗風柳映堤早是有家歸未得杜鵑休向耳邊啼　滿街楊柳綠絲烟畫出淸明三月天好是隔年花樹動女郞撩亂送鞦韆【韋莊】　夣入故園千里遠覺來寒食在并州垂楊
不是相思樹那得花開便白頭【浦源】　深院沉沉獨掩扉忽聞啼鳥淚沾衣江南三月春將盡何事征人尚未歸【黃卯餳】　安樂窩中三月期老來纔會惜芳菲美酒飲教微醉後好花看到半開時【邵雍】　東城酒散夕陽遲南北秋千寂寞垂人與長缾臥芳草風將急管度靑枝【王介甫】　春陰垂野草靑靑時有幽花一樹明晚泊孤舟古祠下滿川風雨看潮生【蘇子美】　無花無酒過淸明興味都來似野僧昨日隣翁乞新火曉窓分與讀書燈【魏野】　茆屋泥香燕子飛東風日暖谷鶯啼遊人漫自穿花柳別有春光在竹西【文衡山】　素衣不染　帝京塵出閣看春已暮春我自倦遊君未遇楊花如雪送歸人【馮琢菴】　太平風物是京華白馬黃衫七寳車寒食闘雞歸去晚院門新月印棃花【陳眉公】　卽看
燕子入山扉豈有黃鸝歷翠微短短桃花臨水岸輕輕柳絮點人衣春來準擬開懷久老去親知見靣稀他日一杯難強進重嗟筋力故山違　暮春三月巫峽長皛皛行雲浮日光雷聲忽送千峰雨花氣渾如百和香黃鶯過水翻廻去燕子銜泥濕不妨飛閣捲簾圖画裏虛無只少對瀟湘　佳辰強飲食猶寒隱几蕭條戴鶡冠春水舩如天上坐老年花似霧中看娟娟戲蝶支閑幔片片輕鷗下急湍雲白山靑萬餘里愁看直北是長安【俱杜甫】　早是陽春暮雨天可堪芳草更芊芊內宮初賜淸明火上相閑分白打錢紫陌亂嘶紅叱撥綠楊高影畫鞦韆遊人記得承平事暗喜風光似昔年【韋莊】　古今春過知多少人不留春頭白早君欲留春心可知為君更賦留春詩留春莫只留花住花老春風亦隨
去孰若芝蘭看不歇亭下長如二三月【楊次公】　魚鑰侵晨放九門天街一騎走紅塵桐華應候催佳節榆火推恩忝侍臣多病正愁餳粥冷淸香但愛蠟烟新自憐貫識金蓮燭翰院曾經七見春　一雨初消九陌塵采蘭脩禊及芳辰恩深始錫龍池宴節正須知鳳曆新紅琥珀傳盃瀲灧碧琉璃瑩水奫淪上林未放花齊發留待鳴弰出紫宸　餳飲初逄禊節佳昆池新漲碧無瑕九門寒食多遊騎三月春陰正飬花共喜流鶯修故事自憐雙鬂惜年華鳳城殘照歸鞍晚禁苑無風柳自斜【俱歐文忠】　蘭陵士女滿晴川郊外紛紛拜古埏萬井閭閻皆禁火九原松柏自生烟人間後事悲前事鏡裏今年老去年介子終知祿不及王孫誰有一相憐【郭勛】　朝光瑞氣滿官樓綵纛魚龍四靣稠廊下御厨分
熟食殿前香騎逐飛毬千官盡醉猶教坐百戲皆呈未放休共喜拜恩侵夜出金吾不敢問行由【張藉】　海棠時節又淸明塵歛烟收雨乍晴幾處靑帘沽酒市一竿紅日賣花聲綵毬時向梭門過繡轂遙隨輦路行日暮人人醉歸去熙熙春物見昇平【曹組】　畫架雙裁翠絡偏佳人春戲小樓前飄揚血色裙拖地斷送玉容人上天花板潤沾紅杏雨綵繩斜掛綠楊烟下來閑處從容立疑是蟾宮謫降仙【可正平】　三年寒食住京華寓目春風萬萬家金絡馬銜原上草玉釵人折路傍花軒車競出紅塵合冠盖爭廻白日斜誰念都門兩行淚故園寂寞在長沙【胡曾】　暖風芳草竟芊綿多病多愁負少年弱柳未勝寒食雨好花爭柰夕陽天溪邊物色堪圖畫林畔鶯聲似管絃獨有離人開淚眼強慿盃酒亦
潸然【張泌】　柳帶東風一向斜春陰澹澹蔽人家有時三點兩點雨到處十枝五枝花萬井樓臺疑繡畫九原珠翠似烟霞年年今日誰相問獨臥長江泣歲華【李山甫】　幾度春山共陸郞淸明時節好風光細穿綠荇船頭滑碎踏殘花屐齒香風急嶺南飄迥野雨餘田水落芳塘不堪吟罷東回首滿耳蛙聲正夕陽【來鵬】　鶯啼燕語畫樓東麗日輕雲護綺攏香篆煖飄烟縷碧花房晴滴露珠紅纏綿客思王孫草搖蕩春光少女風暗想多情惟落絮時時飛入翠簾中【曾子啟】曾公名棨永豐人狀元少詹事　郭外靑烟柳帶柔洞庭西去水悠悠故人不見沙棠楫燕子齊飛杜若洲日落晚風吹宿酒天寒江草喚新愁佳期寂寞春如許辜負山花插滿頭　三月春光積漸微不須風雨也應歸與人又作經年別回首空驚昨夣非江燕引
雛芳草滿林鶯出谷杏花稀沈郞別有傷情地不為題詩减帶圍【俱文徵明】　纔喜新春已莫春夕陽吟殺倚樓人錦江風散霏霏雨花市香飄漠漠塵今日尚追巫峽夣少年應遇洛川神有時自患多情病莫是生前宋玉身【韋莊】　無聊獨坐意徘徊記得春來春又催幾片落花門盡掩數聲啼鳥夣初回微風入幕紅消篆細雨收堦綠長莓弱質自憐光景擲曉窓羞試匣中煤【郭奎】　紅點苔痕綠滿枝一杯和淚送春歸鶬鶊有意留殘景杜宇無情呌落暉蝶趂殘花盤地舞燕隨狂絮入簾飛醉中曾記題詩處臨水人家半掩扉【朱淑真】　不到西庄垂一旬重來春色倍欣欣海棠枝重堆紅錦楊柳條長散麴塵跨水小橋閑可倚啣花馴鳥宛相親晴和天氣逄寒食急遣蒼頭招故人【張祥鳶】　千峰不斷
入嵯峨客裏登臨興若何風景忽看三月暮繁華偏属武陵多樽前黃鳥鳴芳樹花外靑雲繞碧蘿自是皇州春色好望高一和郢人歌【沈少林】沈公名懋學南直隸寧國人狀元　長安三月百花殘滿城飛絮何漫漫千門萬戶東風起陌上河邊春色闌美人高樓鎖深院白花濛濛落如霰晴窓窈窕朝日遲亂入簾櫳趂雙燕遊絲相牽時裊裊委地飄廊不須掃君不見江頭綠葉吹香綿隨波化作浮萍草【何大復】詞都城水綠嬉遊處僊棹徃來人笑語紅隨遠浪泛桃花雪散平堤飛柳絮　東君欲共春歸去一陣狂風和驟雨碧油紅旆錦障泥斜日畫橋芳草路【賈子明木蘭花】　帝里春晚重門深院草綠堦前暮天鴈斷樓上遠信誰傳　恨綿綿多情自是多沾惹難𢬵捨又是寒食也鞦韆巷陌人轉皎月初斜浸梨花【李易安】　子規
啼血可憐又是春歸時節滿院春風海棠鋪綉梨花飛雪　丁香露泣殘枝悄末比愁腸寸結自是休文多情多感不干風月【賀方回】　欲减羅衣寒未去不捲珠簾人在深深處紅杏枝頭花幾許啼痕止恨淸明雨　盡日水沉香一縷宿酒醒遲惱破春情緒飛燕又將歸信誤小屏風上西江路【趙德麟蝶戀花】　遙夜亭臯閒信步纔過淸明漸覺傷春暮數點雨聲風約住朦朧淡月雲來去　桃杏倍稀香暗度誰在鞦韆笑裏輕輕語一寸相思于萬緒人間沒個安排處【李世英雀踏枝】　鴨頭波染濃於酎風起處　　靑皺乳燕䨇雙簾幕透梨花未雪綠楊猶絮蠶飽桑陰瘦○無端釀出淸明候忽憶城南乍分手十二闌干寒更陡踏靑人遠闘茶時近滋味如中酒【王元美靑王案】　是誰約勒東君去枝
上曉聲寒杜宇柔綠猶能抵死留妖紅不解逡廵住　㶚陵一陣飄香雨宛轉玉驄蹄下土記他含蕋拆苞時總有千金無贖處【王元美玉樓春】　金博山頭半吐烟玉凌波底未舒蓮韶光悄悄恨綿綿　柔似原蠶春再浴困如人柳日三眠細箋心語襯胸前【王元美浣溪沙】　柳陰池舘占風光呢喃淸晝長碧波新漲小池塘䨇䨇蹴水忙　萍散漫絮飄揚輕盈體態狂為憐流去落紅香啣將歸畫梁【曾純甫】　寳釵分桃葉渡烟柳暗南浦陌上層樓十日九風雨斷腸點點飛紅都無人管倩誰喚流鶯聲住　鬢邊覻試把花卜歸期纔簪又重數羅帳燈昏哽咽夣中語是他春帶愁來春歸何處又不解帶將愁去【辛幼安祝英臺近】　遍園林綠暗渾如昨翠幄下無一片是花萼可恨狂風橫雨忒煞情薄盡
底把韶華送却　楊花無柰是處穿簾透幕豈知人意正蕭索春去也這般愁沒處安著怎柰何黃昏院落【葉道卿鳳凰閣】　昨夜雨踈風驟濃睡不消殘酒試問捲簾人却道海裳依舊知否知否應是綠肥紅瘦【李易安如夢令】　紫燕貼風飛黃鸝試雛巧粉墻門外賣花人一聲聲道糓雨新晴禁烟乍歇淸明來到【陳眉公醉春風】　家家祭掃畫船容與白馬迢遙提壺挈榼沿村到難畫難描靑竹杖半挑山色紫藤筐亂插花梢紅衫粉靣爭調笑高呼低喚齊度小溪橋【陳眉公寒食滿庭芳】　記得去年糓雨柳蘸鵞黃春水水上奏琵琶一痕沙　曲罷𤲢儂歸去家在竹溪西住古木挂藤花喫新茶【陳眉公浪淘沙】
子／醫家／群芳譜／亨部／果譜／果譜二／桃／麗藻散語等(P.11-2)..[明末刻本]
○麗藻散語桃之夭夭灼灼其華　花如桃李【詩】　仲春之月桃始華【禮】　春種桃李夏食其實秋得其陰【歲華紀麗】　桃李不言下自成蹊　桃李倩餐于一時時至而殺至于松柏經隆冬而不凋蒙霜雪而不變可謂得其性矣【荀卿】　桃與李嬌上春【江淹】　艷陽桃李節此世俗之春非仙境之春也【鮑明遠】記晉太元中武陵人捕魚為業緣溪行忘路之遠近忽逢桃花林夾岸數百歩中無雜樹芳草鮮美落英繽紛漁人甚異之復前行欲窮其林林盡水源便得一山山有小口髣髴若有光便舍舩從口入初極狹纔通人復行數十歩豁然開朗土地平曠屋舍儼然有良田美池桑竹之屬阡陌交通雞犬相聞其中徃來種作男女衣着悉如外人黃髮垂髫並怡然自樂見漁人乃大驚問所從
來具荅之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢無論魏晉此人一一為具言所聞皆嘆惋餘人各復延至其家皆出酒食停數日辭去此中人語云不足為外人道也旣出得其船便扶向路處處志之及郡下詣太守說如此太守卽遣人隨其徃尋向所誌遂迷不復得路南陽劉子驥高尚士也聞之欣然欲徃未果尋病終後遂無問津者【陶靖節桃花源記】序夫天地者萬物之逆旅光陰者百代之過客而浮生若夢為懽幾何古人秉燭夜遊良有以也况陽春召我以煙景大塊假我以文章會桃李之芳園序天倫之樂事羣季俊秀皆為惠連吾人詠歌獨慙康樂幽賞未已高談轉淸開瓊筵
以坐花飛羽觴而醉月不有佳作何伸雅懷如詩不成罰依金谷酒數【李白】賦有東園之珍果兮承陰陽之靈和結柔根以列樹兮艷長畝而駢羅夏日先熟初進廟堂辛氏踐秋厥味益長亦有冬桃冷侔氷霜放神適意恣口所嘗華升御于內庭兮餙佳人之令顏實充虛而療飢兮信功烈之難原嘉放牛于斯林兮悅萬國之乂安望海島而慷慨兮懷度朔之靈山何茲樹之獨茂兮條枝紛而麗閑根龍虬而雲結兮彌萬里而屈盤禦百鬼之妖慝兮列神荼以司奸辟凶邪而濟正兮豈唯榮美之足言【晉傅玄桃花賦】　予嘗慕宋廣平之為相貞姿勁質剛態毅狀疑其鐵腸與石心不解吐惋媚辭然覩其所作梅花賦淸便富艷得南朝徐庾體殊不類其為人也後蘇相味道得而稱之廣平之名遂振
嗚呼夫廣平之才使不為是賦則蘇公果暇知其人哉將廣平困于窮阨于躓強為是也耶日休于文尚矣狀花卉體風物非有所諷輒抑而不發因感廣平之所作復為桃花賦其辭曰伊祈氏之作春也有艷外之艷華中之華衆木不得融為桃花厥花伊何其實美多臺隸衆芳緣飾陽和開破嫩萼壓低柔柯其色則不淡不深若素練輕茜玉顏半酡若夫美景妍時春含曉滋密如不幹繁若無枝妦妦婉婉夭夭怡怡或俛者若想或閉者如癡或向者如步或倚者如疲或溫黁而可薰或婑媠而莫持或幽柔而旁午或撦冶而倒披或翹矣如望或凝然若思或奕傑以作態或窈窕而騁姿日將明兮似喜天將慘兮若悲近榆錢兮粧翠靨映楊柳兮顰愁眉輕紅拖裳動則裊香宛若鄭袖初見楚王夜景皎
潔閧然秀發又若嫦娥欲奔明月蝶散蜂寂當閨脉脉又若妲己未聞裂帛或開故楚艷艷春曙又若息媯含情不語或臨金塘或交綺井又若西子浣紗見影玉露厭浥沃紅墜溼又若驪姬將譖而泣或在水濱或臨江浦又若神女見鄭交甫或臨廣筵或當高會又若韓娥將歌斂態微動輕風婆娑煗紅又若飛燕舞于掌中半霑斜吹或動或止又若文姬將賦而思丰茸旖旎互交逓倚又若麗華侍燕初醉狂風狂雨一陣紅去又若褒姒初隨戎虜滿地春色階前砌側又若戚姬死于鞫域花品之中此花最異以衆為繁以多見鄙自是物情非關春意若氏族之斥素流品秩之卑寒士他目則目他耳則耳或以昵而稱珍或以踈而見貴或有實而花乖或有花而實悴至若實可充腹花可娛目匪乎茲花
他則碌碌我欲品花此為第一懼俗情之橫議惟獨斷之一己我目吾目我耳吾耳妍𡟎决于吾口取舍决于吾志豈惟草木之獨然信為國兮如是【皮日休桃花賦并序】　果實多品惟桃可佳夭夭其色灼灼其華或成仙而益壽或制鬼而祛邪或美后妃之德或報瓊瑤之華驚蟄應氣而斯盛農人為候而無差陟雲臺而臨崖布綺遊武陵而夾岸舒霞妬媢常聞於武女愛惡潛移於子瑕至若綏山刻木神荼索葦犯上旣戒於文侯雪賤復聞於夫子神女嘗食於二郎齊相亦殺乎三士崑崙以霜實稱奇磅磄以寒英表異旄榹異狀而同名侯白殊味而俱美别有綺葉金城之號紫文緗核之名雖云六果之下誠為五木之精高丘飡膠而輕舉師門食葩而道成復有棓羿之事畏漢之情玄冬霜林之茂
朱夏荳實之英至於漢皇罷種方朔潛偷僵李傷嗟於見累土偶哀憐於載浮樊氏競術於靈變蔡誕託詐於仙遊亦有種列三名實盈十斛太淸漬花而療疾抱朴服膠而絕榖或呪之而頮面或出之而剖腹豈若饗碧實於酉遊標嘉名于仙籙【宋博士吳淑】歌無棣城邊春欲暮臥龍岡上花如霧年年醉徹武陵煙至今記得桃源路桃源遍地桃花水翠屏高傍層城起寧可餘姿點綠蕪肯將浮艷誇穠李始看一徑盤空曲漸入千枝散朝旭滿樹殘霞爛不收一天香雨飛紅玉白雲深鎖揚子居靑山自愛陶公廬平蕪十里閒看鳥春水一竿不羡魚大隱何須分出處賞心豈必長林麓桃李濃滋華省陰公門自是韶華主綏山一顆憶仙家絕勝河陽萬樹花歲歲願公懸水鏡長將秋實代春華【馮琢
菴】　憶昨東園桃李紅碧枝與君此時初别離金瓶落井無消息令人行嘆復坐思坐思行難成楚越春風玉顏畏銷歇碧窗紛紛下落花靑樓寂寂空明月兩不見但相思空留錦字表心素至今緘愁不忍窺【李白】　此溝灣環復淸泚水木芙容相映美夕陽欲下不肯下為戀璚瑤塢中綺紅者為璚白者瑤白梅紅梅樹樹嬌白消仍發九光李紅悴還開千葉桃老夫久知空卽色何必紛紛辨紅白卽今枯瘦一枝橫隔水看山醉亦得　閩中喬木俱成林林家主人饒隱心時竹葉千斛酒來座桃花萬樹陰澹日輕煙釀芳暝翠羽黃鸝喚粧醒開處疑蒸紫帽霞澆時欲涸栴檀井祝君度索三千春有子仍為金母珍漢帝方徵上林植可容長作武陵人【俱王鳳洲】　神仙擁出蓬萊宮羅幃繡幙圍香風雲
鬟繞繞梳翡翠赬顏滴滴勻猩紅千嬌百媚粲相逐爛醉芳春逞芳馥朝陽影裏粲紅瓊晨霞香中咽寒玉承恩侍宴靑帝前錦衣半脫酣晝眠鶯鶯燕燕扶不起巧呼苦喚殊可憐傍欄無力嬌欲語花群本是桃源女幾年流水飯胡麻今在武陵溪上住【趙福元】　望夷宮中鹿為馬秦人半死長城下避世不獨商山翁亦有桃源種桃者一來種桃不計春採花食實枝為薪兒孫生長與世隔知有父子無君臣漁郞放舟迷遠近花間忽見驚相問世上空知古有秦山中豈料今為晉聞道長安吹戰塵春風回首一霑巾重華一去寧復得天下紛紛經幾秦【王介甫桃源行】　漁舟逐水愛山春兩岸桃花夾去津坐看紅樹不知遠行盡淸溪忽見人山口潛行始隈隩山開曠望旋平陸遙看一處攢雲樹近入千
家散花竹樵客初傳漢姓名居人未改秦衣服居人共住武陵源還從物外起田園月明松下房櫳靜日出雲中雞犬喧驚聞俗客爭來集競引還家問都邑平明閭巷掃花開薄暮漁樵乘水入初因避地去人間及至成仙遂不還峽裡誰知有人事世中遙望空雲山不疑靈境難聞見塵心未盡思鄉縣出洞無論隔山水辭家終擬長游衍自謂經過舊不迷安知峰壑今來變當時只記入山深靑溪幾度到雲林春來遍是桃花水不辨仙源何處尋【王維桃花源行時年十九】　神仙有無何渺茫桃源之說誠荒唐流水盤廻山百轉生綃數幅垂中堂武陵太守好事者題緘遠寄南宮下南宮先生欣得之波濤入筆驅文辭文工画妙各臻極異境恍惚移于斯架岩鑿谷開宮室接屋連墻千萬日嬴顛劉蹶了
不聞地拆天分非所恤種桃處處惟開花川源遠近蒸紅霞初來猶自念鄉邑歲久此地還成家漁舟之子來何所物色相猜更問語大蛇中斷喪前王群馬南渡開新主聽終詞絕共悽然自說今經六百年當時萬事皆眼見不知幾許猶流傳爭持酒食來相饋禮數不同樽俎異月明半宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離别難為情船開棹進一回顧萬里蒼蒼煙水暮世俗寧知偽與真至今傳者武陵人【韓昌黎】詩五言初桃麗新采【簡文帝】　花蹊傍樹裝【唐太宗】　火繞緗桃塢　嶺桃紅錦黦【俱杜牧】　五桃新作花【王維】　紅人桃花嫩　栽桃爛熳紅　桃陰想舊蹊　二月桃花浪　艷陽桃李節【俱杜甫】　桃枝綴紅糝【韓文公】　桃源識
故蹊　桃源迷舊路【劉長卿】　溪水桃源路【馮琢菴】　夏園桃已熟紅臉點胭脂　向日分千笑迎風共一春　敷水小橋東涓涓照霧叢【溫飛卿】　花在舞樓空年年照舊叢【許渾】　開花必早落桃李不如松　桃李何處開此花非我春　桃李出深井花艷驚上春　自憐十五餘顏色桃李紅　憶與君別年種桃齊蛾眉　一往桃花源千春隔流水　奈何夭桃色坐嘆葑菲詩　所以桃李樹吐花竟不言【俱李白】　紅入桃花嫩靑㱕柳葉新　桃紅容若玉定似昔人迷　如行武陵暮欲問桃源宿　小桃知客意春盡始開花【俱杜甫】　爭開不待葉密綴欲無條【東坡】　莫迷行路客不似武陵回【韓忠獻】　為問東山上桃花幾樹開【馮琢菴】　禾黍不陽艷竟栽桃李春翻令力耕者半作賣花人【鄭谷】
殘夜迷春曉夭桃祛夜寒何人未粧洗先傍玉闌干【崔德符】　在處飄紅雨臨窗照夕陽何時淸禁裡一醉伴仙郞【王梅溪】　行逢二三月九州花相映川原曉服鮮桃李晨籹靚【韓文公】　天津三月時千門桃與李朝為斷腸花暮逐東流水　桃花四面發桃葉一枝開欲暮黃鸝囀傷心玉鏡臺淸箏向明月半夜春風來【王昌齡】　桃花如美人服飾靚以豐徘徊顧香影似為悅己容數枝有餘妍窈窕禁省中【韓子蒼】　初桃麗新彩照地吐其芳枝間留紫燕葉底發輕香飛花入露井交幹拂華堂若映窗前柳端疑紅粉粧【簡文帝】　傳道東柯谷深藏數十家對門藤葢瓦映竹水穿沙瘦地翻宜粟陽坡可種瓜舩人相近報但恐失桃花【杜甫】　一覩傾城貌千山斂夕霏露桃羞比艷汀月借生輝躡蹬雲迎
襪凌波水濺衣餘芳吹不散常繞渚煙飛【陸卿子】　桃花春水生白石今出沒搖蕩女蘿枝半掩靑天月不知舊行徑初拳幾枝蕨三載夜郎還於茲鍊金骨【李白】　分得玄都種依然玉洞春逶迤成曲徑爛熳及芳辰錦壘溪邊浪紅銷雨後塵武陵差可擬吾豈避秦人【申瑤泉】　一曲桃園樹平沙十里春落花紅勝錦藉草綠如茵野興邀詩伴村沽覓酒隣怕逢漁父問疑是避秦人【方九功】　世人種桃李皆在金張門攀折爭捷徑及此春風暄一朝天霜下榮耀難久存安知南山桂綠葉垂芳根淸陰亦可託何惜樹君園　桃花開東園含笑誇白日偶蒙東風榮生此艷陽質豈無佳人色但恐花不實宛轉龍火飛零落早相失詎知南山松獨立自蕭瑟　勸君莫拒盃春風笑人來桃李如舊識傾花向我
開流鶯啼碧樹明月窺金罍昨日朱顏子今日白髮催棘生石虎殿鹿走姑蘇臺自古帝王宅城闕閉黃埃君若不飲酒昔人安在哉　吳地桑葉綠吳蚕已三眠我家寄東魯誰種龜陰田春事已不及江行復湛然南風吹㱕心飛墮酒樓前樓東一樹桃枝葉拂靑煙此樹我所種別來向三年桃今與樓齊我行尚未旋嬌女出平陽折花倚桃邊折花不見我淚下如流泉小兒名伯禽與姊亦齊肩雙行桃樹下撫背復誰憐念此失次第肝腸日憂煎裂素寫遠意因之汶陽川【俱李白】　嬴氏亂天紀賢者避其世黃綺之商山伊人亦云逝往迹侵復湮來徑遂蕪廢相命肆農耕日入從所憩桑竹垂餘蔭菽稷隨時藝春蚕取長絲秋熟靡王稅荒路曖交通雞犬互鳴吠俎豆猶古法衣裳無新製童孺縱行歌斑
白歡遊詣草榮識節和木衰知風厲雖無紀曆誌四時自成歲怡然有餘樂于何勞智慧奇蹤隱五百一朝敞神界淳薄旣異源旋復還幽蔽借問遊方士焉測塵囂外願言躡輕風高舉尋吾𢍆【淵明】七言夾岸桃花錦浪紅【李白】　桃花亂落如紅雨　剪綃裁錦一重重【白樂天】　百媚桃花如欲語　桃花點地紅斑斑【高適】　桃花氣㬉眼如醉　不分桃花紅勝錦　紅芳落盡井邊桃　短短桃花臨水岸　點法桃花施小紅【俱杜甫】　玉自不言如桃李魚目笑之卞和耻　靑軒桃李能幾何流光欺人忽蹉跎【李太白】　此花不逐東流水晉客何因入洞來　日暮殘紅空落地無人解惜為誰開【白樂天】　還向萬莖深竹裡一枝斜臥碧流中【元槙】　重門深鎖無人見惟有碧桃千樹花【郞士元】　桃
花盡日隨流水洞在淸溪何處邊【張顛】　妃子紅酣對此君風流如在武陵春【白氏集】　母家昇上瑤池品先得春風一面粧【石曼卿】　綠萼紅葩曉態新風流如陣戰愁人【祌明逸】　草上紅多枝上稀芳條綠萼憶來時【歐陽公】　年年二月賣花天惟有小桃偏占先【梅聖俞】　十月江南號小春新陽已放一枝新【張芸叟】　一日出遊三日醉自知慙負小桃開　人間日月知多少坐見桃花爛熳時【俱劉原父】　可笑夭桃奈雪風山家墻外見疎紅【蔡君謨】　三月宮桃滿上林一花千萼費春心　一花五出尚可飲何况重重叠叠開【俱陶弼】　莫向東風恨開晚鳳城猶有未㱕人【王岐公】　春風過柳如絲綠晴日蒸桃出小紅【王介甫】　漁郎更覓桃源路除是人間别有天【朱文公】　小桃洗面添光澤未點
胭脂已自紅【竹窗畸士】　桃源自有長生路却是秦皇不得知【元友山】　問余何事栖碧山笑而不荅心自閑桃花流水杳然去别有天地非人間【李白】　緋桃一樹獨後發意若待我留芳菲淸香嫩蕋含不吐日日怪我來何遲【歐陽公】　手種桃李非無主野老墻低還是家恰似春風相欺得夜來吹折數枝花　奉乞桃栽一百根春前為送浣花村河陽縣裡雖無數濯錦江邊未滿園【俱杜甫】　紫陌紅塵拂面來無人不道看花回玄都觀裏桃千樹盡是劉郎去後栽　百畝庭中半是苔桃花淨盡菜花開種桃道士㱕何處前度劉郞今又來　山桃紅花滿上頭蜀江春水拍山流花紅易衰似郞意水流無限似儂愁【俱劉禹錫】　芙容脂肉綠雲鬟罨画樓臺靑黛山千樹桃花萬年藥不知何事憶人間【元
稹】　黃師塔前江水東春光因嬾傍微風桃花一簇開無主可愛深紅映淺紅【杜甫】　百葉雙桃晚更紅臨窗暎竹見玲瓏應知侍史㱕天上故伴仙郎宿禁中【韓愈】　細腰宮裏露桃新默默無言幾度春至竟息忘緣底事可憐金谷墮樓人【杜牧】　東風漸急夕陽斜一樹夭桃數日華為惜紅芳今夜裡不知和月落誰家【來鵠】　山桃野杏兩三栽樹樹繁花去後開今日主人相引看誰知曾是客移來【雍陶】　天上碧桃和露種日邊紅杏倚雲栽芙容生在秋江上不向東風怨未開【高蟾】　樹頭樹底覓殘紅一片西飛一片東自是桃花貪結子錯教人恨五更風【王建】　小樓西望那人家出屋香稍幾樹花只恐東風能作惡亂紅如雨墮窗紗【劉原父】　千朵穠芳倚樹斜一枝枝綴亂雲霞慿君莫厭臨風看
占斷春光是此花【白敏中】　衣裁緗纈態纖穠猶在瑤池午醉中嫌近淸明時節冷趂渠新火一番紅【曾裘父】　習習香薰薄薄煙杏遲梅早不同妍山亝盡日無鶯蚌只與幽人伴醉眠【种明逸】　舞衫歌扇舊因緣萬事傷心在目前雲物不殊鄉國異夭桃窗下背花眠【孫蕡】　一年春事又成空擁鼻微吟半醉中夾道桃花三月暮馬蹄無處避殘紅【張公舉】　空堦日晚雨纔乾小婢相隨倚画闌金釵悞掛緋桃上羅袂愁依翠竹寒【孫蕙】　孔雀屏開春夢幽水晶簾捲篆煙浮深宮盡日渾無事閒看桃花落御溝【杜贊】　風掃桃花片片飛夜闌不寐倚屏圍聲聲杜宇催㱕去不向郞啼向妾啼【鄧志謨】　秋夜佳人歌木蘭瀟湘幅上水雲寒誰教蕙帳留春色九月桃花鏡裏看【孫齊之】　芳郊晴日草萋萋千
樹桃花一鳥啼無數落紅隨水去又分春色入城西【丘陵】　不騁嬌姿媚艷陽却來冐雪並寒芳應嫌春色繁華態故學梅花淺淡粧【徐臣】　綠淺紅深醉眼濃殢人何處不迷踪飛時莫浪隨流水自有春濤可化龍【張銘盤】　雨後桃花作片飛風前柳絮點人衣春㱕不用怨風雨無雨無風春亦㱕【黃靜齊】　盡是劉郞手自栽劉郞去後幾番開東君有意能相顧蛺蝶無情也不來【朱淑真】　恰匝西園一徑通猗經霜盡野塘空桃花錯認東風㬉却與芙容闘小紅【趙信菴】　雙槳春風欵欵移斜陽平半落芳池不妨暫向橋邊駐更為桃花了一詩【陳月潭】　桃源花發幾番春聞說漁郞此問津秦帝謾勞方士遣神仙已是避秦人【蕭氷崖】　度索山頭駐彩霞蓬萊宮闕卽仙家共傳西苑千秋實已着東風一
樹花【焦漪園】　施朱施粉色俱好傾國傾城艷不同疑是蕋宮雙姊妹一時携手嫁東風【邵康節三色桃】　采藥人㱕聞木氣尋仙路遠夢桃花買來山釀全如水易解昏昏到日斜【陸雲西】　欲留王母盤中核兼采秦人洞裡薪此事渺茫花笑我不如聮賞故園春【王梅溪】　桃源只在市城邊錦瑟明粧滿画舩莫怪道人回首處朝來暮去已年年【孫淇澳】　夭桃灼灼倚窗前春色繽紛帶紫煙昨夜雨聲來枕上惜花人聽不曾眠【儲氏】　小徑升堂舊不斜五株桃樹亦從遮高秋總饋貧人實來歲還舒滿眼花簾戶每宜通乳燕兒童莫信打慈鵶寡妻群盗非今日天下車書正一家【杜甫】　煗觸衣襟漠漠香間梅遮柳不勝芳數枝艷拂文君酒半里紅欹宋玉墻盡日無人疑悵望有時經雨乍淒涼舊山山
下還如此回首東風一斷腸【羅隱】　洛陽城東桃李花飛來飛去落誰家幽閨女兒愛顏色坐見落花長嘆息今歲花開君不待明年花開復誰在故人不共洛陽東今來空對落花風年年歲歲花相似歲歲年年人不同【賈曾】　笑披初服返林臯小築精廬牓慕陶已買扁舟浮綠水更依踈柳插紅桃春風荏苒來三徑歲月侵尋入二毛却笑文章緣業在篋書重簡課兒曹【張虛菴】　江上人家桃樹枝春寒細雨入疎籬影遭碧水潛勾引風妬紅花却倒吹吹花困嬾旁舟楫水光風力俱相怯赤憎輕薄遮人懷珍重分明不來折溼久飛遲半欲高縈沙惹草細于毛蜜蜂蝴蝶生成性偷眼蜻蜓避百勞【杜甫】　竹徑寥寥空碧苔雙星忽漫照高臺唾飛白玉風前落舄度靑雲江上來螭尾淸班原帝侍虎頭詞
客總仙才相逢莫問年來事惟有桃花似舊開【曹大章】　上苑夭桃自作行劉郞去後幾回芳厭從年少追新賞閒對宮花識舊香欲贈佳人非泛洧好紉幽佩與沉湘鶴林神女無消息為問何由返帝鄉【東坡】　誰家有女腰如束雙眸剪水肌凝玉褪紅香汗溼鮫綃低壓嬌花鬢雲綠春光瀲灧春晝長春風撲面春花香一聲環珮鳴丁當自臨鸞鏡勻新粧【趙信菴】　萬山廻合似天台二月桃花已遍開映水却疑乘浪煗緣崖故是倚雲栽亂紅飛雨沾衣袂碎錦分霞入酒盃謾道武陵仙路遠探奇有客問津來【申瑤泉】　露井花時露未晞紫文丹萼闘芳菲佳人南國還嬌艷仙種西池定是非浥雨别含濃淡態籠煙怯逗淺深暉祗緣瓊貌難為侶獨傍房陵片玉飛【方廣德】詞瑤草一何碧春入武陵溪
溪上夭桃無數花上有黃鸝我欲穿花尋路直入白雲深處浩氣展虹霓祗恐花深處紅露溼人衣○坐白石欹玉枕拂金徽謫仙何處無人伴我白螺盃我為靈芝仙草不為朱唇丹臉長嘯亦何為醉舞下山去明月逐人㱕【黃山谷水調歌頭】　嶺梅香雪飄零盡繁杏枝頭猶未小桃一種妖嬈偏占春工用意微噴丹砂半含朝露粉墻低倚是誰家小女嬌癡怨别空凝涕東風裡○好是佳人半醉近橫波一枝爭媚玄都觀裡武陵溪上空隨流水悵恨如紅雨風不定五更天氣念當年門裡如今陌上酒離人淚【晁次膺水龍吟】　碧桃天上栽和露不是凡花數亂山深處水縈廻可惜一枝如画向誰開○輕寒細雨情何限不道春難管為君沉醉一何妨只怕酒醒時候斷人腸【秦少游虞美人】　醉漾輕舟
信流引到花深處塵緣相悞無計花間住○煙水茫茫回首斜陽暮山無數亂紅如雨不記來時路【秦少游點絳唇】　穠艷嬌春春娩婉雨借風饒學得宮粧淺愛把綠睂都不展無言脉脉情何恨○花下當時紅粉面準擬新年都向花前見爭奈武陵人易散丹靑傳得閨中怨【王導輔蝶戀花】　十年花底承朝露看到江南樹洛陽城裡又東風未必桃花得似舊時紅○胭脂睡起春纔好應恨人空老心情雖在只吟詩白髮劉郞孤負可憐枝【陳去非虞美人】　柳帶榆錢又還是淸明寒食正滿園羅綺滿城簫笛花樹得晴紅欲染遠山過雨靑如滴問江南池館有誰來江南客○烏衣巷今猶昔烏衣事今難覓但年年燕子晚煙斜日抖擻一春塵土債悲涼萬古英雄迹且芳樽隨分趂芳時休虛擲【鄭履齋
滿江紅】
子／醫家／群芳譜／亨部／果譜／果譜三／荔枝／麗藻散語等(P.7-1)..[明末刻本]
○麗藻散語側生荔枝【左思】　綠葉雲舒朱實星映【孔稚圭】　荔枝丹兮蕉葉黃
雜餚蔬兮進侯堂【東坡韓廟碑】序白樂天荔枝圖曰荔枝生巴峽間形狀團團如帳葢葉如桂冬靑花如橘春榮實如丹夏熟朵如蒲桃核如琴軫殼如紅繒膜如紫綃瓤肉潔白如氷雪漿液甘酸如醴酪大畧如彼其實過之如離本枝一日色變二日香變三日味變四五日香色味盡去也　南海郡出荔枝焉每至季夏其實乃熟狀甚環詭味特甘滋百果之中無一可比余往在西掖嘗盛稱之諸公莫之知固未之信唯舍人彭城劉侯弱年累遷經於南海一聞斯談倍復嘉嘆以為甘美之極也又謂龍眼凡果而與荔枝齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追敘往心夫物以不知為輕味以無味而疑遠不可驗終
焉永屈况物有未効之用而身在無譽之間苟無深知與彼亦何以異也因導揚其實遂作此賦云【張九齡荔枝賦序】論荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離枝盖夸言無有是也東京交趾七郡貢生荔枝十里一置五里一堠晝夜奔騰有毒蟲猛獸之害臨武長唐羗上書言狀詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寳中妃子尤愛嗜涪州歲命驛致時之詞人多所稱詠張九齡賦之以託意白居易刺忠州旣形於詩圖而序之雖髣髴顏色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛之餘色香味之存者亡幾矣是生荔枝中國未
始見之也九齡居易雖見新實驗今之廣南州郡與夔梓之間所出大率早熟肌肉薄而味甘酸其精好者僅比東閩之下等是二人者亦未遇真荔枝也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎盖亦有之而未始遇乎人也予家莆陽再臨泉福二郡十年往還道由鄉國每得其尤者命一寫生萃集旣多因而題目以為倡始夫以一木之實生於海濱之險地遠而能名徹上京外被夷狄重於當世是亦有足貴者其於果品卓然第一然性最高寒不堪移植而又道里遼絕曾不得班盧橘江橙之右少發光彩此所以為之歎惜而不可不述也【荔枝譜論第一篇】　興化軍風俗園池勝處惟荔枝當其熟時雖有他果不復見省大重陳
紫富室大家歲或不嘗雖别品千計不為滿意陳氏欲採摘必先閉戶隔墻入錢度錢與之得者自以為幸不敢較其直之多少也列陳紫之所長以例衆品其樹晚熟其實廣上而圓下大可徑寸有五分香氣清遠色澤鮮紫殼薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而狀也荔枝以甘為味雖有千株莫有同者過甘與淡失味之中惟陳紫之於色香味自拔其類此所以為天下第一也凡荔枝皮膜形色一有類陳紫則已為中品若夫厚皮尖刺肌理黃色附核而赤食之有查食已而澁雖無酢味亦自下等矣【荔枝譜論第二篇】　福州種植最多延施施音亦原野洪塘水西尤其盛處一家之有至於萬株城中當州署之北鬰為林麓暑雨初霽晚日照耀絳囊
翠葉鮮明蔽映數里之間焜如星火非名画之可傳而精思之可入也觀覽之勝無與為比初着花時商人計林斷之以立劵若後豐寡商人知之不計美惡悉為紅鹽水浮陸轉以入京師外至比戎西夏其東南舟行新羅日本琉球大食之屬莫不愛好重利以酬之故商人販益廣而鄉人種益多一歲之出不知幾千萬億而鄉人得飫食者盖鮮以其斷林鬻之也品目總三十有三惟江家綠為州之第一【荔枝譜論第三篇俱蔡君謨】　牡丹花之絕而無甘實荔枝果之絕而無名花昔樂天有感於二物矣然斯二者惟不兼萬物之美故各得其精造化之理宜如此也余少游洛陽花之盛處也因為牡丹作記君謨閩人也故能識荔枝而譜之因念昔人嘗有感二物而二人者適各得其一之詳故書其所血去聲
以然而附於君謨之譜末【歐陽公荔枝譜後論】　莆田荔枝名品皆出天成雖以其核種之終與其木不相類宋香之後無宋香所存者孫枝爾陳紫之後無陳紫過墻則為小陳紫矣筆談謂焦核荔枝令勿生旁枝其核自小里人謂不然此果形狀變態百出不可以理求或似龍牙或類鳳爪釵頭之可簪綠珠之旁綴是豈人力所能加哉初方氏有樹結實數千顆欲重其名以二百顆送蔡忠惠公紿以常歲所產止此公為目之曰方家紅著之於譜印證其妄自後華實雖極繁茂逮至成熟所存者未嘗越二百遂成語讖此叚已載遯齋閑覽中郡士黃處權復志其詳如此【容齋隨筆】賦暖若春雲之興森若橫天之彗湛若大厦之容鬰若峻岳之勢修𠏉紛錯綠葉蓁蓁灼灼若朝霞之映日離離若繁
星之著天皮似丹罽罽音計膚如明璫潤侔和璧奇踰五黃仰嘆麗表俯嘗嘉味口含甘液腹受芳氣兼五滋而無常主不知百和之所出出音綴卓絕類而無儔超衆果而獨貴【王逸】　果之美者厥有荔枝雖受氣於震方實稟精於火離乃作酸於此裔爰負陽以從宜蒙休和之所播涉寒暑而匪虧下合圍以犀傍蔭畆而抱規紫文紺理黛葉細枝蓊茸霮霮音淡䨴䨴音兌環合棼纚如葢之張如帷之埀雲烟沃若孔翠于斯靈根所盤不高不卑陋下澤之沮洳惡層崖之險巇彼前志之或妄何側生之見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其花但旨其實如有意乎端本故微文而妙質蒂葯房而捽萃皮龍鱗以駢比膚玉英而含澤色江䓑以吐日朱苞剖明璫出冏然數寸猶不可匹未玉齒
而殆銷雖瓊漿而可軼彼衆味而有五此甘滋之不一伊醇淑之無筭非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於柑橘援蒲萄以見擬亦古人之深失若乃華軒洞開嘉賓四會時當燠煜煜音欲客或煩憒斯果在御莫不心侈而體泰信琱盤之仙液實玳筵之綺繢有終食於累百愈益氣而理內故無厭於所甘雖不貪而必愛沉美李而莫取浮甘瓜而自退豈一座之所榮𠜍四時而為最夫其貴可以薦宗廟珍可以羞王公亭十里兮莫致門九重兮曷通山五嶠兮白雲江千里兮青楓何斯美之獨遠嗟爾命之不逢每被誚於凡口罕獲知於貴躬柿何稱乎梁侯梨何幸乎張公亦因地之所遇孰能辨乎其中哉【張九齡荔枝賦】歌行南村楮楮與盧楊梅盧橘也北
村盧白衣靑葉冬不枯垂黃綴紫烟雨裏特與荔枝為先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麄先生洗醆酌桂醑氷盤薦此頳虬珠似開江鰩斫玉柱更洗河豚烹腹腴我生涉世本為口一官久已輕蓴鱸人間何者非夢幻南來萬里真良圖　十里一置飛塵灰五里一堠兵火催顛坑什谷相枕籍知是荔枝龍眼來飛車跨山鶻橫海風枝露葉如新採宮中美人一破顏驚塵濺血流千載永元荔枝來交州天寳歲貢取之涪至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意
年年闘品充官茶吾君所乏豈此物致養口體何陋耶洛陽相君忠孝家可憐亦進姚黃花【俱東坡】　炎精孕秀多靈植荔枝佳名聞自昔絳囊剖雪出琱盤尋常百果無顏色閩天六月雨初晴星火熒熒耀川澤歘如彩鳳戲翺翔爛若彤雲堆翕爀中郎裁品三十二陳紫方紅𠜍儔匹鹽蒸蜜漬尚絕倫啄瓊空羡南飛翼我聞政和全盛時貢輸不减開元日涪州距雍已云遠况此奔馳來海側繡衣使者動輶車黃𥿄封林遍阡陌浮航走轍空四郊妙品人間無復得似聞供給只纖毫往往盡入公侯宅驪山廢苑狐兔靜艮嶽新宮鼙鼓急繁華今古共凄凉遶樹行吟悲野客西風刮地戰塵昏一聽胡笳䨇淚滴【陳簡齋】詩五言輕紅擘荔枝【杜少陵】　蠻果餐蕉枝【山谷】　一色鮮猩血【程金紫】　憶昔
南海使奔騰獻荔枝【杜少陵】　莆陽荔枝丹皺殼紅飣蜜【梅聖俞】　荔枝幾時熟枝頭花正繁【東坡】　新來嘗小綠又勝擘輕紅【石屏】　火齊驪龍脫紅綃玉露團謫居深不負沉醉亦何難【張芸叟】　丞相祠堂下將軍大樹傍炎雲駢火食瑞露酌天漿爛紫垂先熟高紅掛遠揚分甘徧鈴下也到黑衣郎【東坡】　五月南游渴欣逢荔子丹殼勻仙鶴頂肉露水晶丸色映離為火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中乾一簇氷蠶繭千苞火鳳𠜍隔瓤銀葉嫩透膜玉漿寒【陶弼】　南州積炎德嘉樹凌冬綠薰風海上來丹荔逾夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱
迨今糟粕餘猶足驚凡目憶初成上林四方會奇木使臣得安榴天馬來苜蓿擢身自幽遐託地幸滲漉我欲咎真宰喟茲限荒服將非名實雄百果為羞縮區區化工意聊爾存衆族【劉貢父】　奇物標南上芳林對北堂素華春漠漠丹寳夏煌煌葉捧低垂戶枝擎重壓墻始因風弄色漸與日爭光夕訝條懸火朝疑樹點粧深於紅躑躅大較白檳榔星綴連心朵珠排耀眼房紫羅裁襯縠白玉裏填囊早歲曾聞說今朝始摘嘗嚼疑天上味嗅異世間香潤勝蓮生水鮮逾橘得霜臙脂掌中顆甘露舌頭漿物少尤珍重天高苦渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白見潘郎【白樂天】七言花旌難老隔年芳　墻頭
荔子已爛斑【俱程金紫】　荔子凝丹摘晚鮮【蔡君謨】　黃金小帶荔枝垂【薩天錫】　南賓佳實傳名久【劉原父】　曉風凍作氷晶團【楊誠齋】　絳衣仙子過中元絳殼囊收白露團【蘇穎濱】　映我綠衫渾不見對公銀印最相鮮　香連翠葉真堪畫紅透靑籠實可憐　摘來正帶陵晨露寄去須慿下水船【俱白樂天】　炎方每續朱櫻獻玉座應悲白露團【杜少陵】　葉似楊梅蒸霧雨花如盧橘傲風霜【東坡】　紅錦皺縫包玉液靑綃斜剪襯金丸【汪內翰】　光射腰金陵寳印影回殿砌拂猗蘭【洪駒父】　五月照江鴨頭綠六月連山柘枝紅　天與蹙紅裝寳髻更挼猩血染殷紅【俱山谷】　紅消白瘦香猶在想見當年十八娘　托根曾是三山下結實應歸萬木先【俱穎濱】　綠幄翠籠文縠皺絳囊包就寸珠圓
【程金紫】　春甌水動茶花白日落雲生荔子紅【晁冲之】　海山珠樹玉斕斑擬擘炎雲覲玉顏【王在丞】　白蓮近揖三千女丹荔遐招十八娘【周文忠】　蘭蕙香浮衿解後雪氷膚在酒酣間【曾文清】　水晶透膜輕含液絳縠離苞未變香【朱待制】　臨水釅粧新雨後出墻背向曉風西【楊誠齋】　風枝露葉走筠籠玉潤氷寒擘皺紅【方秋崖】　玉潤氷清不受塵仙衣裁剪絳紗新千門萬戶誰曾得只有昭陽第一人【曾南豐】　羅浮山下四時春盧橘楊梅次第新日啖荔枝三百顆不妨長作嶺南人【東坡】　絳衣搖曳綻氷肌依約華清出浴時何物鴉兒驅不去前身恐是食酥兒【李梅亭】　仙果移從海上山露華供液鶴分丹硃砂芒刺羞紅顆龍目團圓避赤丸【洪駒父】　厚葉纖枝雜絳囊使君分寄驛人忙彩
毫封處曾留筆箬片開時不减香【蔡端明】　憶昔瀘戎摘荔枝青楓隱映石逶迤京華應見無顏色紅顆酸甜只自知【杜甫】　遐方不許貢珍奇密詔惟教進荔枝漢武碧桃爭比得枉令方朔號偷兒【韓渥】　昨日閩中進荔枝君王親受幸龍池先將並蒂盛金盒密賜修儀盡不知【王濟】　封開玉露鷄𠜍澁葉襯金盤鶴頂鮮想得佳人微露齒翠釵先取一枝懸■■　巧裁絳片褁璚漿崖蜜天然有異香應是仙人金掌露待成氷入茜羅囊　■　側生野岸及江浦不熟丹宮滿玉壺雲壑布衣駘背死勞人害馬翠眉須【杜子美】　長安回首繡成堆山頂千門次第開一騎紅塵妃子笑無人知是荔枝來【杜牧】　風韻能令百果低難將盧橘闘新奇品題自合還詩祖模寫何妨覔画師【劉後村】　絳袖氷肌画
本難駢肩含笑倚闌干淸霜且莫來相妒聞道佳人不耐寒【王藎臣】　王公權家荔子綠寥致平家綠荔枝試傾一杯重碧色快擘千顆輕紅肌誰能同此最勝味唯有老杜東樓詩【黃山谷】　托根初不異南山十八妖嬈帶沃丹玉潤滿苞甘露液文綃團蹙絳紗丸便為仙苑千年果回笑幽皋九畹蘭【張無極】　錦筵火齊堆金盤五月甘漿破齒寒南國已隨朱夏熟北人猶作画圖看烟嵐不續丹櫻獻玉座空悲羯鼓殘相見任誇䨇蒂美多情莫唱水晶丸【劉貢父】詞五嶺麥秋殘荔子初丹絳紗囊裡水晶丸可惜天教生處遠不近長安　往事憶開元妃子偏憐一從魂散馬嵬關只有紅塵無驛使滿眼驪山【歐陽公】　憶昔謫巴蠻荔子親攀氷肌照映柘枝𠜍日擘輕紅三百顆一味甘寒　重入鬼門關
也似人間一䨇和葉插雲鬟賴得清湘燕玉面同倚欄杵【黃山谷俱浪淘沙】　閩溪珍獻過海雲帆來似箭玉座金盤不貢奇葩四十年　輕紅釃白雅稱佳人纖手擘骨瘦肌香恰似當年十八娘【東坡减字木蘭花】　名與牡丹聮譜南珍獨比江瑤閩山入貢冠南朝露葉風枝裊裊　香玉滿苞仙液皺紅圓蹙鮫綃華淸宮殿蜀山遙一騎紅塵失笑【康伯可西江月】　霓裳弄月氷肌不受人間熱分明蜜露枝枝結碧樹珊瑚容易與君折　玉環舊事誰能說迢遙驛路香風徹故人莫恨東南别不寄梅花千里寄紅雪【韓南澗醉落魄】　只說閩山錦繡帷忽從團扇得生枝皺紅衫子映豐肌　春線應憐壺漏永夜深頻見燭花催塵飛一騎憶來時【張子湖浣溪沙】　紅粉裡絳金裳一巵仙酒艷晨粧醉溫柔
别有鄉　清暑殿偶風凉雞頭擘破誤君王泣梨花春夢長【李方舟㨶練子】　粉筆丹青描未得金鍼綵線功難敵誰傍暗叢輕採摘淅淅船頭觸散䨇鸂𪅍　夜雨染成天水質朝陽烘出臙脂色落又開人共惜秋風逼盤中已見新蓮的【晏叔原漁家傲】
子／醫家／群芳譜／亨部／果譜／果譜三／石榴／麗藻散語等(P.24-1)..[明末刻本]
○麗藻散語縹葉翠萼紅華絳采烈照泉石芬披山海【江淹】　丹葩結秀朱實星懸接翠萼於綠葉冐紅牙於丹鬚　千房同膜十子如一【潘岳】　剖之則珠散含之則氷釋【張載】　披綠葉於修條綴朱華於弱𠏉豈金翠之足珍實茲葩之可玩　新莖擢潤膏葉垂腴丹暉綴於朱房緗的點乎紅鬚【潘岳】　風觸枝而翻蘤雨淋𠏉而殞芬環青軒而燧列繞翠波而星分【顏氏】　其在晨也灼若九日之栖扶桑其在夕也爽若燭龍之吐潛光【傅玄】歌蟬噪秋枝槐葉黃石榴香老愁寒霜流霞色染紫鶯粟黃蠟𥿄褁紅瓠房玉刻氷壺含霧濕斕斑似帶湘娥泣蕭娘初嫁嗜甘酸嚼破水晶千萬粒【皮日休】詩五言花宜插鬂紅【飛卿】　榴開帶酒紅【張說】　鮮葩猩血染【楊文公】　蠟珠攢作帶
緗綵剪成叢【溫飛卿】　葉翠如新剪花紅似舊栽【梁元帝】　新枝含淺綠晚萼帶深紅【隋魏彥】　畏日助殷紅過雨滌濃翠【溫公】　都緣賦色淺遂不趂春繁【宋景文淡紅】　塗林未應發春暮轉相催燃燈疑夜火連珠勝早梅【梁元帝】　安榴若拳石中蘊丹砂粒剖之珠滿盤不待鮫人泣【梅聖俞】　日烘古錦囊露浥紅瑪瑙玉池嚥清肥三彭跡如掃【范至能】　靈囿同嘉稱幽山有奇質停采久彌鮮含華豈期實長願微名隱無使孤株出【沈約】　弱植不盈尺遠意駐蓬瀛月寒空堦曙幽夢彩雲生糞壤攫珠樹莓苔插瓊英芳根閟顏色徂歲為誰榮【柳子厚】　庭前安榴樹花稀更可憐靑旌擁絳節伴我作神仙遲日耿不暮微雲眩彌鮮一尊兼百慮心賞覺悠然【陳簡齋】　榴枝苦多雨過熟折已半秋雷石
罌破曉日丹砂爛任從琱俎登豈待霜刀判張騫西使時蒟蒟音舉醬同歸漢【梅聖俞】　魯女東窓下海榴世所稀珊瑚映綠水未足比光輝淸香隨風發落日好鳥歸願為東南枝低舉拂羅衣無由共攀折引領望金扉【李白】　何年安石國萬里貢榴花迢逓河源遠因依漢使槎酸辛犯葱嶺憔悴涉龍沙初到標珍木多來比亂麻深拋故園裏少種貴人家惟我荊州見憐君胡地賖【元微之】　春去花隨盡紅榴暖欲然後時何所恨處獨不祈憐葉葉自相偶重重久更鮮流珠沾暑雨改色淡朝烟着子專寒酒移根擅化權愧非無價手刻畫竟難傳【陳無己】　綠葉裁烟翠紅英動日華新簾裙透影踈牖燭籠紗委作金爐焰飄成玉砌霞乍驚珠綴密終誤繡幃奢琥珀烘梳碎胭脂嫩頰搽風翻一林火電轉五雲車
絳帳迎霄日芙蓉綻早芽淺深俱隱映前後各分葩宿露低蓮臉朝光借綺霞暗紅徒繳繞濯錦莫周遮俗態能嫌舊芳姿尚可嘉【元微之】　炎州氣序異十月榴始華是誰初植此石罅抽根斜綠陰蔽朝曦朱艷奪暮霞始猶一二枝俄已千百葩染人不能就畫史無以加洛陽擅牡丹久矣埋胡沙蜀州誇海棠邈然隔夔巴安知籬壁間亦有尤物耶坐令農圃室化為金張家詩人好摸擬凍蘂并寒槎斯篇儻令見無乃譏吾奢【劉後村】七言石榴花發滿溪津【李賀】　風翻火焰欲燒天【白樂天】　海榴紅綻錦窠新【元微之】　胭脂新染薄羅裳【謝幼槃】　紅纈誰家合羅袴【古詩】　江上年年小雪遲年光獨報海榴知【李嘉運】　薰風四月濃芳歇火玉燒枝拂露華【劉原父】　安石榴花開最遲絳裙深樹
出幽扉【東坡】　日烘麗萼紅縈火雨過柔條綠噴烟【李廸】　綠葉晚鶯啼處密紅房初日照時繁【歐陽公】　春花開盡見深紅夏葉始繁明淺綠【梅聖俞】　霜風擊破錦香囊鸚鵡啄殘紅豆顆【莊布】　霧縠作房珠作骨水晶為粒玉為漿【楊廷秀】　瑤階飛盡石榴花日轉晶簾影欲斜【許景樊女郎】　庭榴結實墊芳叢一夜飛霜染茜容萬子同苞無異質金房玉隔謾重重【劉彥冲】　五月榴花照眼明枝間時見子初成可憐此地無車馬顛倒青苔落絳英【韓昌黎】　幾年封植愛芳叢韶艷朱顏竟不同從此休論上春事看成古木對衰翁【柳子厚】　蹙蹙生紅露滴珠薰風深幌曉粧初折來戴朵頻拈看應訝羅裙色不如【武朝宗】　似火山榴映小山繁中能薄艷中閑一朵佳人玉釵上祗疑燒却碧雲鬟【杜牧
之】　五月榴花忽見春白頭還喜一番新可能畧不解春意只有尋枝摘葉人【陳后山】　吳中四月尚餘寒細雨霏霏怯倚闌老子真成興不淺榴花折得一枝看【陸放翁】　待闕南風欲炷香東風折併住西堂石榴已着乾紅蕾却問春歸為底忙　蒨羅皺薄剪薰風已自開花蒂亦同不肯染時輕着色却將密綠護深紅【俱楊誠齋】　不住宮鶯喚曉粧紅榴綠艾暎年芳內中闘得同心草把向燈前欲斷腸【車大任】　紅綿拭鏡照宮紗画就䨇眉八字斜蓮歩輕移何處去階前笑折石榴花【魏鵬】　日向午臨疑噴火雨從晨洗欲流脂酡顏賸照䨇眸醉珠腹還成百子奇【張銘盤】　翠袖參差瑞色新稜𡾓老幹擁祥雲無邊生意包㴠厚滿腹珠璣取次陳【王藎臣】　一叢千朵壓欄杆剪碎紅綃却作團風裊舞
腰香不盡露銷粧臉淚成乾薔薇帶刺攀常懶菡萏生泥玩亦難不及此花簷戶下任人攀折儘人看【韓昌黎】　陰霾渺渺接江鄉登陸猶褰未涉裳入晚天容糊水色拂明雲影帽山光悶拈昌歜嗟香玉披讀離騷玩徹章最是荷榴兩懷古對人無語濕紅粧【陳肥遯】　一夜春工綻絳囊碧油枝上晝煌煌風勻秪似調紅露日煗惟憂化赤霜火齊滿枝燒夜月金津含蕊滴朝陽不知桂樹知情否無限同遊阻陸郞【皮日休】　春花落盡海榴開奇種誰分寳地栽斜日捲簾深色映晚風隔座暗香來披襟更擬頻燒燭把臂何妨數舉杯最愛芳時看不去繁枝折向月中廻【方九功】　塗林踈樹自離離入眼紅膚總不遺若為連珠過沈約何來新築伴潘尼金房半圻珠駢落霜葉平翻玉並欹還記葡萄槎上種
折來那不稱同時【方廣德】詞翠樹芳條颭灼灼裙腰初染佳人携手弄芳菲綠陰紅影方展䨇紋簟　插花照影窺鸞鑑只恐芳容減不堪零落春晚青苔雨後深紅點【歐陽公梁州令】　乳燕飛華屋悄無人桐陰轉午晚凉新浴手弄生綃白團扇扇手一時似玉漸困倚孤眠清熟簾外誰來推繡戶枉敎人夢斷瑤臺曲又却是風敲竹　石榴半吐紅巾蹙待乳花浪蘂都盡伴君幽獨濃艷一枝細看取芳心千重似束又恐被西風驚綠若待得君來此向花前對酒不忍觸共粉淚兩簌簌【東坡賀新郎】　紫陌尋春去紅塵拂面來無人不道看花回惟見石榴新蕋一枝開　水簟堆雲髻金樽灧玉醅綠陰青子莫相催留取紅巾千點照池臺【■■南歌子】　深庭邃館鎖清風榴花芳艷濃陽光染就欲燒空
誰能窺化工　觀物外喻聲中靈砂别有功若將一粒比花容金丹色又紅【■■阮郎歸】
子／醫家／群芳譜／亨部／果譜／果譜四／藕／麗藻散語等(P.35-1)..[明末刻本]
○麗藻散語隰有荷華　彼澤之陂有蒲與荷【詩】　荷為衣兮蕙為帶　雧芙蓉
以為裳　搴芙容于木末【離騷】　焚芰製而裂荷衣【北山移文】　灼若芙容出綠波【曹植】　河北擢歌之妹江南採蓮之女春水廣兮檝潺湲秋風駛兮舟容與【江淹】　澤芝芳艷擅奇水屬煉氣紅荷比符縹玉【顏延之】傳君子諱蓮或又謂諱菡萏字芙蕖相傳為神仙家流世居太華山玉井中始祖有諱碧藕者壽千歲成周時因西王母進見穆天子陪宴瑤池上子孫散處其根泒世襲其名亦曰藕咸潔白聰明意氣淸虛自以仙流弗與生民伍隱遁不見于世苟可蔽身雖污泥重淵沒齒不怨時人為之謠曰平生水雲姿七星羅心胸豈無絲毫益上禆天子聰而不自薦達胡為乎泥中藕聞亦不介意世有好而訪之者輒強與㱕竟不辤謝第求澡雪以徃任其指使或療渴治病養老慈幼娛賓客供
祭祀靡不順承雖刳股臠體不憚藕生茄茄端楷離立屹然有出塵之志茄生荷荷為人圓渾能紉緝為衣與楚畹蘭氏齊名見稱于三閭大夫又嘗為桮棬屈體輪菌如象鼻狀授客吸酒號碧筒杯東坡見其遺製酌酒試之嘆曰碧盌旣作象鼻彎白酒猶帶荷心苦藝絕當時後人無能效之者傳十葉至君子君子質羸氣盈心芳貌溢內視欿然不足外觀珮服鮮整光燁可愛盡得羽化之術飄然有高世之志因辟榖于人間世無所好惟日引淸漣以自娛濯古有東昏侯寵貴嬪愛君子姿色令與潘妃進履君子愀然侯範金肖像代焉唐明皇鑿太液池與楊貴妃游宴其中近臣將相或不得時至君子侍從其間不少刻舍左右會祿山之亂遂引去釋有金仙氏雅知君子齋潔留叅侍世尊君子惡其異
己不果留釋剡木勒像遣之自是流落江湖甘同草芥不希薦達番禺程九齡遇諸巷望見驚喜亟拜曰吾先夫子從周先生遊周先生友愛君子君子吾先夫子師友也敢不拜時薰風徐來君子欣然起舞笑媚相迎恨相見之晚九齡固請以㱕下榻佇壺汲淸漣以奉顧諸子姓曰君子吾方外友也可善事之日鉤簾去屏蔽洒掃左右惟恐失君子歡君子不時見每盛夏東日方興振衣起立吟風洒露逍遙欣躍已而徘徊顧望移午歛體握固噤不露半唇數日卸服委其心而蛻去至時復來來去皆在壺中人莫能窺其跡九齡益奇之謂曰昔費長房遇壺公能荅鬼使社今吾其為長房乎因自號小壺公神仙家自希夷之後不傳世無能知者君子知之亦欲傳世顧非其人雖傳不解嘗以其畧示九齡
不盡解因俟其去而視其遺玉蛹纍纍私啖之瓊液滿嚥兩臉駸駸君子之色君子㱕九齡有異人過而相曰何物老媼生此寧馨兒神淸骨潤徃來人世壽未可量也昔見其浴漢昭帝柳池中芳氣襲人又見其在華山頂上人得其丹服之輒羽化今已數百年顧在此九齡聞之愈敬信奉之不少怠【葉受】說水陸草木之花可愛者甚蕃昔陶淵明愛菊自李唐以來世人甚愛牡丹予獨愛蓮出淤泥而不染濯漣漪而不妖中通外直不蔓不枝香遠益淸亭亭淨植可遠觀而不可褻翫焉予謂菊花之隱逸者也牡丹花之富貴者也蓮花之君子者也噫菊之愛陶後鮮有聞蓮之愛同予者何人牡丹之愛宜乎衆矣【周茂叔】　藕藏于水其自處卑無所加焉其所與汙潔白自若中有孔焉不偶不生若此
可以偶物矣茄無附枝泥不能汙水不能沒挺出而立若此可以加物矣蓮旣有以自白又會而屬焉若此可以連物矣𧂄實若𦥜隨昏昕闔闢焉蕸假根以立而不如藕之有所偶假莖以出而不如茄之有所加假華以生而不如蓮之有所連𧂄之有也若此可謂遐矣夫物者終必吐連物者終于散偶物者或析之加物亦不可謂常故遐在此不在彼也蔤退藏于無用而可用可見者本焉若此可以密矣合此衆美則可以荷物可以為芙可以為渠故曰荷芙蕖【字說】賦感衣裳于楚賦詠憂思于陳詩訪群英之艷絕標高名于澤芝會春陂乎夕張搴芙容而水嬉抽我衿之桂蘭點子吻之瑜辭選群芳之徽號抱茲性之淸芬稟若華之驚絕測淲池之光潔爍彤輝之明媚粲雕霞之繁悅顧椒
丘而非偶豈圓桃而而能埒彪炳以蒨藻翠景而紅波靑房兮規接紫的兮圓羅樹妖遙之弱𠏉散菡萏之輕荷上星光而倒景下龍鱗而隱波戱錦鱗而夕映曜繡羽以晨過結游童之湘吹起榜妾之紅歌僃日月之溫麗非盛明而謂何若乃當融風之暄盪承暑雨之平渥被瑤塘之周流繞金渠之屈曲排積霧而楊芳鏡洞泉而含綠葉析水以為珠條集露而成玉潤蓬山之瓊膏輝䓤河之銀燭冠五華於仙草超四照於靈木雜衆姿於開卷閱群貌於昏明無長袖之容止信一笑之空城森紫葉以上擢紛湘蕋而下傾根雖割而琯徹柯旣解而絲縈感盛衰之可懷質始終而常淸故其為方也綢繆其為媚也奔發對粧則色姝比蘭則香越汎明綵於宵波飛澄華於曉月陋荊姬之朱顏笑夏女之光髮
恨狎世而貽賤徒愛存而賞沒雖凌群以擅奇終從歲而零歇【鮑明遠】　非登高可以賦者唯採蓮而已矣况洞庭兮紫波復瀟湘兮綠水或暑雨兮朝霽乍涼飈兮暮起黛葉靑跗烟周五湖紅葩蘤電鑠千里尤見重于幽客信作謠于君子爾其珍族廣茂淑類博傳藻河渭之空曲被沮漳之淪連燭燈灣而爛爛亘沙漲之田田豈值水區澤國江漘海壖是以吳娃越艷鄭婉秦妍感靈翹于上節悅瑞色于中年錦帆映浦羅衣塞川飛木蘭之画楫駕芙容之綺船問子何去幽澤採蓮已矣哉誠不知其所以然賞由物召興以情遷故其遊泳一致悲欣萬緒至若金室麗妃璇宮佚女傷鳳臺之寂莫厭鸞扃之閑處侍飲南津陪歡北渚見磯岸之紆直覿旌旄之低舉上苑神池芳林御陂樓陰架沚殿彩乘
漪張拜洛之容衛僃橫汾之羽儀簫鼓發兮龍文動鱗羽喧兮鷁首移咸靚粧而麗服各分鶩而並馳蘋縈槳碍荇觸舩危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜時歲兮易晚傷君王兮未知折紺房與緗菂攬紅葩及碧枝廻綃裙兮竊獨嘆歩羅襪兮私自奇莫不驚香悼色畏别傷離復有濯宮年少期門公子翠髮蛾眉頳唇皓齒傅粉蘭堂之上偷香椒房之裏亦復衘恩激誓佩寵緘愁承好賜之珍席奉嬉宴之彩斿繡棟曛兮翠羽帳瑤塘曙兮靑翰舟搴條拾蕋沿波泝流池心寛而藻薄浦口窄而萍稠和撓姬之衛吹接榜女之齊謳去復去兮水色夕採復採兮荷華秋願承歡而卒歲長接席而寡仇于時薊北無事關西始樂霧盡江垠氣恬海寞消怪氣于沅澧照
榮光於河洛殊方異類舞詠相錯王公卿士歌吹並作則有侯家瑣第戚里芳園穿池岸之曲蓄水河陽之源隄防谷口島嶼轘轅嘉木畢植靈草具繁沉桂北之丹藕播荊南之紫根鬱淒淒而霧合燦曄曄而霞翻泊乎氣徹都鄙景華川陸麥雨微涼梅颸淺燠命妖侶于石城嘯娛朋于金谷乃使綠珠捧棹靑琴理舳樽芳醪藉珍餗汎玉潭之瀰漫遶金渠之隈隩石近水而苔濃岸連山而樹複排芰末而爭遠託蘆間而競逐赴汨凌波飛袿振羅風低綠幹水濺黃螺上客喧兮樂未已美人醉兮顏將𨠑畏蓮色之如臉願衣香兮勝荷徘徊郢調悽慘燕歌念窮歡于水涘誓畢賞于川阿結漢女邀湘娥北溪蕋尚密南汀花更多恨光景兮不駐指芳馨兮謂何若乃南郢義妻東吳信婦結褵整佩承筐奉
帚忽君子兮有行復良人兮遠征南討九真百粵北戍雞田雁城念去魂駭相視骨驚臨春渚兮一送見秋潭兮四平與子之别烟波望絕念子之寒江山路難水淡淡兮蓮華紫風䬃䬃兮荷葉丹剪瑤帶而猶欷折瓊英而不歡旣而緣隈逗浦還栧㱕㯭睠芳草兮已殘憶離居兮方苦延素頸於極漲攘皓腕兮神滸惜佳期兮末由徒增思兮何補又若倡姬蕩勝命侶招群淇上洛表湘臯汝墳望洲中兮翡翠色動浦水兮驪龍文願解佩以邀子思搴裳而從君悲時暮愁日曛鳴鐶釧兮響窈窕艷珠翠兮光繽紛憐曙埜之絳氣愛晴天之碧雲棹廵汀而柳拂舩向渚而菱分掇翠莖以翳景襲朱萼以為裠挺楫凌亂風流雨散鳴根絡繹霧罷烟釋狀飛虯之蜿蜿若驚鴻之奕奕艇怯奔潮篙憎淺石絲著手
而偏遶刺牽衣而屢襞乃有貴子王孫乘間縱觀何平叔之符彩潘安仁之藻翰稅龍馬于金隄命烏舟于石岸錦纜翻洒銀檣照爛日側光沉風驚浪深紆北渚之新贈恣東溪之密尋鴛鴦繡彩之文履瑇瑁瓊華之寳琴扣舷擊榜吳歈越吟溱與洧兮葉履水淮與濟兮花冐潯值明月之夕出逢丹霞之夜臨茱萸歌兮軫妾思芍藥曲兮傷人心伊採蓮之賤事信忘情之盖寡雖迹兆于水鄉遂風行于天下感極哀樂聲參鄭雅是以緬察谷底窮覽地維北盡豐鎬澇潏南究巴沲越沂莫不候期應節沿濤汎湄薄言採之興言報之發文扃之麗什動幽幌之情詩使人結眷令人想思宜其色震百草香奪九芝棲碧羽之神雀負靑𦫉之寳龜紫秩流記丹經秘詞豈徒加繡柱之光彩曄文井之華滋已矣哉
向使時無其族代乏厥類獨秀上淸之境不生中國之地學鸞鳳而時來與鶼鶼而間至必能使衆瑞彩沒群貺色沮湯武齋戒伊臯延佇豈俾夫秦童趙僕倡姬艷女狎而翫之擷而採之乎時有東鄙幽人西園舊客常陪帝子之輿經侍天人之籍咏綠竹于風曉賦彤管于月夕暑徃寒來忽矣悠哉蓬飄梗逝天涯海際似還卭之寥廓同適越之滛滯蕭索窮途飄颻一隅昔聞七澤今過五湖聽菱歌兮幾曲視蓮房兮幾株非鄴地之宴語異睢苑之歡娛况復殊方別域重瀛複嶂虞翻則故鄉寥落許靖則生涯惆悵感芳草之及時懼修名之或喪誓剗跡穎上棲影渭陽枕箕岫之孤石泛磻溪之小塘飧素實兮吸絳芳荷為衣兮芰為裳永潔己于丘壑長寄心于君王【王勃】　若夫西城秘掖北禁仙流見
白露之先降悲紅蕖之已秋昔之菡萏齊秀芳敷競發君門閟兮九重兵衛儼兮千列綠蔕靑枝緣溝覆池映蓮旗兮搖艷揮長劎兮陸離疏瀍兮裂縠交流兮湘沃四繞兮丹禁三匝兮承明曉而望之若霓裳宛轉朝玉京夕而察之若霞標的爍散赤城旣如秦女艷日兮鳳鳴又似洛妃拾翠兮鴻驚足使瑤草罷色芳樹無情複道兮詰曲離宮兮相屬飛閣兮周廬金鋪兮壁除君之駕兮𦲁蓮之葉兮扶疎萬乘顧兮駐綵騎六宮喜兮停羅裾仰仙遊而德澤縱玄覽而神虛豈與夫溪澗兮沼沚自生兮自死海坼兮江沱萬萬兮烟波泛漢女遊湘娥佩鳴玉戱淸渦中流欲渡兮木蘭楫幽泉一曲兮採蓮歌江南兮峴北汀洲兮北極旣有芳兮襄城長無艷兮水國豈知移植天泉香飄列仙嬌紫臺之月露
含玉宇之風烟雜葩兮照燭衆彩兮相宣鳥翡翠兮丹靑翰樹珊瑚兮林碧鮮夫其生也春風盡蕩爍日相煎夭桃盡兮穠李滅出大堤兮艷欲燃夫其謝也秋灰度管金氣騰天宮槐棘兮井桐變搖寒波兮風颯然㱕根息艷兮八九月乘化無窮兮千萬年越人望兮已長久鄭女採兮無由緣何淺蔕之能固何穠香之獨全别有待制揚雄悲秋宋玉夏之來兮翫早紅秋之暮兮悲餘綠禮盛燕臺人非楚材雲霧圖兮蘭為閣金銀酒兮蓮作盃落英兮徘徊風轉兮哀哀入黃扉兮洒錦石縈白蘋兮覆綠苔寒暑忙忙兮代謝故葉新花兮徃來何秋日之可表託芙蓉以為媒【宋之問】　曲沼微陽橫塘細雨墮虹梁而窺影倚風臺而欲舞覆翠被以熏香燃犀燈而照浦雙心並根千株泣露送艇子于西州聞棹
謳于北渚迎桃根而待檝逢宓妃而未渡迫而視之靚若星妃臨水而脉脉盈盈遠而望之杳如峽女行雲而朝朝暮暮東西隨葉隱上下逐波浮已見雙魚能比目應笑鴛鴦會白頭昔聞妃子貴東昏地上金花不染塵空留此日田田葉不見當時步歩人【歐文忠】　有韡者華婉如淸揚菡萏為簪芙蓉為裳出五沃之上腴兮苞九疑之奇芳繄中通而外直兮洵篤實而輝光德可比于君子兮又奚遜夫國香羌託種于靈沼兮載移根于長樂挺翠盖之團團兮月朱華之灼灼枝承蕤以婀娜兮何揚翹之磊落揉珠菂以成葩兮煥重英之出萼森一穎于芝房兮儼敷榮于菌閣朝晞髮于扶桑兮若葵赤之常傾夕弄影于望舒兮象桂輪之載盈峩星冠于絳闕兮散霞標于赤城鳳羽矯其翩翩兮蜃樓起而
崢嶸恣意態之橫出紛可炳于丹靑彼新宮之嶻嶪兮固神靈之所宅薰風扇其淳和兮甘雨滋其薌澤卿雲助其爛熳兮膏露增其的皪夫惟孕粹而鍾祥兮肆焜煌而舄奕乃其含芬桂掖流曄椒塗承恩輝于黼幄兮分繡采于翟褕映画堂之甲帳兮迎紫罽之金輿燦榮光于華渚兮欝佳氣于蓬壺宮伯忻忻而告瑞慈顏穆穆其懽愉何司花之特巧殆坤元之出符
天子乃考祥圖披𩄇契徵素蓮于王母遡石蕖于炎帝或一房而百子或一花而千歲兆多壽而多男允卜年而卜世【申瑤泉】歌郞採蓮妾採蓮蓮花實妾生子郎今採取應相憐開似妾初年蓮房結暖香雖斷絲牽連【鄭菊山】　蘭膏墜髮紅玉春燕釵梳頭拋盤雲城邊楊柳向橋晚門前溝水波粼粼麒麟公子
朝天客珂馬璫璫度春陌掌中無力舞衣輕剪斷鮫綃破春碧抱月飄煙一尺腰麝臍龍髓憐嬌嬈秋羅拂水碎光𨔝露重花多香不銷鸂鶒交交塘水滿綠芒如粟蓮莖短一夜西風送雨來粉痕雰落愁紅淺舩頭折藕絲暗牽藕根蓮子相留連郞心似月月未缺十五十六淸光圓【溫庭筠】　採蓮㱕綠水芙蓉衣秋風起浪鳧雁飛桂棹蘭橈下長浦羅裙玉腕輕搖櫓葉嶼花潭極望平江謳越吹相思苦相思苦佳期不可駐塞外征夫猶未還江南採蓮今已暮採蓮花渠今那必盡娼家官道城南把桑葉何如江上採蓮花蓮花復蓮花花葉何稠叠葉翠本羞眉花紅強似頰佳人不在茲悵望别離時牽花憐共蒂折藕愛連絲故情無處所新物徒華滋不惜西津交珮解還羞北海雁書遲采蓮歌有節采蓮
夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外征客關山路幾重【王勃】詩五言朱華冐綠池【曹子建】　藕隱玲瓏玉【碧衣女子】　魚戲動新荷【謝玄暉】　佳人雪藕絲　江蓮搖白羽　紅膩小池蓮　荷靜納涼時【俱杜甫】　曉露洗紅蓮【韋應物】　荷花嬌欲語愁殺蕩舟人　素手把芙容虛歩躡太淸　美人出南國灼灼美容姿　芙容老秋霜團扇羞網絲【俱太白】　白蓮方出水碧柳未鳴蟬【劉夢得】　荷背風翻白蓮腮雨褪紅【東坡】　玉盃承露重鈿扇起風多【楊文公】　碧葉喜翻風紅英宜照日【江浩】　都無色可並不奈此香荷【李義山】　城晚通雲霧亭深到芰荷　美人艷新粧歛袂照秋水【秦少游】　微風搖紫柄輕露拂朱房【沈約】　歲
暮寒飈及秋水落芙蕖【陸韓卿】　錦帶雜花鈿羅衣垂素川【吳均】　亂香淸宿醉濃艷破狂愁　交陰分擢秀並葉爛齊芳【俱劉原父】　摘取芙容花莫摘芙容葉將㱕夫壻看顏色何如妾【王昌齡】　荷葉罩芙容圜靑映嫩紅佳人南陌上翠盖立春風【曹修古】　鑑湖三百里菡萏發荷花五月西施采人看隘若耶　翠盖臨風迥氷華浥露鮮舞衣淸縞袂倒影爛珠纏【韓愈】　棹發千花動風傳一水香傍人持並蒂含笑打鴛鴦【常倫】　灼灼荷花瑞亭亭出水中一莖孤引綠雙影共分紅色奪歌人臉香亂舞衣風名蓮自可念况復兩心同【朱超】　輕舸迎上客悠悠湖上來當軒對樽酒四面芙容開【王維】　落日晴江裏荊歌艷楚腰採蓮從小慣十五卽乘潮【劉方平】　蓮花比妾貌妾貌花不如蓮子比妾心
妾心應更苦【宗臣】　與歡遊池上荷生滿綠池朱花似歡面素藕似歡肌【屠隆】　入港採芙容芙容動㴸淰游魚聚蜂房吹作波心錦【于若瀛】　涉江弄秋水愛此荷花鮮扳荷弄其珠蕩漾不成圓佳期綵雲重欲贈隔遠天相思無由見悵望涼風前　碧荷生幽泉朝日艷且鮮秋花冐綠水密葉羅靑烟秀色空絕世馨香竟誰傳坐看飛霜滿凋此紅芳年結根未得所願託華池邊　芙容嬌綠波桃李誇白日偶蒙春風榮生此艷陽質豈無佳人色但恐花不實宛轉龍火飛零落花相失誰知凌寒松千載長守一【俱太白】　早被嬋娟誤欲粧臨鏡慵承恩不在貌敎妾若為容風暖鳥聲碎日高花影重年年越溪女相憶採芙容【杜荀寉】　桃杏二三月此花泥滓中人心正畏暑水面獨搖風淨剎如金涌嘉賓
照幕紅誰歌采菱曲舟在曉霞東【宋豊稷】　日氣沉山紫荷花照水明香含風細細影浸月盈盈妃子華淸浴神君洛浦行向人嬌欲語解語恐傾城【張祥鳶】　碧沼渟寒玉紅蕖映淥波粧凝朝日麗香逐晚風多游戲金鱗出驚飛翠羽過納涼依水榭還續采蓮歌【申瑤泉】　坐對芙容沼行歌棠棣吟相依香漠漠獨立影沉沉人自憐芳艷誰當識苦心秋風漸蕭索結子已如今【馮琢菴】　竹醉客皆醉亭幽興亦幽荷錢魚暗嚙蒲劎蝶虛遊雙鶴如人立一山當水浮拈盃登水閣恍若泛扁舟【雷思霈】　萬頃金沙裏誰將玉節栽絲應鮫乞與珠是蚌分來盤貯氷猶結刀侵雪易催防風骨外折混沌竅中開月寺僧家鉢風亭酒客盃胸中秋氣入牙角雨聲回自媿塵泥賤得蒙樽俎陪與君消酷暑瓜李莫相
猜【陶弼】　水榭臨文漪晨曦出暘谷宛彼芙蕖花嫣然媚初旭煥若丹霞敷燁如錦雲簇穠艷復芬馡可以娛心目須臾日漸中歛華閟淸馥匪乏傾陽姿將無避炎燠舒卷固有時昕晡逓相續努力愛朝暉寸陰如寸玉【申瑤泉】　蓮實大如指分甘念母慈共房頭艥艥更深兄弟思實中有薏荷拳如小兒手令我憶諸雛迎門索梨棗蓮心政自苦食苦何能甘甘飡恐腊毒素食則懷慙蓮生淤泥中不與泥同調食蓮誰不甘知味良獨少吾家雙井塘十里秋風香安得同袍子㱕製芙容裳【黃山谷】　菡萏初舒艷奇芬暈碧霄中洲欣邂逅南浦自招搖瑩色涵香霧新袍坼絳綃娉婷自珍愛穠郁更淸超照水臨靑鏡偎蘋倚彩翹駢枝疑貫寵並萼似爭嬌綽約霞初映披敷烟正銷鬚蕤金粉嫩房闖玉冠喬
月下仙人氅風前公子袍淸虛雲歩溼沉浸瀣津饒濯濯靈修質盈盈神女標孤貞無漫蔓雅則絕纖妖喜動文鴛舞光搖錦鯉跳瓊根託紺潔翠盖障炎囂靚賞聮瑤席芳搴集桂橈姚園多猥俗陶徑亦蕭條華井分流潤天池引脉遙須移玄圃種莫向若耶漂木末興幽詫濂溪結冥招懷之思遠道秋入髩蕭蕭【王燁】七言白玉花開綠錦池【吳融】　寳陀光彩射晴暉【百氏集】　水國烟鄉足芰荷【陸龜蒙】　靑春波浪芙容園　芙容別殿暗焚香　雨潤紅蕖暗暗香　並蒂芙容本自雙　點池荷葉叠靑錢　棹拂荷珠碎却圓　不妨遊子芰荷衣　芙容小苑入邊愁　露冷蓮房墜粉紅【俱杜子美】　素房含霞玉𠜍鮮紺葉搖風鈿扇圓【白樂天】　膩玉肌膚碧玉房纍纍波面襯紅粧【高九萬】　荷葉
曉看元不溼却疑悞聽五更風【江古心】　竹樹雨餘添翠靄芰荷風起動淸秋　一色藕花三十里淡粧濃抹錦靑紅【虞可齋】　翠盖不能擎雨露鴛鴦應怨夜寒多【吳菊潭】　芙容出水弄嬌斜紅紅白白各一家【杜祁公】　池面風來波灧灧陂間露下葉田田誰於水上張靑盖罩却紅粧吐採蓮【歐文忠】　翠盖紅幢耀日鮮西湖佳麗會群仙波平十里鋪雲錦風度淸香趂画舩【楊巽齋】　扇颭宮羅衣浸床湘妃晚浴試紅粧闌干月滿難成夢風露侵人徹骨涼【陳古澗】　水邊舟子競招招陌上車塵晚更囂只有幽人無个事荷花深處弄輕橈【劉漫塘】　一様娉婷絕代無水宮魚貫出瓊鋪緣何買得凌波女為有荷盤萬斛珠【鄭安晚】　雨餘無事倚闌干媚水荷花粉未乾十萬瓊珠天不惜綠盤檠出與人
看【王月浦】　嬌紅婭姹不勝姿只許行人半面窺恰似姑蘇明月夜水晶宮殿貯西施【趙竹隱】　荷葉羅裙一色裁芙容向臉兩邊開亂入池中看不見聞歌始覺有人來【王昌齡】　芙容脂肉綠雲鬟圖画樓閣靑黛山千樹桃花萬年藥不知何事憶人間【元微之】　搖落秋天酒易醒淒淒長似别離情黃昏倚柱不㱕去腸斷綠荷風雨聲【韋莊】　荷花布錦柳乖絲一片丹靑太液池御榻獨留淸暑殿宮娥空唱采蓮詞【薛惠】　輕雲疎雨一時來忽見荷花並蒂開睡起南薰情思嬾夢深遙過楚王臺【丘雲霄】　群英的歷點蒼苔朵朵芙容並蒂開只恐西風易零落殿芳故寫嶺頭梅【于念東】　輕霜約水淡無痕竹裏芙容意態新葦荻半欹來白鳥看山大抵屬閒人　朝來急雨涌山泉洗出芙容意態妍嬝嬝
數莖欹竹嶼美人和露入淇園【俱丁明登】　朵朵紅蓮映綠池微風吹動影參差深閨寂莫嫌長晝一點芳心只自知【馬德澧】　曲曲闌干水殿涼紅綃扇底芰荷香按歌誤觸鴛鴦起宮漏今宵分外長【鄭德明】　九疑山下分奇種三子房中吐瑞姿朵朵黃雲團羽扇為迎金母下瑤池【申瑤泉】　晚涼風度玉池香看盡㱕鴉入建章妾貌不如蓮様好莫將明月比寒塘【沈明臣】　藕花塘上雨霏霏無數蓮房著水垂羞見鴛鴦交頸臥却將荷葉盖頭㱕【許成名】　紅白蓮花開共塘兩般顏色一般香恰如漢殿三千女半是濃粧半淡粧　司花手法我能知說破當知未大奇亂剪素羅粧一樹畧將數朵蘸胭脂【楊誠齋】　鑿破蒼苔漲作池芰荷分得綠參差曉開一朵烟波上似画真妃出浴時【杜祁公】　貪看
翠盖擁紅粧不覺湖邊一夜霜卷却天機雲錦叚從教疋練寫秋光【東坡】　漢室嬋娟雙姊妹天台縹緲兩神仙當時儘有風流過謫向人間作瑞蓮【邵康節】　素蕋多蒙别艷欺此花真的在瑤池還應有恨無人覺月曉風淸欲墮時【陸龜蒙】　移舟水濺差差綠倚檻風搖柄柄香多謝浣溪人未折雨中留得盖鴛鴦【鄭谷】　絕似蓮花水面浮綠雲香溼一沙鷗何時摘取池中葉駕作中流太乙舟【陶學士】陶公名安■■人開國功臣　四面花開玉露滋曉風翻雨葉垂垂泉明酒思濂溪癖慿仗盆池借一枝【徐存齋】徐公名階華亭人一甲大學士　綠窗蟬靜日偏長懶爇金爐百和香莫摘池中蓮子看个中多半是空房【孟淑卿女郞】　稽首慈雲大士前莫生西土莫生天願將一滴楊枝水洒作人間並蒂蓮【小靑女郞】　翠盖佳人臨水立寂莫雨中相對泣溫泉洗
出玉肌寒檀粉不施香汗溼一陣風來碧浪翻珍珠零落難收拾【任思菴】　太華峰頭玉井蓮開花十丈藕如舩冷比雪霜甘比蜜一片入口沉疴痊我欲求之不憚遠靑壁無路難夤緣安得長梯上摘實下種七澤根株連【韓文公】　若耶溪傍採蓮女笑摘荷花共人語日照新籹水底明香飄紅袂空中舉岸上誰家遊冶郞三三五五映垂楊紫騮嘶入落花去見此踟蹰空斷腸【李太白】　綠荷舒卷涼風曉紅萼開縈紫菂重雙女漢臯爭笑臉二妃湘浦並愁容自含秋露貞姿結不曉春妖艷態濃終恐玉京仙子識却持㱕種碧蓮峰【李紳】　芙容池裏葉田田一本雙枝照碧泉濃麗共妍香各散東西分艷蒂相連自知政術無他異縱是禎祥亦偶然四野人聞知盡喜爭來入廓看嘉蓮【姚合】　水殿盈盈萬
玉妃凌波長是步炎暉迢遙玉井峰頭見縹緲瑤池月下㱕洛浦露繁珠作珮楚臺風急翠成幃若教解語應愁絕聞道金籠鎖雪衣【黃佐】　耶溪新綠露嬌癡兩面紅粧倚一枝水月精魂同結願風花情性合相思趙家阿妹春眠起楊氏諸姨晚浴時今日六郞憔悴盡為渠還賦斷腸詩【沈周】　九月江南花事休芙容宛轉在中洲美人笑隔盈盈水落日還生渺渺愁露洗玉盤金殿冷風吹羅帶錦城秋相看未用傷遲暮别有池塘一種幽【文衡山】　芙蕖香靄水雲多覽勝新從學士過紅艷晴薰霞作錦氷綃寒伴玉為河如翻墮珥依仙渚若浣明籹出素波欲采芳華勞遠贈秋風其奈獨看何　秘省仙居别苑東池開新長芰荷紅幽芳渺渺三湘外疎影亭亭一水中香溼瓊衣迷曉霧塵銷羅襪起秋風
玉堂㱕後靑藜照競擬金蓮出上宮　曲徑方池别館東荷開殊勝昔年紅虛瞻玉井靑冥上似覩金蓮紫禁中佳實豫知深雨露苦心原自耐霜風亭亭獨立烟波冷肯羨春華在漢宮【俱陸平泉】　芙容池苑起淸秋漢武泉聲落御溝他日江山映蓬髩幾年楊柳别漁舟竹間駐馬題詩去物外何人識醉遊盡把㱕心付紅葉晚來隨水向東流【才調集】　斑簾十二卷輕碧秋水芙容隔画闌綵扇迎風霞透影錦袍弄月酒生寒湘魂翠袖留江浦仙掌紅雲溼露盤秪恐淮南霜信早絳紗籠燭夜深看【薩天錫】　梅雨絲絲草閣涼匡床玄坐漫焚香四簷綠樹繁陰合一卷黃庭白晝長細和禽言成樂府寬裁荷葉製衣裳笑看溪水明于玉新水朝添一尺長【張祥鳶】　湖上峰稠亂晚晴每逢佳處問山名偶因
寺好頻停舫貪為波澄不記𦨻斜抱連環千嶂合平分雙鏡六橋橫更堪歲晏芙蓉冷水國西風日夜淸【張虛菴】　一天霞采正流虹出水芙蕖欲吐紅縱是連宵困寒雨終然危幹獨凌風乾坤尚欝胚胎裏身世都忘水玉中慎爾芳馨良自愛晴光早晚總天功【孫淇澳】　西山靑落影娥池仗外芙容入照時薄雨未消初日暈曉風欲語向人枝六宮香粉流紅膩三殿浮涼湛綠漪的的夜舒人不見集靈臺畔露華知【王衡】　東山未許謝公閒別墅偏開荷葉灣郭外沙堤新舊築馬前雲樹有無間歌聞花底遙分韵影溼池邊近解顏濯魄氷壺誰得似擎盃坐聽水潺潺【姚子雲】子雲慈谿人名士詞獵獵風蒲初暑過蕭然庭戶秋淸野航渡口帶烟橫晚山千萬叠別鶴兩三聲○秋水芙蕖聊盪槳一樽同破愁城蓼花灘上
白鷗明暮雲連極浦急雨暗長汀【蘇養直臨江仙】　雨過回塘圓荷嫩綠新抽越女輕盈画橈穩送蘭舟波光艷粉紅相間脉脉嬌羞菱歌隱隱漸遙依約凝眸○隄上郞心波間粧影遲留不覺㱕時暮天碧月如鉤風蟬噪晚餘霞映幾點沙鷗漁笛不道有人獨倚危樓【晁旡咎新荷葉】　雨過蒲桃新漲綠蒼玉盤傾墮碎珠千斛姬㜮擁前紅簇簇溫泉初試真妃浴○驛使南來丹荔熟故剪輕綃一色頒時服嬌汗易晞凝醉玉淸涼不用香綿撲【宋景文蝶戀花】　妖艷秋蓮生别浦紅臉靑腰舊識凌波女照影弄粧嬌欲語西風豈是繁華主○可恨良晨天不與纔過斜陽又值黃昏雨朝落暮開空自許竟無人解知心苦【晏叔元蝶戀花】　荷葉田田靑照水孤舟挽在花陰底昨夜消疎雨墜愁不寐朝來又
覺西風起○雨擺風搖金蕋碎合歡枝上香房翠蓮子與人長厮類無好意年年苦在中心裏　為愛蓮房都一柄雙苞雙蕋雙紅影雨勢不來風色定池水靜仙郞綵女臨鸞鏡○妾有容華君不省花今恩愛猶相並花却有情人薄倖心耿耿因花又染相思病　葉有淸風花有露葉籠花罩鴛鴦侶白錦頂絲紅錦羽蓮女妬驚飛不許長相聚○日脚沉紅天色暮靑涼傘上微微雨早是水寒無宿處須回歩枉教雨裏分飛去　一曲天香金粉膩蓮子心中自有深深意意密蓮深秋正媚將花寄恨無人會○橋上少年橋下水小棹㱕時不許牽紅袂浪濺荷心圓又碎無端欲墮相思淚　水浸秋荷風皺浪縹渺仙舟只似秋江上和露采蓮愁一餉看花却是啼紅様○折得蓮莖絲未放蓮斷絲牽特地成
惆悵㱕棹莫愁花蕩漾江頭有个人相望　越女採蓮秋水畔窄袖輕羅暗露雙金釧照影摘花花似面芳心只共絲爭亂○鸂鶒灘頭風浪晚霧重烟昏不見來時伴隱隱歌聲㱕棹遠離愁引著江南岸【漁家傲俱歐文忠】　常記漢亭日暮沉醉不知㱕路興盡欲回舟誤入藕花深處爭渡爭渡驚起一行鷗鷺【李易安如夢令】　若耶溪路別岸花無數歛嬌紅向人語與綠荷相阻恨回首西風波淼淼三十六陂烟雨○新籹明照水汀渚生香不嫁東風被誰誤遣踟蹰客意千里綿綿仙浪遠何處凌波微歩想南浦潮生画橈㱕正月曉風淸斷腸疑佇【康伯可洞仙歌】　南軒面對芙容浦宜風宜月還宜雨紅少綠多時簾前光景奇○繩床烏木几盡日繁香裏睡起一篇新與花為主人【陳簡齋菩薩蠻】　楊
柳回塘鴛鴦別浦綠萍漲斷蓮舟路定無蜂蝶慕幽香紅衣脫盡芳心苦○返照迎潮行雲帶雨依依似與騷人語當年不肯嫁東風無端却被秋風誤【賀方回踏莎行】　我愛荷花花最軟錦拶雲挨朵朵嬌如顫一陣微風來自遠紅低欲醮涼波淺○莫是羊家張靜婉抱月飄煙舞得腰肢倦偷把翠羅香被展無眠却又頻翻轉【蔣竹山蝶戀花】　曉日初開露未晞夕陽輕散雨還微暗搖錦霧游鯈戲斜映紅雲屬玉飛○情脉脉恨依依沙邊空見棹舩㱕何人解舞新聲曲一試纖腰六尺圍【葉石林鷓鴣天】　蓼花汀側朝靄依依弄色知何許湘女淡籹羽節飛來等秋碧輕裙素綃識誰與明璫競餙無言處相倚遡風應有柔情正堆積○當年駐香鷁記草媚羅裙波映文席斜陽返照暮雨溼愛天際涼入
愁寂念疇昔漫說泰華峯頭幽夢尋覓而今兩髩如花白但一線才思半星心力新詞奇句便做有怎道得【張□蘭陵王】　曉來閑立回塘一襟香玉颭雲鬆風外數枝涼○相並渾如私語惱人腸飛去方知白鷺在花旁【張約齋烏夜啼】　閙紅一舸記來時長與鵷鷺為侶三十六陂人未到水佩風裳無數翠葉吹涼玉容銷酒更洒菰蒲雨嫣然搖動冷香飛上詩句○日暮靑盖亭亭人不見爭忍凌波去只恐舞衣寒易落愁入西風南浦高柳垂陰老魚吹浪留我花間住田田多少幾廽沙際㱕路【姜堯章念奴嬌】　水楓葉下乍湖光淸淺涼生商素西帝宸遊羅翠盖擁出三千宮女絳采嬌春鉛華掩晝占斷鴛鴦浦歌聲搖曳浣紗人在何處○一枝廣寒宮殿冷落凄愁苦雪艷氷肌羞淡泊偷把胭脂勺注
媚臉籠霞芳心泣露不肯為雲雨金波影裏為誰長恁凝竚【僧仲殊念奴嬌】　風雨霎時晴荷葉靑靑雙鬟捧著小紅燈報道綠紗廊底下蕉月分明【陳眉公浪淘沙】
子／醫家／群芳譜／貞部／花譜／花譜一／海棠／麗藻詩五言等(P.5-2)..[明末刻本]
○麗藻詩五言胭脂色欲滴紫蠟蒂何長【梅聖俞】　搖搖墻頭花脉脉含幽姿【王㞶公】　海棠花在否側臥捲簾看【韓偓】　薄暝霞烘爛平明露濕鮮長衾繡作地密帳錦為天【宋景文】　不奈神僊品何辜造化恩烟愁思舊夣雨泣怨新婚画恐明妃恨移同
卓氏奔【王荊公】　好鳥啼春曉晴雲護草堂日高忘盥櫛天暖减衣裳洗硯抄花譜鉤簾看海棠欄干閑徙倚巢燕落泥香【張祥鳶】　是花偏灼灼開處幾叢叢弱質不禁露幽懷欲訴風空庭聊取媚傍石若為容黃菊紛相應餐英未許同【王士騏題秋海棠】　墻壁固吾分烟霜亦是恩光輕偏到蒂命薄幸餘根笑泣誰能喻榮衰不敢論年年秋色下幽獨自相存【鍾伯敬咏秋海棠】七言鬰鬰蒼髯真道友𢇁𢇁紅萼是鄉人　海棠花下鞦韆畔背人撩鬢道匆匆【韓偓】　東風嫋嫋崇光香霧空濛月轉廊只恐夜深花睡去高燒銀燭照紅粧【東坡】　海棠點點要詩催日暮紫綿無數開欲識此花奇絕處明朝有雨試重來【万俟雅言】　楊柳依依水拍堤春晴茅屋燕爭泥海棠正好東風惡狼籍殘紅襯
馬蹄【杜佺】　曉來強自試新粧倦整金蓮看海棠不是幽人多懊恨可憐辜負好春光　為愛名花扺死狂只愁風日損紅芳露章夜奏通明殿乞借春陰護海棠【陸游】　幽姿淑態弄春晴梅借風流柳借輕剩種直敎圍野水半開長是近清明【彥冲】　宛轉風前不自持妖嬈微傅淡胭脂花如剪彩層層見枝似輕𢇁裊裊垂【斯菴】　雪縱霞鋪錦水頭占春顏色最風流若敎更近天街種馬上因逢醉五侯【吳融】　混是華清出月初碧紗斜見紅膚便教桃李能言語西子嬌妍比得無【崔德符】　名園對植幾經春露蕊烟稍画不真多謝許昌傳雅什蜀都曾未遇詩人　昔聞遊客話芳菲濯錦江頭幾萬枝縱使許昌持徤筆可憐終古愧幽姿【俱賈島】　不關殘酒醉難醒不為春愁懶散中自是新晴生睡思
起來無力對東風【楊廷秀】　雨滋霞襯入朱顏月下疑從姑射射音亦還最是春工多巧思着將色在淺深間【張新】　薄羅初試怯風凄小様紅粧着雨低一叚妖嬈描不就非關子美不能詩　春色先陰到海棠獨留此種占秋芳稀踈點綴猩紅小堪佐黃花薦客觴【俱俞涴綸咏秋海棠】　春風用意勻顏色銷得携觴與賦詩艷質最宜新着雨妖嬈全在半開時莫愁淺黛臨窓懶果信丹青點筆遲朝醉暮吟看不足羡他蝴蝶宿𣸧枝【鄭谷】　垂𢇁别得一風光誰道全輸蜀海棠風攪玉皇紅世界日烘靑帝紫衣裳懶無氣力仍春醉睡起精神欲曉粧舉似老夫新句子看渠桃李敢承當【楊廷秀】　江城地瘴蕃草木只有名花苦幽獨嫣然一笑竹籬間桃李滿山總粗俗也知造物有𣸧意故遣佳人在空谷自然富
貴出天姿不待金盤薦華屋朱唇得酒暈生臉翠袖捲紗紅映肉林𣸧霧暗曉光遲日暖風輕春睡足雨中有淚亦悽慘月下無人更清淑【東坡】　我初入蜀鬢未霜南充樊亭看海棠當時已謂目未覩豈知更有碧雞坊碧雞海棠天上絕枝枝似染猩猩血蜀姫艷粧肯讓人花前頓覺無顏色扁舟東下八千里桃李真成僕奴爾若使海棠根可移揚州芍藥應羞死風雨春殘杜鵑哭夜夜寒衾夣還蜀何從乞得不死方更看千年未為足【陸放翁】　仙署名花海國移半開風雨倍含姿紅粧向客寒猶膩翠幔留春艷不支欹側漫同妃子醉婆娑解乞沈郎詩梁園多少青陽景妬殺君家赤玉枝【吳國倫】　花朝曾與故人期夜敞柴關遲所思小閣憶君同倚處曲欄憐我獨慿時望中落日靑𢇁騎夣裡東風瓊
樹枝可是海棠如有待春分猶自着花遲【張祥鳶】　江皐春早饒花木花品神仙此稱獨當年坡老一題詩到今標格超凡俗我來黃州亦再閏五見此花燦東谷孤根自結白蓮社媚姿不注黃金屋日華穠艷淡生唇霧縠繁紅微映肉宛如初浴出華清詎是朝酣睡未足有時着雨更妖𡢃無力勝風轉嬌淑我欲題詩和坡老抽思未得還捫腹把酒徘徊倚嘯臺行吟遶徧西池竹苦無藻麗發巧心數傍花枝舒拙目問花何以擬甘棠緣同太守來西蜀花容詩句總絕世高風渺渺翔鴻鵠歲歲年年花自開游人幾和陽春曲悠悠不盡古人情啼鶯語燕紛相觸【潘允哲】詞海棠珠綴一重重淸曉近簾櫳胭脂淡誰與勻偏向臉邊濃　看葉嫩惜花紅意無窮如花如葉年年歲歲共占春風【晏元獻訴衷情】
馬蹄塵撲春風得意笙歌逐欵門不問誰家竹只揀紅粧高處燒銀燭　碧雞坊裡花如幄燕王宮下花成谷不須悔唱關山曲只為海棠也合來西蜀【范石湖】　從自海棠開後淚濕香羅衫袖何事不歸來平地把人消瘦低首低首怕見陌頭楊柳【陳道復如夣令】　花深深一鉤羅襪行花陰行花陰閒將柳帶細結同心　耳邊消息空沉沉画眉樓上愁登臨愁登臨海棠開後望到如今【鄭文秀妻憶秦娥】
子／醫家／群芳譜／貞部／花譜／花譜一／紫薇／典故(P.9-2)..[明末刻本]
○典故唐制中書舍人知制誥開元號紫薇省姚崇為紫薇令又改中書舍人為紫薇舍人【唐書】　虛白臺前有紫薇兩株俗傳樂天所種　哲宗朝邇英閣講論語終篇賜執政講讀官吏宮宴遣中使賜御書詩各一章東坡得樂天紫薇絕句【東坡集】　紫薇有四種紅紫淡紅白紫卻是正色閩花物物勝蘇杭獨紫薇作淡紅色最醜本野花種也白薇近來有之示異可耳殊無足貴臭梧桐者吾地野生花色淡人無植之者淮揚間成大𣗳花微者縉紳家植之中庭或云後庭花也獨閩中此花紅鮮異常能開百日亦名百日紅花作長鬚亦與吾地臭梧桐不同園林中植之灼灼出矮墻上至生深澗中清泉白石斐亹奪目每欲携子歸種之未得後當問閩人取種永嘉人謂之丁香花【王敬美】　紫薇迎
秋卽放秋盡尚花俗呼為百日紅盖開可百日也有淺紅深紅二種又聞有白者未及見花攢枝杪若剪輕縠盛開時爛熳如火𠏉無皮愈大愈光瑩枝葉亦柔媚可愛卽合抱者以指搔其根枝梢輒動丙申寓所有小圃方塘之側三株約可拱把繁英照水與朱魚數十頭相錯不可為狀真妙品也【于念東】
子／醫家／群芳譜／貞部／花譜／花譜一／扶桑木／麗藻序等(P.41-1)..[明末刻本]
○麗藻序明道中予為漳州軍事判官晚秋至州西耕園驛庭有佛桑數十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一
首慶曆七年予使本路明年夏四月自汀來漳復至是驛花尚仍舊追感昔游因紀前事併載舊篇龕於西壁云【蔡君謨】詩五言野人家家焰燒紅有扶桑【蔡君謨】七言焰焰燒空紅佛桑【東坡】　使軺迢逓到天涯候館遷延感歲華白髮却攀臨砌樹靑條猶放過墻花悲來惟有金城切醉後曾乘客海槎欲問昔游無處所晚烟生水日沉沙　溪館初寒似早春寒花相倚媚行人可憐萬木凋零盡獨見繁枝爛熳新淸艷夜沾雲表露幽香時過轍中塵名園不肯爭顏色灼灼夭桃野水濱【俱蔡君謨】　南無麗卉闘猩紅凈土門傳到此中欲供如來嫌色重謂藏宣聖訝枝同葉深似有慈雲擁蘂圻偏驚慧日烘賞玩何妨三宿戀只愁曉破大虛空【桑民懌味佛桑】
子／醫家／群芳譜／貞部／花譜／花譜二／牡丹／麗藻序等(P.18-2)..[明末刻本]
○麗藻序牡丹出丹州延州東出青州南亦出越州出洛陽者今為天下第一洛陽所謂丹州紅延州紅青州紅者皆彼土之尤傑者然來洛陽纔得備衆花之一種列第不出三以下不能獨立與洛陽敵而越花以遠罕識不見齒然雖越人亦不敢自譽以與洛陽爭高下是洛陽者為天下第一也洛陽亦有黃芍藥緋桃瑞蓮千葉李紅郁李之類皆
不减他出者而洛陽人不甚惜謂之果子花曰某花云云獨至牡丹則不名直曰花謂天下真花獨牡丹其名著不假曰牡丹而可知也其愛重如此說者多言洛陽于三河間古善地昔周公以尺寸考日出沒則知寒暑風雨乖與順于此取正此蓋天下之中草木之華得中和之氣者多故獨與他方異予以為不然夫洛陽于周所有之土四方入貢道里均乃九州之中在天地崑崙㫄礴之間未必中也又況天地之和氣宜徧四方上下不宜限其中以自私夫中與和者有常之氣其推于物者亦宜為有常之形物之常者不甚美亦不甚惡乃元氣之病也美惡隔并而不相入故物有極美與極惡者皆得于氣之偏也花之鍾其美與夫癭木擁腫之鍾其惡美惡之異是得一氣之偏也洛陽城數十里而諸
縣之花莫及城中者出其境則不可植焉豈偏氣之美者獨聚此數十里之地乎此又天地之大不可考也凡物不常有而為害乎人者曰灾不常有而徒可恠駭不為害者曰妖語曰天反時為灾地反物為妖此亦草木之妖而萬物之一恠也然比夫癭木擁腫者竊獨鍾其美而見幸于人焉余在洛陽四見春天聖九年三月始至洛陽其至也晚見其晚者明年會與友人梅聖俞游嵩山少室緱氏嶺石塘山紫雲洞旣還不及見又明年有悼亡之感不暇見又明年以𤲢守推官歲晚觧去只見其早者是未嘗見其極盛時然目之所矚已不勝其麗焉余居府中時嘗謁錢思公于雙桂樓下見小屏立座後細字滿其上思公指之曰欲作花品此是牡丹名凡九十餘種余時不暇讀之然余所經見而今人多
稱者纔三十許種不知思公何從而得之多也計其餘雖有名而不著未必佳也故今所錄但取其特著者而次第之【歐陽永叔花品敘】記大中祥符辛亥春府尹任公中正宴客大慈精舍州民王氏獻一合歡牡丹公卽命圖之士庶創觀闐咽終日蜀自李唐後未有此花凡圖画者惟名洛陽偽蜀王氏號其苑曰宜華權相勳臣競起第宅窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植于新宅至孟氏于宣華苑廣加栽植名之曰牡丹苑廣政五年牡丹雙開者十黃者白者三紅白相間者四後主宴苑中賞之花至盛矣有深紅淺紅深紫淺紫淡黃鏂黃潔白正暈倒暈金含稜鈕含稜𠊓枝副搏合歡重臺至五十葉蜀平花散落民間小東門外有張百
花李百花之號皆培子分根種以求利每一本或獲數萬錢宋景文公初帥蜀彭州守朱君綽始取彭州園花凡十品以獻公在蜀四年每花時按其名往取彭州送花遂成故事公于十種花尤愛重錦被堆嘗為之賦蓋他園所無也牡丹之性不利燥濕彭州丘壤旣得燥濕之中又土人種蒔偏得法花開有至七百葉面可徑尺以上今品類幾五十種有一種色淡紅枝頭絕大者舍人程公厚倅是州目之為祥雲其花結子可種餘花多取單葉花本以千葉花接之千葉花來自洛京土人謂之京花單葉時號用花朱彭州牡丹詩有啼金點鬢密璋玉鏤跗紅香惜持來遠春應摘後空之句今西樓花數欄不甚多而彭州所供率下品錢公成大時以錢買之始得名花提刑程公沂預會嘆曰自離洛陽今始
見花爾程公故洛陽人也【胡元質牡丹記】　天彭號小西京以其俗好花有京洛之遺風大家至千本花時自太守而下徃徃卽花盛處張飲㡩幕車馬歌吹相屬最盛于清明寒食時在寒食前者謂之火前花其開稍大火後花則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕剪蓋剪花則次年花絕少惟花戶則多植花以侔利雙頭紅初出時一本花取直至三十千祥雲初出亦直七八千今尚兩千州家歲常以花餉諸臺及㫄郡蠟蒂筠籃㫄午于道予客成都六年歲常得餉然不能絕佳淳熙己酉歲成都帥以善價私售于花戶得數百苞馳騎取之至成都露猶未晞其大徑尺夜宴西樓下燭焰與花相暎發影搖酒
中繁麗動人嗟乎天彭之花要不可望洛中而其盛已如此使異時復兩京王公將相築園亭以相誇尚予幸得與觀焉其動盪心目又宜何如也【陸放翁】　洛陽見記于歐陽公者天彭往往有之此不載載其著于天彭者彭人謂花之多葉者京花單葉者川花近歲尤賤川花賣不復售花之舊栽者曰祖花其新接頭有一春兩春者花少而富至三春則花稍多及成樹花雖益繁而花葉减矣狀元紅者重葉深紅花其色與鞓紅潛紅相類而天姿富貴彭人以冠花品多葉者謂第一架葉少而色稍淺者謂第二架祥雲者千葉淺紅花妖艷多態而花葉最多花戶王氏謂此花如朵雲故謂之祥雲臙脂樓者深淺相間如胭脂染成重跗累萼狀如樓觀色淺者出于新繁勾氏色深者出于花戶宋氏又有一
種色稍下獨勾氏花為冠雙頭紅者並蒂駢萼色尤鮮明出於花戶宋氏始秘不傳有謝主簿者始得其種今花戶往往有之然養之得地則歲歲皆雙不爾則間年矣此花之絕異者也富貴紅者其花葉圓正而厚色若新染未乾者他花皆落獨此抱枝而槁亦花之異者鹿胎紅者鶴頂紅子花色紅微帶黃上有白點如鹿胎極化工之妙歐陽公花品有鹿胎花者乃紫花與此頗異醉西施者粉白花中間紅暈狀如酡顏紫繡毬一名新紫蓋魏花之别品也其花葉圓正如繡毬狀亦有起樓者為天彭紫花之冠青心黃者其花心正青一本花往往有兩品或正圓如毬或層起成樓子亦異矣玉樓子者白花起樓高標逸韻自然是風塵外物大抵洛中舊品以姚魏為冠天彭紅花以狀元紅為第一紫花以
紫繡毬為第一黃花以禁苑黃為第一白花以玉樓子為第一然花戶歲益培接新特間出將不特此而已好事者尚屢書之【陸放翁】評吾亳牡丹年來𣹰盛嬌容三變猶在季孟之間等此而上有天香一品妬橊紅勝嬌容宮袍紅琉璃貫珠新紅種類不一惟雜紅最後出頗稱難得又有大黃一種輕膩可愛不减三變初開拳曲結銹不甚舒展須大開時方到極妙處為一病耳至如佛頭青為白花第一此時極多無難致大抵紅色以花子紅銀紅桃紅為上如紫色或如木紅則卑卑不足數矣吾亳土脉頗宜花毋論園丁地主但好事者皆能以子種或就根分移其捷徑者惟取方寸之芽于下品牡丹全根上如法接之當年盛者長一尺餘卽着花一二朵二三年轉盛如上三變之類皆以此法接之
其種類異者其種子之忽變者也其種類繁者其栽接之捷徑者也此其所以盛也他處好事者目擊千葉大紅卽以為至寶不遑深辨而上色上品卽吾亳好事之家惟有力者能得之予向于牡丹亦止浮慕近且精其伎倆園丁好事之家窮搜而厚遺之故所得名品頗多草堂數武之地種蒔殆遍率以兩色併作一叢紅白異狀錯綜其間又以平頭紫慶天香先春紅三色插入花叢間雜而成文章他時盛開爛然若錦點綴春光亦一奇也【夏□□】夏公名之臣亳州人御史傳高陽國王諱黃字時重姓姚氏舜八十一代孫先世居諸馮之姚墟舜子商均出娥皇數傳至中央而王于漢至晉子姓蕃衍富者貴者馨名上苑名園五傳而黃生思本娥皇易皇為黃重出也黃為天下正色祖中央也黃美丰姿肌體膩潤拔類絕倫
游西京術者相之謂其有一萬八千年富貴楊勉見而奇之曰此皇王之胄奇種也開元初薦為先春舘上賓上以黃先朝富貴勳舊不敢易之命同遊沉香亭時曉日倚欄東風拂翠上與黃酣樂見其冶容浥露檀口呼風愛幸特至命李白賦詩美之所謂解釋東風無限恨沉香亭北倚闌干葢實錄云又召金臺御史紫霞仙官洪狀元佐飲于亭擊羯鼓為樂黃每飲正色不迷得元吉風其醉而酣變𢆱萬狀向時如迎背時如訣忻時如語含時如咽時俯而愁如時仰而悅如時側而跌如而曲之時則折如也凡作止動中䂓矩識者云豈獨風流冠西洛只疑富貴是東皇金臺御史連章上薦以為富貴為衆所宗宜膺爵土遂受封為高陽郡公娶魏國公女紫英相傳魏本丹朱後名紫者從朱也當時有姚
黃魏紫奕葉重華之讖黃出入禁苑紫車翠葆高牙大纛並擬王者安祿山嫉之謂其為婚同姓上章極論楊勉為表申解其畧曰舜堯同祖姚祁異姓此堯所以以二女觀舜也况數百代以降聖人易姓遺教彰人耳目于婚奚尤祿山自負赤心實狼子野心耳宜勿聽上從勉言置不問尋命黃就封之郡久之衆推戴日深尊為高陽國王稱制設官屬出警入蹕已又共稱為花天子冊紫英為皇后傳國甚遠【李珮】賦圜玄瑞精有星而景有雲而卿其光下垂遇物流形草木得之發為紅英英之甚紅鍾于牡丹拔類邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如將憤洩淑色披開照耀酷烈美膚膩體萬狀皆絕赤者
如日白者如月淡者如赫殷者如血向者如迎背者如訣忻者如語含者如咽俯者如愁仰者如悅裊者如舞側者如跌亞者如醉曲者如折密者如織疎者如缺鮮者如濯慘者如别初朧朧而下上次鱗鱗而重疊錦衾相覆繡帳連接晴籠晝薰宿露宵浥或灼灼騰秀或亭亭露奇或颭然如招或儼然如思或帶風如吟或泣露如悲或垂然如縋或爛然如披或迎日擁砌或照影臨池或山雞已馴或威鳳將飛其態萬萬胡可立辨不窺天府孰從而見乍疑孫武來此敎戰其戰謂何搖搖纖柯玉欄風滿流霞或披歷堦重臺萬朵千窠西子南威洛神湘娥或倚或扶朱顏色酡各眩紅粧爭顰翠蛾灼灼夭夭逶逶迤迤漢宮三千艷列星河我見其少孰云其多弄彩呈妍壓景駢肩席發銀燭爐升絳烟洞府
真人會于群仙晶瑩往來金缸列錢凝睇相看曾不晤言未及行雨先驚早蓮公室侯家列之如麻咳唾萬金買此繁華遑恤終日一言相夸列幄庭中歩障開霞曲廡重梁松篁交加如貯深閏似隔窓紗髣髴息媯依稀館娃我來觀之如乘仙槎脉脉不語遟遟日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落群類獨占春日其大盈尺其香滿室葉如翠羽擁抱櫛比蕋如金屑粧餙淑質玫瑰羞死芍藥自失夭桃無妍穠李慙出躑躅宵潰木蘭潛逸朱槿灰心紫薇屈膝皆讓其先敢懷憤嫉煥乎美乎后土之產物也使其花如此何其偉乎何前則寂寞而不聞今則昌然而天來豈草木之命亦有時而塞亦有時而開吾欲問汝曷為生哉旣緘口而不言徒𤲢翫
以裵徊【舒元輿】　爾其月陂隄上長壽街東張家園裏汾陽宅中當春光之旣和藹亭榭之載營天宇曠霽兮絲游景物招人而事起彼貴子兮王孫蹙游龍于流水遶茲葩而密坐藉芳草而芊芊感盛年之若斯傷代謝之能幾爾則粉承日華朱含霧雨群蔕如翔交柯如拒凌晨併粧對客不語衛尉衛尉石崇出婢子於羅幃鄂君擁翠被于江渚當其百蘂千芽照耀朱霞綠葉紛紜望之轉賒若儒生之授學列女樂於絳紗迨夫背戶迎窓上下甍簷二三作隊矯矯愈鮮飛燕進女弟於遠條飛燕漢成帝后女弟名合德夫人挾三國而朝天楊貴妃姊三人封秦韓虢國大人錦瓣重捲檀心飛屑柔鬚夜殷怒苞曉决宛婦姑之反脣似相稽而無說則有若盛時合沓諸娣從韓姞以同歸颯焉凋衰漢主放宮人而憎别風薦小爽雨委微溫楚姝舞歇於章臺陳后漢武后為阿嬌泣罷于長門亦有
細加巨上慎妃橫逼座之勢漢文帝慎夫人坐與后逼袁盎引却之紫侍黃側班姬抗同輦之尊漢成帝引班婕妤同輦婕妤辭却之或勁而昂婕妤當逸熊於上殿漢景帝熊逸上殿馮婕妤當熊而立曰猛獸得人則止或翹而望處子窺宋玉於東垠旣離以披亦競而駢近不極態遠不盡妍夫彷彿乎佳麗意所想而隨存奚拔引之數姝可罄比而殫論【徐渭】歌吉祥寺中錦千堆前年買花真盛哉道人勸我清明來腰鼓百面如春雷打徹涼州花自開沙河塘上戴花回醉倒不覺吳兒咍豈知如今雙鬢催城西古寺沒蒿萊有僧閉門手自栽千枝萬葉巧剪裁就中一叢何所似碼瑙盤盛金縷盃向我食菜方清齊對花不飲花應猜夜來雨雹如李梅紅殘綠暗吁可哀【蘇東坡】　君不見沉香亭北耑東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫
歸江表天香染就山龍裳餘芬却染水雲鄉青原白鷺萬松竹被渠染作天上香人間何曾識姚魏相公新移洛陽裔呼酒先招野客看不醉花前為誰醉【楊誠菴】誠菴題周益公之天香堂　洛陽地脉花最宜牡丹尤為天下奇我昔所記數十種于今十年皆忘之開圖若見古人面其間數種昔未窺客言近歲花特異往往變出逞新枝洛人矜誇立名字買種不復論家貲當時絕品可數者魏紅窈窕姚黃肥壽安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰妍𡟎當時所見已云絕豈有更妍此可疑古稱天下無正色似恐世好隨時移鞓紅鶴翎豈不美歛色如避新來姬何況遠証蘇與賀有類後世誇嬙施造化無情疑一槩偏此着意何其
移又疑人心愈巧偽天欲𨷖巧窮精微不然元化樸散久豈特今歲尤澆漓爭新𨷖麗若不已更後百載知何為但令新花日愈好惟有我老年之衰【歐陽公】　牡丹芳牡丹芳黃金蕋紅玉房千片赤英霞爛爛百枝絳艷燈煌煌照地初開錦繡叚當風不結麝蘭囊仙人琪樹白無色王母蟠桃紅不香宿霧輕盈汎紫艷朝陽照耀生紅光紅紫二色間深淺向背萬態隨低昂暎葉多情隱羞面臥叢無力含醉粧低嬌笑容疑掩口凝思怨人如斷腸穠姿貴彩信奇絕雜卉亂花無比方【白樂天】詩五言落日含明艷輕風襲暖香【王原父】　紅棲金谷妓黃值洛川妃【梅聖俞】艷絕花百態花中合面南【王內翰】　濯水錦窠艷頺雲仙髻繁【宋祁】　向日檀心並承烟翠榦孤【夏英公】　傾國姿容别多開富貴家
臨軒一賞後輕薄萬千花【古詩】　壓枝高下錦攢蕋淺深霞疊綵晞陽媚鮮蘆照露斜【宋景文】　紅芳爭並萼湘葉競駢枝彩鳳雙飛穩霞冠對舞遟【夏英公】　綠艷閑且靜紅衣淺復深花心愁欲斷春色豈知心【王維】　亂前看不足亂後眼偏明却得蓬蒿力遮藏見太平【鄭谷】　今日花前飲甘心飲數杯但看花有語不為老人開【劉禹錫】　秀色洗紅粉晴花生雪膚黃昏更蕭索頭重欲人扶　城裏田員外城西賀秀才不愁家四壁自有錦千堆【俱東坡】　壓砌錦地鋪當霞日輪暎蝶舞香暫飄蜂牽蕋難正籠處彩雲合露湛紅珠瑩結葉影交加搖風光不定【元微之】　賃宅得花饒初開恐是妖粉光深紫膩肉色退紅嬌且願風流看惟愁日炙銷可憐零落片𤲢取作香燒【王建】　數朵欲傾城安同桃李
榮未嘗貧處見不似地中生比物疑無價當春獨有名遊蜂與蝴蝶來往自多情【張說】　自古成都勝開花不似今徑圍三尺大顏色幾重深未放香噴雪仍藏蕋散金要知空相諭聊見主人心【范景仁】　牡丹開蜀國盈尺豈如今妍麗色殊衆栽培功倍深矜誇傳萬里圖寫費千金難就朱欄賞徒搖遠客心【范堯夫】　明日雨當止晨光在松枝清香入花骨肅肅初自持午景發濃艷一笑當及時依然暮還歛每似惜幽姿　幽姿不可惜後日東風起酒醒何所見合粉抱青子千花與百草共盡無妍鄙未忍污泥沙牛酥煎落蕋【俱東坡】　洛中移小景亭北倚新粧題處皆名品開時正艷陽露凝酣酒色風度返䰟香觧道稱姚魏繁華壓衆芳【申瑤泉】　繡屋擁花王穠姿𨷖艷陽枝枝承日彩片片引天香托
植依餘地含清逐後行獨憐春殿裏歌舞侍瑤觴【眭□□眭公名石】　尤物開何晚餘香貯小亭繁華愁日　暮富貴自天成花合隋時𠖥根疑未生拂衣尋古色屋角老松青【桑民懌桑公名悅海虞人領鄉薦柳州府通判所著有思玄集】　前年題名處今日看花來一作芸香吏三見牡丹開豈獨花堪惜方知老暗催何况尋花伴東都去未回誰知紅芳側春盡興悠哉　帝城春欲暮喧喧車馬度共道牡丹時相隨買花去家家習為俗人人迷不悟有一田舍翁偶來買花處低頭獨長嘆此嘆無人悟一叢深色花十戶中人賦【俱白樂天】七言牡丹經雨泣斜陽【元微之】　一枝香折瑞雲紅【韓忠獻】　天女奇姿雲錦裳【張文潛】　春殘獨自殿春芳【吳融】　霧重不勝瓊液冷雨餘惟見玉容低【白氏集】　香澤最宜風靜後醉紅須在月明時【蔡君謨】　天香未染蜂猶懶
日幄先籠蝶已知【周益公】　平分造化雙苞出拆破春風兩面開【徐仲雅】　玉盤迸淚傷心數錦瑟繁絃破夢頻【李商隱】　花時何處偏相憶寥落衰紅雨後看【元微之】　先傳青帝開金屋欲送姚黃比玉真【蘇穎濱】　盡日玉盤堆秀色滿城繡轂走春風【司馬溫公】　却嫌點污青春面自汲寒泉洗醉紅　浴泉秦虢流丹粉臨渚娥媖冷佩衣【俱山谷】　初洗退紅脣啟絳半沾斜綠眼橫波【劉巨濟】　晚來低面開檀口似笑窮愁病長官　牡丹妖艷亂人心一國如狂不惜金曷若東園桃與李果無成語自成陰【炙轂子】　長安豪貴惜春殘爭賞新開紫牡丹别有玉盤承露冷無人起向月中看【裴璘】　一朵妖紅翠欲流春光回照雪霜羞化工只欲呈新巧不放閑人得少休【蘇東坡】　南鄰北舍牡丹開年少
尋芳去又回惟有君家老柏𣗳春風來似不曾來【張在】　平章宅裏一欄花臨到開時不在家莫道兩京非遠别春明門外卽天涯【張籍】　紫蕋叢開未到家却敎賓客賞繁華始知年少求名處滿眼空中别有花【李益】　花向璢璃池上生光風婉轉紫雲霙自從天女盤中見直到今朝更眼明【元微之】　落盡殘紅始吐芳佳名號作百花王競誇天下無雙艷獨占人間第一香【皮日休】　蟾精雪魄孕雲荄春入香腴一夜開宿露枝頭藏玉塊暖風庭面倒銀盃【歐陽永叔】　霏霏雨霧作清妍爍爍明燈照欲然明日春陰花未老故應未忍著酥煎【蘇東坡】　百寶闌干護曉寒沉香亭畔若為看春來誰作韶華主總領群芳是牡丹　數孕紅雲靜不飛含香含態醉春暉東皇雨露知多少昨夜風前已賜緋　瑤
華脉脉殿春殘姑射仙人画裏看月下敢矜容似玉年來真有嗅如蘭　艷蕋連翩暎彩霞獨將傾國殿春華虛擬五色文通筆散作平章萬𣗳花　非烟非霧倚雕闌珍重天香雨後看願以美人錦繡段高張翠幕護春寒【俱馮琢菴】　洛陽春色画圖中𢆱出天然奪化工不泥繁華競紅紫一般淸艷領東風【陸平泉】　近來無奈牡丹何數十千錢買一窠今朝始得分明見也共戎葵不挍多【柳渾】　白花淡泊無人愛亦占芳名道牡丹應似東宮白贊善被人也喚作朝官【白樂天】　閑來吟繞牡丹叢花艷人生事畧同半雨半風三月內多愁多病百年中【杜荀鶴】　人老簪花不自羞花應羞上老人頭醉扶歸路人應笑十里珠簾半上鉤　花開時節雨連風却向霜餘染爛紅滿地春光私一物此心未信出
天工　當時只道鶴林仙能遣春光發杜鵑誰信詩能回造化直敎霜枿發春妍　城西千葉豈不好笑舞春風醉臉丹何似後堂氷玉潔遊蜂非意不相干【俱蘇東坡】　霜臺何處得奇葩分送天津小隱家初訝山妻忽驚走尋常只慣插葵花【邵康節】　千毬紫繡檠熏炷萬葉紅雲砌寳冠直把醉容欺玉斝滿將春色上金盤【蘇穎濱】　千里相逢如故人故栽庭下要相親明年一笑東風裏山杏江桃不當春【張文潛】　露晞春晚到春叢拂掠殘粧可意紅多病廢詩仍止酒可憐雖在與誰同【黃山谷】　不管鶯聲向曉催錦衾春晚尚成堆香紅若解知人意睡取東君不放回【韓忠獻詠錦被堆】　棗花至小能成實桑葉雖柔解作絲堪笑牡丹如斗大不成一事又空枝【王文康】　香玉封春未着花露根烘曉
見纖霞自非水月觀音様不稱維摩居士家【朱淑真】　錦園處處瑣名花步障層層簇絳紗斟酌君恩似春色牡丹枝上獨繁華【薛惠】　姚魏從來洛下誇千金不惜買繁華今年底事花能賤緣是宮中不賞花【徐意一】　春工殫巧萬花叢晚見昭儀擅漢宮可惜芳時天不惜三更雨歇五更風【程滄洲】　桃時杏日不爭濃葉帳陰成始放紅曉艷遠分金掌露暮香深處玉堂風名遺蘭杜千年後貴擅聲歌百醉中如夢如仙忽零落暮霞何處綠屏空【韓琮】　宮雲朵朵暎朝霞百寳欄前𨷖麗華卯酒未消紅玉面薄施檀粉伴梅花　洛陽女兒紅顏饒血色羅裙寳抹腰借得霓裳半庭月居然管領百花朝【王辰玉王公名𢖍太倉人觧元榜眼編修二色牡丹】　似共東風别有因絳羅高捲不勝春若敎解語應傾國任是無情也動人芍藥與君
為近侍芙蓉何處避芳塵可憐韓令功成後辜負穠華過此身【羅隱】　落盡春紅始見花花時比屋事豪奢買栽池館恐無地看到子孫能幾家門倚長衢攢繡轂幄籠輕日護香車歌鍾只管貪歡賞肯信流年鬢有華【羅鄴】　錦圍初捲衛夫人繡被猶堆越鄂君垂手亂翻雕玉珮細腰頻換欝金裙石家蠟燭何曾剪荀令香爐可待薰我是夢中傳彩筆欲書花片寄朝雲【李商隱】　病眼看書痛不勝洛花千朵煥雙明淺紅釅紫各深様雪白鵞黃非舊名擡舉精神微雨過𤲢連消息嫩寒生蠟封水養松窓底未似雕欄倚半醒【楊誠齋】　紫玉盤盛碎紫綃碎綃擁出九嬌嬈都將㱔子欝金粉亂點中央花片稍葉葉鮮明還互照亭亭風韻不勝妖折來細雨輕寒裏正是東風折半苞【誠齋詠重臺九心淡紫】
翠霧紅雲護短墻豪華端稱作花王洛陽宮裏楊妃醉吳國臺前西子粧芳露淡勻腮粉膩暖風輕度口脂香開時亦自知珍重靜鎮東風白晝長【馬氏】　新除藥圃結亭臺傾國奇葩忽自開霜後看花還傲菊春前破萼肯輸梅韶華豈為三冬借陽氣直從九地廻敢謂青皇私綠野名園桃李暗相猜【申瑤泉】　臨風興嘆落花頻芳意潛消又一春應為價高人不問却緣香甚蝶難親紅英只稱稱上声生宮裏翠葉那堪染露塵及至移根上林苑王孫方恨買無因【魚玄機】　三月一出游季園千奇萬麗攢雕欄紛紛紅紫盡辟易中有一株白牡丹初疑龍池宴罷舞雙成盤又似洗頭盆暫卸天女冠姑射寒生雪膚粟欝儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麼何足觀太真霞
臉太醉色覩此亦學江妃酸舉觴酬季郞化工在手汝不難得非揚州觀頭逢七七又何必善和坊裏延端端卽使宋人琢此瓣百歲那得茲花看老夫久寂寞為爾暫為歡再進金叵羅屬客莫𤲢殘日落不落天闌干欲去不去心盤桓皎然秀色轉可餐他年倘許蕋珠會别跨長螭勝紫鸞【王鳳洲】　一春無計消繁華坐香𠊓色餐流霞妖桃穠李俱小器揩目晚看花大家素質盈盈美無度何年摘下瑤臺路精神飛入銀河篇體態都歸洛神賦神樂觀主容臺卿空花壓眼真無情吾儕放浪為無事東風斗酒消春晴曾聞二本歸天上幾度
重瞳轉相向內園點綴黃金屋禁苑安排紫絲帳朅來此種𤲢人間託根洞府非塵寰隨時窮達花不識天遊何必乘青鸞萬事到頭俱
瑣瑣大觀萬物皆無我半醉題詩謝主人名花可鑄傳千古【桑民懌白牡丹】詞百紫千紅占春多少共推絕世花王西都萬家俱好不為姚黃謾腸斷巫陽對沉香亭北新籹記清平調詞成進了一夢仙鄉○天葩秀出無雙倚朝暉半如酣酒成狂無言自有檀心一點偷芳念往事情傷又新艷曾說滁陽縱歸來晚君王醒後別是風光【晁無咎夜合花】　雪弄輕陰榖雨乾半垂雲幙護殘寒化工着意呈新巧剪刻朝霞飣露盤○輝錦繡掩芝蘭開元天寳盛長安沉香亭子鉤欄畔偏得三郞帶笑看【賀方回剪朝霞】　燕子來時春未老紅蠟團枝費盡東君巧烟雨弄晴芳意惱雨餘特地殘粧好○斜倚青樓臨遠道不管𠊓人只取東君笑都見嬌多情不少丹青傳得傾城貌【王道輔蝶戀花】　雲橫水遶
芳塵陌一萬重花春拍拍藍橋仙路不崎嶇醉舞狂歌容倦客○真香解語人傾國知是紫雲誰敢覓滿蹊桃李不能言分付仙家君莫惜【范石湖玉樓春】　翠葢牙籤幾百株楊家姊妹夜遊初五花結隊香如霧一朵傾城醉未蘇○閑小立困相扶夜來風雨有情無愁紅慘綠今宵看却似吳宮敎陣圖【辛稼軒鷓鴣天】　濃翠深黃一画圖中間更有玉盤盂先裁翡翠𧚌成葢更點胭脂染透蘇○香瀲灧錦糢糊主人長得醉工夫莫携弄玉欄邊去羞得花枝一朵無　占斷雕闌只一株春工費盡幾工夫天香夜染衣猶濕國色朝酣酒未蘇○嬌欲語巧相扶不妨老𠏉自扶疎恰如翠幙高堂上來看紅衫百子圖【俱稼軒】　華堂闌檻占韶光端不負年芳依倚東風向晚數行濃淡仙粧○停杯醉折多情多
恨次艷真香只恐去為雲雨夢䰟時惱襄王【曾海野朝中揩】　玉宇煖清禁曉丹葩色照晴空珊瑚敲碎玉玲瓏人間無此種來自廣寒宮○雕玉闌干深院靜嫣然頻笑東風曲屏須占一枝紅且圖欹醉枕香到夢䰟中【張材甫臨江仙】　一餉園林綠就柳外鶯聲輕透輕暖與輕寒又是牡丹時候時候時候歲歲年年人瘦【吳履齋如夢令】　維摩病起兀坐等枯株清晨裏誰來問是文殊遣名姝奪盡群花色浴纔出酲初解千萬態嬌無力困相扶絕代佳人不入金張室却訪吾廬對茶鐺禪榻笑殺此翁癯瑤砌金壺始消渠憶昇平日繁華事修成譜寫成圖奇絕甚歐公記蔡公書古來無○自京華隔問姚魏竟何如多應是彩雲散刦灰餘野鹿衘將花去休回首河洛丘墟謾傷春弔古夢遶漢宮都歌罷
欷歔【後村六州歌頭】　晏起還嗔中酒時玉牌分得牡丹枝花下自調新樂府寫烏絲○付與紫衣傳别院夜來翻入管絃吹得老夫重醉也有情癡【陳眉公浣溪沙】
子／醫家／群芳譜／貞部／花譜／花譜三／萱／麗藻散語等(P.9-2)..[明末刻本]
○麗藻散語焉得蘐草言樹之背【詩】　中藥養性謂合驩蠲忿萱草忘憂【博物志】　惠書慰沃雖萱草忘憂𦤎蘇釋勞無以加也【王郞】　鹿䓤根苗可以薦于俎世人欲求男者服之尤良也【稽含】賦猗猗令草生于中方花曰宜男號應禎祥遠而望之煥若三辰之麗天近而察之恍若芙蓉之鑒泉于是狡童媛女以時來征結九秋之永思含春
風以娛情【傅玄】　淑大邦之奇草兮應則百之休祥稟至貞之虛氣兮顯嘉名以自彰冠衆卉而挺生兮承木德于少陽體柔性剛蕙潔蘭芳結纖根以立本兮噓渥于青雲順陰陽以滋茂兮含章之有文遠而望之燭若丹霞照靑天近而觀之燁若芙容鑒綠泉萋萋翠葉灼灼朱華煒若珠玉之樹煥如景宿之羅充后妃之盛餙兮登紫薇之內庭回日月之輝光兮隨天運以虛盈【夏侯湛】頌草號宜男旣燁且貞其貞伊何惟乾之嘉其燁伊何綠葉丹華光彩晃曜配彼朝日君子耽樂好合琴瑟固作螽斯惟物孔臧福齊太姒永世克昌【曹植】詩五言萱草含丹粉【溫庭筠】　忘憂當樹萱【李白】　我非兒女萱【蘇軾】　叢疎露始滴芳餘蝶尚留【韋應物】　膩蘤金英撲纖莛玉股抽【宋景文】　若教花
有語却解使人愁【晏元獻】　萱草兒女花不解壯士憂【孟郊】　移萱樹之背丹霞間縹色我有憂民心對君忘不得【石舍人】　修莖無附葉繁萼攢莛首每欲問詩人定得忘憂否【宋景文】　種萱不種蘭自謂憂可忘綠葉何萋萋春愁更茫茫【劉原父】　可愛宜男草垂采映倡家何時如此葉結根復含花【梁簡文帝】　萱草生堂階遊子行天涯慈親倚堂門不見萱草花【聶夷中】　莫訝萱枝小能施宮様粧只緣沾染足絕似杜蘭香【徐竹隱】　從來占北堂雨露借恩光與菊亂佳色共葵傾太陽人生真苦相物理忌孤芳不及空庭草榮衰可兩忘【黃山谷】七言宜男漫作後庭草不似櫻桃結子紅【溫庭筠】　淸萱到處碧鬖鬖興慶宮前色倍含借問皇家何種此太平天子要宜男【黃省曾】　泰女窺人不解
羞攀花趂蝶出墻頭胸前空帶宜男草嫁得蕭郞愛遠遊【于鵠】詞小庭春老碧砌紅萱草長憶小欄閑共繞執手綠叢含笑○别來音信全乖舊朝前事堪猜門掩日斜人靜落花愁點蒼苔【淸平樂】　紅榴花下宜男草色與人俱好佳人重色愛新花只恐東風漸急夕陽斜○豈知浮艷難長久看見花枝瘦瑣窗人起怨花空不覺玉顏憔悴減春紅【劉基虞美人】　新製羅衣珠絡縫消瘦肌膚欲試猶嫌重莫信鵲聲相侮弄燈花幾度成春夢○風雨又將花斷送滿地胭脂補盡蒼苔空獨自移將萱草種金釵挽得花枝動【楊孟載蝶戀花】
子／醫家／群芳譜／貞部／花譜／花譜三／菊／麗藻散語等(P.73-1)..[明末刻本]
○麗藻散語季秋之月菊有黃花【月令】　蘭有馨兮菊有芳【漢武秋風詞】　三徑就荒松菊猶存【陶靖節】　綠葉雲布黃蕋星羅【盧湛】　菊艸屬也以黃為正是以槩稱黃花記菊黃中之色香味和正花葉根實皆長生藥也北方隨秋之早晚獨嶺南不然至冬乃盛發嶺南地煗百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿高潔如此宜其通仙靈也吾在海南萟菊九畹以十一月望與客汎菊作重九書此為記【蘇東坡】序菊苗可以採花可以藥囊
可以枕釀可以飲所以高人隱士離落畦圃之蒔不可一日無此花也陶淵明植于三徑采于東籬裛露掇英汎以忘憂鍾會賦以五美謂圓華高懸準天極也純黃不雜后土色也早植晚發君子德也冒霜吐穎象勁直也杯中體輕神仙食也其為所重如此然品類有數十種而白菊一二年多有變黃者予在三水植白菊百餘株次年盡變為黃花今以色之黃白及雜色品類可見于吳門者二十有七種大小顏色殊異而不同自昔好事者為牡丹芍藥海棠竹筍作譜記者多矣獨菊花未有為之譜者殆亦菊花之缺文也余始以所見為之若夫耳目之未接品類之未備更俟愽雅君子與我同志者續之【史正志】　草木之有花浮冶而易壞凡天下輕脆難久之物皆以花比之宜非正人達士之所好然
余觀屈原之為文香草龍鳳以比忠正而菊與菌桂荃蕙蘭芷同為所取松者天下堅正之木也陶淵明乃以松配菊連語而稱之夫屈原淵明實皆正人達士其于菊貴重之如此是菊雖以花為名固與浮冶易壞之物不可同年而語也且菊固有異于物者凡花者以春盛而實者以秋成菊獨以秋花悅茂于風霜搖落之時此其得時者異也有花葉者花未必可食而康風子乃以食菊仙此其花異也花可食者根葉未必可食而陸龜蒙云春苗恣肥得以採擷供左右盃案本草云以正月取根此其根葉異也夫以一草之微自本至末有功於人如此加以色香態度纖妙閑雅可為丘壑燕靜之娛然則古人取以比德而配以歲寒之松夫豈徒然而已哉洛陽風俗大抵好花菊品比他州為盛劉原孫隱
居伊洛廣植諸菊朝夕嘯詠其側盖已有意譜之而未暇也崇寧甲申九月余為龍門之遊得至君居顧而樂之相與訂論因隨其名品論序于左以列諸譜之次【劉蒙】　山林好事者或以菊比君子其說以為歲華婉婉草木變衰乃獨燁然秀發傲睍風露此幽人逸士之操雖寂寥荒寒而味道之腴不改其樂月令以動植志氣候如桃桐華直云始華至菊獨曰菊有黃華豈以正色獨立不伍衆草變詞而言之歟【范至能菊譜序】傳先生姓黃字華其先日精者初生筮之繇曰燁燁煌煌綠衣黃裳德與坤協數用九彰九九相仍俾爾壽昌佐用炎皇啟于兌方世為中黃夫中五數也寄旺四時九九重陽數也兌秋方也雖寄旺四時而盛必于秋乎陶氏旺春劉氏旺夏陶劉氏謝而中黃氏其昌乎後日
精以養生術佐農皇氏壽登一百二十餘歲嘉其功封之雍州之土為壽鄉公賜姓中黃氏後有菭蘠者注姬公旦爾雅旦上其名綴衣薦服于帝帝服之喜特賜御愛黃至孫英其祚始落三湘與屈原同夕飡英子為華西入秦遇陽翟大賈衒金爭文價咸陽市華文五色備名揆次月令至今夏小正以華之善記節為名華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈真神仙食也吾不能效武帝食露盤矣華嘗以氣岸高自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平盖山煉九華大藥時時與好事者出沽酒市中見者咸呼為九華先生彭澤
令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王弘送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬣較短長曰汝雖長遭斧創我雖短升中堂又以其能相殿最曰吾茹能使飢人辟粮汝能乎曰能吾飲能使癃殘人康寧壽考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬣亦曰吾一出能楝天子明堂不灰迹能染歷代之文章子能乎曰不能也曰此吾所以上子也潛聞而笑曰九華旣失五鬣亦未為得也二三子黜德滅巧將太上從
太上無名功故無窮于是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冐姓名者曰滴金馬蘭童萬錢覆等凡六種題曰九華壽譜藏于家云【楊維禎】頌先民有作詠茲秋菊綠葉黃花菲菲彧彧芳踰蘭蕙茂過松竹其莖可玩其葩可服【成公綏】　英英麗草稟氣靈和春茂翠葉秋曜金華布濩高原蔓衍陵阿楊芳吐馥載芳載葩爰拾爰採投之醇酒御于王公以介眉壽【傅統妻辛氏】賦日之貞矣于彼重陽菊之榮矣于彼華芳含天地之貞氣吸日月之淳光雲布霧合箕舒翼張欎兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦草綿連兮似織
當此時也和其光同其塵應春光而早植及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登【楊烱】　惟杞惟菊偕寒互綠或穎或苕烟披雨沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何【陸龜蒙杞菊賦】詩四言采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之　歲方晏矣霜落殘促誰其榮斯有英者菊豈微春華懿此貞色人之侮我混于薪棘詩人有言好是正直【俱蕭穎士】五言芳菊舒金英【唐德宗】　黃花催逸興【李白】　細葉抽輕翠圓花簇嫩黃【唐太宗】　雨荒深院菊霜倒半池蓮　異方初艷菊故里亦高桐　愁眼看
霜露寒城菊自花　羹煮秋蓴滑盃迎露菊新【俱杜甫】　擷其黃金蕋泛此白玉巵【歐文】　輕霜臨菊月細雨似梅天【王潛亝】　菊嫩金風起荷疎珠露圓將秋數行雁離夏幾聲蟬【古詩】　九日龍山飲黃花笑逐臣醉看風落帽舞愛月留人【李白】　每恨陶彭澤無錢對菊花如今九日至自覺酒須賖【杜甫】　白雁獨橫秋黃花伴醉遊眼看風物換愁殺仲宣樓【李夢陽】　九日不出門十日見黃菊灼灼尚繁英美人無消息【賈島】　強飲登高去無人送酒來遙憐故鄉菊應傍戰塲開【岑參】　紫菊宜新壽萸茱辟舊邪願陪長久宴歲歲捧香花【趙彥昭】　暗暗淡淡紫融融冶冶黃陶令籬邊宅羅含舍裏香【李義山】　粲粲黃金裾亭亭白玉膚極知時好異擬與歲寒俱墮地良不忍抱枝寧自枯【吳履亝】　辟惡
茱萸囊延年菊花酒與子結綢繆丹心此何有【郭元振】　九日山僧院東籬菊也黃俗人多汎酒誰解助茶香【釋皎然】　佳節逢吹帽黃金染菊叢淵明何處飲三徑冷香中【王十朋】　靑蕋冐珍叢幽姿含曉露政爾破荒寒詎免傷遲暮　味苦誰能愛香含只自珍長將潭底水普供世間人【俱楊誠亝】　冷艷吐金英疎香入玉斝偏宜處士居不種朱門下【于若瀛】　瑞塔千尋起仙輿九日來萸房陳寳席菊蕋散花臺御氣鵬霄近升高鳳野開天歌將梵樂空裡共徘徊　鳳剎侵雲半虹旌倚日邊散花多寳塔張樂布金田時菊芳仙醞秋蘭動睿篇香街稍欲晚淸蹕扈㱕天　金節三秋晚重陽九日歡仙盃還泛菊寳饌且調蘭御風雲霄近乘高宇宙寬今朝萬壽節宜向曲中彈【俱宋之問】　御氣幸金方
慿高薦羽觴魏文頒菊蕋漢武賜萸囊去寉留笙吹㱕鴻識舞行年年重九慶日日奉天長【□佺期】　可嘆東籬菊莖疎葉且微雖言異蘭蕙亦自有芳菲未泛盈樽酒徒沾淸露輝當榮君不採飄落欲何依【李太白】　寒花開已盡菊蕋獨盈枝舊摘人頻異輕香猶暫隨地偏初衣袷山擁更登危萬國皆戎馬酣歌淚欲垂【杜子美】　籬落歲云暮數枝聊自芳雪栽新蕋密金拆小包香千載白衣酒一生靑女霜春叢莫輕薄彼此有行藏【羅隱】　嫩菊含新彩遠山閉夕煙涼風驚綠樹淸韵入朱絃思婦機中錦征人塞外天雁飛魚在水書信若為傳【魚玄機】　不隨群草出能後百花榮氣為凌秋健香緣飲露淸細開宜避世獨立每含情可道蓬蒿地東籬萬代名【李夢陽】　誅茆疏野徑種菊擬山家秀擢三秋
幹奇芬五色葩凌霜留晚節殿歲奪春華為道飡英好東籬與獨賖【申瑤泉】　西苑宸遊地東籬菊已花當年誇野色此日麗天葩輕白凌寒露深紅散晚霞秋英疑可茹無復楚人嗟【唐文獻】　結廬在人境而無車馬喧問君何能爾心遠地自偏採菊東籬下悠然見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物遠我遺世情一觴雖獨進盃進壺自傾日入群動息㱕鳥趨林鳴嘯傲東軒下聊復得此生【俱淵明】　今日雲景好水綠秋山明携壺酌流觴搴菊汎寒榮地遠松石古風揚絃管淸窺觴照歡顏獨笑還自傾落帽醉山月空歌懷友生【李白】　騷人足以思香草比君子況此霜下傑淸芬絕蘭茝氣稟金行秀德僃黃中美古來寉髮翁飡英飲其水
但恐蓬藋傷課童加料理【蘇允明】　故里樊川菊登高素滻源他時一笑後今日幾人存巫峽蟠江路終南對國門繫舟身萬里伏枕淚雙痕為客裁烏惜從兒具綠樽佳辰對群盗愁絕更堪論【杜甫】　菊以黃為正君子正其名所以東坡老欲埽紫與頳東臯千株菊畦圃吁未經單心復纏枝千葉并萬鈴庶以說耳目何用攙品評節物苟如此敢與時好爭高詠南山詩悠然念淵明【錢牧□】錢公名謙益常熟人探花大學士　和澤周三春燁燁涼秋節露凝無遊芬天高風景徹陵岑聳逸峯遙睇皆奇絕芳蘭開林耀靑松冠岩列懷此貞秀姿卓為霜中傑啣觴念幽人千載撫爾訣儉素不復轉厭厭覺良月【淵明】　家家菊盡黃梁園獨如霜瑩淨真琪樹分明對玉堂仙人披雪氅素女厭紅籹粉蝶來難見麻衣拂更香面風搖羽扇含露滴
瓊漿高艷遮銀井繁枝覆象床桂叢慙並發梅萼妬先芳一入瑤花詠從茲播樂章【劉禹錫】　越山春始寒霜菊晚愈好朝來出細蕋稍覺芳歲老孤根蔭長松獨秀無衆草晨光雖照耀秋雨半摧倒先生臥不出黃蕋紛一埽無人送酒壺空腸嚼珠寳香風入牙頰楚些發天藻新英蔚已滿宿根寒不槁揚揚弄芳蝶生死何足道頗訝昌黎公恨爾生不早【韓愈】七言樷菊兩開他日淚【杜少陵】　眼前景物年年别只有黃花似故人【古詩】　苦遭白髮不相放羞見黃花無數新【杜甫】　牢褁烏紗莫吹却免敎白髮見黃花【徐竹隱】　秋風為我語籬菊且耐寒香伴白雲【王滄灣】　草臥夕陽牛犢健菊留秋色蟹螯肥【方秋崖】　莫言滿眼無知己耐久黃花是故人【徐集孫】　猶作霓裳舞妖態零紅墜粉溼秋
痕【張芸窗楊妃菊】　何時一飽與子同更煎土茗浮甘菊【陸放翁】　不許秋風常管束競隨春卉闘芳菲　似嫌九月淸霜重亦對三春麗日開【咏春菊】　獨坐異香為異客每逢佳節倍思親遙知兄弟登高處遍插茱萸少一人【王維】　秋叢遶舍似陶家遍繞籬邊日漸斜不是花中偏愛菊此花開處更無花【元微之】　節去蜂愁蝶不知曉庭和露折殘枝自緣今日人心别未必秋香一夜衰【鄭谷】　花上淸光花下陰素娥惜此萬黃金一杯寒露三更後誰信幽人更苦心【張本】　闘雞臺下秋風裏白白黃黃無數花日暮城南城北道半隨榛棘上樵車【王庭堅】　九日東籬採菊英白衣遙見眼能明向今自有盃中物一叚風流可得成【韓子蒼】　一夜新霜著瓦輕芭蕉新折敗荷傾奈寒唯有東籬菊金粟初
開曉更淸【白樂天】　雪彩氷姿號女華寄身多是地仙家有時南國和霜立幾處東籬伴月斜【唐張賁】　秋風兩度身為客已見重陽未到家村酒不堪供節事祇將靑眼看黃花　誰將陶令黃金花幻作酴醿白玉香小草真成有風味東園添我老生涯【黃山谷】　共坐欄邊日欲斜更將金蕋泛流霞欲知却老延齡藥百草開時始見花【歐文忠】　城荒落葉風颼颼淮水茫茫古渡頭白首不堪行樂也黃花點點是離愁【趙信菴】　落託山園載酒來江梅含雪倚春臺菊花無藉秋光老猶自離披帶雨開　黃花照眼又經秋山自靑靑江自流多謝龍頭鰲禁客年年把酒對江樓　羞與春花艷冶同殷勤培溉待西風不須牽引淵明比隨分籬邊要幾叢【劉後村】　獨向隣園看菊回隔籬驚見一枝梅西風憐
我太寂寞特地遣花將句來【徐介軒】　莖細花黃葉又纖淸香濃烈味還甘祛風偏重山泉漬自古南陽有菊潭【文保雍】　妍㬉春風蕩物華初回午夢頗思茶難尋北苑浮香雪且就東籬擷嫩芽【鄭景龍】　築臺結閣兩爭華便覺流涎過麴車戶小難禁竹葉酒睡多須藉菊苗茶【洪遵】　盈盈宮額半塗黃不減花前舊様粧笑殺阿嬌金屋貯香衾寒怯夜來霜　越孃初試素羅裳愛向秋風學靚粧一夜不勝瓊佩冷晚香亭館有新霜【俱靳貴】　冷艷疎枝擢素秋結茅相對轉淸幽摘來自喜簪蓬髩只恐黃花笑白頭【申瑤泉】　黃花應不種朱門自合移根老瓦盆露委烟斜看不足呼兒長夜倒芳尊【于念東】　芳叢燁燁殿秋光嬌倚西風學道粧一自義熙人去後冷烟疎雨幾重陽【戴紫宸】戴公名君恩澧州人都御史　雨中百草秋
爛死堦下決明顏色鮮著葉滿枝翠羽盖開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣　澹雲微雨暮秋天為愛黃花帶晚烟聞說名園千百種願分秋色到籬邊【陸氏】　庭前甘菊移時晚靑蕋重陽不堪摘明日蕭條盡醉醒殘花爛熳開何益籬邊野外多衆芳采擷細瑣升中堂念茲空長大枝葉結根失所纏風霜【杜子美】　誰采繁花席上題偶將名姓託唐妃日烘花萼醺時面雨換華淸沐後衣隔坐似邀秦國語揮毫未放謫仙㱕欲從顏色窺生相已落詩家第二機【李東陽】　露冷江蘋㕍度時蕭蕭黃菊滿疎籬寒枝帶雨開仍艷晚節凌霜賞未遲移傍小簷承綺席縱觀深夜倒金巵摘來冉冉香盈把共泛西風醉莫辭　莫惜寒花開太晚孤懷深喜客
來雙疎枝最耐存霜圃晚節偏宜映月窗同調自應蘭是籍濁醪何有玉為缸籬邊無限陶潛與倒著綸巾醉未降【俱方九功】　水浸長天搖砌明亭亭珠玉綻秋英晚香冷秀經霜後淡意疎容與景迎籬下留連非藉酒雨中尋覓最多情飛塵不到莎廳下愛爾幽香浸骨淸【吳執御】　秋風菊圃吹寒風報道阿家花早樷鶯羽半遮西子白寉翎斜映太真紅參差萬朵霜天曉稠叠千枝烟雨空肯與山樵分秀色移栽不遠過墻東【馬德澄】　貪看晚節傲霜颸淡色幽香冷不辭入坐叵羅爭自引㱕來欵叚未須騎推敲月下猶孤語競病風流波一時若使東籬主人在攢眉𨚗肯和新詩【王世貞】詞去年秋晚此園中携手玩芳叢拈花嗅蕋惱烟撩霧沉醉倚西風○今年重對芳叢處追徃事又成空𩫈遍闌
杆向人無語惆悵滿枝紅【歐陽公少年遊】　老夫白髮尚兒戲廢圃一番料理飡飲落英并墜露重把離騷拈起冷艷幽香深黃淺白占斷西風裡飛來雙蝶繞叢欲去還止○嘗試銓次群芳梅花差可伯仲之間耳佛說諸天金世界未必莊嚴如此尚友靈均定交元亮結好天隨子籬邊坡下一盃聊泛霜蕋【劉後村念奴嬌】　與客携壺上翠微江涵秋影㕍初飛塵世難逢開口笑好花須插滿頭㱕○酩酊但酧佳節了登臨不用怨斜暉古徃今來誰不老多少牛山何必更沾衣【蘇東坡定風波】　黃菊滿東籬與客携壺上翠微已是有花兼有酒良期不用登臨怨落暉○滿酌不須辭莫待無花空折枝寂莫酒醒人散後堪悲節去花愁蝶不知【黃山谷南鄉子】　未老金莖些子正氣東籬淡薄齊芳分頭添
様白同局幾般黃向閑處須一一排行淺深饒間新粧那陶令漉他誰酒趂醒消詳○況是此花開後便蝶戀無花管甚蜂忙你從今採却蜜成房秋英試商量多少為誰甜得淸涼待說破長生真訣要飽風霜【陳龍川秋蘭香】　寒樷弄日寳鈿承露籬落亭亭相倚當年彭澤未㱕來料獨抱幽香一世○疎風冷雨淡烟殘照日日重陽天氣帽簷已是半欹斜問甕裡新蒭熟未【盧浦江鵲橋仙】　黃菊枝頭生曉寒人生莫放酒盃乾風前橫篴斜吹雨醉裡簪花倒著冠○身健在且加飡舞裙歌扇盡淸歡黃花白髮相牽挽付與時人冷眼看【鷓鴣天】　雅致裝庭宇黃花開淡佇細香明艷盡天與助秀色堪飡向曉自有真珠露剛被金錢妒擬買秋天容易獨歩○粉蝶無情蜂已去要上金樽惟有詩人曾許待
宴賞重陽恁時盡把芳心吐陶令經回顧免顦顇東籬冷烟疎雨【柳耆卿受恩深】　一種濃華别様粧留連春色到秋光解將天上千年艷翻作人間九月黃○凝薄霧傲繁霜東籬恰似武陵鄉有時醉眼偷相顧錯認陶潛作阮郞【張于湖鷓鴣天】　江水浸雲影鴻雁欲南飛携壺結客何處空翠緲烟霏塵世難逢一笑況有紫英黃菊須插滿頭㱕風景今朝是身世昔人非○酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公水調歌頭】　薄霧濃雲愁永晝瑞腦噴香獸時節又重陽玉枕紗厨半夜秋初透　東籬把酒黃昏後有暗香盈袖莫道不消愁廉捲西風人似黃花瘦【李易安醉花陰】　憶得去年今日黃花正滿東籬曾
與主人臨小檻共折香英泛酒枝長條插髩垂○人貌不應遷換珍叢又覩芳菲重把一樽尋舊徑可惜光陰去似飛風高露冷時【晏叔原破陣子】
子／雜家／說郛續／㢧第二十四／明月編／中秋馬汱沙看月記(P.1-1)..[明刻本]
明月編
太原王穉登
中秋馬汱沙看月記
今歲僕善病自春迨秋經三時猶不可起支離牀間骨柴然而憂不食新也秋暑灼人如炮烙客至者踵相躡而問病之若何則頷之而已然猶日出汗數斗醫師謂公良苦公之客蝟如而竟日不得休請無事我刀圭矣僕請謝客戒門者無納一切長短牘刺至輒覆之更持葳蕤鑰扃其扉然後剝啄聲屬耳益亡
賴不堪思遠游以避之而會友人靖江朱君在明以尺一至曰不腆敝邑之陋無足辱車音其幸而惠然臨我則有長江之練若也秋色俄半圓輝漸盈治木□於黃田閘遲君矣僕報如命乃卜以八月一日丙辰操單舸而西明日抵無錫之膠山訪安氏兄弟緒卿留客齋頭出楮墨數輩淋漓作書細者如蚓麤者如老鵶傍觀嘖嘖稱好僕起謂諸君嗜痂已甚則皆閧然問茂卿方客金陵桃葉小姬歌水調黯然思舊游又過其叔氏大夫樓中暑益甚賴高木清池消之
不者汗成漿數杯而下田間桔橰聲達旦農家爭□水如救頭然僕中夜為再起明日舟中盥櫛罷主人請為山莊之游以筍輿載客從屋後出行田間半里入莊莊在膠山麓大池數百畝蔽以芳渚蕩舟洄乍出乍沒池盡處登岸更上數百步復一池三倍之二島峙中流鬱然相望不知何人題作金焦僕語主人此措大者當罰飲池水一斛亟涴而額無辱吾滄浪主人言月下採芙蓉波光如紫綺客何不為三日留僕謝不能初四日抵無錫訪秦叅軍子仁子仁治
□將北游一堂甚小行李半之不可坐移坐廡下已而葉茂長來偕覔胡侍御王山人不可得曰與東嘉客游無間日秦方伯陳寧州皆在僕戲問客孰何而多長者之游夥不其沈沈者與少焉秦方伯來訪邀游慧山辭不徃明日乃偕寧州諸君徃登其舟客輿而至者王舉人景純都門舊知也其伯父觀察公開府於此僕笑語王君東嘉者子邪安得不驚座問從何方來舉其故繻知文戰而北是日初五暑甚讌黃氏之別墅環慧山而墅者臺池林館相望矣而黃氏
□其勝酒半月未生移席舟中待之煙霏蔽水夜□南禪寺夢既醒猶聞諸君隔舫呼盧聲旦起別王君君遂東矣而養和邀游寳界山養和者復一王君也寳界是其家山治樓舩載酒浮五里湖以湖中雙撓揚帆牽舟而行既至魚梁當門曰蓮花渡青葉田田花高於葉如紅粧美人立翠盤中舞臨湖者亭名混混稍上一關為魚步去魚步而近長松八九樹雲柯龍鱗壘石高盈尺設石須彌座於松根曰松塵壇樹皆栟櫚松桂篔簹數百個檀欒蔽日如行幽谷中與
夫履層籜如驚蛇升其巔月浮出松頂如鉤松風醒酒酒頻飲不醉坐嘯臺當松缺處風益甚炎歊洗如亭榭數處青靄蒼然不可辨主人一一名而示客更指前太白□峰曰此下太湖芙蓉七十二可頫而數也僕拊沽瓴謂主人盍留此俟客之東乎夜宿舟中荷香着人如中酒行三十里枕席猶絪縕初六夜宿江陰黃田閘閘以楚春申君歇得名歇封吳圭田於此今不勝黍離之歎月沈霧中氣昏然問朱君木蘭俟客失期前三日歸矣詰朝買舟渡江未半有
兩龍下垂一蒼一白亭亭若車輪不見頭角黑雲乘之如墨雨微作風起蕩江波皆沸舟人落其帆半搖手令勿驚然其靣如土矣僕立舷□望雲氣鴻濛東行意梁溪間當獲甘澍盈尺是日也雷擊惠山之浮圖木碎如札江中去錫三舍耳乃寂然雷聲信百里哉朱家輿人候之江滸行未半在明出道傍捨輿握手而步曰龍戰而涉江得無戒心乎僕謝亡恙此屬蝘蜓么麼不足負吾舟相與抵掌過其家見顧朗生朗生亦慰勞僕憊極覔高枕臥松齋中聽風聲颼
飀則悞以為江濤拍艦不寒而栗久之在問在行來士獻亦來明日在充在止偕來坐久暑甚脫帽裸袒就地扇不去手尚惙惙不勝皆別去暮訪在問初九日同在明訪士獻又訪在行在止後入城訪在充先過沈居士家門廬雅潔荳棚瓜地悉楚楚解衣坐大夢菴几榻筦簟經函鶴棲酒罏茶簏藥籠之屬靡一非湘筠所為斑然可玩去飰在充家持牀留宿盆荷紛敷黃者尤灼灼在明別去夜雷雨快涼明旦朝□罷別在充復之在明所夜坐溪上月出皎然門樹
皆綠游魚唼藻撥剌不休與朗生輩銜杯甚樂十一夜過容與園園去在明家南行不一里□鑿曲池綠萍覆之取土為壠為臺與樓觀之址突兀陂陀蔽以修篁數百秋花映竹娟娟有態月中花竹影扶疎張幕而坐坐倚四角使不礙月農歌徧野與清商相間在明指揮四顧此可亭此可廡此可重屋罘罳此可左右掖此可長廊與複室跨飛梁如虹□徃來也異時諸君過我者不平原十日不歸矣僕笑主人見彈而求鴞皆大絕倒此園中玩月庶幾可者而恨乏
遠觀在明誇其眺臺甚以為九江三楚在日前矣明夜力疾而登臺在快閣前可羅十　牀四周朱欄遶之凭欄跂足僅可望隔江山耳是夜月尤朗綠煙香霧濕人衣僕語在明月不浮江觀者尋常月哉明夕為十三碧漢澄然星光皆避月不見眾交口如此月也而齋閣□不兒女子態乎主人獨不言而供其聲音無不預戒以一艅□載客一載騶奴廝養渡大江中流客舟矴不動他舟揚帆入煙霧作軍中樂笳皷競奏黃頭輩雜以棹歌疑乃伊謳長風吹聲入雲漢
或斷或續二三君單絞立而浮白望月出海門紅霞繚之如赤城其下波濤為水銀色光射人不可瞪視僕拍在明肩指此何似桃花林中水精殿眾皆擊節在問力疾飲獨豪與朗生對壘觴爵轟然釂無算類項羽破章邯鉅鹿下在明士獻時時肉薄仰而攻之不受敵者但僕耳顧覔一巵酹嫦娥曰此曹酒入惡知清光者徒以麯蘖戰波心金奏肆夏而驚水府有如天吳海若支無祈等睨而駭曰是欲燃犀我也公輩不念垂堂乎莫不竦然朗生揖客休矣捫鴟夷之
□且枵於是諸人皆承響而回入門月方午憊甚魚貫眠屋下花影淋漓滿身在明畏暑不能眠嬲客良久乃去十四日大暑礎潤髹几沾漬不可凭雷殷殷欲雨暮更鬱蒸人望月者如渴呼酒坐松齋待之咏唐人松際露微月清光猶為君歎其佳絕僕揶揄諸君能賦此者當以清光酬之不然須借管絃吹開耳僮子取長笛奏桓生三弄復歌宛轉音調殊絕惜餘霞五色滓穢太清不堪作纏頭錦奈何已而雲漸收月濛濛照席上都無昨宵晶熒瑠屏風掩夜珠差
堪解嘲夜臥枕上聞簷聲迨曉雨闌干不止諸人氣奪為中秋扼腕或舉貝葉書稱缺陷世界故應爾那得揚州鶴哉僕漫言此雨洗廣寒殿中塵欲令玉兔見秋毫也今夕漏下而無月者請如金谷數觴我月則觴諸君倍之矣在明甚訝客奈何孤注若此為具於拙園酒肉相屬長廊數十楹懸燈火其中如明河斜傾珠斗錯落園中高榆成列大者兩人圍之不合籬根阡陌井如稻花香氣撲樽罍客歌天田何所有歷歷見白榆未竟從者呼月出皆翹首東望明鏡燦
然飛出柳梢間光燭地如雪僕顧諸君王生語云何豈有酖人羊叔子者令童子皷柘枝呼美人交斝罰客不能則跽而為生結韤履舄交錯聲嘈嘈不知費主人牀頭醪幾斛矣眾賓既去在充與僕對牀不雞鳴而起曰掃孤山一片石待君僕業已許在問矣然則客一而辱主人者二乎朗生云蠶則績而蟹有匡弟酒而兄佐之胔非二也乍辨色與朗生在明並輿而東十五里行野田中山漸逼厥土漸高田漸瘠不宜稼荳落而為箕臥壠上短若香草吉貝數本一花
花小於常三錢不供杼軸而其里貧可知也至山下捨輿而登山巔一殿其神冕旒殿後亭名觀海蕭然四壁在充在問皆坐而待遠眺海門湯湯如孟諸虞山之雲近在几席狼山如聚米可掬也日已逼下舂客有饑色在充斫巨鱗噉而飽先去僕與諸君臥俟月升命輿夫持錢鏄薙草除地盡一袈裟望若芝葢浮者黃雲層疊而興雲際光財一綫未踰時月灔滿山矣江流遶縣若蒼玉帶圍寒潮可染裾也朱君伯仲問茲山云何而客言嶁哉僕詆此一丸泥不
足封函谷柰何誇我尉陀安知漢大者問酒餘幾斗尚可拍浮至夜分僧廬饒蚊不可宿則皆扶而下山譙鼓盡二撾始達在明家輿夫行莽中疾如飛既至皆牛喘吐氣如蒸彼夫非人與井丹致嘅於人車固其宜也僕倦游告主人欲東送秦叅軍主人留客苛於陳孟公尚書期且不顧何物叅軍能奪朱家客乎夜飲江雲樓竹影霏霏入破牕月光皆碎於是哉生矣在明言吾邑葢有李時可俠也時可名鳳勝□人通儻喜結客客曰楊維禎嶽嶽矣時可能折
其角與之之游維禎挾四青衣浮江過其家時可訪之舟中舟中之器黃金犀毗相半也維禎氣岸然乃時可燕客櫻桃下瑪瑙作埒紅毺覆之三數麗人行酒並絕代以赤玉柈盛脯白玉斗盛漿皆盈尺維禎為色動後賞蓮花水精為食牀空其中置金鱗翠藻食器皆南越秘色磁其豪侈如此　高皇帝下江南時乏軍興貸粟萬鍾者再猶懼不免浮家去之琉球或王扶餘如虬髯者未可知相與嘖嘖歎其骨猶香僕謂水精食牀最宜月耳柰何朱君獨亡有然文
勝時可者十倍也在明謝不敏主人何敢當李君維禎遇乃公公執牛耳矣僕甚慚其言十八夜士獻來相邀士獻者在明猶子其先府君官記室以計然筴起家最善僕與在明隔墻東而居雨乍霽積潦盈庭躡屐而過月太糢糊不可人士獻網魚剝棗極甘膬而享客咄咄阿咸哉十九日雨淙淙不堪涉江客心如懸旌晚晴燭既跃月始出似來時半輪覩月思家益甚竟夕不能寐明旦篝火治朗生病甚強下牀送客為之凄然在明送僕渡中流指龍見處是日微
波鱗鱗如縠紋瞬息達江陰矣童子走閘下買舟僕與在明入城訪黃君吉甫坐池上酌吉甫性緩不耐掃除林亭園中徑荒松菊無色顧怡然不問叔度汪汪千頃邪對之可當佩韋舟人告潮平乃別別在明士獻附舟至月城乃別乘潮泊青陽行三十里始見月漏下踰十刻矣二十一日至無錫王鴻臚乘傳從東方來介子仁附而去解維將宿新安會王山人伯熙至自金昌與原荊偕來訪□登西來閣原荊指伯熙曰為此君一日留不可則又指其僧曰投足下轄
題此閣而去也愈不可則又指養和而嘻曰公子以麗人來坐海天閣磨隃糜一斗而進之客腸非金石能投筆而去乎僕笑而可矣明日不俟主人艤舟綠蘿菴下命舟師悉去舩牕當風寢比起午炊熟悞問童子此走邯鄲道哉諸君挾麗者至問飰乎無則對以黃粱夢覺矣麗人者故太史曹公家妓曹公在時携而坐僕齋頭歌稱是十二樓中第一聲未嘗不歎侯門如海今流落人間與孟嘗門客俱散對而欷歔者半晌酒未行先索墨題西來曰為世尊書一切榜
者當焚眾妙香合掌作禮而後筆可下也何得紅粉溷乃公諸君謂老居士如維摩詰天女散花生筆耳書罷諸君分曹為探鈎負者歌而酌之大斗無得稱飲亡何公等不見曹公乎今安在生時不飲而留此如銅雀臺上妓與他人樂少年吾輩更俟河清邪既而一客負麗人唱梁州聲嬝嬝如笙簧不似從喉間出每當闋則低其聲以亞之音極凄婉不知霓裳羽衣今安在遂作廣陵散乎無也此豈其遺響與於是無不願為麗人醉者惟恐其不負也凡歌數闋月掛
塔傍僕攬伯熙袂起曰夜何其而尚歌忍令彼姝者□煙出其口中邪客盡酩酊不能別舟宿南門門乍啟遣奴將茂長行李來載而俱東舟中熟如甑抵家雷雨大作又三日別茂長檢詩共若干編并紀游之次第王生曰吳人所稱玩月者獨先虎丘僕為兒時□□□□□□□□□去以為似酒□家耳後蕩漿□□石湖□□□月之佳□最後得虎山橋重湖之□□□如□環無□□□則大誇賞謂得月之多者□□□□□□大江而後啞然驚矣夏蟲之不可語
水猶是夫以井窺者而可論月乎禪葢有水月觀焉一水一月千水千月敦瓿盤盂之器潢污行潦之流極而至於滄溟渤澥弱水流沙之浩渺無窮無非水無非月者至於無水無月而觀者止矣無水無月之觀不如無水之水與無月之月之觀之為解也無水之水無月之月之觀不如所以無水所以無月之觀之為解也嗟乎此不墨氏糟粕之餘乎若夫滄溟渤澥弱水流沙之水之月而僕與諸君安得坐而攬之曾謂此江之不衣帶與鄒子言九州之外復有九州
信然哉
子／雜家／說郛續／㢧第三十九／嘉賓心令／佳人／佳人四(P.8-1)..[明刻本]
佳人四
離第五才子對飲一杯
綠珠　上花花下人可憐顏色皆青春昨日看花花灼灼今日看花花欲落勸君盡此花下歡莫把東風總吹却　　酒逢花更好雲去月偏明
子／雜家／說郛續／㢧第四十／學圃雜疏／花疏(P.1-1)..[明刻本]
紫薇有四種紅紫淡紅白紫卻是正色閩花物物勝蘇杭獨紫薇作淡紅色最醜水野花種也白薇近來有之示異可耳殊無足貴臭梧桐者吾地野生花色
淡人無植之者淮揚間成大樹花微者縉紳家植之中庭或云後庭花也獨閩中此花紅鮮異常能開百日亦名百日紅花作長鬚亦與吾地臭梧桐不同園林中植之灼灼出矮墻上至生深澗中清泉白石斐臺奪目每欲携子歸種種未得後當問閩人取種永嘉人謂之丁香花
子／雜家／說郛續／㢧第四十一／野菜譜／油灼灼(P.8-2)..[明刻本]
油灼灼
油灼灼光錯落生岸邊炤溝壑溝壑朝來餓殍填骨肉未冷攢烏鳶
子／雜家／說郛續／㢧第四十三／西玄青鳥記(P.1-1)..[明刻本]
西玄青鳥記
防風茅元儀
崇禎癸酉季秋余方困追攝又苦痁疾兀坐苕水之世殊堂卓午門剝啄不已繼而閽人告曰齊之王使君遣伻致襞逡廵不悟曰豈我友季木乎開緘則曹縣王士龍也讀其書云得西玄寶志甚驚慕顧我乩匕通霄前根似遠瑤藐普文一切比於靣交昔年楚生今作嬌菩傳咏俱在可攬挹也鄙性蕭寂無營閉門修道今為我茅君傾倒倘係天譜勿疑其有塵妄
也書不盡意詳於錄枅外寄西玄實錄四部余駭顧色變既而嘆曰宿生未忘舊境入夢亦已屢矣若西玄洞主來往奇蹤露倪剖端亦已至矣又何疑焉乃卒業之按王君名士龍別號五雲又曰鑒堂主人嘗以貢至京師受業北雍與余為同舍生余不識也君私識之既而謁選得嘉興判督儲胥嘗十至苕上余客遊不值也或遺之西玄志置庋中未及省視遷鄜州刺史未幾罷一意修釐視之道棘戶土窟不與世通而東方諸仙嘗從乩赴與相酬答甚夥君一日抽
殘帙得西玄志咤之西玄志者余姬陶楚生未歸余余夢羽衣者引之來將歸聞天樂歸不三載化去余又夢羽衣者引之還曰西玄洞主也姬垂化聞見音樂羽幢頗有所言余考之西玄洞者十大洞天之一也故嘗為姬作傳海內同人為作傳記及悼亡詩賦甚眾共釐為三卷曰西玄洞志云厺此又二十年矣余於壬申春嘗有詩曰翠落珠沉二十年重來欹枕臥湖邊真真喚應仍長夜燕燕飛孤更冥天下地上天無覔處殘山剩水宛如前半生彈指成何事徒憶
荀郎一惘然其感遠矣君覽書躇蹰上箋於群真曰我果青官耶楚生西玄必隸吾東顧余艶茅郎之才情而復驚其為愛人割股此千古至情隻行入連比之膏盲哀而非滛出忠孝之源身豈貳心我豈情癡太溢漫然副千里毫無干涉之急葢亦實有感焉今合掌向娘師十座仗借楚生過我自敘源流撮合天世以為實錄揮裝演發揚意氣不使西玄有志而無從東海結思而永滯則我之功固不在洪都道士隴西少君下而我娘師一種銀尖玉甲拈彈兒姿
彩於江南錦春香雪叢中者萬年一日矣即聞之我玉我彤亮亦不為禁沮首座神菩九天玄女手復之曰楚生緣有頭緒非楚生口傳不能奇幟千古然伊身入東局勢有轄屬不能草草隨文卒以承命即遣宮侍飛查蹻岡橋頭額榜六月十六日又當有青菩一十二駕過鑒堂勞輩慰卿中或有陶此子原係我瑤池西玄洞八主之一名倩英茅生亦我東朝大元宮二品才官蕭世璞也兩人實係蟠宴謪倩來自為卿傾目倒耳輩未耐煩語至期卿但烹茶燃以
俟之傳章可走致也卿意已表奏彤主箋達王母矣彤瑤卿卿必不左卿不日命下即告卿笑笑月日九天玄女鴻澄氏袁手復繼復報其所上彤表詞曰倩氏情重落風流案塵土娓娓有招魂歌□於割股漢不無泥渣瑜瑕乎忽鑒堂主人叩請暢臆大旨洩鍾抱以解嘲啟錮書果成行饒可度世是亦美意也為此申請降旨額查案證事何遲早以塞問答不敢擅行懇示來訊又述彤旨批答曰查取陶世英七世緣痕落局情癖一點較然照著灼有對應冊藉是亦業
根世苗之最報者已行填償抹案矣忽來文云云是髓君欠股生一影珠鏡瓊耳不得不那次換額寄六五十二之末洩此一叚奇景於人間世秪虞世之呆子癡兒因以血肉喂獅吼奈何一笑為復容渠吻報後於六月望陶倩英果同神菩十有一駕至乃自述小傳曰倩英字蕡實別號之西王母金國重吏刼始即陶姓也初南海丙儀宮沼金蓮露靈結孩九寸有知覺運動放五色毫光蒙我大士點化於大禧元年七月朔成形為美女偶聽濛經旨了悟坐去魄
落青濛水上皈精於西天星主大夷氏陶穴中遂指之以為姓焉是時柔柳之質顏如紅玉王母五宮主秀光君雲駕偶逢憐愛携歸瑤鳥謂我王母引朝螽主彤玉拜命十二歲授瑤池香吏十八歲轉印吏二十四歲轉勑吏又三年擢蟠桃□侍歷官四十年加封西玄洞主掌群仙押印書記笑語行坐豪歛醉醒緩急敬肆一切儀度出入客有蓬萊小秘洞主者亦東朝二品官也姿儀鮮偉談吐迅發陶羡之因微次其浪倚洞天分紫翠騎雲願入九重樓之句睨視脉
□咀咏不置忽被玉監瑤察雙奏兩謫矣因此七世苦縛償緣不已或受謗而投繯或競私而殞命或涉險而纍繫或冐而鋒殂或竊逃而械牿種種顛連僅摶二世正寢菰村天合自分一日百年無端中閫櫻波長安柳浪枳棘遊仙一枕三秋而已矣浩然賫鬱而歸又辱瑤池南海雙引入大東朝我螽彤憐憫垂恩勒功扣苦仍以西玄洞主改加二品元君封號詳於題署不絮侍彤朝玉分掖候釐一朝萬澗英復何恨哉英復何恨哉嗟嗟苦海無涯回頭是岸雙修
了事是在股郎倩英今有七言律韻三十首俱高旌螺翠山諸景之妙者我固逍遙需萃于青紅銀玉之表日洋洋也五陵八百教主□天其吐我不乎世之憐我於昔日者豈如知我於今日知我於今日又不如自知累刼之苦而寧其躬於高妙清閒不轉輪地之為妙也菩薩無浪語奉彤命而來答釐問而往得此亦可以報止生於百一矣止生朂勉哉言不盡意復為之歌歌曰蟂揭兮洟沚湘斑兮魂汜葩零瀉兮花帷芝蓉靣兮雕脂凌雲彩雲兮東西故山藐姑兮
□衣肘金南還兮龍溪虎嘯於玄乙其自署曰神□東府內苑螺翠山元澄第一宮閩　證覺元君陶倩英其所云七言律韻三十首一曰螺翠山註曰五彩百峰騰凌萬帝賞大醉立賜佳名詩曰碧落岧嶤萬仞寒綠浮鸚啄滴湘欄九峯靈運三千界八柱嵐封十一盤斜剪龍珠吞海日乳牽鳳閣嫋香蘭玉皇拭目瞳元亂爭倚紅雲仔細看二曰胭脂河註曰環東宮千里紅鮮可愛內多异珤其砂服之立昇詩曰紺縐綃茵水鏡平芙蓉色點碧桃輕紅雲城下三江
滾紫玉樓前九曜明霞襯虹飛螢火亂開電舞綘鸞驚楓崖萬里聽龍吼二月春郊日乍睛三曰玉笑亭註曰彤建金梁玉瓦之亭於螺山佳處榮帝醉而待釐來也詩曰插來峰下倒雲漿大呌風生醉壽陽九百四庭籠瑞靄八千六院囀宮商龍飛曈影諸天籟鳳嘯金盤寶座香雨露恩深釐嗣穩甲轅誰不仰君王四曰八寶臺註曰彤供玉佛地鉢珠袈錫杖履項珠貝座曇服稱八珤在螺蝺九十丈詩曰丈六金身萬仞臺玉精石乳供如來燈光天竺蒲無偈塔影
國胡珞有胎三昧俱從明鏡了九環爭上碧楂廻彤雲靣壁東王鉢億萬滔滔信水堆五曰瓊花池註曰此種蓮屬也五香異香入口經月不散池在螺山東詩曰繡剪薰風鋪鑑池寶華和月韻琉璃錦光五色凝嬌艶霏瓣千層散彩儀誰向邗關收玉魄我從釐苑採珍奇年年爭作京垓頌豈拒雕欄九獻匜六曰瞥鑒山註曰彤倚土几嘆徹鑒在凝凝紫氣中次日土几成玉嶂矣因題此詩曰揮袖高頭叱海雲忽呈嶂寶破氤氳臨臯想像鴻為我華表依稀鶴是君鑌
彈豈穿剛利結桑田任幻馬牛群雙傾膠雨時無幾玉洞金厨伺錦紋七曰青蓮浦註曰普陀種也五色奇嬌四季不落香入雲霄之上詩曰慈海凌波佛頂光酷炎冷綻碧錢香薄嵐細剪瓏骨軟玉輕雅素粧不染雙頭新靣目無瑕合璧舊瀟湘從今演天潢遠萬刼凝凝月一牀八曰梅繡軒註曰梅合五種清香四時改換彤勑星君所手種也詩曰艶陽深處露華濃人在瑤臺珠水中額點春窓開櫛線琴彈月窟剪香紅溪陰雪冷悲湘客洲畔蘆凋慘塞翁何
似錦翻蘭麝遠瑞光浮動碧瞳矓九曰紅鶴廠註曰種出東南玉蕋天歌舞能言廠在虛明樓外詩曰誰採朝霞巧砌成凌飛偏映樨花楹太陽火煉金鷄舞紫壽烟涵琥鳳鳴茜染百寧籠彩室霓粧八寶下銀城閒來歌罷憑嬌怯醉掇遺翎笑幾聲十曰絨鹿逕註曰鹿潔白生絨線可織火浣布塔圓國所獻駕輦日行十萬里詩曰萋青芳草映金屏絨玉呦馴九獸靈雪洒蒼苔梅點絮月穿桐影露沾萍牌封駕上圖東紀綠錫官中署北溟紫岱光環斜鏡坐閒看率舞
躍天庭十一曰杜花洲註曰五色爛熳香彩异常花精為十殿嫦娥亦封青菩名金函詩曰斗紋線縷徹烟霞蓊鬱盈盈五色花彩袖翩翻鍾秀碧靚粧嬌媚賈凌華月含寶鳳金籠小春綻水蠶玉繭奢坐向瞬移人盡醉濃香薰透五陵家十二曰紅雲窩註曰萬花堆瓣彤九鳳飛珠舄踏之遂成紅雲不散矣詩曰百花叢簇滾虹霓香寫宮蓮印綘泥甲帳千官瞻紫霧貝宮萬戶爇青藜鳳毛錯落金華殿琥浪輕盈□□瓈似去無心旋有意揮時高漾舞時低十三曰滴
玉泉註曰彤主賞月下呂亭階下忽出一泉沐手遂成美玉因此名詩曰碧井銀濤萬線垂綉簾風動映晴披木犀亭外珠珍幙鐵茹崖頭瑪瑙脂化石秦娥腮有淚凌濤金帥刃含洏可知福地金元髓壓倒蓬貝馥池十四曰綘桂窟註曰千桂成窟彤宴王母忽見美女求封遂勑星君携入廣寒令為青菩呂雲韶詩曰丹精山上仙人種腦髓庵前玉女花碎洒霞珠香爛爛亂拋電絮影加加中霄蛟翅紅橋縷丙闕爐肋紫陣賖最是金匜吞曉日彤雲處宴清華
十五曰敲簮石註曰彤偶望曹敲石隨現金字八月圓峰口萬年珤樹開黎花香滿地即此是蓬萊詩曰泠泠三戞碧琅姿問月凝眸憶所思寶鳳雙飛環笑日紅雲叢舞大圓時風生釐唱支機走雪剪彤玉蕋披盡道中陽金作碣京垓聚會有剽剞十六曰藏經樓註曰元日拜藏忽現七老彤即封為藏史七老叩謝而去葢水儀晶元等佛也詩曰寶軸牙籤十萬箱圖書龍馬闢玄黃一函清閟乾坤髓三教包含日月光了寂不空為道德經綸實落在文章樓高千仞
天丁護夜夜紅雲徹帝鄉十七曰報歲軒註曰軒有八門風氣隨候出入忽化白鳳能言無所不報異事不可枚舉詩曰桑田滄海世如流萬刼籌山此處求座下金羊驚暖沍眼前玉兔識春秋瑤娘殿土靈椿酒陽子宮中碧杏甌報說人間圓日近黃河清處是丹丘十八曰貯月閣註曰閣原名藏春五月晦宴彤忽思月滿輪隨上涼洒竟宵即易此名詩曰皓流香寶相圓清妍何處不娟娟秘函雙對銀笙舘虛浪同升玉蕋船鏡寫芙蓉香有蒂壺藏山水淨無烟玲
瓏瞥透三千頃超出崆峒另一天十九曰銀漢閘註曰天孫綉窟水經彤院七十里可煎五色珠玉彤呼為銀沫砌閘刻禁旨云詩曰披銀一帶鎖彤閽星斗凝華萬象噴天上玉精淋斗角人間尾閭透雷門桑花亂洒崑崙頂杏乳全澆潮海根波射萬宮光五色蘭橈笑泛碧雲樽二十曰聚香欄註曰在紅鶴廠南有牡丹千株五色隨時四時不卸香聞四十里詩曰十二雕欄盡白珩賣花聲裏唱流鶯月來露濺胭脂瘦風去雲牽琥珀輕珤國龍鬚蘭麝靄仙姬凰骨玉
香瑩酣來忘却千宮錦倒臥瑤階碧漢橫二十一曰上池泉註曰周九里紅玉砌成照影見臟拔毛換骨葢山岳星日儲精地也詩曰拔毛換骨一泓銀灼灼先天理後身太素源從金龜吐上清脈接御園春錦紋遙帶支機影洟祖翻為姹女津千古秀姿誰不借釐彤雙注九陽神二十二曰七龍浦註曰黃龍雄赤泉彤皇降置此浦以駕珤輦神通不可殫述也詩曰濫溢桑江萬刼流電驚雷吼伏神州劔開法手沉螭翅勢到雲衢覆蜃樓波浪一清天柱穩星光萬徹
海門秋月穿無恙澄澶影好和滄歌古渡頭二十三曰萬歲山註曰彤宴百九十四大菩于龍山忽震响驚天有萬歲聲遂名詩曰上界嵩陽一線穿摩空岧矗入瑤天精含玉腦乾坤髓形寫金圭□頌傳蒼碧峰頭雲釀雨紺紅池畔水含烟龍飛鳳舞無雙仞拱□中螽億萬年二十四曰朝元臺註曰每子為元彤即登祝以為定規云詩曰夜夜焚香聽曉鐘徤行不总理大工已誇渡口輕身過何愛竿頭進步功荊璞千敲白雪膩爐九轉御花紅寄言土玉真修日湏
認彤唇大祝風二十五曰紅松棚註曰花五色□□香味异常絲可為席不焚不垢詩曰蜿蜒如線色如脂十八公中虬髯兒犀帳千門籠絳雪艶粧九院舞丹絲風旋蛟室廻紋倒珠滾霓裳玉手披三月桃源開萬樹青霄影裏火龍翍二十六曰蒨草堦註曰草長九尺盤旋如綠髮作簟席夏涼冬煖詩曰霏霏拂拂緝輕痕翠色青香入玉尊共韻滄歌芳草蒂同拴紅線紫檀根鸚穿細柳朝雲峽龍掛踈松暮雨村便宴不妨呼繡枕堦前臥玩九梅門二十七曰樁濤塢
註曰八萬年一開花造酒可醉千日上巢火鷄雲蟾諸鳥詩曰波聲滾滾大江來寶葢亭亭翠幙開□萬靈根插海岳京埃秀色掩蓬萊龍飛鱗甲乾坤瘦鳳囀笙簧日月隈幾度鈞天爭響後風雲直上碧崔嵬二十八曰柏子堂註曰不花而子其形如李碧色香紺能延壽玉名柏果彤稱精李詩曰寶相靈花十丈柯沖霄虬幹舞婆娑風生八表開天籟露洒千秋接玉竊入齒爭誇水玉碎鐫奇誰識歲年多聚來百子功成日萬歲聲中九奏和二十九曰九魚甕註曰南
海偶出飛魚神橫大士伏獻彤主置之珤甕自此日朝天諷咒矣詩曰法水靈澶境界寬初潛□□保平安雲開半閃千尋影瓴建三霖九界寒天一口中涎是雨寶懷頷下珠為丹等閒舒爪乾坤動高掇青霄十二巒三十曰落簮井註曰彤主偶遊翠環嶺忽落九龍紫玉簮遂成寶井日呈五雲龍鳳雷電光怪矣詩曰紫龍飛下寶彤粧銀漢誰移玉蕋鄉天地渾元開地脈陰陽融液出陽綱源通柏子流蘇影木櫛桃根雀乳香海晏河清釐道穩萬廻六六數鴛鴦又跋
曰倩有一几噉雲窓公暇以觀書臨帖哦句為私課螺園千景殢人偶拈三十韻以寫逍躍之意於萬一今丐土玉五雲代錄附小傳之後令世之觀者知我穩棲銀餘飛遊青末與夜臺腐焦者不同嗟嗟合元神一丹注脈誰謂蟬脫尸解者死而死耶但念雲卿得無指酸或餘瀋涴却纖甲□化人不安耳柰何癸酉涼風十有七日倩英蕡實舊陶姓楚生一笑漫識於徹鑒堂中楹又貽鑒堂主人札曰陶筴土青沫過辱帡吹霄漢忽挺頭角馳逐乎十一龍輦豈減玉
河春浪鰍鬣龍餘難物笑皷耳赧甲牽步叨陪大座何幸如之感承起骨沾肉之恩敢忘草結環衘之報而況大圓不遠益為洒洒矣詞不盡心謹寄一律傳畧請教幸賜斧藻萬感詩曰小鳥晨階啄瓣芽搔釵抹雨捲紅紗夢廻瘦結丁香顆春盎嬌酣荳蔻花虹引鶴軒榴火熱月圓鳳座紫輪賖螽樓刼証千京□霓舞爭催碧玉槎六月廿六日同十二青菩至復貽札曰朽土不慧謬辱彤主勉吹過鑒赧書楓句願我君原笑一斑幸甚七夕同九菩至又貽札曰陶生贅
痝耳連擾又來不知卿耐煩否今日再書十首請教七月十七日同十一青菩至又貽札曰倩半莖傷質東海波餘二十年備位銀宮致身極樂幸甚矣傳詩已完附名諸大神菩之後譬如置荊釵於玉鏡臺前忝叨過望更何幸如之序已辱星君良諾廿七重來捧硯妾作賓中之主卿為主中之賓得無厭我煩數甚耶幸達丈恕之笑笑七月廿七日同青官十菩至又貽札曰星君前序許脫稿於今日謹操赤□紫□尖白儀再九叩以待焉八月初三日同地藏等八
菩至又貽札曰星君大師為我揮西玄實錄前序公議甚佳適金母靣諭再序宜丐九天大師為之方可配星主而桃董稍為緒言於後乃妥允若此是陶三叨佳序矣謹以質之氷公裁定其所云撰三序者一為月宮天子太陰星君加封東木元澄宮一品右輔印月梅一為九天玄女太精玄一娘娘東府明元官一品正輔加封東魯齊宋三都督史兼查四大部洲惡善元慧靖義清瑩正直武勇文穆無上犬菩薩袁鴻澄一為金國上侍總督蟠桃園纂緝晉賜數冊加
封東宮上元洪圖正菩薩雙成董玣所云十座神菩者一為袁鴻澄乃玉帝次女一為梅印月玉帝長女一為李景靈一為李正甫玉帝四女即慈聖一為袁寅旭一為杞雲衢玉帝八女一為杜玉函玉帝七女一為張清元一為李華娥玉帝三女一為賈澄空即王母七女玉巵所云六月十五日同楚生過鑒堂之十二駕一為曹大家一為紅拂寶相山一為貂蟬□紅澄一為何仙姑蕙香即八洞數一為呂太后倩□一為張嬌雲嬌一為袁澄妃泊白一為劉靜庵玄
一為劉無雙空之一即陶倩英楚生一為竇鴻夷雲霏一為尉遲梅笑玉瑩所云六月廿六同過之十二駕一為金源聖母前玉离母一為后土皇地祗一為南海觀世音一為峨眉山普賢一為五臺山文殊一為茹山穹源一為九嶷山白衣龍光一為馬小娥瞳玉帝七女一為鴻川韋源即宋太后一為白韞玉貞王即佛母準提一為楊舒儀玉環即唐妃子一為□雙成玣一即陶倩英楚生所云七夕日同過之青菩十駕一為玄珠一為罔我一為生化一為元后真宮
鐵木氏瑩覺即忠順夫人二娘子一為太素即瑤池長宮主玄射一為桃花聖母周象賢即邑姜一為閩越元君薄好即漢文帝母一為薊遼元君玄伯即金谷綠珠一為鴻基即瀬女一即陶楚生所云七月十七日同過之青菩十二駕一為驪山老母即斗母一為瑤池王母一為藐姑神女一為天孫織女一為南岳夫人魏伯一為中山教主垣亭崔尚即鶯鶯一為元樞上官趙飛燕一為瑤池中侍買凌華一為木德教主趙合德一為大理真官郭蝶光即光武中□
一為玄屏覺主秦弄玉一即陶倩英楚生所云七月廿七同過之青菩十駕一為北斗賈夫人一為南斗郭夫人一為廵行四大部洲金伯曹仙姑一為北海教主盧夫人一即前過之呂后一為西秦之毛皇后一為漢宮戚夫人一為南唐耿先生一即前過之綠珠一即菰城楚生所云八月三日同過之青菩八駕一為地藏王菩薩一為東岳賈夫人一為堯女舜娥皇一即前過之馬小娥一為戴雲衢字象乾一為呂雲韶一即前過之董雙成一即陶楚生各有封號其
詳載之實錄將成楚生復貽主人札曰楚正侍彤天忽得十師申奏角外附箋不覺萬菩開顏楚且驚飛欲絕矣謹此先謝附以小絕為致氷翁千刼犬馬翻憶一念之差九天下土五世顛連再生風露邗江天輀菰蒲雲酸楚生之楚楚而楚也幸三聖吹噓前根有賴忽而道貴菩天今且名香世代苦醒甜酣陶陶陶矣目暝沙府神王遙天價重千金人人別目豈細事哉感恩圖報寧有已時耶謹傾倒鳴心如此如此十座神菩亦貽札曰余問刀人動手三日矣楚生曾
來一覷否答曰楚生喜死走馬燈既去又來假事代人日二三過獨以卿揮汗蠅書咄嗟憐嘆不置耳顯關頭今昔興感或撫掌大笑忽泣下數行棃花瀉露瓊蕋翻香聲嫋鶯唇詞傾燕口卿若見之當為迷心醉矣秪恐書成賀謝之筵千百不盡薄俸作貧卿之過也笑笑晉送索求者甚多卿姑焚百部以應之待渠翻鐫之後則不復為煩矣韻舉凌天霄旭晃撼豈止一楚之快哉謹代布腹心以鳴盛感實錄既成九月十二日王君具表上彤皇八部文元等師楚
生一百五十部焚畢虬示云楚候領書久矣有小詩奉謝詩曰珍重瑤纖刊碧落恩懷心腐願毛胎塵脫却烟花額姓字香芬出萬垓又云倩英忙甚今去九天四大老處上號送我履歷刼冊望日具表朝玉容敘容敘去後王君問十座曰道元一念偶動成此卷帙聞楚生語令人駭請問何說座曰此事上帝已□若干大老會議公評俟表上命下楚生晉位一品別加封誥脫胎換骨另是一番事體茅總戎托借十分而卿度世闡幽視釐尊玉之功不待言矣事大如
天却從風花吟嘯中得之楚生今見大老尚行屬禮一跪晉位後與師保我輩俱頡頏矣五雲五雲尚在睡夢間也其所云玉者即玉皇也所云彤者即神霄東府萬宮主宰紫儀娘娘也其月宮天子印月梅所為序有曰龍沙欲會八百將興五陵一切倘有槩於寡人之微語與實錄之所以成哉其九天玄女袁鴻澄所為序有曰靈神相生兩霄表裏屬者大元十六年三月三日我玉携師保登後官玄精山望氣偶□靈霄殿東南澄虛雙峰安得三支壯觀是夜風聲□
咧陡增一峰晶瑩似玉穩合無間玉帝大喜勑封玄停仙伯有雪浪千頭起玉檣之句此上宮之瑞實東方之助也顧我東都去靈霄百里而近廣方千里山水護環獨螽伯大晴園直北少亭亭特立之主勢此我玉帝彤皇兩聖人意內事固我十一大皇之所預鑒而他人識想或不入此裏越數日彤皇請玉於九霓宮開賀瑞之宴忽飛來一山園官報彤啟玉貫輦往觀紫蝀藍根嵸嶐萬仞百峰千窽景勝玄精帝踴賞呌絕曰有是哉璧之來奇甚也朕得穩坐如此
山足矣乃飛觥大醉封為螺翠峰黛色凝青所以旌彤貞也且蝶翠有羅萃之義見大聚團圓不遠立成琅玉峰頭五岳飛之句彤封玉柱峰擎天直上所以象元徤也且玉柱有玉注之義見龍霄眷顧隆崇亦有菩身誓作擎天柱之句甲爐建寶瑞三千大哉天機此其一也楚生初任西玄與玉女為朋此來東內以彤釐作主是何等際遇而慶幸可知也其雙成董玣所為序有曰西玄東府是道之寄也而豈道哉倐而西玄倐而東府倐而西玄東府之間而西玄而
東府而不西玄而不東府與夫不不西玄不不東府者皆可觀也陶乎陶乎吾師乎陶豈吾師乎是亦異聞已余乃詩報王君曰草堂蕭寂舊寒氊雲笈年來手自箋扣戶忽傳天外信開緘備述故人仙丹丘廿載無消息青鳥今朝說秘緣始識前生蕭世璞好期玉笑共飛搴既得書十日後感異夢乃為詩以紀之曰我夢臨碧海萬山高嵼艅艎載強弩蛟龍不能戁薄疾未蒞軍高臥出廬簡忽聞伊人約共度滄茫淺欣焉往就之意即凌飛艑青鳥乃傳言必俟登壇
墠我意力悵然軍宴恐加展有神甚奕奕附載志良腆客曰畫祀之可以得平善方期橫海功揮戈呼吸揃翹翔歸十州不復更仰俛遲君將共發倐忽東方辨余之宿生亦頗自知無待今日然於此益決矣餘生無幾唯有沉滛大道以待鸞驂鶴馭重晤楚生於聚生玉笑之間耳至明年甲戌夏五月病始間乃約畧而為記
子／雜家／說郛續／㢧第四十四／秦淮士女表／士女品目(P.4-1)..[明刻本]
女魁
張如英小字奴兒名友真行五舊院石橋街住　品云含英嬌灼灼真性自如如
史／編年／朝鮮王朝實錄／世宗實錄／九年（1427）　卷三十五至三十八／卷三十八　十月至十二月／冬十月／30日(P.8-1)
○甲申/視事。上謂朝啓群臣曰：“觀其容止，可知
存心。使臣之不肖，豈有如今來范榮等耶？皇帝之不遣內官，而傳授此輩者，正爲除弊也。此輩不顧此意，計其錙銖之利，屢發於口，眞市井輕薄之徒也。”許稠對曰：“古史有云：‘朝鮮本無盜賊，而遼東連境，薰陶漸染，間或有之，’則大抵遼人貪吝，自古爲然。”上曰：“然。予亦知古史之言也。”
○上曰：“昨日頭目黃哲云：‘黃儼死後，被斬棺之罪，妻與奴婢沒入爲公賤。’曩尹鳳亦曰：‘呂氏毒殺權氏，而被凌遲之刑，然非其罪也，儼訴之也。’然則儼當太宗皇帝之時，專主宮壼，誣陷呂氏之失，灼灼明顯。呂氏之死，實本國之恥，而今稍雪矣。”
○上曰：“宜山君，今在何處？”代言等對曰：“在處仁縣。”上曰：“宜山君，別無功德，致位極品，以駙馬之故也。宜當戒愼，乃放恣無忌，動觸非法，自公主生時而然也。”
○輪對。
○遣右代言許誠，贈范、劉油芚各二十、雀舌茶等物。
○司憲府啓：“司膳署令康勸善，義興赴任時，以蠶室差使員，丙午丁未兩年蠶種，依式十張外，加數三十六張，飼蠶桑葉不足，收合民戶作弊罪，律應制書有違，杖一百。監考前驛丞蔣英桂欲受賞職，誘掖守令，侵民生弊罪，杖八十。”命康勸善減一等。
史／編年／朝鮮王朝實錄／端宗實錄／即位年（1452）　卷一至四／卷一　五月至六月／六月／30日(P.34-2)
○辛卯/金宗瑞遺瑢詩曰：“大空本寂寥，玄化憑誰訊？人事苟不差，雨晹由玆順。隨風着桃李，灼灼催花信，沾濡及麥隴，率土均澤潤。”此宗瑞密促，瑢收人心謀反耳。
史／編年／朝鮮王朝實錄／世祖實錄／四年（1458）　卷十一至十四／卷十三　六月至八月／六月／29日(P.5-2)
○乙酉/御慶會樓下觀射，內宗親諸宰樞承旨入侍。
○兵曹據都巡察使啓本啓：“曾革慶尙道知世浦萬戶，然知世浦，倭寇初程，防禦最緊，請復立。忠淸道唐津浦萬戶移戍難知島，難知島水路險惡，氷凍則出入尤難，請還唐津浦。難知島亦賊路，不可無防戍，故前此解氷時，分唐津浦兵船防戍，又其土地沃饒，請令唐津浦萬戶分兵船戍難知島，且耕屯田，以補軍需。”從之。
○頒佐翼功臣敎書。敎桂陽君璔曰：
周封同姓，首命魯、衛之親，漢建諸侯，先策蕭、曹之烈，永世傳祚，與國匹休，所以旌扶運之功、明展親之義也。咨爾毓慶麟趾，挺秀金枝，博通經史之文，好學出乎天性。克篤孝友之行，持身必於義方，縉紳欽其高標，宗戚視爲儀表。唯其養於中者有素，故能見諸
功者非常。頃遭國步之多艱，遂致凶徒之謀逆，予時在邸，心切濟屯。剪除群姦，攝輔大政，高勳在所不賞，餘孽因之肆兇，不軌之謀，匪朝卽夕，豈惟寡躬之利害！實關宗社之安危。爾能洞察幾微，究極姦狀，內激忠奮之志，首贊戡定之謀，轉危卽安，淸大憝於不日，化家爲國，基鴻業於無疆。蓋雖天命有歸，亦由爾功是賴。同德有君臣之義，急難見兄弟之情，爲國維城，作我心膂，宜加帶礪之寵，益鞏盤石之宗。肆策勳爲佐翼一等功臣，宥及永世，仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！予克念爾嘉績，用推不次之恩，爾尙弼予寡人，永肩匪躬之節。
○敎翼峴君璭曰：
有功論賞，古之道也。故功懋懋賞，崇德報功。湯、武所以柄賞慶之權，隆殷、周之治者也。乃者國家遭逢厄，會姦兇謀逆，予時在邸，幸奉宗社之威，旋卽平定。然功高權重，地處危疑。逆黨餘孽謀欲報復，將不利於我，禍且不測。爾能周旋奔走，究極姦狀，勸予除兇，以定我宗社，以成我今日之休，化家爲國。雖由天命，宣力佐翼，(繄)〔繫〕爾
之功寔賴焉。惟爾之勳之盛，予敢忘諸！爾宗室之英、文武之才，溫良愷悌出於天性，身端行治，富貴不驕。惟其才德之夙成，故玆勳名之灼著。爾之於予，義則君臣，親惟兄弟，以王室有至親，又有此大功，褒崇之典，宜在異數。肆策勳爲佐翼一等功臣，宥及永世，仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！誓以帶礪，昭揭忠勳，作我股肱，益勤保乂，服玆寵命，肩乃一心。
○敎韓確曰：
自古有國家者，必擧崇德報功之典，以答大勳而勉其忠也。卿衣冠門閥之後，天資粹美，謙恭而自持，安靜而無華，有經國濟世之略。歷事我列聖，特被殊眷，踐揚中外，所至聲績蔚然。入居政府，持正論行正道，不動聲色，得大臣之體。癸酉之變，權奸相煽爲亂，予仗義靖難，卿之功與有多焉。自予輔政以後，功高權重，爲兇徒所忌，有不自容之勢，賴卿左右先後之力，式至今休。嗚呼！不有社稷之臣危而扶顚而持，國家其能爲國家乎！卿仗忠貞之節，屢建大功，再造我王室，萬世永賴，予敢忘哉！肆策勳爲佐翼(功臣)一
等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。嗚呼！股肱心膂，成一體以相資，帶礪山河，誓萬世之無斁。
○敎尹師路曰：
明良相資，式扶興運，庸德必報。爰擧異恩，非予敢私，惟國有舊。惟卿身端行治，志遠識明，早以名閥之賢，入膺尙主之選。周旋必中於禮，溫溫惟德之恭，險夷不變于初，蹇蹇匪躬之故，故多世廟之簡注，而爲戚畹之儀刑。頃者國步多艱，兇徒謀逆，予信大義，寔奮寧周之謀，卒仗皇靈，克成安劉之業。然功高而人忌，乃權重則地嫌，餘孽尙伺於危疑，大難殆迫於呼吸。卿能灼有先見，究極兇謀，從容運籌，首贊戡定之計，左右宣力，益輸扞衛之勤，粤至今休，敢忘舊績！肆策勳爲佐翼一等功臣，爵其父母，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！懋乃功懋乃德，諒已載於旂常，傳諸子傳諸孫，庶永觀於帶礪。
○敎申叔舟曰：
天開景運，必生豪傑之才，國有元勳，宜示褒崇之典。眷言功德之懋，粤有
酬報之難。卿識見該通，學問宏博。早承家庭之訓，忠孝爲心，素蘊經濟之才，文章餘事。初遇知於世考，遂見擢於兩朝。予昔淵潛，叨膺使命，時當國家危疑之日，復冒山河跋涉之艱，卿於是時，與爲參佐，出示肺腑，而精神志氣之同孚，托爲腹心，實忠憤慷慨之交激。越至兇徒爲禍，滋蔓難圖，予時存姬公寧周之心，卿奮絳侯安劉之節，遂協炳幾之策，能成靖難之功。屬玆多艱，予親輔政，懼高勳之不賞，惟小心而自持，兇孽復肆其謀，禍機爲之不測。卿於是時，職長納言，周旋咸中其宜，處置悉當乎法。淸大憝於不日，基鴻休於無疆。以此弘濟之勤，益殫左右之力，俾予小子式至今休。念戎功而不忘，俾萬世而無斁。嗚呼！君臣相遇，古今實難，心德旣同，功業可必。卿有管仲羽翼之助，予成昭烈魚水之懽，永懷曰篤之思，式擧丕視之典。肆策勳爲佐翼一等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。嗚呼！股肱心膂之資，旣與同乎休戚，礪山帶河之誓，宜益堅於終
始。
○敎權擥曰：
皇天眷命，將隆景運之興，維岳降神，必生間世之輔。相與一德，用集大勳，宜推不次之恩，以答非常之績。惟卿聰明好學，沈靜有謀，忠孝得於家傳，文章繼其舊業。自負甚偉，不悅趨時，雖孔明高臥草廬之中，而安石終繫蒼生之望，遂魁制擧，揚翹仕途，奇才豈混於常流！利器當施於大用，肆際風雲之會，克成帶礪之功。頃者姦臣鞫兇，國步斯蹙，予時奮義而靖難，卿實協策以濟屯。大憝已除，鴻基益固，顧餘孽之未殄，懷反側而不安，忌寡人勳位之高，乘國家危疑之釁，潛相煽亂，將欲肆姦。卿又能炳於幾先，贊成大計，除內外滋蔓之惡，致宗社永賴之休，扞我于艱，以有今日。昔我太宗之興，乃祖文忠公克贊鴻業，垂裕後昆，在今予寡人之身，而惟卿力是賴，可謂世濟其美，與國咸休者矣。永念戎功，當懋賞典，肆策勳爲佐翼一等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！丕視功載，共貞滋至之休，益勵初心，永弼無疆之業。
○敎韓明澮曰：
構大廈者，必賴柱石之材，建丕基者，必資豪傑之士。是以申、甫、方、召致，周宣中興之隆，寇、鄧、耿、吳，成漢光再造之業，功旣多於輔翼，恩亦極於褒崇。惟卿性度沈雄，風姿魁偉，行著忠孝之懿，學貫經史之文。有磊落不群之高才，有慷慨經世之遠略，中罹否運，久沈下僚。位卑而名愈揚，身窮而志益壯，遂致孔明三顧之遇，終試陳平六計之奇。乃者姦臣肆兇，國步斯蹙，予時奮義，欲剪不軌之徒，卿亦協謀，遂建非常之績，夾輔王室，共濟時危。雖首惡已正其典刑，而餘孽尙漏於天網，陰伺危疑之釁，欲逞報復之懷。卿又能炳幾燭微，忘軀徇節，從容決策，贊成誅討之功，奔走効忠，扞衛艱難之際，用集大命，式至今休。昔殷宗得傅說而比於濟川之舟，齊桓相管仲而喩諸飛鴻之翼，古今之迹雖異，君臣相遇則同。念玆戎功，宜膺茂賞，肆策勳爲佐翼一等功臣，爵其父母及妻，宥及永世。仍賜田一百五十結、奴婢十三(曰)〔口〕、白銀五十兩、表裏一段、內廐馬一匹，至可領也。於戲！誓以帶礪，昭揭忠勳，作我股肱，益勤保乂。
○敎鄭麟趾曰：
天將啓太平
之運，世必生雋傑之才，是能有德而有功，以之懋官而懋賞。卿識見洞達，學問該通，早負明體適用之才，而有致君澤民之志。當太廟之籲俊，始見登庸，及世考之任賢，深加眷注，歷試(阮)〔旣〕久，倚任益專。英華發爲文章，經術措諸事業。昵侍帷幄，從容獻可之謀，稱說《詩》、《書》，密勿陳謨之戒，蹇蹇有大臣之體，恂恂持儒者之風。忠勤歷事於四朝，夷險不渝於一節。頃者劉安始禍，漢鼎幾傾，呼吸之間，成敗所在，予時奮義而靖難，卿能協策以樹勳，足見命世之奇才，可謂輔國之良弼。予嘉乃績，同升諸公，是琴瑟更張之秋，而(監)〔鹽〕梅相濟之日，其於立政立事，尙克同德同心。旣身佩於安危，將與同乎休戚。顧以否德，屬玆多艱，爾惟時心膂股肱，予曰惟先後奔走。厥有嘉績，在我王家，念戎功而不忘，俾萬世而無斁。嗚呼！君臣一體，古今相須，卿之於予，盡忠竭節，知無不爲。予之於卿，崇德報功，曷敢有後！肆策勳爲翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！旱作霖
川作舟，旣資當時之大用。山如礪河如帶，益昌爾後於無窮。
○敎李思哲曰：
人臣建輔翼之勳，旣同心而協力，王者操賞慶之柄，當崇德而報功。玆擧寵章，庸答茂烈。惟卿山河間氣，經濟宏材，有寬厚長者之風，有篤實君子之學，早登科第，揚翹仕途。入侍經帷，持論每有所據，擢司喉舌，處事咸得其宜。昭考之眷注實深，文廟之倚賴亦重。副我入覲，備嘗險艱，贊我除兇，茂著勳績。予時攝輔，引與同升，庶臻調爕之勤，永底淸平之治。不意奸胸餘孽，忌我功高，潛構邪謀，禍在不測，卿又能深知逆順，不避危疑，捍衛寡躬，得有今日。方倚贊襄之力，遽興殄瘁之悲，何不幸至是耶！尙念戎功，用推賞懋。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！終始一心，旣成我基圖之永，幽明罔間，庶膺此賞賚之稠。
○敎鄭昌孫曰：
帝王受命，惟賢哲能効其忠，臣隣有功，在君上宜懋其賞。玆率彝典，用答殊勳。惟卿《詩》、《禮》名家，簪纓世冑，端方有守，淸介無華。再捷賢科，
久侍經幄，經術施諸事業，文章是其緖餘。在政院而啓沃弘多，長憲司而綱紀自振。雅量熒氷壺之表，勁節勵松筠之堅，後學仰其高標，士林歆其淸德。允也瑞世之良，偉矣鎭俗之器。頃予在邸，爲國除兇，知卿有藻鑑之明，擢卿爲銓曹之長，是國家艱難之際，乃權奸濁亂之餘。予時與卿共司政柄，凡於任官位事，相與推賢讓能，翕然衆職之畢張，庶幾太平之可冀。顧涼德未堪於多難，而餘孽尙稔其邪謀，陰伺釁端，構成內難。卿以不貳之操，奮匪躬之忠，勸除兇徒，用扶景命。及至丙子之夏，又有群小之謀，禍已迫於斯須，變將出於肘腋，卿聞其計，奔告於予，旋卽誅除，永底寧謐。念玆佐翼之績，宜膺賞賚之重，肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！泰山如礪黃河如帶，予敢忘於咸休！歲旱作霖濟川作舟，卿益勵於篤弼。
○敎姜孟卿曰：
有大有爲之君，必有不世出之臣，作股肱心膂，贊成大業。於是疇庸懋賞，永世匹休，若周大賚之封、漢帶
礪之盟是已。惟卿奕(業)〔葉〕華冑，家傳詩禮，以聰明剛果之資、通敏博碩之才，被服儒雅，識貫古今，自負經濟之略，人知遠大之器。早擬賢科，躋于膴仕，奮直筆於柱下，佐銓衡于吏部，作僚相府，著能煩劇。擢司喉舌，盡心啓沃，遇事敢爲，不避艱險，宣力中外，大振休聲。頃予靖難輔政之初，軍國庶務寔叢于身，思得偉才，共濟屯否之運，引與同升，俾贊元化。卿實能與予協心，可否相濟，裨益弘多。不意兇徒餘孽，乃復滋蔓，忌寡人功權大重，將欲乘釁而起，以洩不逞之憤。禍機斯迫，匪朝則夕，尙賴卿等扞衛之勤、贊襄之力，姦謀自敗，悉就擒戮。人心旣協，天亦佑命，以有我今日之休，以大我無疆之業。厥有成績在于王室，予敢忘諸！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！懋乃功懋乃德，用推褒賞之恩，若作礪若作霖，益殫臣隣之職。
○敎尹炯曰：
嗚呼！褒崇庸德，所以率世勵後，聖王之道也。故古者司勳秉策，在勤必紀，懋官懋賞，厥有常典。惟卿英才
卓躒，飾以《詩》、《禮》，當官莅事，守正不撓。昔事我昭考，弘益已多，越予寡人潛邸之初，亦嘗注意輸誠，與有助焉。雖殂謝已久，而勳烈益章，追惟舊德，庶幾同休。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。噫！勳在王室，歿而不朽，誓指山河，終始何忘！服玆寵靈，尙開爾後。
○敎李季甸曰：
自古王者之受命也，必賴名臣碩輔以造洪業，其報功之典，不容不厚也。惟卿傳家《詩》、《禮》，奕世文章，早捷巍(料)〔科〕，潛心聖學。及居經幄，遇我世廟，凡有大政，多所獻替。擢司喉舌，呢承恩寵，自是歷居政曹，淸謹奉公。尤以興起斯文爲己任，其監國學也，則嚴敎養之方，其秉文衡也，則黜浮華之習。後學仰如山斗，國家倚爲柱石，眞所謂儒雅之宗、公輔之器也。頃者姦臣擅權，植黨中外，卿於是時居本兵之地，守正不阿，特立不動。及予靖難之夕，卿適直宿殿廬，卽提禁旅佐我討平，群姦授首。予時輔政，知卿之悃愊無華，而其淸忠大節，足以共政也，陞爲判書，仍委兵柄。予之知
卿如此，而卿亦知予之赤心，益殫忠懇，振修軍政，期於邦家之輯寧也。不幸又有姦臣餘孽，忌予之功高權重，謀復煽亂，以逞其憤，卿乃與一二忠義之臣，炳幾決策，勸除兇徒，輔佐翼戴，以扶景命，以至于今日休。厥功之大，予得而忘之哉！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！風從虎雲從龍，旣同濟於多難，山如礪河如帶，庶咸休於無疆。
○敎李季疄曰：
予惟誕膺天命，纉承丕緖，亦惟忠賢翼扶之力是賴，宜有寵典，以旌殊勳。卿簪纓世冑，戚畹賢英，端慤之資，淸介之性，守正不阿。疾惡如讎，居富貴而不驕，更夷險而一節，雖古名臣烈士，無以遠過也。事我皇考，居喉舌，典風憲，攪轡三道，歷判諸曹，凡所踐敭職修弊祛。頃予輔政，功高權重，爲世所忌，而兇徒未殄，陰懷報復，卿在政府，與公卿宰輔，矢遠猷(晝)〔畫〕大策，勸除餘孽，以安宗社生靈，擁佑寡躬，式至于今日休。功德懋盛，予甚嘉之。方將倚用，共濟隆平，而天遽不憖，予之不幸也。肆策
勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！表河岳以爲誓，卿旣與歃於神明，傳子孫以報功，我何有間於存歿！
○敎尹巖曰：
同心協力，旣建輔翼之勳，崇德報功，宜加賞賚之寵，玆擧異數，用答元功。卿家傳閥閱，氣稟英明，識達古今，資兼文武。早膺尙主之寵，曾無挾貴之心。頃予値國家之亂，處危疑之地，奸兇忌我功權之重，禍亂幾在呼吸之間，卿以腹心之親，克展羽翼之助，捍我于艱，再安宗社。功烈之盛，帶礪難忘。肆策勳爲佐翼二等功臣，爵其父母〔及〕妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！天命靡常，人情難保，莫謂功業之已定，永思其艱，常念休戚之與同，毋敢或怠。
○敎洪達孫曰：
當國家之多故，弘濟須仗於宏材，有臣工之大勳，恩禮必加於異等，匪今伊始，從古則然。卿氣雄一代，勇冠三軍，擢擧武闈，雅有穿楊之敏，禦侮戎場，則著折俎之威，爲國干城，秉心金石。曩者奸臣構逆，禍機甚危，卿
奮攄孤忠，聽用大策，卒殲兇黨，再造洪基。逮寡人之攝政，寔萬務之叢身，當國隆委，罔知攸濟。雖大難之已平，猶餘孽之未去，鎭定不暇，寧謐無期。卿左右夾輔，茂有豐功，群小自至於波潰，國家重安於磐石。豈予一人獨能致此！實賴同德，共至于玆，其在今日之休，敢忘旣往之烈！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！如帶如礪，表山可而不渝，汝翼汝爲，期子孫之勿替。
○敎楊汀曰：
受玆寶命，實仗佐時之臣。念爾戎功，爰擧懋賞之典，蓋由百王之舊，匪予一人之私。惟卿氣度雄沈，風姿魁偉，有無雙之勇，夙成果毅之才，有不貳之心，雅存忠貞之節。名旣重於虎牓，望益重於羽林，衛王宮而隱若長城，典國兵而蔚爲良翰。載惟邦傑，孰與卿賢！頃者奸起蕭墻，禍稔帷幄，朝夕變在於不測，宗社危逼而難圖。予時奮忠，爰有事於戡定，卿能協力，乃克底於靖夷，庶回朝野之淸明，永銷邦國之氛沴。不意大慝適去而餘孽蔓，高勳不賞而群小猜，
潛懷報復之謀，構成兇禍之變，卿又能敷乃心腹，展爾爪牙，以周臣熊羆之才，爲漢帝羽翼之助，先後奔走，剗除不逞之徒，左右周旋，捍衛多虞之際。言念締構之始，敢忘夾輔之勤！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！山河帶礪之盟，予惟丕視於功載，藩垣屛翰之輔，爾其克勤於王家。與國匹休，永世享德。
○敎崔恒曰：
書記益贊，臣隣所以弼厥辟，詩歌虎拜，王者所以錫於臣，蓋君資臣以致治，猶魚有水以相泳，不疏寵賚，曷表殊勳！惟昔世宗臨朝，敷求俊哲，躬釋奠於先聖，遂論秀於文闈，褎然擧首其中，莫有居卿之右。學問之邃，源伊、洛而獨尋，文章之華，(薄)〔博〕漢、唐而癖古。玉堂金馬，乃其遨遊，獻納論思，爲其職業。雖以我先考英文睿武之聖，尙且賴憲大夫繩愆糾繆之勤，蓋用韋匡經術之徽，濟以梁晏可否之懿。頃者權奸擁幼，圖危宗社，阽於不測，適卿喉舌出納之日，惟是股肱展布之時，轉禍爲安，若木有蘖，蓋不惟寡人承天
地祖宗之佑，實亦惟卿左右夾輔之力。大慝以祛，餘類復滋，灼灼之微，幾於燎野，涓涓之勢，將至滔天，蓋所謂不顯之虞，聖哲難於預算，無形之禍，庸夫得以潛懷，豈忍邦國再汚，其可生靈重滓！眷玆周旋決策之輔，又得勳庸定難之人。且不穀攝政之辰，而萬幾叢身之際，匡其不及，有同《冏命》之言，偶王在亶，無愧保奭之訓，永惟於卿不一之善，允宜中心是貺之儀。蓋材懋必致其功之隆，功隆必得其賞之厚，從古若是，在今何疑！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一(端)〔段〕、內廐馬一匹，至可領也。於戲！敷心腹乂王家，旣盡人臣享上之忠，勉新功錄舊績，豈忽人君褒下之寵！往宣一德，共受純禧。
○敎田畇曰：
協謀翊贊，克成殊勳，報功行賞，自有常典，粤惟公義，匪出私恩。惟爾聰慧異常，勤敏無比。少遇皇考，昵侍內庭，俾掌出納之任，而無差謬之失。頃者劉安構禍，漢鼎將傾，賴汝應機之功，殲彼滔天之惡。勳庸旣大，眷憐實多。雖巨奸之剪去，尙餘孽之復蔓，圖釋前憾，將
危寡躬，連結無賴，禍在不測。幸天命之不僭，致罪人之自伏，遂使寡人得有今日。是雖皇天之扶佑，亦因汝輩之輔助。迹玆佐翼之功，宜擧褒崇之典。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。嗚(乎)〔呼〕！爾其尙體予意，益篤忠貞，長保富貴。
○敎權攀曰：
推忠佐翼，成不世之大功，策勳褒揚，示非常之寵典，稽往事於古牒，實有國之常經。惟爾喬木舊臣之裔，士林拔萃之才，學富多聞，早承過庭之訓，才堪大受，雅存體國之心。頃以權奸之謀亂，岌乎宗社之將危，幸賴祖宗之靈，剪除奸凶之黨。粤自輔政以來，反爲群邪所忌，爾於是注意危疑之時，委身憂虞之際，扶持王室，坐致餘孽之伏辜，捍衛寡躬，丕承先祖之遺業。勳庸如此，褒賞可稽。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！丹書白馬，期永保於一心，黃河、泰山，誓無忘於萬世。
○敎權恭曰：
周重旂常，所
以紀於丕績，漢誓帶礪，乃用答乎元勳，是皆勸忠於當世，旌異於無窮者也。惟卿氣雄食牛，親聯駙馬，年芳而老成，位嵩而謙退，接物以和，臨事必義。惟卿先父佐我昭考，不但知遇之隆，蔚有禦侮之功，雖今日資稟之非常，亦前世垂裕之匪淺，豈天生一傑，乃靖我之多難！我之知卿如此，卿之遇我若何？逮我攝政之時，國家屯否之日，卿能注意推誠，盡力夾輔，俾予誕受丕基，以有今日，嘉乃丕績，曰篤不忘。肆策勳爲佐翼三等功臣，爵其父母，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，期永保於洪業，子孫萬世，誓無忘於今休。
○敎李澄石曰：
炳幾效力，旣建非常之功，命德旌能，宜示非常之寵，爰稽古典，用答殊勳。惟卿將相良才，山川間氣，藝成穿楊之妙，智蘊增竈之奇。肆我世宗目爲名將，試諸邊地，顯有功能。往征北戎，虜庭爲之震疊，節制南鄙，海門因以淸寧。豈但擅名於兵家！亦且留意於書史，視古良將而無愧，驗諸行事而可知。粤惟曩時遭國否運，奸臣竊柄，兇謀
售時，禍已胎而莫遏，人雖知而難明。卿於是知禍亂之將成，奮忠義以効策，兼東短什，以表深衷。屬予靖亂之時，適卿于畋之日，雖不與策勳之列，其敢忘注意之勤？而況卿當寡人輔政之際，克礪忠貞，及兇孽煽亂之時，亦勤捍衛。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！終始一心，毋忘帶礪之誓，子孫萬世，永保金石之堅。
○敎黃守身曰：
王者受命，必資間世之賢，人臣効忠，當擧策勳之典，玆由公義，匪出私恩。惟卿識見疎通，宇量宏大，喬木世臣之冑，士林拔萃之英。以詩禮飭躬，謹受過庭之訓，以忠義徇國，素抱經世之材。遭遇昌期，踐歷華秩，入烏府而綱紀自振，長銀臺而啓沃弘多。典兵夏官，宣化當邊，賢勞著於中外，休聞洽乎縉紳，用能荷眷注於先朝，樹勳庸於今日。頃因邦家多故，馴致權姦肆兇，予在潛淵，志安宗社，克淸大憝，入輔萬機，以一身獨當將相之權。以高勳反爲憸小所忌，流言交構，禍機已成，幸賴列聖在天之靈，
姦謀自敗，亦因群僚同心之助，餘孽伏辜。卿於是時，灼有先見，身雖在於外服，意常注於寡躬，永肩一心，以贊大業。念玆翼戴之績，宜膺賞賚之稠。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！山河帶礪之盟，期匹休於永世，麴孽鹽梅之誨，尙益勵於初心。
○敎朴薑曰：
盡忠輔國，旣建不世之功，命德旌能，宜示非常之典。惟卿先父佐我皇祖，有大勳勞，卿早承家訓，益篤忠貞之節，歷事累朝，聲績蔚然。頃予輔政，功高權重，爲人所忌，姦兇餘孽潛懷報復，相煽爲變，禍在不測，幸賴祖宗之佑，旋卽戡定。卿於是時，奔走宣力，捍衛艱難，式至今休。予嘉乃德，其敢忘哉！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，永保艱大之業，子孫萬世，益堅終始之誠。
○敎朴元亨曰：
惟不世之才，得以扶興運，惟不次之賞，可以答懋功，此隆古君臣所以能成大業而永
保洪休者也。卿風猷高雅，操履貞純，夙負經世之才，濟以明體之學。擢登制科，歷敭華貫，中外宣勞，大展厥志。忠君愛國，出於至誠，剸煩治劇，乃其餘事。頃者姦兇構逆，圖危宗社，予乃炳幾決策，先事討除。顧惟屯否之際，非得大才，難與有爲。是用擢卿，置諸喉舌之司，相與協心，共扶王室。不意餘孽復蔓，流言煽亂，將不利於寡躬，又能不避疑危，周旋其間，捍衛扶翊，以成我今日之休。永言嘉績，寧不厚報！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！風從虎雲從龍，共成不世之業，河如帶山如礪，永匹無疆之休。
○敎洪允成曰：
有非常之才者，必成不世之功，有不世之功者，宜受莫大之報。卿風姿挺特，器度雄偉，文武之才，卓然不群。予在潛邸一見卿，知其爲非常之材，遂擬爲心腹。卿亦赤心在我，知無不爲。頃値國家之疑危，宗戚權姦相煽爲變，將不利於社稷。予時奮義，欲事剗除，卿能密贊籌策，出死力以捍衛之。靖亂之功，卿實居多。自
予輔政以來，功高權重，爲人所忌，兇孽尙存，相繼爲變，卿能左右先後，弘濟艱難。嗚呼！自古有國家者，不有豪傑之士感會知遇同心協力，誰與成厥功哉！予惟式至今日休，(繄)〔繫〕卿是賴，寔用曰嘉。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！撑天貫日之忠，心德如一，礪山帶河之誓，終始難忘。
○敎具致寬曰：
竭誠効力，旣立殊勳，策命旌功，宜加寵典，玆惟公義，匪是私恩。惟卿性稟剛果，器度宏深，學通今古，識達時變。早捷賢科，蔚有聲譽，歷踐華要，擢居喉舌，遇事不避於盤錯，敷奏務盡於詳明。粤予輔政之時，相與同心勵翼。頃者姦臣構亂，禍將不測，尙賴宗社之靈，旋卽誅夷。兇徒雖已伏辜，而餘孽尙且不殄，忌予功高權重，有不相容之勢，賴卿左右之力，式至今日之休。言念戎功，當施大報。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！奔走先後，功旣樹於
非常，帶礪山河，誓不忘於永世。
○敎李禮長曰：
予惟念功簡勞，百王所先，懋賞之典，載在前誥，蓋周有大常之紀，漢有丹書之信，皆所以昭不忘勵後世也。咨！卿姿性端慤，秉心忠直，早服儒術，又有經武之略。昔事我皇考，備見任使，予固知卿可與有爲之材也。頃以國家不造，群兇顓權，因緣爲姦，遂謀不軌。時予在邸，慨然仗義，收召一二忠勇之士，以戡定厥亂，而卿能挺身赴急，贊成大功，事君不貳之忠，於玆大矣。及予輔政以來，功權竝隆，見忌於人，姦兇餘黨，輒復孽牙，將加我不利，以逞報復之計。卿又能與同德之彦，竝心協力，使不逞之(從)〔徒〕悉就梟戮。扞衛我艱難，夾輔我興運，以至今休。《書》不云乎！功多有厚賞。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！咸休之義，丕視於舊章，永存之心，勿替於來裔。
○敎(尹士畇)〔尹士昀〕曰：
立功立事，茂著扶翊之勳，懋賞懋官，庸示褒崇之典。惟卿醇慤之資，端重之器，早業儒術，首捷賢科，累歷淸班，所至底績，戚里
視爲儀表，物論多其才識。頃者國家多艱，兇徒謀逆，禍機甚迫，予乃倡儀靖亂，再安宗社。卿惟時奔走夾輔，與有勞焉。大慝雖去，而餘孽復蔓，忌予功權太重，將欲乘釁以逞其憤，卿又能左右効忠，剗除群兇，以捍我寡躬，以至今休。永念厥功，宜膺異數。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！黃河、泰山，誓不忘於前迹，丹書鐵券，期永傳於後昆。
○敎元孝然曰：
勞於事勞於國，旣著輔翊之勳，懋以賞懋以官，庸示褒崇之典，玆惟公義，匪出私恩。惟卿識見該通，器宇宏達，早業儒術，擢登賢科。遍歷華(聯)〔職〕，所至有績。諸曹爲佐，恢恢剸治之有餘，憲府提綱，澟澟威稜之莫犯。經術飾乎吏治，信義孚於物論，灼有古人之風，溫乎長者之量。頃予在政府之日，擢爾爲郞舍之官。屬時多艱，庶務方劇，簿書不勞乎指授，而裁決當理，刑獄必審其情由，而平反居多。調護於危疑之時，奔走於憂虞之際。予知爾之偉器，爾諒予之赤心，輸誠自其曩時，効力至于
今日。顧爲庸之旣茂，宜其報之當隆。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！丹書白馬，期永保於一心，泰山、黃河，誓同休於萬世。
○敎黃孝源曰：
自古帝王之興，必有輔佐之臣，爲之竭節盡忠，以共成大業，蓋其弘濟艱難之功，不可忘也。惟卿天資端亮，正直自守，早捷巍科，舊有華聞。在予輔政，爾與同僚，遇事敢爲，不避盤錯，凡諸施措，靡有諐失，予甚器之。越予踐阼之時，亦惟爾奔走先後，與有夾輔之勤焉。《書》不云乎！“崇德報功。”肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。嗚呼！山礪河帶，此心不易，子孫世世，嘉與國家同休。爾其欽哉！
○敎鄭守忠曰：
天將啓王業之隆，必生賢材以爲之輔。是故周之王也，實資十亂之助，漢之興也，亦賴三傑之謀。於是乎視爲功載，賜之鐵券，報其前功而益勵後効。古今雖殊，其義則同。惟卿醇雅之資，篤實之行，被服儒術，博通
書史，雖久沈於末僚，未嘗有苟容之心，卒捷賢科，躋于膴仕。以公廉莅官，以忠義檢身，可謂不負所學者矣。且有先見之明，不眛去就，自予在邸，已能注意。曁乎靖亂輔政之日、餘孽煽變之際，不避危疑，終始一心，以成我今日之休。原其化家爲國，雖由天命之集，捍衛扶翊，實賴卿等之力，予敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！盟以丹書，旣極疇庸之典，永堅素節，益輸補袞之誠。
○敎崔濡曰：
自古王者之作，必有忠智之臣，爲之輔翊而成其大業。故君非臣，罔與成厥功，有功而不報，豈爲人君之道歟！頃者我國家遭罹厄會，姦兇交構，禍孽滋蔓，于時卿身任百里之寄，乃心罔不在王室，所聞兇謀，旋卽入報，微卿予何以先幾應變，以扶王室，克定禍亂哉！寡人之有今日，亦惟爾功是賴。肆策勳爲佐翼三等功臣，爵其父母及妻，宥及子孫。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！勳紀竹帛，丕示
將來，誓指山河，益堅永世。
○敎曺孝門曰：
盡節効忠，功在不刊，策勳旌能，賞豈可後！此古今之通義，非國家之私恩也。惟卿才堪大受，學優多聞，早登名於賢科，而歷敭於顯秩，惟供厥職，所至有聲。予自潛邸，固知爾可與有爲也，肆予輔政，擢爲僚佐，乃能攄誠而敷其心腹，盡厥職而多所裨益。明識天命，翊戴寡躬，以致今休。惟卿之功，予心不忘，爰命有司，載擧彝典。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！功多厚賞，旣擧非常之典，歲寒不凋，永肩無貳之節。
○敎李克培曰：
有功必賞，國家之恒規也。卿門閥之冑，英敏之資，早服《詩》、《書》之敎，夙知忠義之方，明達吏體，處事明允。曩予輔政之日，兼摠兵機，卿爲僚佐，勤以處官，敏於莅事。軍務浩繁，能一一酬答，不避盤錯，予固知卿爲大材也。頃者奸兇餘孽，潛圖報復，禍在不測，卿乃左右先後，捍衛難艱之中，俾予寡昧獲承大統，得有今日之休。抑惟卿功是賴，爰擧異數。肆策勳爲佐翼三等功臣，爵其
父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！叨承艱大之業，靡堪負荷，庶賴匡救之力，永保盈成。須體此心，益堅乃心。
○敎曺錫文曰：
褒有德賞有功，古今之通義，國家之大典也。卿簪纓世冑，縉紳賢英，明敏之性，端慤之資，學達古今，才優經濟。早捷賢科，遂躋膴仕，踐揚中外，久著華(問)〔聞〕。予昔靖難之初，攝輔大政，思濟屯否之運，宜仗忠賢之助。是用擢自州牧，置之顯秩，卿能與予同心協力，以輔王室，予甚器之。及乎兇孽煽亂之日，國家危疑之際，益勵忠貞，扞衛艱難，俾予一人式至今休。爾功爾勞在我宗社，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！指山河以盟，期匹休於萬世，竭股肱之力，宜永肩於一心。
○敎韓終孫曰：
有功而賞不加，雖唐、虞曷得而化天下也！卿相門之裔，果毅之材，早業弓馬，擢捷虎科，知藝夙成，兵書亦習，結陣行伍，如指諸掌。羽林服其材，而予亦器之。當
予輔政之初，國家多故，雖巨魁授首，而餘孽作黨，忌予有功，乘隙肆毒，將禍患之不可測也。卿當斯時，進退於我左右，給事周旋奔走，不有其躬。卒能破兇謀而成大業，以有今日之休，非卿之扶翊擁衛之力耶！肆策勳爲佐翼三等功臣，爵其父母及(安)〔妻〕，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！功懋賞德懋官，庸擧策勳之典，河如帶山如礪，益堅篤弼之誠。
○敎尹子雲曰：
蓋聞德懋懋官，功懋懋賞，玆乃令典，予甚慕焉。卿禮義名家，文章華冑，行己恭儉，慮事詳密。珥筆翰苑，戞步鑾坡，俄遷銓曹，凡所歷敭，蔚有聲績。予嘗靖難，職兼摠戎，難其僚佐，克廣疇咨，擢卿置諸幕府，俾掌機務，終始不怠，以輔予不逮，良用嘉之。時有姦臣餘黨，潛懷報復，禍在不測，卿能協策，導予剗除，以有今休。予嘉乃績，帶礪難忘。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！忠必見報、功不可忘，古之道也，丕應我顯命，永與國
家同休。卿其欽哉！
○敎韓繼美曰：
自古帝王之興，雖曰天命，亦由人謀。歷觀前代，咸有勳臣，其所以功懋懋賞，德懋懋官，隆示寵章，豈以私恩！實惟公義。惟卿勳閥苗裔，簪纓華冑，稟資端重，不習綺紈。自爲姻親，予心器之，卿亦傾心輸寫。予昔奉使朝京爲從官，身負覉紲，出入臥內，調護寡躬，間關萬里，憑仗實深。及予東還，旋靖內難，攝輔大政，功高權重，爲兇徒所忌，復相煽爲難，謀不利於寡躬，尙賴宗社之靈，悉皆剪除以有今日之休。玆雖天意，亦惟爾左右之臣篤棐之力是賴。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！丕視功載，旣選爾勞，益勵初心，無替我命。
○敎金礩曰：
仗義効忠，人臣之大節，論功行賞，國家之良規。卿以勳盟之裔，世濟其美，早捷賢科，累歷淸貫，蔚有名望。予昔輔政，卿爲兵曹僚佐，處事詳敏，予甚器之。頃者姦兇餘孽包藏禍心，潛結黨援，將刻日擧事，禍在不測。卿能奔告急變，旋卽芟除，宗社再安。迹其不世之勳，當
施莫大之賞。肆策勳爲佐翼三等功臣，爵其父母及妻，宥及永世，仍賜田八十結、奴婢八口、白銀二十五兩、表裏一段、內廐馬一匹，至可領也。於戲！念爾戎功，特加褒奬之典，纉乃舊服，宜敦輔弼之誠。
○敎李克堪曰：
天將布雨，澤無高下咸烝雲，王道欲熙，臣無大小皆劾績。匪有佐時之傑，曷致濟屯之亨！惟卿詩、《書》名家，簪纓世冑，慷慨有經世之志，磊落有不覉之材。再捷賢科，久侍經幄，文章可以華國，議論足以格君。彬彬儒雅之良，籍籍聲名之著。頃予輔政，擢卿爲僚，博古之才，剖析有據，見事之敏，裁決無留，相與咨謀，多所裨益。曁兇孽煽亂之際，寔國家危疑之時，卿能周旋其間，終始不變，益勵忠義之操，以贊基命之休，爾功爾勞，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！心腹敷陳，庶永肩於一德，山河帶礪，期不替於後昆。
○敎權愷曰：
有德者，尊之以官，有功者，報之以賞，此古今之通義也。頃者國家運否，姦臣構亂，內外連結，禍
在不測，予炳幾先，奮義剪除。卿時爲兵曹郞吏，入直禁中，聞變赴急，與有勞焉。自是予判兵曹，都統兵馬，卿承予志，以給事左右，乃能服勤而効職。不意姦兇餘孽，不悛舊惡，潛懷報復，謀不利於寡躬，幸賴天地祖宗扶佑之力，亦因汝輩奔走先後之功，群兇伏辜，轉危而安，俾予寡人得有今日。念玆戎功，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，期永保於洪業，子孫萬世，庶毋忘於今休。
○敎趙得琳曰：
竭誠佐翼，旣立非常之功，策勳褒崇，宜加不次之寵。惟爾稟性穎悟，執事恭恪。弱齡從予常在左右，夙夜匪解，承順罔違。頃者姦兇餘孽，潛懷報復，謀危宗社，禍在須臾，爾乃盡心輸誠，奔走効力，捍衛艱難之際，以有今日之休。忠在王家，予嘉乃績。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！爾其永堅一心，益篤忠貞，以保我艱大之
業。
史／編年／朝鮮王朝實錄／世祖實錄／九年（1463）　卷三十至三十一／卷三十一　閏七月至十二月／冬十月／18日(P.20-1)
○癸卯/上與中宮御思政殿，議政府、六曹進豐呈。王世子與孝寧大君補、臨瀛大君璆、永膺大君琰、寶城卿峇、龜城君浚、射宗、陣宗、河東府院君鄭麟趾、蓬原府院君鄭昌孫、雲城府院君朴從愚、鈴川府院君尹師路、河城尉鄭顯祖、靑
城尉沈安義、領議政申叔舟、右議政具致寬、右參贊崔恒、仁山君洪允成、刑曹判書金礩、禮曹判書朴元亨、中樞院使尹士昕‧魚孝瞻、戶曹判書曺錫文、淸平君郭連城、西原君韓繼美、文城君柳洙、漢城府尹金從舜、吏曹判書金淡、兵曹判書尹子雲、信川君康袞、原城君元孝然、行僉知中樞院事閔發、行大護軍洪逸童、吏曹參判洪應、漢城府尹權攀、大司憲徐居正、戶曹參判任元濬、兵曹參判金國光等侍宴。王世子進酒，宗宰各以次進酒。酒酣，上援筆製詩云：
春花灼灼映雞村，夏樹蒼蒼蔭紫陌。風高天地飄羽群，雪盈山河走毛族。景致由來動人情，作息誰非固家國？親摠六陣昭忠信，共修五禮別淑慝。庭陣昭武形盛烈，踧踖齊躬獻壽爵。交泰運際濡雨露，宗勳同力補寡德。只坐香甘淪肌骨，起舞非時坐非席。階頹扶出怳若夢，寤來哀樂都無迹。
令宗宰等和進。
史／編年／朝鮮王朝實錄／燕山君日記／六年（1500）　卷三十六至三十九／卷三十六　正月至二月／正月／14日(P.5-2)
○己巳/議政府啓：“京畿及下三道連歲凶荒，飢饉太甚，民
無儲蓄。若於兩麥未熟之前，不行救荒之政，則民不聊生矣。頃者，該曹救荒節目，旣已議啓，法雖詳密，若不申明，則徒爲文具而已，請諭諸道監司，使民知國家恤民之意。掌令丁壽崗未爲掌令時，已受假。且婚姻，必兩家定約，不可愆期，然臺諫被駁，勢不相容，不可不遞。”傳曰：“救荒事，依所啓。壽崗何過之有？況婚姻大事，不可進退。《詩》云：‘桃之夭夭，灼灼其華。’此言婚姻之不可失時也。政丞亦知壽崗之無失矣，何以曰：‘勢不相容。’而請遞之也？”
○正言洪脩啓禹坰及辛甘菜事，不聽。
○大司憲安琛等啓丁壽崗事及開西路，不必收議，不聽。
○司憲府啓：“僉知中樞府事洪伯慶奸成宗朝侍女福非，罪當杖一百，盡收告身，遠方付處。”傳曰：“(伯敬)〔伯慶〕至親，只贖。”
史／編年／朝鮮王朝實錄／光海君日記／太白山本／十四年（1622）　卷一百七十三至一百八十四／卷一百八十四　十二月／27日(P.149)
壬戌十二月二十七日戊子
○大司諫兪大建上箚曰：“伏見三司啓箚，李貴與金自點扶護西宮云，李貴與自點之議，孰聞而孰知之？臣與自點，大小謀爲無不相議，孰見而孰知之？自點以臣之外甥，其所往來，不過一家之義也。其所敍話，不過寒暄而已。以一家之人，見一家之人，謂之謀爲相議云，則如權門晝夜聚會，促膝低聲而語者，皆可謂之有所謀爲乎？設令自點，實有悖言，傳入臣耳，則豈敢一毫容隱，自陷於不測之地乎？臣衰敗守拙，罕與人接，尋常風聞，亦後於人，彼發論臺諫，未知何從而得其詳耶？近來時輩，百計陷臣。初以家行構捏，中以反父爲言，末以逆名勒加臣身，而皆未售其計，乃敢以拒諫二字，歸之於聖上，豈不痛心矣乎？凡人上變，必的知其實跡然後，斯得罪人，不然則自有誣告之律。今此臺諫之
論，果若的實，則臣不可一刻容息於覆載之間。臺諫之言，果若不實，則豈可以臺諫而廢閣誣告之律乎？伏願殿下，下臣司敗，與發論者，嚴劾虛實，以正常刑。”答曰：“省箚，具悉。安心勿辭盡職。”
○司諫林健、掌令李時楨、持平鄭湛‧韓正國、獻納任器之啓曰：“臣等伏見南瑾、兪大建箚子，瑾之言曰：‘李貴好動惡靜’，又曰：‘設或有傳播之說，旣不知言根之所自。’大建之言曰：‘凡人上變，必的知其實跡，不然則自有誣告之律’，甚矣，兩長官之欺罔聖上，至於此也。瑾果不知李貴逆言而發之乎？旣無片言出口，則入於城上所之耳者，何言(而城上所以：‘不測其心。’旣斥，鄭道又對人說瑾之所云云者，何也)？瑾亦不能終掩其跡，以設或有傳播之說，不知其根爲辭。蓋大臣皆聞知貴等之逆言矣。玉堂之官，有聞於大臣，法府之官，有聞於大臣，大臣子弟，亦有聞於其父兄而
傳播，言根所自，灼灼然明白，而瑾之獨謂不知其言根者何也？瑾以憲長，旣聞於人，又言於城上所而還諱之。瑾旣以不聞不知，爲欺君父、陷臣等之資，則宜乎爲自點叔者，之多發護逆之言，謂臣等誣告也。臣等爲聖明忘身討逆，而聖明不察，兩長又從而構捏之，此臣等結舌而自退者也，請命遞斥臣等之職。”答曰：“勿辭。”
史／政書／明萬曆續文獻通考／田賦考　凡十六卷／卷之八　田賦考八／黃河中／皇明　一／孝宗／弘治七年(P.496)
七年二月河復決張秋夏四月　命太監李興平江伯陳銳恊同都御史劉大夏督治張秋決河先是大夏既受　命循河上下千餘里相度形勢乃集河南山東二省守臣議大夏曰黃河猛悍張秋乃下流襟喉未可輒治於上流分導南行復築長堤以禦橫波且防大名山東之患候其循軌而後決可塞也疏上報可工方興而張秋東堤九十餘丈合運河水盡由東阿舊鹽河以入於海糧運愆期訛言沸騰謂河不可
治宜復前元海運或謂陸輓雖勞無虞乃復　命興等恊治之遂塞張秋堤更名安平鎮云時劉大夏等發丁夫數萬於黃陵岡南濬賈魯河一帶分殺水勢又濬孫家渡口別開新河一道導水南行由中牟至穎州東入于淮又濬四府營淤河由陳留縣至歸德州分為二派一由宿遷縣小河口一由亳州渦河會于淮築長堤起河南胙城經滑長垣東明曹單諸縣盡徐州長三百六十里始塞張秋堤分土命工五旬而事竣
按宋濂治河議曰比歲河決不治以中原之地平曠夷衍無洞庭彭蠡以為之滙故河常橫潰為患其勢非多為之委以殺其流未可以力勝也自禹治水之後無河
患者數百年以大伾而下灑為二渠至於大陸播為九河入於渤海盖流分而其勢自平也今河合汴泗東南以入淮而欲使一淮以疏其怒勢萬萬無此理也方今破金堤踰曹鄆地幾千里悉為巨浸民生墊溺比古為尤甚莫若浚入舊黃河使其水流復於古道然後導入新濟河分其半使之北流以殺其力則河之患庶其有瘳乎　宋濂又謂河流分而其勢自平此治河上策又謂宜復黃河古道分其半使之北流近日智謀之士所見亦同備著于左學士張元禎與張憲副鼐書曰聞今黃河以北多存河流舊身但上下湮沒已久若因其舊身開為數支以達平原及直沽等處一可以殺直奔安
平之勢一則可以引資灌溉如此將不惟運河無患而北方旱溢之災可常免矣昔禹疏下流為九道而納之海理同勢同霍尚書韜議處黃河疏謂三代前古黃河自孟津至於懷慶東北入海今衛河自衛輝東北至於天津入海猶黃河也今圖便宜之策舊河套原武之間擇地形便導引河水注于衛河南北分流水有所歸可免潰溢衝決之患且使黃河環遶畿甸亦可壯京師之形勢舟楫通利南北又可增一運道萬世無窮之利也胡尚書世寧奏議謂舊聞沁水至荊口分流一道六十里通衛河近年始塞是河因沁可以通衛也且黃河與衛河亦相去不遠宜差官踏勘荊口及陽武上下相度
地勢相應處所開掘一河北通衛輝稍撥附近糧船於此習運以防會通河一時之塞亦　國家之長計也
按一統志黃河古道在大名府開州治南經東昌舘陶縣西南五十里至滄州南安縣景州吳橋縣河間寧津縣界入海余又按金堤古堰自開封府榮陽縣東經大名府清豊南樂縣界由東郡至千乘海口千有餘里歷代築以禦河患通謂之金堤嗚呼循金堤之遺跡稽黃河之故道合諸賢之卓見踵永賴之茂功推古驗今灼灼可行者但世習樂因循而憚改作此在今日勢尤難行後世哲人有作破拘攣之見或有取於吾言爾矣
史／政書／明萬曆續文獻通考／六書考　凡五卷／卷之一百八十七　六書考四／書評上／梁武帝書評(P.11138)
梁武帝書評
李斯書世為冠盖不易施評崔子玉書如危峰阻日孤松單枝有絕望之意蔡邕書骨氣洞達爽爽有神張伯英書如漢武愛道憑虛欲仙亭亭如雲中明月灼灼如水中初蓮曹喜書如經綸道人言不可絕邯鄲淳書應規入矩方圓乃成師宜官書如鵬翔未息翩翩自逝梁鵠書如太祖忘寢觀之喪目韋誕書如龍威虎震劍拔
張鍾繇書如舞鶴遊天飛鴻戲海行間茂密實亦難過又云鍾司徒書有十二種意意外殊妙實亦多奇皇象書如歌聲遶梁琴人舍徽索靖書如飄風忽舉鷙鳥不飛衛巨山書如插花美女舞笑鏡臺孟光祿書如崩崖人見可畏王右軍書字勢雄強如龍跳天門虎臥鳳故歷代寳之永以為訓王獻之書如河朔少年雖有充悅而舉體沓拖殊不可耐王儀同書如晉安帝非不處尊位而都無神明桓玄書如快馬入陣随人屈曲豈須文譜羊欣書如大家婢作夫人雖處其位而舉止羞澁終不似真薄紹之書如舞女低腰仙人嘯樹乃至揮毫振紙有疾閃飛動之勢孔琳之書如散花空中流徽自
得張融書如辦事對揚獨語不困行必會理又云如戰馬入塲不避戈矛踈落縱橫惟粗快耳王僧虔書如王謝家子弟縱復不端正爽爽有一種風氣阮研書如貴胄失品不復排突英賢陶隱居書如吳興小兒形狀未成而骨體甚峭范懷約真楷有力草書無功故知簡牘非易殷鈞書如高麗使人抗浪甚有意氣滋韻終乏精味徐淮南書如南岡士大夫徒好尚風範終不免寒乞吳施書如新亭傖父一往揚州逢人共語便音態出柳產書如深山道士見人便欲退縮程曠平書如鴻鵠高飛弄翅頡頏又如輕雲忽散乍見白日李鎮東書如芙蓉出水文彩鏤金李巖之書如鏤金素月屈玉自照蕭
子雲書如上林春花遠近瞻望無處不發又云如壯士彎弓雄人獵虎心胸猛浪鋒刃難當顏倩書如貧家奠果無效可受少乏珍羞蕭特書雖有家風風流勢薄猶如大小王安得相似也王彬之書放縱快利筆道流便郗暉書縱橫廓落大意不凡而得體未備郗愔書得意甚熟而最妙時難踈散風氣不無雅舊庾肩吾書畏懼收歛少得自充王褒書悽斷風流勢不稱意
按舊有梁武書評袁昂書評然其文特小異耳中有梁武作評甲而袁昂作評乙者殊為枘鑿茲畧刪定又昂評不過二十五人今至四百四十餘人乃宋朱長文以兩本會而錄之者也其為梁武為袁昂俱莫可信第備
雌黃家之一助耳
總記古今字學二十七家一百四十七人書勢五家
秦漢共六十人
李斯　　　　　　　　　程邈
胡毋敬秦櫟陽獄吏為太史令博識古文改大篆趙高秦中車府令善大篆
張敞　　　　　　　　　嚴延年
史游　　　　　　　　　司馬相如
孔光　　　　　　　　　爰禮
楊雄　　　　　　　　　武帝
劉白　　　　　　　　　陳遵後漢杜陵人善篆隸每書驚座人謂之陳驚座
杜休字北山後漢扶風人位司空尤工古文　劉睦
衛密字次仲東海人官給事工古文　劉黨
曹喜扶風人後漢為秘書郎善篆隸書　杜度京兆人字伯度章帝時為齊相始有草書之名
王次仲後漢上谷人作八分楷法　班固字孟堅扶風安陵人官中郎將大小篆入能
徐幹字伯張扶風平陵人官軍司馬善章草書　賈魴
賈逵　　　　　　　　　左姬
許慎字叔重汝南人官祭酒工小篆體　崔瓊安平人字子玉後漢濟北相草書為時所尚
唐綜　　　　　　　　　曹壽
崔寔崔瑗子官至尚書亦善草書字子真　尹跡
羅暉京兆人字叔景與伯英同時以草書稱　趙襲長安人字元嗣與伯英同時稱善草
張超河間人字子並善草書官司馬　皇甫規
李廵　　　　　　　　　蔡邕陳留人字伯喈後漢左中郎將善八分飛白
張芝弘農人字伯英高尚不仕人稱為草聖　蘇班
劉德昇善行書穎川人字君嗣　師宜官後漢南陽人大字方一丈小字方寸千言
姜詡英弟子善草書　梁宣英弟子善草書
張邕　　　　　　　　　梁鵠安定人字孟星官刺史得師宜官八分書法
張絃字子綱廣陵人官侍御史善小篆　張彭祖吳郡人官龍驤將軍善隸書
毛弘梁鵠弟子河南人字大雅善八分書　左伯字子邑東萊人工八分書
蘇林　　　　　　　　　邯鄲淳陳留人字子淑魏臨淄王傅得王次仲書法
韋誕京兆人字仲將魏鴻臚少卿善楷書　張相
杜恕父畿魏尚書僕射恕東郡太守子預俱善草隸　諸葛融
韋熊　　　　　　　　　韋弘字叔思晉陽人原州刺史善隸書
郭伯道　　　　　　　　諸葛瞻
史／政書／明萬曆續文獻通考／道統考　凡九卷／卷之二百六　道統考九／翼統先儒事略　七／皇明(P.12151)
王守仁字伯安浙江餘姚人父華成化辛丑進士第一歷官南京吏部尚書伯安少穎異有逸氣年十七謁婁一齋毅然有希聖之志弘治壬子舉鄉試己未第進士授刑部主事日事案牘夜誦五經及先秦兩漢書尋移病歸越即陽明洞闢書屋究仙經秘奧甲子聘考山東鄉試改兵部武選主事　正德元年劉瑾亂政首抗疏乞誅瑾瑾大怒縛杖　闕下幾死謫貴州龍塲驛丞居夷日夜默坐求諸靜一始悟格物致知之學提學副使席書聘主貴陽書院五年始知廬陵縣瑾誅陞南京刑部主事調吏部至考功郎中陞南京太僕少卿值留冏多
暇專以良知之旨訓後學從遊之眾自滁始九年陞南京鴻臚卿十一年陞僉都御史巡撫南贑汀漳等處時寮賊大起江廣湖郴騷然　上命三省會征伯安首誅通賊監生吳讓督江西兵自南康入破橫水左溪巢賊又平桶岡浰頭賊尤悍黠明年進兵連破三浰乘勝逐北巢二十有八賊藪盡為治境虔吉人皆立生祠歲時祀伯安陞副都御史敘子錦衣衞百戶伯安班師至贑開書院日與海內名賢士大夫講學設社學教郡邑子弟歌詩訓禮嶺北風俗為之丕變十四年六月宸濠反伯安適勘事福建道經豊城縣令顧泌言狀伯安急走小舸返吉安與知府伍文定謀討賊發檄召江西
諸知府邢珣等兵又密遣諜四出投檄言京師及湖廣廣東西南京淮安浙江各發兵以疑宸濠賊果疑四路兵且至不敢直趨南京攻南康九江安慶伯安兵已大集進兵攻破南昌擒其居守宜春王拱條及宸濠子三哥四哥宸濠時攻安慶聞之觧圍反顧巢穴伯安迎戰于樵舍縱火攻之大破賊擒宸濠及其子大哥內閣大臣及王瓊忌伯安久之不賞　嘉靖改元　詔錄伯安功封新建伯兼南京兵部尚書參贊機務遣使迎至京宴勞諸忌者又以錫宴勞費為詞嗾言官論沮伯安不得至京未幾外艱去服闋竟不召讒謗益起屢形奏牘竟不與鐵券歲祿一時擒王有功諸臣中傷廢斥殆盡
伯安不自安累疏辭封五年岑猛黨盧蘇王受相結而叛起伯安代姚鏌開示恩信蘇受等自縛來歸伯安諭蘇等　朝廷宥爾宜有以報　皇恩眾皆頓首願效死伯安因八寨反側久毒嶺表與蘇等約且用爾眾一戰又因永樂保靖土兵自嶺南還密與領兵官約束過八寨徑搗其巢八寨劇賊誅斬萬計捷奏至桂文襄素忌伯安言伯安挾詐專兵伯安亦病乞致仕至南安卒時七年十一月也年五十七初聞於朝忌者媒詆遂削世襲伯爵至　隆慶中始復贈謚文成　萬曆十二年從祀孔廟稱先儒王子伯安天資絕倫讀書過目成誦少喜俠長工詞章壯好仙釋中年體驗聖學悟從天啟遂
屹然以斯道為己任其學問直求諸心其教人以致良知為主其語門人曰良知者心之本體心之本體無起無不起雖妄念之發而良知未嘗不在但人不知存則有時而或放耳雖昏塞之極而良知未嘗不明但人不知察則有時而或蔽耳良知不由見聞見聞莫非良知之用故良知不滯於見聞而亦不離於見聞平生著述甚富如傳習錄及文錄盛行于世然伯安之學與朱文公稍異以故海內士疑信者半惟泰和歐陽文莊公德安福鄒文莊公守益吉水羅文恭公洪先相與尊信而發明之其徒慕致良知三字之簡易無問遠近賢不肖踴躍而從者甚眾然靈覺暫萌物欲旋蔽退而叛道悖
德者亦多視程朱門人之有入門有實地隨分各得者異焉則王氏之成就人材信與程朱異矣從祀之日議論紛紛有以哉
按陳白沙王陽明二公之學功夫簡捷最易入道世或病其出於象山然射者期於破的渡者期於到岸學者期於聞道茍射者破的渡者到岸斯能事畢矣又何必問其所從入哉我　朝理學之士薛文清瑄陳克菴選為最胡敬齋居仁羅一峯倫章楓山懋亞之蓋一峯楓山偏於退隱為高矣陳白沙獻章近于禪莊定山工于詩與未軒仲昭言行皆未見灼灼定山晚年出處一節雖白沙亦譏之陳剩夫是狷介之士其學識比胡敬
齋猶未及鄒吉士智忠鯁名臣不必廁于道學餘非末學所敢議矣楊方震錄所遺前有曹月川端後有何椒丘喬新邵二泉寶羅整菴欽順今皆續入
史／政書／明萬曆續文獻通考／物異考　凡五卷／卷之二百二十一　物異考二／地震／皇明／穆宗／隆慶二年(P.13126)
二年四月西安府地震如雷塵灰蔽天垣屋欹側涇陽咸陽高陵城無完室人畜死傷甚多何起鳴條陳納諫恤灾邊防守令實政聖德六事乞蠲二年稅粮報可
二年戊辰春正月初六日山西太原府地震有聲從西南方起往東北去榆林衞地震有聲　初八日子時保寧堡城東北角旗竿上火灼灼聲響初四日河南懷慶府地震及襄城縣新安縣裕州南陽府等十三州縣寧夏後衛襄陽府鄖陽府俱震
三月陝西慶陽府西安府及臨潼一帶地震倒塌城池房屋壓傷人口鳳翔府亦是日夜戌時震三次有聲
是月初四日寧夏倒塌邊墻二百餘丈崩開
九丈　初五日未時淮慶府天鼓鳴三次　又戌時漢中府及所屬南鄭等縣地震次日卯時落雨沾衣為泥十五日辰時落雨至申時凍結成雪本日地震倒塌東北城角十二日丑時又震塌西城垛頭　又山西安邑縣地震蒲州地震初四初五連震有聲從西北來往東南方去
是月二十八日遵化及昌黎縣盧龍縣順義縣玉田縣遷安縣豊潤縣石門寨山海關界嶺口無錫縣俱地震其聲如雷
夏四月二日京師地震　詔灾變非常果宜知警事于朕躬重加修省爾文武大小羣臣各勉職業毋務虗文
是月十九日陝西興平縣地震多損傷人畜房屋者咸寧縣地名覇橋柳巷涇陽縣
地名回軍永樂各村鎮俱倒塌如平地壓死朱仲良陳朝元等二百餘人　時禮部尚書高儀奏云自今歲正月以來地震星隕氷雹神妖旗竿出火天鼓鳴響不止四五十處而地震尤為重大有一日而數省同震有一震而經月不息乞加警念　上嘉納之　詔兩京及被灾地方百官修省俱青衣角帶視事
史／傳記／國朝獻徵錄／卷之二十六／吏部三／員外郎／王榖祥(P.96-1)
司勳氏曰若王員外者表署於鄭鄉稽評於月旦勒有道之碑展季子之墓易名斷謚其在陶趙間乎夫嗇君者年完君者天夷清而聖臧節而賢嗚呼先生之清節足以起懦激廉矣靈巖之境橫山之巔白楊蕭蕭爰起新阡灼灼桃隖夫人從焉奮猷樹烈後其考旃
史／傳記／國朝獻徵錄／卷之三十八／兵部一／尚書一／劉大夏(P.77-1)
弇州外史曰弘治最多名臣內閣則劉健李東陽謝遷六曹則耿裕倪岳俞子俊周經張悅戴珊閔珪韓文侍從則楊守陳吳寬王鏊方鎮則秦絃王越要未有如三君子之灼灼者也恕直諫重天下然不難於孝宗而難於　憲宗　孝宗仁君也然而頗以齟齬終豈非所謂事君數斯辱也耶文升數更中外歷權寄不屈不脞葢以才力勝者大夏仁心為質道揆法守晚際魚水密勿都俞庶幾有三代風哉造膝之語小有傳者覺　主聖而臣微不及也人謂恕似魏玄成韓稚圭文升合姚宋而小遜之大夏似李沆司馬
光又曰恕強差近名大夏弱差近實文升練差用術其然豈其然哉
史／傳記／國朝獻徵錄／卷之一百一／廣西／按察使／楊世華(P.36-1)
按察使
廣西按察司按察使楊公世華墓志銘
孫鑛
按察使楊公者諱世華字懋成別號完愚我大母忠烈夫人從孫也楊在姚中為顯姓登仕籍者甚眾廼我外曾王父拙菴公獨隱居不仕然好書有遠識宗人重焉晚乃以貲為郎我大父忠烈公壻楊氏實拙菴公才選者也孫氏自忠烈公始顯而大母夫人治家有法不異孟氏母子孫惟所自咸重外家以故孫氏楊氏視他外家兄弟誼尤篤如同姓云拙菴公諱
苓生雲坡公諱節工楷書嘗以鴻臚郎直兩制忤閹劉瑾謫袁州幕鬱鬱不得志遷倅高郵歸晚年畫尤精人得其手跡者咸寶之生古愚公諱大綱不仕以孝友名有五丈夫子長世芳嘉靖丁未進士汀州知府次世英庠生次即按察公次世美世蕃皆庠生余四歲時在京都識兄汀州公即如從兄不異十三歲寓郡城始識我完愚兄是歲嘉靖乙卯兄始登鄉舉也明年上春官不第時汀州公在刑部因留京師益篤志本業武進吳太史可行慕之延以訓其弟中行壬戌兄登進士時余在家仲兄宗伯公謂余曰十四
兄因宜中前己未時在儀司見其落卷實佳兄葢行十四也是歲除南刑部主事治獄持平例未嘗傅致人罪隸比者皆不怨晉員外郎郎中隆慶改元實授先是我伯父以汀州公在刑部贈主事至是乃贈奉政大夫南京刑部陝西司郎中云明年兄擢撫州知府以仁恕為政不苛擾窮谷頌德庚午冬上計京師余燕飲間問兄曰聞茲郡巨室多當不無掣肘將奈何兄曰彼地尚禮吾敬之如禮惜禮者多自愛設有請惟據法上下吾敬禮終不失彼雖意不滿然禮在也寧重銜我在坐或曰江右訟師善為幻有訟者即
以其當偽為見訟者惶恐伏罪比爰書定冤者尚不知兄不答言者去兄乃告余曰此所謂紙棺材者此必關財產事今訟勝則且匿其案俟十餘年後斷茲獄者皆去乃往攘其業度彼亦必訟然舊案在欲覆獄難矣第兩造時情亦難掩事儻類此我寧遲之間密詢之閭井久之眞情自出度無偽獄案乃定若夫爭鬬須見決者此自難以偽何慮此二者足知撫州政矣後二年遷廣東副使兩臺留之仍徒江西治如故弘大體不汲汲爭名然自檢則甚密法有不可即直指前必力爭之萬曆乙亥轉山東參政督吳中稅
推誠與人不甚見短長賢者悅服不肖者亦□然□知所窺以故彼地人情雖不齊然見兄則心醉人人皆謂參知公親巳其行政不廢催科第不以嚴刑促之貧乏者或暫與假貸時時見為不得巳民亦知兄呴濡之相勉完賦每歲竟課賦額有倪左史之最焉踰二年搉廣西按察使兄敭歷久益精政術專□迎刃解粵西又少事案牘甚清又兼有禦寇功錚□□開府列卿矣會時政方尚苛察兄矯以惇大見謂公綜核有同年友在要路急欲相引兄于于應之要人不悅忽有詔竅臺省長吏凡長厚者多罷兄亦在罷
中以致仕歸兄生平鮮喜怒或有所忤不見於色待其人如故久之若忘性緩顧每以緩集事在南曹有公不平同官一人攘臂欲往爭之兄苐遙呼曰來其人返問故兄曰姑坐因纏緜作不了語相遷延莫決遂不果往既而事竟白又有大獄或先為飛語云將□重賄又云以要人某書來眾曰事以灼灼宜急具□無使隙生兄故徐之眾屢促兄曰某事未的巳乂曰待某證至既而情得與初所鞫殊賄囑亦竟不來前云云者乃敵家懼獄負用反詞相激也眾乃皆服居鄉亦大略然陳恭為公嘗曰人人完愚悶悶然其
於世情極透發必中的又常蚤覺有人所難者彼固易之勝彼察察矣宦無贏資僅僦舍以居田不多恒躬課耕耨盛暑僕僕田間既而食指漸繁饔餐幾不繼處之自若時與閭里相過從道宿昔為樂不立畦徑間訂約為會奕棋飲酒兄不善酒然喜治具不厭曩受業生吳君中行後為翰林編修以直諫杖闕下既復起宮諭名震四海人視其言為輕重甚推轂兄會渠與時忤言不入故兄竟不起吳君嘗告余曰人謂我師才短然我知之其實有餘世自重彼儇俐者耳余自童時兄視之如弟時時提耳訓誨有疑事質
於兄兄必詳論始末直示所以調劑者余敬聽之迄無悞余甲申丁母太夫人憂歸與兄相從七年近丁酉解組歸又七年非兄它出無半月不面間追隨棋酒間眞不異手足而今巳矣有過孰我箴余葢痛之甚焉兄敦於天倫長兄宦達無論矣仲兄蚤世買山葬之壬戌兄試禮闈甫畢役榜尚未出夢仲兄哀語相勞若云汝今巳登甲第獨我長湮耳即卒之日也非天性篤至安能冥感如此兩弟在青衿尤廑顧恤少弟卒亦為理葬事仍鞫育其女為之擇配族戚貧者時周之不責報焉兄生嘉靖乙酉四月二十日卒萬曆癸卯九月八日享年七十有九
子／醫家／普濟方／諸疾一／卷九十三／諸風門七／中風身體不遂附論／大豆浸酒(P.149)
治手足不遂　取青布燒作煙。就小口器中燻痛處。
治身中有掣痛不仁不遂處者。
取乾艾葉一斛許。丸之。內瓦甑下。塞餘孔。唯留一目。以痛處著甑目上。燒艾以燻之。一時愈矣。
又方　取朽木削之。以水煮令濃。熱灼灼爾。以漬痛處效。
子／醫家／普濟方／諸疾二／卷一百八十四／諸氣門四／厥逆氣附論／獨桂湯(P.2374)
治卒厥逆上氣。及兩脅下痛滿。淹淹欲絕者。
用溫湯令灼灼。以漬兩足及兩手。數易之。
子／醫家／普濟方／諸瘡腫／卷二百七十八／諸瘡腫門七／風腫附論／白楊湯洗方(P.209)
去風毒瘡腫出聖惠方
以都管草、四時皆有。採其枝根。煎湯淋洗。
治風腫成瘡。已潰未潰者皆效。出肘後方
以牛膠大片水漬濕軟貼之。當頭上開一孔子。如已潰還合。未潰即潰。能撮去膿。膿盡則合。未成則內消。一方用白膠一片。效。
治諸瘡因風致腫方出千金方
以白芋燒灰。溫湯和厚三分敷瘡上。乾即易。五六度瘥。
又方出千金方
取櫟根皮三十片剉。以水三斛。令煮熱下鹽一把。令灼灼然熱以浸瘡。當出膿血。日日為之。瘥止。一方無鹽。
集／小說／隋史遺文／卷之五／第二十一回　齊國遠漫興立球場　柴郡馬挾伴遊燈市(P.245)
眾朋友看了楊越公門首鳳凰燈，已是初鼓了，卻奔東長門來。那齊國遠自幼落草，不曾到帝都，今日卻又是個上元佳節，燈明月燦，鑼鼓喧天，他也沒有一句好話對朋友講，扭捏這個粗笨身子，在人叢中挨來擠去，歡喜得緊。只是頭搖眼轉，亂跳亂叫，按捺他不住。
月正圓時燈正新，　　滿城燈月白如銀。
團團月下燈千盞，　　灼灼燈中月一輪。
月下看燈燈富貴，　　燈前賞月月精神。
今宵月色燈光內，　　盡是觀燈玩月人。
叔寶道：「我們進長安門，穿皇城看看內裏燈去。」到五鳳樓前，人烟擠塞的緊。那五鳳樓外，卻設一座御燈樓。有兩個大太監，都坐在銀花交椅上，左手是掌司禮監裴寂，右手是內檢點宗慶。帶五百凈軍，都穿著團花錦襖，每人執一根齊眉朱紅棍兒，把守著御燈樓。這座燈樓，卻不是紙絹顏料紥縛的，都是海外異香、宮中寶玩砌就。這一座燈樓，卻又叫做御燈樓。上面懸一面牌扁，徑寸寶珠穿就四字道：「光昭天下」。玉嵌金鑲的一對聯句，單道他為天子人家的富貴：
三千世界笙歌裏；
十二都城錦綉中。
御樓燈景，大是不同。且聽下回敷演。
集／小說／隋史遺文／卷之五／第二十三回　老婦人失女訴冤情　眾好漢抱憤成義舉(P.261)
始初時，秦叔寶到還有輸彩段銀花贖還他的意思，次後聽見這些說話，都動了打的念頭，逢人就問宇文公子。問著人，人都道：「列位也該問一聲！」叔寶道：「你長安朋友，說話也可笑，你說
那公子在那裏罷了，怎麼說該問？」眾人道：「列位是外京，衣冠也不同。倘若遇見公子，言語對答不來，公子性氣又不好，恐怕傷了列位。」叔寶道：「不知他怎麼樣一個行頭？問了我們好迴避。」眾人道：「宇文公子的行頭太多哩。他有這一所私下的房屋，畜養許多亡命之徒，都是不怕冷熱的人，就是這樣時候，賣弄精神，都脫得赤條條的，每人拿一條齊眉短棍，也有一二百個在前邊開路；後邊就是本府會武藝的家將，真鎗真刀，擺著社火。公子騎馬，馬前是青衣大帽管家，擺這五六對人，都執著紗燈提爐，面前擺隊。長安城裏，這些勳衛府中的家將，扮的什麼社火，遇見公子，當街舞來，看舞得好，也像射圃圓情的賞花紅；舞得不好的，一頓棍打散了就罷了。」叔寶道：「多謝列位了。」只在那西長安門外御道上尋宇文公子。三更時候，月明如晝。是晚：
雲歸海島，霧隱天涯，萬里清霄呈碧，一輪皓月初圓。燈映月，增一倍光輝；月映燈，有十分燦爛。這月溶溶漾漾，似老君太乙爐傾出爛銀盤；那燈灼灼瑩瑩，似天孫七襄機織來鋪地錦。看不盡鐵鎖星橋，觀不了金枝寶樹。黎民百姓人家，點的銀錠燈、花瓶燈、屏風燈、方勝燈，都霞彩裝成；掛的梨花燈、雪花燈、梅花燈、蓮花燈，盡春冰剪簇。排的獅燈、象燈、虎燈、豹燈，張牙舞爪，剪尾跑蹄，噴千條紫霧；懸的蛟燈、龍燈、鰲燈、蟒燈，揚鬐鼓吻，開鱗奮戟，吐萬丈紅光。咭叮叮玉佩飄飄，廝琅琅寶車絡繹。熱烘烘暖氣侵人，輕馥馥香塵隨馬。也有富家子弟，帶博浪遊人，打幾柄傘兒燈，盡裝的蘇杭貨。三元廟前，打數丈高竿，人人都打五色炮杖。烟火內放出來的是：劉關張三顧諸葛亮，張翼德葭萌戰馬超。望春樓上，有王孫
公子，設宴觀燈。教坊司扮出來的社火：楚霸王九戰章邯，伍子胥臨潼舉鼎。滿城中簫鼓喧天，徹夜裏笙歌不斷。猛聽得轟天動地鑼鳴，引一起爭標的社火，打幾柄飄霞颺彩五方旗，引一對虎口狼牙開路鬼。
集／小說／隋史遺文／卷之七／第三十四回　牛家集努力除姦　睢陽城直言觸忌(P.355)
叔寶出得衙門來，叔謀裏面已出一面白牌道：
壕寨副使秦瓊，生事擾民，阻擾公務，著革職回籍。
這好是：
頃刻摶風生羽翰，　　須臾災浪委泥沙。
瑩瑩易歇草頭露，　　灼灼難留春樹花。
叔寶看了道：「狄去邪原道這人難服事，果然。」即便收拾行李還家。卻不知這正是天救全叔寶處。莫說當日工程嚴急，人半死亡。後來隋主南幸，因河道有淺處，做造一丈二尺鐵腳木鵝，試水深淺，共有一百二十餘處，查將淺處兩岸人丁、督催官騎，盡埋堤下。道：「叫他生作開河夫，死為抱沙鬼。」這時叔寶督工，料也難免。况隋主又為不鑿睢陽城，根究叔謀，併他惡跡，腰斬在柳堤下。若當日
叔寶是相視河道的人，如何得脫？這又是：
得馬何足喜，　　失馬何必憂。
老天愛英雄，　　顛倒有奇謀。
集／小說／警世通言／第十九卷　崔衙內白鷂招妖(P.187)
衙內恰待上那山去。起頭來，見山下立著兩條木栓，柱上釘著一面版牌，牌上寫著幾句言語。衙內立馬看了道：「這條路上恁地利害！」勒住馬，叫：「回去休。」人都趕上來。衙內指著版牌，教人看。有識字的，讀道：
「此山通北岳恆山路，名為定山。有路不可行。其中精靈不少，鬼怪極多。行路君子，可從此山下首小路來往，切不可經此山過。特預稟知。
──如今怎地好？」衙內道：「且只得回去。」待要回來，一個肐膊上架著一枝角鷹，出來道：「覆衙內，男女在此居，上面萬千景致，生數般蹊蹺作怪直錢的飛禽走獸。衙內既是出來畋獵，不入這山去？從小路上去，那裏是平地，有甚飛禽走獸！可惜閒了新羅白鷂，也可惜閒了某手中角鷹。這一行架的小鷂、獵狗、彈弓、弩子，都為棄物。」衙內道：「也說得是。你們都聽我說，若打得活的歸去，到府中一人賞銀三兩，喫幾盃酒了歸。若打得死的，一人賞銀一兩，也喫幾盃酒了歸。若都打不得飛禽走獸，銀子也沒有，酒也沒得喫。」人各應了喏。衙內把馬摔一鞭，先上山去。人也各上山來。可煞作怪，全沒討個飛禽走獸。只見草地裏掉掉地響。衙內用五輪八光左右兩點神水，則看了一看，喝聲采！從草裏走出一隻乾紅兔兒來。人都向前。衙內道：「若捉得這紅兔兒的，賞五兩銀子。」去馬後立著個人，手探新羅白鷂。衙內道：「如何不去勒？」閒漢道：「告衙內，未得台旨，不敢擅便。」衙內道一聲：「快去！」那閒漢領台旨，放那白鷂子勒紅兔兒。這白鷂見放了手，一翅箭也似便去。這兔兒見那白鷂趕得緊，去淺草叢中便鑽。鷂子見兔兒走的不見，一翅徑飛過山嘴去。衙內道：「且與我尋白鷂子。」衙內也勒著馬，轉山去趕。趕到山腰，見一所松林：
松，松！節峻陰濃，能耐歲，解凌冬。高侵碧漢，森聳青峰，偃蹇形如蓋，蟠勢若龍。茂葉風聲瑟瑟，緊枝月影重重，四季常持君子操，五株曾受大夫封。
衙內手若著石磨角靶彈弓，騎那馬趕。看見白鷂子飛入林子裏面去。衙內也入這林子裏來。當初白鷂子脖項上帶一個小鈴兒。林子背後一座峭壁懸崖，沒路上去。則聽得峭壁頂上鈴兒響。衙內起頭來看時，喫了一驚，道：「不曾見這般蹊蹺作怪底事！」去那峭壁頂上，一株大樹底下，坐著一個一丈來長短骷髏：
頭上裹著鏃金蛾帽兒，身上錦袍灼灼，金甲輝輝。錦袍灼灼，一條抹額荔枝紅；金甲輝輝，靴穿一雙鸚鵡綠。
看那骷髏，左手架著白鷂，右手一個指頭，撥那鷂子的鈴兒，口裏嘖嘖地引這白鷂子。衙內道：「不作怪！我如今去討，又沒路上得去。」只得在下面告道：「尊神，崔某不知尊神是何方神聖，一時走了新羅白鷂，望尊神見還則個！」看那骷髏，一似佯佯不采。似此告了他五七番，陪了七八個大喏。這人從又不見一個入林子來。骷髏只是不采。衙內忍不得，拏起手中彈弓，拽得滿，覷得較親，一彈子打去。一聲響亮，看時，骷髏也不見，白鷂子也不見了。乘著馬，出這林子前。人從都不見。著眼看那林子，四下都是青草。看看天色晚了，衙內慢慢地行。肚中又飢。下馬離鞍，吊韁牽著馬，待要出這山路口。看那天色：
早紅日西沉，鴉鵲奔林高噪。打魚人停舟罷棹，望客旅貪程，煙村繚繞。山寺寂寥，翫銀燈，佛前點照。月上東郊，孤村酒旆收了。採樵人回，攀古道，過前溪，時聽猿啼虎嘯。深院佳人，望夫歸倚門斜靠。
衙內獨自一個牽著馬，行到一處，不是早起入來的路。星光之下，遠遠地望見數間草屋。衙內道：「慚愧！這裏有人家時，是好了。」逕來到跟前一看，見一座庄院：
庄，庄！臨堤傍岡，青瓦屋，白泥牆。桑映日，榆柳成行，山雞鳴竹塢，野犬吠村坊。淡蕩燈籠草舍，輕盈霧罩田桑，家有餘糧雞犬飽，戶無徭役子孫康。
集／小說／警世通言／第三十卷　金明池吳清逢愛愛(P.339)
第三十卷　金明池吳清逢愛愛
朱文燈下逢劉倩，　師厚燕山遇故人；　隔斷死生終不泯，　人間最切是深情。
話說大唐中和年間，博陵有個才子，姓崔名護，生得風流俊雅，才貌無雙。偶遇春榜動，選場開，收拾琴劍書箱，前往長安應舉。時當暮春，崔生暫離旅舍，往城南郊外遊賞。但覺口燥咽乾，唇焦鼻熱。一來走得急，那時候也有些熱了。這崔生只為口渴，又無溪澗取水。只見一個去處：灼灼桃紅似火，依依綠柳如煙，竹籬，茅舍，黃土壁，白板扉，犬吠桃源中，兩兩黃鸝鳴翠柳。崔生去叩門，覓一口水。立了半日，不見一人出來。正無計結。忽聽得門內笑聲，崔生鷹覷鶻望，去門縫裏一瞧：原來那笑的，是一個女孩兒，約有十六歲。那女兒出來開門。崔生見了，口一發燥，咽一發乾，唇一發焦，鼻一發熱。連忙叉手向前道：「小娘子拜揖。」那女兒回個嬌嬌滴滴的萬福道：「官人寵顧茅舍，有何見諭？」崔生道：「卑人博陵崔護，別無甚事，只因走遠氣喘，敢求勺水解渴則個。」女子聽罷，並無言語。疾忙進去，用纖纖玉手，捧磁甌，盛半甌茶，遞與崔生。崔生接過，呷入口，透心也似涼好爽利。只得謝了自回。想功名，自去赴選。誰想時運未到，金榜無名，離了長安，匆匆回鄉去了。倏忽一年，又遇開科。崔生又起身赴試。追憶故人，且把試事權時落後，急往城南，一路上東觀西望，只怕錯認了女兒住處。頃刻到門前，依舊桃紅柳綠，犬吠鶯啼。崔生至門，見寂寞無人，心中疑惑。還去門縫裏瞧時，不聞人聲。徘徊半晌，去白板扉上題四句詩：
「去年今日此門中，人面桃花相映紅。人面不知何處去？桃花依舊笑春風。」
題罷，自回。明日放心不下，又去探看。忽見門兒呀地開了，走出一個人來。生得：
鬚眉皓白，鬢髮稀。身披白布道袍，手執斑竹拄杖。堪為四皓商山客，做得磻溪執釣人。
那老兒對崔生道：「君非崔護麼？」崔生道：「丈人拜揖，卑人是也。不知丈人何以見識？」那老兒道：「君殺我女兒，怎生不識？」驚得崔護面色如土，道：「卑人未嘗到老丈宅中，何出此言？」老兒道：「我女兒去歲獨自在家，遇你來覓水。去後昏昏如醉，不離床席。昨日忽說道：『去年今日曾遇崔郎，今日想必來也。』走到門前，望了一日，不見。轉身頭，忽見白板扉上詩，長哭一聲，瞥然倒地。老漢扶入房中，一夜不醒。早間忽然開眼道：『崔郎來了，爹爹好去迎接。』今君果至，豈非前定。且請進去一看。」誰想崔生入得門來，裏面哭了一聲。仔細看時，女兒死了。老兒道：「郎君今番真個償命！」崔生此時，又驚又痛。便走到床前，坐在女兒頭邊，輕輕放起女兒的頭，伸直了自家腿，將女兒的頭，放在腿上，親女兒的臉道：「小娘子，崔護在此。」頃刻間那女兒三魂再至，七魄重生，須臾就走起來。老兒十分歡喜。就賠粧奩，招贅崔生為婿。後來崔生發跡為官，夫妻一世團圓。正是：
月缺再圓，　鏡離再合，　花落再開，　人死再活。
叢書／紀錄彙編／新知錄摘抄／勸學箴(P.7-2)..[明萬暦沈節甫輯陽羨陳于廷刊本]
勸學箴
番禺蕭梅東應魁嘗集古詩句以為勸學箴其箴曰爰有寒泉惟其深矣於彼行潦暵其乾矣皇父孔聖示我周行黾勉求之日就月將敷時繹思每懐靡及灼灼其華其實之食不根不莠如琢如磨惄如調饑莫知其他每有良朋俾汝多益彼其之子是用不集我有旨蓄何用不臧如珪如璋邦家之光百爾君子
迨其今兮日月其邁靜言思之誦此箴令人惕然有深省處
叢書／紀錄彙編／新知錄摘抄／方烈女(P.21-1)..[明萬暦沈節甫輯陽羨陳于廷刊本]
方烈女
隆慶初烈女方氏名勝容歙縣方渭女也母出稠墅汪氏生女三年稠墅汪守愚舉其子鳯時請婚女女家以母黨相聚也許之七八歲母或歸寜女即不欲與偕家人異之有至性閑習女訓十歲時汪忠愍公
夫人之𣦸忠愍公也閨中莫不惨沮女獨快然曰是得所𣦸者先是鳳時病女聞而私禱閣中皇皇然舉止異常訃聞即涕泣躑躅剪髮不食誓不二嫁父母慰之女曰身雖未行為之婦者十五年矣寜忍恝然願展墓遂終制飬其姑舅父母不𦗟萬方開諭女置不聞欲速姑一見姑徃慰之泣謂姑曰勝姑之婦也夫不幸勝願飬姑如子姑辭之再三女知無觧己志者約曰後三日女臨塋一哭遂拜姑至日姑徃迓之女辭不見見於塋耳斬衰拜父母别升車揚揚逾時至塋所聚觀者凢數千人聞車中有投足聲以為舉
哀也褰帷窺之則自經𣦸矣老㓜男女見者皆號泣不能止視其禭衣皆夙已紉結汪氏為袍襲之與時鳯而合塟焉年十七長二稔去其殤之日纔六日耳嗚呼烈哉當道具其事以聞詔旌表其門有司建祠以祀焉劉仕義曰女雖已字矣然未親迎廟見可以守亦可以無守也方氏乃能秉志不回以𣦸相殉如此誠天植其性哉長厚風俗有補於世教多矣自烈女之一𣦸不惟女失其真婦懐二心者知所警而縉紳之士無青天白日之心者亦將汗顔中愧嗚呼男子剛腸者幾人孰有能如淑媛之𣦸轟轟烈烈玉㓗
氷清頺波砥柱空谷足音誠可憫也夫誠可嘉也夫邑人都御史汪道昆有詩云夫君當戸子襁褓委玄黄妾若向陽翹東西𣱵相望云胡氷未泮大海摧扶桒生當誓白日𣦸當殉黄壤所親不識察衆口紛如簧一舉從鴻鵠安能復廻翔抗顔别父母飲泣理衣裳慷慨臨君穴捐軀同歸藏人生若朝露逝矣無彭殤寜為蘭與芷溘𣦸有餘芳母為桃李華灼灼徒春陽
叢書／紀錄彙編／新知錄摘抄／夣(P.26-2)..[明萬暦沈節甫輯陽羨陳于廷刊本]
夣
人之有夣盖縁於因想日間耳目所因心思所想夜遂形而為夣然其禍福之兆炳於幾先灼灼其不𠁊者此又鬼神隂有以啟告之人心固靈所以洩造化之機者信非鬼神莫能神其鍳矣鄭獅南宣化辛酉
元旦夣學中門子至其家大肆喧譁因捶𣦸之旣窹喜曰捶𣦸門子門子𣱵不至矣中之兆也旣而果然乙丑之春選児夣其伻者來致書於予問之對曰相公在京詰旦以告予解之曰相公在京而致書來此必已中也未數日捷報果至矣黄龍岡尚質戊午祈夣學宫土地祠因夣家中儲菜數十瓮充滿前後莫解所謂旣而入試所編席舎則菜字第幾號也及中領朱卷所編朱卷又菜字第幾號也神哉神哉予命運蹇薄弗克取第以酬宿心亦旣已矣然乃屢為黠鬼所侮殊為可恨每當科之年元旦子夜輙多吉夣
若在所必中者則合掌加額躍然不勝其喜無何乃以迂細之事應之遂已此又為黠鬼所戲侮深可恨也
叢書／寶顏堂秘笈／廣集：鼂采館淸課／卷下(P.1-1)..[明萬曆繡水沈氏尚白齋刻本]
洛陽牡丹為天下第一延丹靑越不得比其下
乘蓋中土和氣所鍾寔多姚黃魏紫一接頭至直錢五千吾家西園三臺數本擅心蓮蕚飛紫垂緋艶陽之月盛開當不减越州每名士聚賞置酒邀懽留連淑景皓婉青娥俱不肯休余感慈恩玉露之題足備沈宋元白之遺然亦不甚發其品因與友人把袂聯詩以紀其事詩成聊寫其韻於此詩曰灼灼臺前卉英英日下姿金莖初酌露玉魄乍凝脂中酒朝霞似聞香國色
疑樹培元氣早花數洛陽奇藻思葩紛吐檀心品自私姚黃寜論貴魏紫未須規置酒喧金谷裁詩醉習池霓裳空外舉仙掌曲中移上客稱供奉佳人出越施聲華傾蕚緑淸艶絶楊姬買地鄰隋苑携家卜洛期不愁芳賞歇自有殿春枝
東坡王夫人云春月可愛秋月使人愁余謂春花灼灼自覺娬媚秋花慘淡正自令人憔悴耳阮堅之云淡酒小杯久坐細談非惟娛客亦可養生此深於語酒者也
甲秀園樓前臨湖有綘桃數本間以芙蓉垂柳仲春之月桃始華灼灼然日文酒佳會衆客舉
觴幾為樊夫人之戲吾聞得綏山桃雖不得仙亦足以豪正不必爾也秦人已邈流水空存韶華過眼第可靑州老從事耳余讀張正見之賦曰萬株成錦千林似翼發秦源而逸氣飄漢綬而流芳蘭膏夜炷明鏡朝妝舒若霞光散如電彩歎垂釣之妖童怨傾城之麗女殆穪精工故不如謫仙春宴一敘寥寥數語大有達懷
史／地理／武林梵志／卷三　城外南山分脉２／法相寺(P.9-1)..[清乾隆四十五年欽定文淵閣四庫全書抄本　　本書與法鼓文理學院合作製作]
法相寺俗稱長耳相宋范楷記碑漸蝕明王穀祥記甚核寺內有宗慧堂竹閣雲壑禪棲頴秀山房青蓮居種石軒夢化石近寺里許高竹青森非復塵界督撫甘士价平湖陸長庚倡縁築石逵甚整沿塢而上為定光菴古佛修證處陸長庚有記菖蒲缸錫杖泉聽
泉亭蘇軾題又上為西生築鏡花閣古梅參差湖波掩映亦佳境也　明王榖祥記法相寺宗慧大師碑杭州西湖之南山最勝處為南高峯其陽則巖巒洞壑奇絕詭麗其陰則羣山紆迴壁石嶮峭逶迤入徑深木茂窅如與世隔為法相寺五代石晉時建故名長耳院宋易今名寺有宗慧大師真身崇奉焉祈嗣者徃禱輒應四方人士多於皈禮吾蘓郡侯平陽頤齋徐公節嘗與穀祥述其嚴君月巖翁中歲舉子不
育因過杭乞靈於法相果符灌頂之祥遂生公公既貴翁囑云若官於南尚無拜酬祠下自公為郡有事於杭凡再謁焉因訪大師事跡本末寺故有碑刻宋翰林侍講范楷所撰記也元季燬僅錄其文讀之亦失次矣公謂大師妙覺普應功出思議之表遺蜕宛具實係瞻仰苟不詳厥所自則傳逺易譌可乎哉乃命穀祥重為譔述按大師姓陳氏名行修號性真泉南人也大唐景福元年正月六日母夢吞日驚寤
而生長耳垂肩異香滿室家人已訝其非凡相迨七歳猶不言或問之汝非啞乎忽應聲曰不遇作家徒撞破烟樓耳人益奇之比長昭朗中涵湛寂無垢讀書過目成誦旁及內典竟契夙心徧閲三藏卓悟指歸乃幡然欲游方外脫屣塵俗躡屩名山至金陵瓦棺顧而樂焉遂祝髮受具戒品圓明律議精曉去叅雪峯存禪師得心印所謂髻珠衣寶已獲充牣再游天台國清寺用苦行力以廣資施蒔茗彌山谷從
人采擇日巖畔猛獸巨蛇徃來左右馴擾不去後梁開平間至四明山獨棲松下說法則天花紛雨又趺坐龍尾巖結茅為蓋百鳥啣花飛繞經歲以為常所坐碧蒲當膝處成坳其跡猶在後唐同光二年至杭之西湖南山喜其後塢依石為室禪定其中乏水給飲乃卓錫嵒際清泉迸出水源不涸山中人至今賴之大師功行具足崇事景赴凡旱潦疾疫以及求嗣者咸趨之即說偈應副靡不靈驗人或問師如何有
是長耳即以手曳耳示之不發一語有僧來叩曰南峯頂難到麼師答云只為他會不過僧云到後如何師曰孤峯獨宿其開迷了義類如此後漢乾祐三年十一月二日吳越王以誕辰飯僧有永明禪師者亦異人也王問永明今有真僧降否永明曰長耳和尚乃定光古佛應身也王趣駕禮稱師為定光出世師默然但云永明饒舌少選跏趺而化其狀如生久之益膚革津澤爪髮復長月必三淨時有舎利後值
金兵侵境刃傷之流血白色兵懼而退自是肌理失潤恐愈久而毁也乃以髹塗骸體南宋咸寧三年僧司以事聞賜之法號曰宗慧大師云　劉士亨詩湖上招提信少雙翠微樓閣白雲牕耳聞古佛遺真像眼見真如竪大幢衲挂紫藤驚鼠竄鉢分滄海毒龍降懷香欲叩毘尼藏寸筳臨鐘不易撞　沈懋學竹枝歌平生性愛竹竹深無爾何凌霄一千尋比肩十萬个摇摇森珮環戞戞鳴玉珂晴梢上摩天靈根下
窮河一碧寒侵衣寸陰淡澄波時坐清塵骨再坐除煩疴怪來成久坐清虚蕩天和最如風生凉恰似明月多月明風亦佳仙人忽相過授我餐霞方贈我採芝歌旁有洞簫使吹徹雙青娥娟娟捧霞觴灼灼顏微酡夜深山轉幽晨光動巖阿高峯一片雲催雨成滂沱陰晴倐異態况彼日月梭憶我昔來止足力猶自番經今逾九秋如願幾蹉跎依然對修竹憑將隻眼摩　徐渭游法相詩蓮花不在水綠葉簇青山徑
折雖能入峯迷不可還拂蒲看石活刳竹引溪潺莫怪淹餘日明朝恐未閒　屠隆詩長耳原非相形始悟心一燈懸普照萬竹散清陰雲卧僧衣薄泉飛錫杖深未能蠲世事聊爾滌塵襟　豫章樊良樞己酉人日邀張魯叟聶純中遊法相詩空由清寂迥藏春杖底風煙傍客身濟勝百年誰是主登高此日又逢人華龕雲蔭松谿冷石竇泉香竹閣新且欲從君歸白社何妨載酒徃來頻　錫杖泉詩盤迴磴道碧
苔封忽轉幽岑澗水淙人自安禪留卓錫泉因說法解聞鐘清瀾刷影巢窺鶴定水搖光鉢幻龍便欲枕流來此住坐看雲石漱孤松　胡來朝詩野心不羡貴人珂結得山縁向晚過澗水遶流茶竈沸暮鴉知暑竹陰多何年蒲坐僧歸定今夕雲棲翠入蘿却愛空門有實際繁華滿眼竟如何
史／地理／武林梵志／卷五　北山分脉２／護國仁王講寺(P.13-1)..[清乾隆四十五年欽定文淵閣四庫全書抄本　　本書與法鼓文理學院合作製作]
護國仁王講寺在無門洞詳記中　釋文石記略曰洞在西湖北山智果山居後初陽臺下紫雲洞前舊傳岩石岈懸巒匝地宋有高僧慧開字無門者居此故因師名云當淳祐理宗時召問法要稱旨命師求雨救荒得效賜號佛眼而師嗜静隱於此山師法軀短小每登座說法必假重墄學者竊掩口胡盧師因命工鑿後山成像約高丈餘且誓曰願後有身偉不减此師既遷化距宋景定四年嵗癸亥十一月錢塘
孫某婦李氏夢一僧持燈籠寄宿自云慧開道人翌日遂産男子異相非凢逮長身長九尺有竒出家受具是為中峰和尚於時咸識為無門祖師後身斯像徴也洞之右出則從護國左出則由玉泉左向則烏石峰右上則金鼓洞入從右脇則前遶澄潭入從左脇則高藏像殿下為禪室庭除庖湢寮舍而已古跡既廢湮没無痕復于嘉靖甲申年有高行沙門曰圓果厥號香林京口人也離俗既久操方有年遊歴至
杭長行分衛夜宿三門時在仙林律寺檀信見其苦寒製新衣衣之送齋作供絡繹蜂聚果師厭之略不少受遁至北高峰絕頂假一席之地縛草為團瓢止觀其中主僧見其不出營食時時閔而給焉如是斂足已逾六載冬忽大雪旬有四日地積丈餘主僧甚念是必僵死俄城中善信不期而會至者三十餘僧相慰苦寒出郭何事咸曰夜夢闗公提刀立馬厲聲告曰北高峰古佛餓困雪中幾及半月何不裹糧救
旃此無心道者飯之勝恒河沙百寶上施施佛也彼此相訝夢不少差衆既覔師設供師怡然禪坐殊無凍餒之色作唄受齋舉皆懽忻衆因勸師下山師曰諸君早去每日未晡羣虎來集遶菴哮吼若遲返駕是必驚恐由是相送下山不覺行過積慶值一長人長可丈許師意必非凢人縱步逐之愈趨愈疾俄至斯洞長人景滅問諸薪者報云烏有而諸豎但拾瓦礫累於一礬石間師趺坐相對小憩良久石上恍然
有光灼灼師撥去瓦礫頂相儼然爬搔砂土眉目盡顯諸童喜笑而去告揚城市現像所以城中男婦聚觀塞途禮像異師悉以衣祴手捧畚去其土湏臾畢盡像因畢露師慨然喜曰將非縁在斯乎遂謀募構小殿蔽之并得斷碑復詳無門祖師像也是時杭有守備內相郭公設食濟饑以師道行延請為主是後兩山凡遇禪講咸以師篤實充為司庫四衆舉稱庫頭庫頭云師嘗見前峰松際披拂儼如黃絹不測幾長
復作大雨堦庭盡没乃蟄其下遺坑一尋神臨尚在隔嵗復歸清泉自出久之方止先是土人相傳為黃龍祠在昔禱雨靈應勅封靈濟侯護國神龍師得斷碑于斯有證夫龍之為物可巨可細可彌可宻即令傾天倒地覆雨翻雲其性恒然凝寂三昧故云那伽常定無不定時果道人高行深修卧雪旬餘居山數載出則經新古剎處定動恒然之間在佛法季運利益衆生所度弟子若緇若素不下千計若今蓮池法主
東暉禪師皆其學弟子夫山川洞壑由道見尊道在人弘弘必有所霞山定上人者跡雖棲棲而本實觧脫左司馬公雅與契悟亦一時道行懸絲未絕果道人之前豈無一人見豎隳興廢劫中遂冺然無考嗚呼文石感比世道行交廢如果道人者亦寥寥其人定上人能拾士大夫遺言集之紹繼前修庻幾斯文俟夫君子易檢討云　馮夢禎詩序云辛丑九月十五日西湖放生事竣雨中從朱比部泰復潘太學
景升游無門洞期而不至者為虞稽勳長孺俞徴君羡長分韻賦五言古詩余得金字薄雲引湖汎纎雨繼山尋所存在濟物觸事欣合簮吾生定有涯娛性賴丘岑遵塗始近隄歴疇帶豐林遂得化人居窈窕入谷深絕壁繡莓苔幽澗戞鳴琴崇像斵石幻神龍隨錫吟觀化卑語海撫徃希布金且饑伊蒲塞聊以澄煩襟　朱長春得瑟字朝搴芙蓉英暮采桂華實有期山中人從邁理孤策凉秋風云厲微雨既蕭瑟
崇岡引載途隂溜啟絕壁雀鳴空林中鼠走長松末洞門岌以幽古石白如雪言有黃龍游徃徃興雲窟感此化人居願言投偃息神仙何當期年徃如過隙無為飾人世蹙蹙使生迫　潘之恒得玉字同流汎慈航咨此生生祝縱鱗悉還淵放翼仍棲谷豈伊曠山行不遑懷水宿湖氣溢漭沆嶺霧垂霡霂良友倘不俱玄賞將焉告衝泥入溟烟乘興匪由速到門桑竹清捫洞翠微觸封雲起瑶島鑿氷屑寒玉飛壁像
飄雲巋然瞻丈六突兀霄漢間敷澤想靈沃池舒寶勝光林奏迦陵曲感兹出世因何願不詶復朔饑長莫辭鳬悲短莫續不忍蹣跚羞甘受輪轉辱誓弘般若力共接西方躅　虞淳熈得商字補詩我昔驂黃龍逍遙青琳房豁落太無門聊與金僊翔手持緑玉杖驅龍出西方三翼開明湖蒼茫烟水長放魚戱蓮葉波動芙蓉裳雨花散珠宫香水浮鴛鴦囘首渺丹崖洞壑滋瑶芳同舟二三客別我鄧石梁遥問昔所
遊巖扉杳茫茫飛霞流錦石常蔭白毫光寒松鳴秋絃空翠天風凉長嘯拂紫髯爽氣凌金商葉落聞清聲片片龍鱗黃呼我出岫雲歸來向空王閶闔尚可排石戶徒相望窈窕入無倪極目笑長桑吾當握驪珠囘光照石牀龍臥三千春銜日上高蒼　吳用先詩序云萬厯壬寅夏五余憩聖僧菴上人霞山為余道無門石像之竒余意佛眼中峰香林名為徃來而實無徃來者提燈寄宿案礫放光祗為游戱三昧耳
上人於此承當不因為賦曰正法當秋晚津梁像教開化身留石壁瑞氣繞香臺象罔從誰覔玄珠不用媒無門千古意徙倚白雲隈
史／傳記／弇州史料／前集／卷二十七　弘治三臣／王恕馬文升劉大夏傳／劉大夏(P.25-1)..[明萬曆間(1573-1619)刊本]
弇州外史曰弘治最多名臣內閣則劉徤李東
陽謝遷六曹則耿裕倪岳余子俊周經張悅戴珊閔珪韓文侍從則楊守陳吳寬玉鏊方鎮則秦紘王越要未有如三君子之灼灼者也恕直諌重天下然不難於　孝宗而難於　憲宗　孝宗仁君也然而頗以齟齬終豈非所謂事君數斯辱也耶文升數更中外歷權寄不屈不脞葢以才力勝者大夏仁心為質道揆法守晚際魚水密勿都俞庶幾有三代風哉造膝之語小有傳者覺　主聖而臣微不及也人謂恕似魏
玄成韓稚圭文升合姚宋而小遜之大夏似李沆司馬光又曰恕強差近名大夏弱差近實文升練差用術其然豈其然哉
史／傳記／弇州史料／前集／卷二十八　傳紀賛敘／開國功臣贊(P.22-1)..[明萬曆間(1573-1619)刊本]
開國功臣贊有敘
夫天柱折則棟石之勳始昭地維崩而斷鰲之業斯偉姚姒揖遜湯武征誅厥德懋矣功亦選
焉然而澤有因漸用惟戡戢夫使虞不發庸僅淺放勳之化受早殂落或衍微仲之仁宇宙自如日月未改然猶謚為帝王甲今古而乘時輔弼佐命之士五臣十亂次者夔龍爰逮伊虺載在彝釜炳於旂常天下詩謳而書誦之迄於今不衰若乃两儀混而乍闢七曜昏而復昭掃百葉之遺腥運九有於再造巍乎如天蕩乎難名則孰有幾我　　高皇帝者乎古稱大人雲蒸龍変股肱心膂奔走禦侮不亦　乂林林哉
是故連百萬之眾摧陷廓清如　六飛在御靡所不被此則中山氏之所以開　帝統也批擣裂前無衡敵却掃千里血流漂鹵此則開平氏之所以揚　帝威也給漕餽餉軍行無乏創立典章衣被黼黻此則李韓氏之所以熙　帝業也推測象緯籌筭帷帳群力自歸獨智潛起此則誠意氏之所以贊　帝謨也他或入備鉉之寄或出膺干城之托或冕秇林或儲胥方隅靡不摧酈陸頫絳超灌於乎盛哉余以
三吳蠛蠓之畯誤忝簪履端委　熙朝慨頗牧之英聲則拊髀思奮仰晏子之嘉謨則執鞭願馭嘗游鷄山暏丹青之績已而獲駿奔　太廟觀配位徘徊悵慕者久之爰序所懷人別為贊庶幾楊班袁陸之旨凡三十三人曰太傅中書右丞相征虜大將軍魏國公中山徐武寕王達　太師中書左丞相韓國李公善長　平章軍國重事征虜副將軍鄂國公贈太保開平常忠武王遇春　御史中丞誠意伯贈太師劉文成
公基　大都督朱公文正　征北將軍左都督曹國公岐陽李武靖王文忠　征戍將軍右都督衛國公寕河鄧武順王愈　左都督信國公東甌湯襄武王和　征虜大將軍太子太師宋國馮公勝　征虜大將軍太子太師穎國傅公友德　征南將軍西平侯黔寕沐昭靖王英　中書平章政事越國胡武莊公大海　中書平章政事鄖國廖武閔公永安　德慶侯永忠　同知大都督府事虢國俞忠烈公通海　南安
侯通源越雋侯通淵　同知大都督府事泗國耿武莊公再成　長興侯炳文　親軍都指揮使高陽郡侯韓公成　同知大都督府陰□侯江國吳襄烈公良　同知大都督府事靖海侯海國吳襄烈公禎　親軍副都指揮使濟陽郡丁公普郎　樞密院判東丘郡侯花公雲　同知大都督府事鞏昌侯陜國郭宣武公子興　左都督武定侯营國郭威曩公英　定遠侯王公弼　翰林學士承旨兼太子贊善大夫宋文
憲公濂　翰林待制贈學士王忠文公禕　御史中氶章公溢　征虜大將軍太子太傅涼國藍公玉　中書左丞相忠勤伯汪公廣洋　大都督府僉事樂浪郡濮忠襄公真　贊曰九有中摧胡風代扇椎袵滔天腥涎比甸坤覆乾承川凝嶽末教陵夷眾雄髳靦三山鰲擊大陸龍戰天篤　　高皇神武丕憲靈蛟示符赤蛇棲弁江介初啟神州攸奠紛梗削平游魂遠遣重朗日月先驅虹電功超五始樂成九變桓桓
中山寔為帥首黃鉞載麾駝金壓紐批漢無堅拉張若朽齊洛角崩秦燕指授玄黃爭属壺簞慚後廟無移簴室不改蔀永綏　舊都啟我　元后帶礪常新蟬貂世守堂堂韓公國之老成托契　藩幕遂時英蕭規曹謀是殫是馮開物創典欝為法程惜哉就殂上應祲冥孰是克終鑒厥初誠紏紏開平有力如羆豈不懷恩真主必歸殲諒擒誠若俯拾遺狡矣擴廓晨軍余師一矢騰菔萬馬皆披蒲北填遂奪燕支河
魁告殞百身曷追英英劉公卓識朗詣洞徃千載知來百世人謀鬼謀生天生地力贊安攘默紓真秘揣敵陰符懸捷兵氣定卜洛仰禆天計相排雖切　主恩毋替返駕青田遺榮芝桂行行文正受賑國門親則猶子地實維藩提衡弱矰抗閼鯨奔　真主剖符爰發后昆終言不令國以永存帝乙妹以產岐陽有卓岐陽英武夙章作鎮於嚴嘐虎是將擒梟下雄斷臂扼吭北逐亡胡至止應昌名王閼氏纍纍就降振
旅敷文禮讓煇煌烈烈寕河有燁其盻遇大則勇無衝不先始畧江淮遂平漢沔勃律收虹崑崙囬霰中道奄淪入州流唁懿懿東甌龍潛誼定三吳席捲七閩波靜平蜀師還功存不競始徹侯終膺九命陰諧　帝志釋兵休請幾失彭英恩隃賈鄧矯矯宋公玉立而武克紹哲兄牙爪心腑宣力中原揚威大鹵儋珪上公啟茅殷土丈人之吉以忝征虜天愛西南乃生穎國惟穎之雄開平是則喑嗚震盪兆眾辟易劍閣
中夷昆池永闢碧鷄再鳴白雉重譯豈不崇封帝省其籍於爍黔寕戚均　皇胄豪鷙神啟機權中秀王關師出葱嶺衡仆移兵佐穎績留後六詔稱一百蠻歸凑篳路魋編熊莊何陋世裔開府若若两綬武莊長身頰色立鐡橫槊雄呼濤偃山裂作鎮婺邦襟控全浙峻猷垂念狂刃中發兆應神光靈昭殄滅鄖公宏畧飛舠大江首定集慶如漢關中戰深陷敵矢義就終遙封未享澤難弟鄱陽師軋日月虧蔽陸舟橫
擣百戰彌勵廽旌西指岷蜀崩潰　帝訓昭囬垂耀千祀巢湖之艦威均六師猗歟虢公沈算先幾委力劬瘁伏節驅馳南安越雋寔克繼之蟬纚並曜戟垣差池簡簡泗公果毅能整入贊樞衡出奠越嶺匪昧衣袽需泥在頃遹篤象賢孤誠愈秉疏勒長興敵憯曷逞為况為弇丹青彪炳彭湖鏖勁嶽坼天咷列宿徘徊神龍泥淖两賢既厄六奇誰効高陽眩敵王服死告伋子齊貞紀侯肩耀良既駿奔禎亦鵰翔左提右挈
草昧王綱蜂屯斥堠螘列餘皇淼淼江海載啟大邦康山之祀普郎為烈捐脰敵舟橫戈握血太平既屠花侯就殉披襟蝟射詈賊霆震神翁白首間關嗣胤重瞳愴瞩恩波渥潤簪纓駢降汾陽之里陜公既錫营公疊起一呼隕敵　天顏為喜平滇鮫窟探胡虎子匪藉椒房再膺彤矢定遠驍虣戎行高揭一騎衡颷雙刃環月迅若流電搏如沒鶻南掃不毛北逾窮髮隸穎佐凉名收九伐恂恂宋氏德言君子煌煌辟書東
觀昉啟　帝緝華裘女其粉米鷄林波譽龍池擅羙天漿御調鑾驄噦止華川之彥時稱厥匹雄愽川淵天謨甲乙窮編奉使幽憂深室賈辨未終酈烹永窒鴻翥章公鷹揚其猷虬髯戟張稜稜紫眸再集鄉旅遏懲寇仇出入風裁三事允修灼灼藍公雄威踸踔烈火騰崑霜華吐萼西極龜莎南收羗笮渾邪授首旌旗絕漠碣勒推班侯封比霍廣洋幹敏　帝曰良哉三入中書再長西臺拮据吏道控揣時才貴極生驕功
成不賞崇庸懿烈實委草莽曾如濮侯義不二君刳膓若飴不涅島氛陵勵秋日靄天雲翼翼諸賢真宰所私力佑元氣汛滌妖霏惟昔禹功河洛瞻思嚮微管仲左袵其歸崇関巨塹內華外夷九原可作斯人庶幾
子／筆記／湧幢小品／卷之五／鄭秀才(P.115)
朱史氏曰。高皇開創。用法一主於嚴。胡大海方治兵處州。其子犯酒禁。手刃之。曰。寧胡大海反。吾號令不可違也。蓋截斷如此。而謂嘗之者有可幸。觸之者有可全乎。糧稅空印。雖行之已久。然高皇深惡舊習。事無小大。必經斷方與施行。今未嘗奉旨。一發勢在必誅。於是每歲用御史查刷。其法至精至密。而空印事。亦迄今永革。當日上下相沿之習。非此一怒。必不能撤而去也。至分封之疏。利害明白。誠為正論。然高皇起徒步。成混一。精兵良將滿天下。偃之則不可。付之它人之手。必且為變。故分隸諸王。使之習兵。盡其才。以暗讋奸人窺伺之志。即如文皇。天表雄奇。才幹超絕。決非人臣之相。一恆人知之。以高皇神聖。父子間周旋且四十年。豈不了了。而付天下於偏頂文弱之太孫。何居。特以倫序為重。氣運尚艱。不得不盡人事之正。以候天道之微。故置文皇於元之故都。隱然與南並峙。而祖訓中。明開訓兵待命、剪除奸臣之語。宛然文皇遺囑。上參氣數。下度人事。而中又卜之子孫。遲回審固。其慮長。而其心則已苦矣。乃居升之言。既不足仰窺聖意。齊黃之議削。又身在建文駁運中。無可奈何。卒之。北平兵起。一番掃除。天河地軸皆
為翻動。而藩王之權以次漸削。承平以至於今日。似皆入高皇計算中。意聖心淵□。上與天通。有不可明言。而獨自逆睹。豫有以待者。夫漢高闊略。年不甚永。晚征鯨布。傷且困矣。料身後事。尚灼灼不爽。而況高皇度越千古。為社稷蒼生計。反奢於制而兆之釁乎。總前後論之。其初太寬。勢也。中乃稍密。亦勢也。今則錮之一區之中。絕之四民之外。國賦傾廩矣。而庶宗不得宿飽。玉牒充棟矣。而宗子誰是維城。祖制然乎哉。祖制然乎哉。
子／筆記／湧幢小品／卷之二十六／泉源(P.609)
【泉源】山東自兗達于濟南。地勢最高。諸山蝘蜿。宛如人身之脊骨。泰山峙于東。宛如昂首。諸泉淳浡發。或自山趾。或自平池。或自石罅。初只七十二泉。時堙時闢。今增至二百四十。要不過舉大凡耳。數實加倍不止也。有名之泉計七百餘。土厚氣盛。泉亦如之。我明因元之舊。溝通舟楫此乃天地大運所關。夫豈偶然。
大江。南北水界也。自岷山迄于海。雖有數千里。然不過地軸將盡之一帶。自山陝潼關以下。磅礡于嵩嶽。迤邐入山東。極于東嶽。此南北之地界。而泉乃含蓄溢出。三代盛時無論已。周衰。其瑞氣盡鍾于孔子。為萬世斯文宗主。越千五百年。泉盡引出。為通惠河。瑞乃鍾之國脈矣。惟黃
河為梗。國朝景順間決張秋。嘉靖初決南陽。末年決沛縣。今乃決邳州。自西北漸徙而東南。在西北土稍堅。患衝突難禦。在東南土益鬆。患散漫難收。李霖寰決計走泇河。其言曰。黃河者。運河之賊也。舍黃一里。即避一里之賊。其苦之如此。世灼灼言河神。信有之。王浚川之言曰。正苦無神耳。有則上為國。下為民。可以理禱取應。夫神受封爵。得效其靈。亦如人臣自致立功名。即鬼怪仗以驅除。而歹懵懵不可問者耶。
山東不但有泉。其湖陂甚多。動經百十里。所在相望。想井田既廢。水無所歸。漫而成湖。古云。山林川澤。原因地勢結成。然不聞東土之為澤國也。獨鉅野之名。見於禹貢。在宋為梁山泊。王安石欲開水利。未為無見。水可入海。何必另開一泊耶。
子／筆記／水東日記／卷五／廣西先後守將優劣(P.50)
廣西先後守將優劣
廣西守將韓都督觀，英武有文，頗喜誅殺。山忠毅公繼之，則光前絕後矣。公深沈有將，用兵如神，而其廉其正，文臣中比肩者，亦不多見，當別有紀載。其馭土官，一以威嚴，秋期調征，無敢違限三日。有驚而成疾者，有斃于杖下者，有調兵官致死不敢歸復者，其嚴如此。後來柳安遠則反是，一以恩結人心，始勞以酒食，答其把飯，然猶有善處，未嘗有心於掊斂，待之如一，不以其把飯厚薄為輕重。其最可稱，則卻田州知府岑紹銀事。初，紹奏幼子鏞
正出當襲，其家奴挾其庶長子奏請襲，安遠折之曰：「父子間事，當從其父言。」鏞遂得襲。紹德之，懷銀一千兩為謝，則卻之曰：「我豈為此而為之！汝殺賊報國足矣。」是年紹親率土兵隨征，俘馘甚衆，蓋有以感動之也。都督陳旺始有心掊刻，與柳大異，然猶能文飾籠絡，支吾度日。至武進伯朱瑛則掃地矣，其亦見盛奏中。政之治忽繫乎人，灼灼可憑如此。聊一及之。
子／筆記／水東日記／卷五／奏旌脫綱王晟死節(P.58)
奏旌脫綱王晟死節
景泰中，盛奏旌褒用兵地方死節之臣，以浙江都指揮脫綱、僉事王晟為首，蓋兩人皆有賢能之譽。又其死，綱出倉卒，晟極慘酷，最灼灼在人耳目也。後數月，偶得御史林廷舉按兩浙時封事藁，亦止以兩人為首。吏部議覆，不果行。乃知此等事，不約而自同，固出於人心士論之公，豈亦忠義餘烈足以感動夫人也歟？
子／筆記／水東日記／卷五／廣西先後守將優劣(P.4-1)..[清康熙賜書樓重校本]
廣西守將韓都督觀英武有文頗喜誅殺山忠毅公繼之則光前絕後矣公深沈有將畧用兵如神而其亷其正文臣中比肩者亦不多見當别有紀載其馭土官一以威嚴秋期調征無敢
違限三日有驚而成疾者有斃于杖下者有調兵官致死不敢歸復者其嚴如此後來柳安遠則反是一以恩結人心始勞以酒食答其把飯然猶有善處未𡮢有心于掊歛待之如一不以其把飯厚薄爲輕重其最可稱則卻田州知府岑紹銀事初紹　奏幼子鏞正出當襲其家奴挾其庶長子　奏請襲安遠折之曰父子間事當從其父言鏞遂得襲紹德之懷銀一千兩爲謝則卻之曰我豈爲此而爲之汝殺賊報　國
足矣是年紹親率土兵隨征俘馘甚衆葢有以感動之也都督陳旺始有心掊刻與柳大異然猶能文飾籠絡支吾度日至武進伯朱瑛則掃地矣其畧亦見盛　奏中政之治忽繫乎人灼灼可憑如此聊一及之
子／筆記／水東日記／卷五／奏旌脫綱王晟死節(P.13-1)..[清康熙賜書樓重校本]
景泰中盛　奏旌褒用兵地方死節之臣以浙江都指揮脫綱僉事王晟爲首葢兩人皆有賢能之譽又其死綱出倉卒晟極慘酷最灼灼在人耳目也後數月偶得御史林廷舉按兩浙時封事藁亦止以兩人爲首吏部議覆不果行乃知此等事不約而自同固出於人心士論之公豈亦忠義餘烈足以感動夫人也歟
子／醫家／新刊醫林狀元壽世保元／自敘　龔廷賢(P.6-1)..[日本正保二風月宗知刻本]
壽世保元自敘
余讀父書徃徃欲壽一世而未能也間嘗竊取岐黃倉越劉張朱李諸家之秘旨經驗之良方彙成五書曰古今醫鑑曰萬病回春曰種杏仙方曰雲林神彀曰魯府禁方
業已灼灼於世雖然醫妙無窮其間標本異治虛實瞬易損增互換岐中之岐變外之變膠古不得師心又不得夫豈五書所能竟哉近來倦遊家居覩聞覺益日多𦂺練覺日益熟廼採掇名藩之異授內
府之珍藏宇內士夫之所家襲方外異人之所秘傳間亦竊附己意發諸前人之所未發叅互勘驗百投百效者分門别類彙次成編命名曰壽世保元以示大全于以補諸書之缺夫人之一身有元神有
元氣神官於內氣充乎體少有不保而百病生矣余謬為保元云者正欲保其元神常為一身之主保其元氣常為一身之輔而後神固氣完百邪無能奸百病無由作矣如世道之在澆漓者則用勸世歌
砭而規之使天下後世之人咸躋於仁壽之域敢曰壽世保元即調元也調元者宰相之事而竊取為名高哉噫嘻余放民也遨遊湖海涉迹燕趙梁豫之間辱王公縉紳謬為恭敬盖四十𥜥于茲曩
魯藩君侯與余為淮南八公交却其千金之酧又顏其扁而贈之命曰醫林狀元以余伎倆子不獲致青雲居嘗空語奇字扁以榮銜若謂經術有元業術亦有元而余幸窺杏林之一班或者亦奪方伎之
一元乎然非余意也書成而付剞劂氏要亦備養生之餖飣云爾何敢與青囊肘後爭埒而用文之以自點也
峕
萬曆四十三年歲次乙卯春王正
月上浣之吉太醫院吏目金谿雲林龔廷賢撰
子／醫家／新刊醫林狀元壽世保元／乙集二卷／中暑(P.47-1)..[日本正保二風月宗知刻本]
夫暑者。乃長夏盛熱之令也。人當避酷熱之亢相安於燔秀之宜。毋冐灼灼。毋致愴愴其知道者。夏以養陰扶陽順之則祥逆之則殃故三伏炎炎。三暑蒸蒸腠理開洩真氣不藏孫思邈云。長夏宜服五味子人參麥門冬。以收耗散之金。真氣不足者。倍加人參。其不善養者。坐臥於風凉之處。扇不息於寢寐之時。或拭以冷布。或浴以凉泉。則腠理寒侵。逆其時令。卽病曰傷暑矣。其藏於肌表之間。至秋收斂陽回。邪正交爭。故寒熱兢作病名曰瘧者也。其有過食瓜果好飲梅漿冷水。吞泉噙水。及愛食凉粉生蔬。此傷暑於腸胃或為霍亂等症。遺於秋病發曰痢疾脾寒
等症此皆人傷於暑者也。飢渴于道途。及乘虛而冐暑或運氣之兼勝而病曰暑病。感之深者曰中暑皆作頭疼。昏憒發熱傷寒則身熱而脉大惟傷暑則身熱而脉小。又有暑風者。神昏身體拘急類若中風痓症相似此為極重之候盖必其人元氣素弱真陰不足感於金消水涸之時。則內外兩虛。法當清補。倍加生脉散緣夏乃陽外陰內表裏不實。清暑益氣湯。最為精確。以香茹飲為却暑之藥。
子／醫家／神農本草經贊／附月令七十二候贊／二月／桃始華(P.5-1)..[清道光三十年粵東撫署刊印本]
爻臨大壯桃著穠華酡顏散旭錦浪蒸霞緣溪遠近滿縣周遮夭夭灼灼季女宜家
易通卦驗大壯初九桃始華詩何彼穠矣華如桃李皮日休賦玉顏半酡馮琦詩漸入千枝散朝旭
李白詩夾岸桃華錦浪生韓愈詩川源遠近蒸紅霞陶潛記武陵人緣溪行忘路之近遠忽逢桃花林夾岸數百步晉書傳潘岳為河陽令栽桃李號河陽滿縣花元禛詩濯錦莫周遮詩桃之夭夭灼灼其華易林春桃生華季女宜家
子／雜家／餘冬序錄（明刊本）／内篇　卷之一至卷之二十五／卷之十五　厲陬(P.1-1)..[明刊本]
○宋孝武初謝朏為吳興郡以鷄卵賦人𤕭鷄數千為清談所少朏名門佳士也事載正史乃爾朝野僉載唐益州新昌縣令夏侯彪初下車問里正鷄子一錢幾顆曰三顆乃遺十千錢令買三萬顆謂里正曰吾未要且寄鷄母抱之遂成三萬頭鷄經數月長成令便與我賣却一鷄三十文半年之間成九十萬又問竹笋一錢幾莖曰一錢五莖又取十千付之買得五萬莖又謂吾未湏要且林中飬之至秋成竹一莖十錢遂至五十萬其貪猥不道皆此𩔗春初謂昔人以資嗢𠽁爾未必有此
事而小說家所載名字灼灼已如此今之居官者不又有𩔗其人乎嘻今日之居官者蓋不啻但如彪所爲猶費本錢而已然則如彪者亦未必非賢也
子／雜家／餘冬序錄（明刊本）／外篇　卷之二十六至卷之六十／卷之四十三　修臯(P.1-1)..[明刊本]
○儒先從祀孔廟起唐太宗朝唐以左丘明等二十二人代用其書𡸁於國胄故于太學祀之卜子夏自聖門高第此不假論左丘明公羊高榖梁赤有傳經之功非後世可擬若高堂生而下一十八人其所述作不越掇輯篇章訓詁文義而已而俱在侑食之席蓋當時之所取者在是故漢有醇儒如董仲舒而不及焉子書儒家有公孫尼子者漢志以為七十子之弟子隋志以為孔子弟子史記云樂記公孫尼子次撰李善文選註載沈約云樂記取公孫尼子馬揔意林引劉瓛曰緇衣公孫
尼子所作也公孫尼子蓋不啻公榖比而親受業於孔子之門人其言可補六藝之文非有功於聖經者邪唐宋後来封爵俱不及者失之於不詳考耳公孫尼子見於信史諸書灼灼如此樂記緇衣之出其手無疑於此復疑将以誰信哉戴聖之徒其相去也逺矣忽立言之人弗祀而祀諸傳録訓觧其言之人事理不倒置乎然則公孫尼子在今日右文之朝不可以不祀也或曰唐宋時已失議而今驟舉之殆非所宜春聞有其舉之莫□廢之語矣未聞缺典之不可舉也董仲舒至我
太祖高皇帝朝加封從祀
英宗皇帝朝胡安國蔡沉眞徳秀吳澄之祀旋舉焉
祖宗於漢朱儒者且拳拳如此則懸亶公孫厄子之封祀行於今日閳幽發潜以詔天下後世豈非
聖朝一盛事哉
集／小說／韓湘子全傳／第七回　虎蛇攔路試韓湘　　妖魔遁形避真火(P.775)
湘子一見鬼判攔著路口，便忖道：「我萬里尋師，辛勤跋涉，只指望得見師父，以慰夙心，誰知一路來遭這許多障害。不是師父不來救我，只是我道心不堅，所以不得見我師父。我且上前喝問是恁麼妖魔，再作計較。」當下湘子挺一挺身子，整一整衣襟，向前喝道：「汝是何方妖怪，恁處邪魔，敢來攔擋我的去路？」鬼判應道：「咱是凜凜威雄，正直無私之帥將；堂堂猛烈，公平有道之神君。佔據一方，廟食千載，專啖生人肝膽，血肉身軀。汝小小道童，不勾咱家一飽，來此何幹？」湘子
道：「世間只有天帝神仙城隍社令，順時風雨，保護下民，那有稱為神者縱性貪饕，恣情口腹？據汝說來，不過是妖精鬼怪，假托神靈，妄啖生民，擅干天憲。我韓湘子不辭辛苦，萬里尋師，性命脫于蛇虎口中，那怕汝這邪妖攔擋去路！」那鬼判聽他言語，便張起欲焰，煽動情烟，把一個天遮得昏濛濛，伸手不見掌。一條大路黑漫漫，似有銅墻鐵壁阻擋住的一般。烟焰中間，現出許多奇形異狀，長長短短，大大小小的怪物。正不知有幾千幾百，一齊嘻嘻哈哈直迸到湘子跟前。湘子到此地位，猶如雞墮廁中，萬蛆攢簇；羶落地上，千蟻叢扛。顫篤速心忙意亂，似狗喪家；還喜得性定神清，如龍蟄穴。當下直截截立著身子，略不退縮；赤躶躶吐出真火，冲著妖魔。怎見得是真火？
無爐無竈，自丹田透出重樓；沒燄沒烟，逩泥丸光搖銀海。不用硫黃發燭，紅灼灼直射斗牛墟；何煩鼓鞴風箱，赤騰騰遙冲霄漢裏。當著的頭焦額爛，化作飛灰；近著的手慌腳忙，藏無踪迹。正是靈臺有種何須乞自鄰家，絳府滋生不讓咸陽當日。
湘子吐出那三尺三寸真火，真個把那許多鬼判衝得無影無形，不知逃躲在何方去了。湘子纔把心來放下，道：「我若不虧師父傳授秘訣，口吐真火衝散邪魔，豈不被他一夥擠落陰山背後？」于是大踏步往前又走。
集／小說／韓湘子全傳／第二十回　美女莊漁樵點化　　雪山裏牧子醒迷(P.909)
退之聞說此話，唬得遍體酥麻，手足也動不得。扯住樵夫道：「樵哥，你老實與我說打那一條路去好，不要只把言語來恐嚇我。」樵夫道：「你不聽我說話，我說也是徒然。那東澗下有一漁夫，他是慣走江湖，穿城過市做買賣的，頗曉得路頭，你自去問他便了。」退之回頭看東間時，這樵夫連影子也沒有了。慌得退之叫張千道：「樵夫那裏去了？」張千、李萬道：「大家都在這裏，不曾看見他從那一條路去。」退之道：「我正問著他，他哄我轉頭看東間，就不見了。豈不是對鬼說了半日話？」張千道：「老爺，不要管他，大家趕路要緊！」退之道：「且不要忙。那東澗下果然有個漁夫在那裏釣魚，待我再去問他一聲，走也不遲。」退之便一步步捱到澗邊，叫道：「漁翁哥，此去潮州還有多少路程？」漁夫道：「要到潮州，早哩！早哩！」退之道：「我聽得說旱路上不好走，不知水路去可得平安無事否？」漁夫道：「水路到也去得，但那愚人睡著還未醒哩！」退之道：「你就是漁人，現在面前說話，怎麼說還未醒來？」漁夫道：「我不是漁人，眼跟前倒有一個愚人在這哩！」退之道：「漁翁，你高姓？今庚多少高了？高居在那廂？」漁父道：「名高年高居高都要招灾惹禍！我隱姓埋名，巢居穴處，不計甲子，不怕風波，不過是個海上釣鰲客，難比朝中名利臣。」退之道：「你這般
養高，到也是了。只是少些見識！」漁父道：「我是非不理，寵辱不驚，釣得魚兒，換一壺美酒，吃得醺醺醉倒，斜枕船頭，臥看夕陽西下，好不快活。少恁麼見識？」退之道：「豈不聞『夜靜水寒魚不餌，滿船空載月明歸』？如今這般天氣，江河俱凍合了，你卻在此釣魚，豈不是少些見識？」漁父道：「你說的是那『水寒魚不餌』，早回頭的高魚，我釣的是那迎風吸浪，擺尾搖頭，吞了鈎脫不得的寒魚。」退之對張千道：「好古怪！先前那樵夫說我的表字，如今這個漁翁又說我的表（名）字，真是古怪。」張千道：「恁麼古怪？不過是趁口胡柴！待小人把他打上一頓，他自然不敢油嘴了。」漁父聽見張千要打他，掩口大笑，過澗那邊去，就不見了。退之道：「不好了！不好了！這漁夫又是一個鬼。」張千道：「鬼在那裏？」李萬道：「眼灼灼三個人搗了半日的鬼。」張千道：「世上有五樣鬼，不知他是那一樣？」李萬道：「怎見得鬼有五樣？」張千道：「見人說的話一味是甜言美語，哄得人花撲撲的喜歡他，恰不識得他是綿裏針、腹裏劍、笑裏刀。這便叫做柔鬼。有一等行動生硬，說話裝憨，心裏指望這人的東西，卻不肯說一句善求的話，只把自家的門面裝得緊緊的，不怕這人不送東西與他。這便叫做厲鬼。有一等見了人的東西就思量要，卻沒本事去要他的，見他與了別人，心中便起妬忌，不怯氣。他這便叫做怨鬼。有一等思量要人這一件物事，到把那一件說將來團團圈圈做一個大局面，等那個人不知不覺墮在他的圈套中間，把這件物事送與他，就如天上起的一般，暗地裏攝了人的物事。這便叫做鬼。有一等指東話西，借南影北，代人囑託公事，說合婚姻，保賣田產，過繼男女的。這便叫做白日鬼。看起這個漁夫、樵夫，大約是個白日鬼。」退之道：「我見了
鬼，多分要死了。」張千道：「白日鬼是人人曉得的，那裏會捉殺人！」李萬道：「老爺不必猜疑，小的算來還是湘子大叔變化漁夫、樵夫來點化老爺，那裏是鬼。」果然這樵夫是湘子化的，這漁父是藍采和化的。兩個三言兩語，把退之譏諷了一場，退之只是不悟，到被李萬猜著了。張千道：「胡猜亂猜都是沒用的，且趕上前路，尋見店家安歇一宵，明日又好走路。」退之道：「張千，你且帶住了馬，待我把雪作賦一篇，以抒情况。賦云：
雪者雨露之精英，豐年之祥瑞。一片呼為鵝毛，二片呼為鳳耳，三片為攢，四片為聚，五片為天花，六片為六出。氣有升有降，颼颼冷冷布乾坤；味有重有輕，藹藹和和長禾稼。資清以化，乘氣以霏。值象能鮮，即潔成素，天工剪水，宇宙飛綿。品之有四美焉：落地無聲，靜也；沾衣不染，潔也；高下平鋪，白也；洞窗輝映，明也。透簾穿戶，密灑歌樓鴛鴦瓦，半似粧銀；漫屋填溝，亂飄僧舍翡翠樓，全如曳練。裝成獅子勢雄豪，攢簇梨花，金刀添冷；剪碎齊紈形燦爛，堆成柳絮，羅綺生寒。想樵夫山徑迷蹤路，料漁翁罷釣歸南浦。路絕行人，客無伴侶。見孤村招颭酒旗，聽孤雁人無書度。亂紛紛白鷺群飛，撲簌簌素鵬展翅。一山玉砌遊子魂迷，萬戶粉封行人腸斷。畏寒貧士，祝天公少下三分；玩景王孫，願滕六平添幾尺。宜長松，宜修行，又宜怪石凌嶒；宜巧石，宜老梅，偏宜深山窈窕。正是：盡道豐年瑞，豐年瑞若何？長安有貧者，宜瑞不宜多。
退之賦罷，筆凍手僵，寒色可掬。張千道：「老爺，雪越發下得大了，怎生是好？」退之道：「風掃
地，雪為燈，嚙雪吞氈古有人。我既學不得袁安高臥雪，豈辭千里路難行。」張千道：「老爺，你當時不聽人言語，戀著功名不肯休。今朝雪擁前無路，鴉噪梟鳴在上頭。」退之默默無言，凄惶趲路。不想那風越狂，雪越大，腹中飢餓，身體疲勞。因下馬同一行人躲著雪，口占《山坡羊》一首：
路迢迢藍關不到，恨悠悠飢寒難保，白芒芒馬不能前，步遲遲進退多顛倒。夢魂消些辭難遠招，終年結果真難料。命蹇時乖，忠心天表。蕭條滿，荒山雪亂飄；林皋苦，迎眸鴉叫號。
退之吟罷，不勝傷感，又上馬行。
集／小說／三寶太監西洋記通俗演義／卷五／第二十二回　天妃宮夜助天燈　張西塘先排陣勢(P.282)
卻說行了數日，只見藍旗官跪在中軍帳下，稟道：「落篷下錨。」三寶老爺只說道：「又是甚麼蹺蹊險峻？」吃了一驚，也就不會答應。當有王公公在傍，問道：「甚麼事落篷下錨？」藍旗官道：「如今到了一個海口上，口上有許多的民船，岸上有一座石塔，塔下有許多的茅檐草舍，想必是個西洋國土了。故此稟過元帥爺，早早的落篷下錨罷。」老爺聽知道到了西洋國土，卻才放心，
發放了藍旗官，傳下將令。收船之時，仍舊的前後左右四哨，仍舊的中軍。即時請到王尚書、天師、國師，大家商議征進之策。尚書道：「須先差人體訪一番，才議征進。」天師道：「老總兵之言有理。」老爺道：「似此一掌之地，何用體訪他。」長老道：「貧僧適來問到土民了，此處只是個海口，叫做哈密西關，往來番船艤舶之所。進西南上去，有百里之遙，才是個大國。怎麼不要人去探訪？」老爺道：「既是如此，差下五十名夜不收去訪。」那五十名夜不收，鑽天踏地，一會兒去，一會兒來，一齊復命。老爺道：「這是個甚麼國？」夜不收道：「這個崖上，中間是一條小汊港兒，兩岸上有百十家店房。那店房都是茅草蓋的，房檐不過三尺之高，出入的低著頭鑽出鑽入。路頭上是一個石頭砌的關，關門上寫著『哈密西關』四個大字。從關門而入，望西南上行，還有百十餘里路，卻才有個城郭。是小的們走到那個城門之下，只見他疊石為城，城下開著一個門，城上是個樓，城樓上掛著一面黑葳葳的牌，牌上粉寫『金蓮寶象國』五個大字。是小的們要進城去，那把門的眼兒且是溜煞，就認著是遠方來的，盤詰來歷。小的們怕泄漏軍情，取罪不便，故此就跑將回來。」老爺道：「看起來這是個金蓮寶象國了。」即時傳令諸將：兵分水陸二營，大張旗幟，晝則擂鼓搖旗，夜則高招掛起，朗唱更籌，務在縝密。比在南朝時倍加嚴謹，如違，軍令施行。諸將得令，五營大都督移兵上崖，扎做一個大營，中軍坐著是兩位元帥，左先鋒另下一營在左，右先鋒另下一營在右，為犄角之勢。四哨副都督仍舊在船上扎做一個水寨，分前後左右，中軍坐
著是國師、天師。
卻說兩位元帥高升中軍寶帳，只見：
藍對白，黑對紅，鵝黃對魏紫，綠柳對青葱。角聲悲塞月，旗影卷秋風。寶劍橫天外，飛槍出海中。干戈橫碧落，矛盾貴重瞳。弩箭纏星舍，雕弓失塞鴻。綠巍巍荷葉擎秋露，紅灼灼夭桃破故叢。一對對紫袍金帶南山虎，一個個鐵甲銀盔北海龍。坐纛輝前，擺列著七十二層回子手：中軍帳裏，端坐下無天無地一元戎。
三寶老爺傳下將令，說道：「那一位將官敢統領上國天兵，先取金蓮寶象國，建立這一陣頭功？」道猶未了，帳下閃出一員大將，身長九尺，膀闊三停，黑面鬈髯，虎頭環眼，威風凜凜、殺氣騰騰，連聲說道：「末將不才，願領天兵，先取金蓮寶象國，首報效朝廷。」元帥老爺起頭看時，只見是個現任征西左先鋒，掛大將軍之印，姓張名計，別號西塘，定遠人也。原任南京羽林左衛都指揮。他是個將門之子，世冑之家，業擅韜鈐，才兼文武。三寶老爺見之，滿心歡喜，說道：「兵貴精而不貴多，將在謀而不在勇。丑夷叵測，黠虜難馴，張先鋒你此行，務在小心，免致疏虞，有傷國體。」張計道：「元帥放心，不勞囑咐。」三寶老爺遞酒三杯，軍政司點付京軍五百。只見一聲炮響，擂鼓三通，扯起一面行軍旗號，各哨官各按各方、各豎各方旗幟，吹動了驚天聲的喇叭，各軍吶喊三聲。正是：鼓角連天震，威風動地來。竟奔金蓮寶象國哈密西關而進。
集／小說／三寶太監西洋記通俗演義／卷五／第二十四回　唐狀元射殺老星　姜金定囤淹四將(P.308)
姜金定要報父兄之仇，心生巧計，把個雙刀空地裏一撇，敗陣而走。唐英喝道：「好賤婢，那裏走！」把馬一夾，追下陣去。那女將見唐英追下陣去，按住了雙刀，懷袖取出一尺二寸長的黃旗來，望著地上一索，勒馬在黃旗之下轉了三轉，竟往西走了。唐英笑了一笑道：「此為惑軍之計。偏你轉的，我就轉不得。」勒住馬，也望著黃旗轉了三轉。轉了三轉不至緊，就把個唐狀元捆縛得定定的：帶馬往東，東邊是一座尖削的高山阻住；帶馬往南，南邊是一座陡絕的懸崖阻住；帶馬往西，西邊是一座突兀的層嵐阻住；帶馬往北，北邊是一座嶮巇的峭壁阻住。四面八方，俱無去路。唐英心裏想道：「這樁事好古怪！怎麼一行交戰，一行撞到山窖裏來了？這決是些妖邪術法。不免取過降魔伏鬼的鞭來賞他一鞭，看是何如。」卻就盡著力奉承他一鞭。只
見忽喇一聲響，響裏面有斗大的青石頭吊將下來。唐英道：「似此青石頭，真個是山了。我總兵官又不知我在這裏受窘。」正叫是：裏無糧草，外無救兵。心中驚懼，沒奈何，又是一鞭。
卻說姜金定在於雲頭之上，看見這個唐英左一鞭，右一鞭，說道：「似這等打壞了我的山，怎麼好還我的祖師老爺去。」連忙諷動真言，宣動密咒，只見唐英一鞭打將去，那石頭的線縫裏面都爆出火來。唐英大驚，心裏想道：「四面俱是高山，又無出路，倘或燒將起來，倒不是個藤甲軍的故事。」
這唐英吃驚還不至緊，早有藍旗官報上寶船來，說道：「武狀元唐英與夷女姜金定交戰多時，姜金定敗陣，唐英趕下陣去，只見熱烘烘一股黃氣升空，唐狀元不知下落。」此時姜金定吶喊搖旗，又來討戰。三寶老爺道：「有此異事！刀便刀劈了，槍便槍刺了，捉便活捉了，怎麼一個人不知下落？此必是個妖邪術法。快差那員將官出陣，擒此妖婦，救取唐狀元。」
道猶未了，班部中閃出狼牙棒張柏來，提棒出馬，誓擒妖婦，救取唐狀元。姜金定看見寶船上另是一員將官出來，他即時勒馬迎敵，問道：「來將留名！」張千戶那有個心腸和他通名道姓，只是一片狼牙釘鑿翻他。姜金定一則是力氣不加，二則是武藝不高，三則是要佯輸詐敗，好弄邪法，故此蕩不得手。你看狼牙棒張千戶大展神威，有一篇《花賦》為證：
一丈葱晒紅日，十樣錦剪春羅。金梅銀杏奈他何，鳳尾雞冠笑我。紅芍藥紅灼灼，佛
見笑笑呵呵。菖蒲虎刺念彌陀，夜落金錢散伙。
只一交馬，姜金定便自敗陣而走。張柏自料我雙臂有千斤之力，坐下馬有千里之能，這一根狼牙棒有百斤之重，假饒他強兵猛將，也須讓我三分，何況一女子乎！實指望趕他下去，一狼牙棒結束了他的終生。那曉得這一個妖婦袖兒裏取出一杆一尺二寸長的白旗來，望地上一索，勒馬在白旗之下轉了三轉，望北而去。張柏大罵道：「潑賤婢那裏走！」放開馬趕來，只在白旗之下打一轉。這一轉卻不是有心跟隨他轉，只為趕他下陣，卻就轉了這一轉，猛聽得忽喇一聲響，把個千里馬陷住了，不能前進。張千戶起頭一看，只見天連水，水連天，四面八方都是這等白茫茫的。張千戶心裏想道：「好古怪，一行廝殺，一行陷在水裏，這卻不是個水淹七軍麼？」把個張千戶只是激得爆跳如雷。
集／小說／醒世恒言／第四卷　灌園叟晚逢仙女(P.70)
列位莫道小子說風神與花精往來，乃是荒唐之語。那九州四海之中，目所未見，耳所未聞，不載史冊，不見經傳，奇奇怪怪，蹺蹺蹊蹊的事，不知有多多少少。就是張華的博物志，也不過志其一二；虞世南的行書廚，也包藏不得許多。此等事甚是平常，不足為異。然雖如此，又道是子不語怪，且閣過一邊。只那惜花致福，損花折壽，乃見在功德，須不是亂道。列位若不信時，還有一段灌園叟晚逢仙女的故事，待小子說與列位看官們聽。若平日愛花的，聽了
自然將花分外珍重。內中或有不惜花的，小子就將這話勸他，惜花起來。雖不能得道成仙，亦可以消閒遣悶。
你道這段話文出在那個朝代？何處地方？就在大宋仁宗年間，江南平江府東門外長樂村中。這村離城只去三里之遠。村上有個老者，姓秋名先，原是莊家出身，有數畝田地，一所草房。媽媽水氏已故，別無兒女。那秋先從幼酷好栽花種果，把田業都撇棄了，專於其事。若偶覓得種異花，就是拾珍寶，也沒有這般歡喜。隨你極緊要的事出外，路上逢人家有樹花兒，不管他家容不容，便陪笑臉，捱進去求玩。若平常花木，或家裏也在正開，還轉身得快。倘然是一種名花，家中沒有的，雖或有，已開過了，便將正事撇在半邊，依依不捨，永日忘歸。人都叫他是花癡。或遇見賣花的有株好花，不論身邊有錢無錢，一定要買。無錢時便脫身上衣服去解當。也有賣花的知他僻性，故高其價，也只得忍貴買回。又有那破落戶曉得他是愛花的，各處尋覓好花折來，把泥假個根兒哄他，少不得也買。有恁般奇事！將來種下，依然肯活。日積月累，遂成了一個大園。那園周圍編竹為籬，籬上交纏薔薇、荼縻、木香、刺梅、木槿、棣棠、金雀，籬邊遍下蜀葵、鳳仙、雞冠、秋葵、鶯粟等種。更有那金萱、百合、剪春羅、剪秋羅、滿地嬌、十樣錦、美人蓼、山躑躅、高良姜、白蛺蝶、夜落金錢、纏枝牡丹等類，不可枚舉。遇開放之時，爛如錦屏。遠籬數步，盡植名花異卉。一花未謝，一花又開。向陽設兩扇柴門，門內一條竹徑，兩邊都結柏屏遮護。轉過柏屏，便是三間草堂。房雖草覆，卻高爽寬敞，窗明亮。堂中掛一幅無名小畫，設一張白木臥榻。桌凳之類，色色潔淨。打掃得地下無纖毫塵垢。堂後精舍數間，臥室在內。那花卉
無所不有，十分繁茂。真個四時不謝，八節長春。但見：
梅標清骨，蘭挺幽芳。茶呈雅韻，李謝濃粧。杏嬌雨，菊傲嚴霜。水仙冰肌玉骨，牡丹國色天香。玉樹亭亭砌，金蓮冉冉池塘。芍藥芳姿少比，石榴麗質無雙。丹桂飄香月窟，芙蓉冷豔寒江。梨花溶溶夜月，桃花灼灼朝陽。山茶花寶珠稱貴，蠟梅花磬口方香。海棠花西府為上，瑞香花金邊最良。玫瑰杜鵑，爛如雲錦，繡毬郁李，點綴風光。說不盡千般花卉，數不了萬種芬芳。
集／小說／醒世恒言／第四十卷　　馬當神風送滕王閣(P.805)
當夜，二人互相吟，至半夜，同宿於驛舍。次日，學士置酒管待王勃畢，至第三日，學士邀勃同行，俄然天色下雨，復留海驛。二人談論，終日不倦。至第五日，方始天晴，二人同下海船，飲食宿臥，皆於一處。船開數日，至大洋深波之中，忽然狂風怒吼，怪浪波番，其舟在水，飄飄如一葉，似欲傾覆。舟人皆大恐。學士宇文鈞心中大驚，駭嘆道：『遠謫海隅，不想又遭風波，此實命也！』王勃面不改容，因述昔年馬當山遇風始末，并中源水君兩次相遇之語，真個是死生有命，富貴在天。風波雖大，不足介意！談論方終，卻見波濤暫息，風浪不生。舟人皆喜。滿船之人，忽聞水上仙樂飄然而至，五色祥雲從天降下，浮於水面，看看來到王勃船邊。眾人皆驚。只見祥雲影裏，幢幡寶蓋，絳節旌旗，錦衣對對，襖攢攢，花帽雙雙，朱衣簇簇，兩行擺開。前面有數十人，皆仙娥玉女，仙衣灼灼，玉珮珊珊。前有一青衣女童，手執碧符，遂呼王勃道：『奉娘娘之命，特來召子。』王勃愕然，問女童道：『娘娘是何人也？』女童道：『乃掌天下水籍文簿，上仙高貴玉女吳彩鸞便是。今於蓬萊方丈，翠華居止，其內有馬當山水君，舉子文章貫古今，特來請子同往蓬萊方丈，作詞文記，以表蓬萊之佳景。可速往，不可違娘娘之命。』王勃道：『與君人神異途，焉有相召之言？我聞生死分定於天，壽算乃陰府所主，豈有玉女召我作文？何召之有？吾實不從。』道罷，女童道：『君如不去，中源水君必自至矣。』道猶未了，只見一朵烏雲，自東南角上而來，看看至近，到於船邊，從空墜下。就水面之上，見一神人，頭戴黃羅包巾，身穿百花繡袍，手仗除妖七星劍，高聲大叫：『王勃！吾奉蓬萊仙女，召汝作文詞，何不往也？況中源水君亦在蓬萊赴會。今眾仙等之久矣。子亦有仙骨之分，昔日你曾廟下題詩，願伴清幽，豈可忘之！』王勃聽言，自思：『馬當山中源水君曾
言日後遇於海島，豈非前定乎？』遂忻然道：『愿從命矣！』神人見說，遂召鬼卒，牽馬來至舟側。王勃甚喜，亦忘深淵，意為平地。乃回身與學士及滿船之人作別，牽衣出艙，望水面攀鞍上馬。但見烏雲慘慘，黑霧漫漫，雲霄隱隱，滿船之人及宇文鈞學士無不驚駭！同視王勃，不知所在。須臾，霧散雲收，風平浪靜，滿船之人俱各無事，唯有王勃乃作神仙去矣！
從來才子是神仙，　風送南昌豈偶然！　賦就滕王高閣句，　便隨仙仗伴中源。
集／總集／明經世文編／卷九／方正學文集／頌／郊祀頌(P.58-1)
皇明經世文編卷之九
華亭徐孚遠闇公　陳子龍臥子　宋徵壁尚木　何剛愨人選輯
唐允諧尹季參閱
方正學文集
頌
方孝儒
郊祀頌郊祀
皇帝肇禋于上下神祗、奉太祖高皇帝配、先是十二月癸卯朔、乘輿臨視殿壇、戒飭百吏、滌牲省器、各嚴厥職、無敢或違、是月戊寅、上御奉天殿、羣公卿士咸受誓戒、其夕宿于齋宮、明日己卯、出舍皇邸、尚食進素膳、及期行事、自元旦至於祭。天地開朗。日月華曜。氛祲屏除。風氣穆清。先生出宋景濂之門其文筆正復相似方當出郊龍旗徐行萬騎不驚。山川草木。皆有喜色。六軍百姓。忻躍聚觀。泊將展禮、玉輅望門、降趾而趨、脫舄登殿、秉璧奠瓚、興府拜跪、寅畏慎恭、如對天顏、與神明居、星妃岳君。海王瀆長。翕忽晻靄。若歆若格。夜半禮成。仰瞻霄漢。煥朗澄瑩。上為動容。昧爽還坐正殿。在廷臣僚、及百執事、相率
拜賀畢同、進言曰、王者嗣位而郊見上帝。葢上以占天心。下以定民志。若天地享答。神靈悅豫。黎民永受福祉。苟不順洽人用弗寧。今皇上肇祀而神祗協贊。六合之內。光昭顯赫。陽明發舒。陰慝消伏。浹于旬日。纖翳靡形。白叟鮐翁。嘆未嘗遇。茲豈智力所及哉。上之至誠貫徹二儀。皇天降鑒。錫以萬年。休命祥徵。灼灼可信不誣。翰林侍講臣某曰誠之動天固然矣、然臣伏覩陛下自即位以來、鴻恩惠澤、漸漬萬方、赦重罪、免逋租、恤困窮、賑乏絕、受直言、褒賞良吏、登任才俊、此乃建文君之所以失也寧屈國法而不忍以法病民寧闕儲積而不忍以歛妨農仁聲義聞。升格穹昊。上帝眷懷。保佑顧綏。若父慈子。夙夜不忘。禋而居歆。葢盛德之明驗也。天所享不常。視德臧否。以為喜怒。有德而生民安其治則天心悅。無德而怨讟下興。則天用不佑。德之動天。厥惟昭哉。臣不佞、幸執筆綴從官後、躬覩盛禮、謹作頌辭、以明聖德之格天、以播善政于無極、其詞曰、上帝至仁。視民如傷。眷求同德。俾典萬邦。自唐之衰。夷擅中國。迨于有元。人胥于狄。赫赫太祖。受命孔時。黃鉞
朱旗。載清九圍。復天之常。修人之紀。蕩削穢腥。上帝攸喜。休養黎元。若疾在身。大功未終。授之聖孫。唯聖天子。皇祖是嗣。奉承天心。克受帝祉。霈澤是施。大賚是庸。椼楊不陳。囹圄虗空。孰租之逋。奚貸之負。厥數千億。棄而勿取古逸有漢人之遺孰為螟蟊撲之除之降以風雨俾涵濡之登賢用能。幽滯奮發。容受嘉言。眾志必達。四海所環。有萬其區。至仁溥暢。庶類昭蘇。乃諏令辰。正月壬午。誓戒臣工。大祀攸舉。陽德顯融。歛戢群陰。天開日舒。百神鑒臨。玉輅出郊。樂備不作。齋于祠宮。盛服儼恪肅肅于動栗栗于言上帝在茲。敢有弗虔。昭哉廣殿。取類明堂。金鋪瑤璴。勢切穹蒼。鼎爼既豊。幣玉既飭。灺燭煒煌。騂牲芬苾。乘輿徐來。及門而趨。執圭屏息。仰覿天居。乃盥乃薦。乃綏乃燎。儼若居歆。覩其色笑。分命臣僚。獻于羣神。合敬同誠。百禮具陳。雲君岳祗。海王瀆伯厥靈洋洋來舉飲食帝謂天子。致孝事天。爰錫純嘏。子孫萬年太祖嘆言天子至仁恩加黎庶。四夷、咸賓。天子稽首。受天之胙。拜跪周旋。如奉寶璐。樂止禮成夜氣正中星斗交羅其光烿烿聖情
欣豫上帝予輔。萬口同聲。昔未嘗覩。還坐法宮。端拱受朝。至和盈庭。如聞九韶。天子曰喜。來爾臣隣。惟天惟祖。匪德疇親。政或未修。惠或未博。各殫乃心。助予諮度。勿厚其歛。重困細氓。勿苛爾刑。必臻于平。乃稽詩書。乃施教化此數言巳寓變革之意乃建皇極崇王斥伯。準則堯禹。紹述商周。純用道德。配古作逑。邪慝陰類。弗眤弗使。君子陽剛。是崇是仕。民所願欲。宵旰推行。其所畏惡。絕于未萌。人心既悅。天命自久。聖子神孫。百世之保。流以源長。國以仁興。敬天靡渝。萬方永貞。
集／總集／明經世文編／卷一百八十八／霍文敏公文集四／書／與東瀛書(P.1941-2)
書
與東瀛書計處遼變
廣東遼陽軍士之變、雖曰撫臣乖方也、細審事由、只云工役驟興也、然巳停止矣、又差徭幫丁不免也、亦已改正矣、查馬軍田也、亦已給軍矣、雖云每軍栽樹二株、所費亦復幾何、每軍歛銀一分、所取亦復幾何所云呂都御史具本奏各軍罪狀。則遼陽人懼罪可也。廣寧何罪。乃亦懼耶。若曰奏减軍糧一半。則訛言虗誕激愚軍者也。必有奸人鼓扇搖惑。致士卒紛起、而怨而怒。舉鎮軍皆變。然後彼奸可逞。而大得志也。實考遼東屯田原額糧六十萬。近年僅存二十五萬。則三十五萬之糧之田。皆入勢家奸人之槖可知也。今又僅存十九萬有奇。餘五萬皆捏稱無田虗糧。逼
軍士代貱。則五萬之糧之田。又入勢家奸人之槖可知也今將查究前田則奸人必懼不查前田則額糧日耗軍士于何仰給焉且勢家侵隱屯田之利。乃逼貧軍貱糧。為政失平。孰大于是。呂都御史行事雖不可逆知、必其涖任之始、即案行合屬、稽查屯田、左右用事之人、承望風旨、或發欺隱之跡、或陳清查之策。奸人承機扇動、曰養馬軍田、舊例給軍永業者也、今亦勘丈、隨屯田納糧矣、由是馬軍皆懼、乞免勘丈、乞請不得、遂羣呼為變、奸人懼發露屯田奸弊也。故片詞不及屯田勘丈。只云馬軍業田。亦隨屯田納糧則事所由起决為清查屯田可知也弊端灼灼可見者也。今差大臣勘究、奸人如懼罪狀發露、則巧為欺蔽承勘官吏。皆彼中人也。奸人羽翼也。孰與證曰。誰實首謀。不過摭拾虗文。陷愚民丐卒數人于罪而止耳。首惡罪魁。隱處靜觀而竊笑曰。朝中真無人也。如將究彼奸狀。使不蔽覆。奸人懼罪。將又鼓扇愚卒。嘯呼稱變。則雖　朝命大臣。亦且任其旅拒。為其脅刼。無可如何矣。善後之策、不可不深思也、大臣此去。如又
辱命。則綱維解紐。列鎮效尤。變故所伏。有不勝其可虞者也。國勢重輕、天下安危、在此一舉、不可不深思也、竊謂請差大臣、即宜覆兵科奏疏、開列鎮兵六罪、皆宜究治、奸人扇搆之情。必在勢家。勢家不敢為変明其罪而責之可也惟勢家巨惡。巧于用術。致愚軍交扇。變自下起。雖都御史亦陷其術中。不及先覺耳。今宜請　聖旨榜文、通諭各軍曰、呂經行事乖方、已拏問矣、所興工役、皆停止矣、撥軍養馬之田、亦照舊給撥矣、幫軍人丁、亦照舊豁免矣、凡可以厚恤爾貧軍者、皆無所吝惜矣、惟欺隱屯田。致勢家得利。逼貱虗糧。致貧軍受害。則屯田之弊。不可不查。奸人鼓扇浮言、恐誘愚軍、相率嘯呼、窘辱大臣擅閉城門、大奸首惡、不可不治、凡清屯田。將以利益爾貧軍。治首惡以別白良善。無俾爾貧軍枉陷于罪。亦所以利益爾貧軍也。爾良善軍士、各安心無恐、奸人大家、欺隱屯田、聽爾貧軍、互相舉首、如不肯首、自有別策稽查、只要清出勢家奸人欺隱之弊。于爾貧軍不得擾害。爾軍士慎無恐、勘問首惡、只求情真罪重數人奏請議處、不許牽扯駕誣平人、不許枉誣貧
軍、凡軍士惷愚、一時不知事由、隨眾嘯聚、乃無知誤犯、俱不究問、爾貧軍各無恐、勘問明白、　朝廷自有處置、勿聽奸人扇惑、各安心守法、保全身家、如奸人懼罪、鼓搆愚軍、旅拒大臣、不伏勘問、是怙終稔惡、宜誅討而不赦者也、特命戶部將遼東官軍糧銀歲八十萬。俱不給發。貧軍無食。自相仇怨。自相攻擊。自相攘奪。勢家巨猾。平日雖有巧術。鼓煽愚軍。抗拒　朝廷。至是亦徒自斃。無以自保全矣。然後命一大將出師數萬、聲罪致討、移文朝鮮、出兵攻其東、朵顏三衛之夷、出兵攻其北、我以大兵扼山海關制其南、彼之粟布金銀妻妾子女、不為貧軍所攘、則為夷虜所掠、無以自保全矣、貧軍如慮曰。戶部不給糧銀。遂將無食。暫可攘奪。終亦餓死而已矣。貧軍即不聽奸人扇惑。以旅拒　朝廷矣。勢家奸人如慮曰。　朝廷如遂聲罪致討。貧軍攻我于內。夷虜攻我于外。妻子首領。俱不保全。自悔禍不鼓扇愚軍。旅拒　朝廷矣。葢夷虜固不可使之攻我邊境。惟彼既敢旅拒　朝命。則亦將謀通夷虜以抗官軍。如大同之謀者有矣是故
先令夷虜攻之所以奪其所恃也先以此意明白喻曉之。彼雖有智者。亦不知所以自為謀也。奸人計沮。差去大臣。乃可申其威令。彼中罪狀。可覈其實。　聖上操縱之威柄。可與時舒卷也。草草布此、惟高明采焉、一得之愚也、不盡不盡、
叢書／紀錄彙編／水東日記摘抄／卷二(P.1-1)..[明萬暦沈節甫輯陽羨陳于廷刊本]
廣西守將韓都督觀英武有文頗喜誅殺山忠毅公繼之則光前絕後矣公深沉有將畧用兵如神而其廉其正文臣中比肩者亦不多見當別有紀載其馭土官一以威嚴秋期調征無敢違限三日有驚而成疾者有斃於杖下者有調兵官致𣦸不敢歸復者其嚴如此後來柳安遠則反是一以恩結
人心始勞以酒食答來把飯然猶有善處未嘗有心於掊歛待之如一不以其把飯厚薄為輕重其最可稱則卻田州知府岑紹銀事初紹　奏幼子鏞正出當襲其家奴挾其庶長子　奏請襲安遠折之曰父子間事當從其父言鏞遂得襲紹德之懷銀一千兩為謝則卻之曰我豈為此而為之汝殺賊報　國足矣是年紹親率土兵隨征俘馘甚眾蓋有以感動之也都督陳旺始有心掊刻與桺大異然猶能文飭籠絡支吾度日至武進伯朱瑛則掃地矣其畧亦見盛　奏中以政之治忽繫乎
人灼灼可慿如此聊一及之
景泰中盛　奏旌褒用兵地方死節之臣以浙江都指揮脫綱僉事王晟為首葢兩人皆有賢能之譽又其死綱出倉䘚晟極慘酷㝡灼灼在人耳目也後數月偶得御史林廷舉按兩浙時封事藁亦止以兩人為首吏部議覆不果行乃知此等事不約而自同固出於人心士論之公豈亦忠義餘烈足以感動夫人也歟
叢書／寶顏堂秘笈／秘集：珍珠船／卷四(P.1-1)..[明萬曆繡水沈氏尚白齋刻本]
灼灼錦城官妓也善舞柘枝能歌水調相府筵
中與河東人坐接神通目授如故相識自此不復靣矣灼灼以軟綃多聚紅淚密寄河東人
麗情集
叢書／正誼堂全書／薛敬軒先生全集／卷之二　序一／送林鄭州序(P.21-1)..[清康熙張伯行編同治左宗棠增刊本]
送林鄭州序
余少游中州每愛其風土之湻厚民俗之𥳑質最易導之以善鄭之為州當汴洛襄鄧之會為中州之名邦其土厚其民湻所謂易導之以善者尤莫易於是先是為之長者或匪其人率多任苟𥳑自恣之為厲威猛暴悍之氣專尚箠笞而强民以必從民或不堪其擾而至於有言則曰俗
之訛漓焉民之刁詐焉甚至薰灼其心相伺如仇敵兩敗俱傷而後已是豈長民寬厚之道哉余友林君文載往年與余同考於春官其資敦厚而深於學其言𥳑緩而中於理旣擧進士高第又從薦者言遂來知鄭自初視事時余嘗一過之固知其設施蓋以寬厚為主矣又數年過鄭者絫絫閒止郊境見田夫野老稱林君之美者不容口問其故則曰租賦之入他郡之急也吾侯則緩之期會之集他郡之迫也吾侯則寬之卒之急而迫者民或不堪流而之他緩而寬者從容勸率事亦無不集民亦不吿病焉又曰他郡守倅之於民或漫不加喜戚於心吾侯則溫恤之意
常溢於色辭又曰吾侯高大深遠蘊於內者固非野夫小子所知其寬厚之政卽眾所共知見者灼灼如此蓋不可掩也余惟國家列聖相繼𥳑任庶僚尤重守令之選近日復詔自三品以上官始得擧可任方面郡守者夫以郡守而儕於方面其任之重也日益加使皆得如林君之寛厚者居是職則雖難治之俗固無待厲威尚猛而事集民安況易導以善者乎今年春林君來考績余素重其人遂吿以余之所知者復申以國家任用郡守之重林君其尚思所重而益加勉焉
叢書／正誼堂全書／薛敬軒先生全集／卷之四　序三／並蔕蓮詩序(P.24-1)..[清康熙張伯行編同治左宗棠增刊本]
並蔕蓮詩序
南京兵部尚書南郡張公志忠以書來曰正統戊午某以監察御史陞行在都察院僉都御史旋奉敕澂汰南京各道御史擧職者畱鰥官者去遂卽任南臺以𦲷事且奉敕兼督操兵正統丁卯夏臺前池荷盛開有並蔕結實者觀者異之明年為戊辰某朝京師遂蒙恩陞右副都御史俾還南京景泰二年辛未夏池蓮復有並蔕如前者是年冬復被朝命卽陞今職參贊機務某私驗之凡三陞擢皆先有並蔕蓮之兆意者物與人事或有相應之理乎某旣自賦詩紀其事士大夫之能詩而屬和者甚眾聯為巨帙焉某與子為同年且相好也匄一言以序其端且使某益勉
所當為而答此嘉兆余惟人與天地萬物之理流通往來初無彼此之間隔故作善降祥如影響之出於形聲亦無毫髮之差爽是以獲榮名之報者必有德善之積而致諸物之和物之和兆於先而榮名隨其後此理之必然也志忠以名進士官御史由僉都四陞而至兵部尚書位列司馬為六卿之極品然其每一陞擢必有嘉蓮之兆豈非以德善之積而致物和以物和之兆而獲榮名之報乎且志忠敭厯顯要將四十年旣總風紀又職戎政其存心處事一以惠愛為本嘗議江北軍士越江來操者有資糧乏絶往往私乘小舟渡江以取糧類多遭風濤覆溺而死不若
使就操江北旣便於糧餉又可以僃南京之藩垣且免人於溺死事雖弗克遂行而其籌策之良愛軍之心可知又行其議於南京出官米煮粥以食餓者而所全活甚眾惠雖不及遠施而其恤民之意可推嘗選用帥長有非其人而欲幸得者則執議以謂用此人必害此軍眾莫能奪其議而其人卒不用凡有所論列皆軍民利益事多施行又聞其先在鄕里能出所有以濟饑民相傳為故事志忠之大節灼灼可見者如此其餘小者可知所謂德善之積致物之和而獲榮名之報夫豈偶然哉雖然古之君子以盛德而居顯位者德愈盛而心愈下位愈顯而心愈謙志忠
以德善之積而致物和獲榮名固為可驗尤望其不以物之和為可喜而愈修其德不以位之顯為可樂而益勉其謙將見德善之感殆無往而不通事業之修又與位而俱盛雖古所謂歸禾之書彝鼎之銘亦可馴致其榮名偉烈將垂之無窮又豈特兆和於一物位顯於一時而已哉是為序
史／正史／明史／志　凡七十五卷／卷二十九　志第五／五行二／火／火異(P.469)..[底本：清武英殿本]
隆慶二年三月戊午，延綏保寧堡城角旗杆出火，灼灼有聲。
史／政書／正祀考集／卷之一　太原府／文水縣／鄉賢(P.50-2)..[明嘉靖間刊本]
【唐】處士武攸緒
恬淡寡欲變姓名賣卜長安高潔遺榮辭爵位養高少室賜居存問寵𧶘駢蕃
修文舘學士武甄
淹貫春秋精工文翰畏禍而𨼆将保
其身應命而興獨行其志蠲滌邪偽損抑戚權事切時宜識通機務
宰相武元衡
宇度英豪操施卓越維持朝政允稱名御史之才奏對延英不負真宰相之噐
兵部侍郎武儒衡
氣韻高雅才識通明居諌議而劾剥下媚上之奸位司徒而盡敷典擾民
之職
左臺監察御史李希靖
守己勵錚錚之節居官著灼灼之聲
東京留守贈司徒李憕
高第明經文名可仰守郡羙政祠祀不忘偕十子以盡忠歷百世而嘉節
史／編年／明實錄／附錄／明世宗寶訓／卷六／勤晉接／嘉靖十九年七月27日(P.554)
○嘉靖十九年七月丙辰
上與群臣泛舟于金海詩曰紫禁西頭勝槩舒晨暉朝彩
暎芙蕖波光㶑灔千尺鏡翠色飛浮十里餘蓮紅灼灼明素鷺荷綠陰陰覆錦魚獨目傷心佳景處莫伸昔日奉
慈娛
史／雜史／國朝典故／卷之三十九／立齋閒錄一宋端儀／王仲縉送司業張先生祀宣聖詩(P.929)
皇帝肇禋上下神祇，奉太祖高皇配。先是，十二月癸卯朔，乘輿臨視，殿壇戒飭。百吏滌牲省器，各嚴厥職，無敢或違。是月戊寅，上御奉天殿，公卿羣士咸受誓戒。其夕，宿於齋宮。明日己卯，出舍皇邸，尚食進素膳，及期行事。自元旦至於祭，天地開朗，日月華曜，祲氛屏除，風氣穆清。方當出郊，龍旗徐行，萬騎不驚。山川草木，皆有喜色，六軍百姓，欣躍聚觀。洎將展禮，玉輅望門，降趾而趨。「降趾而趨」，「趨」原無，據舊鈔立齋錄補。脫舄登殿，秉璧奠瓚，興俯拜跪，寅畏慎恭，如對天顏，與神明居。星妃嶽君，海王瀆長，翕忽晻靄，若歆若格。夜半禮成，仰瞻霄漢，煥朗澄瑩，上為動容。昧爽，還坐正殿。在廷臣僚及百執事相率賀畢，同進言曰：「王者嗣位而郊見上帝，蓋上以占天心，下以定民志。若天地享答，神靈悅豫，黎民永受福祉。苟不順洽，人用弗寧。今皇上肇祀而神祇協贊，六合之內，光照顯赫，陽明發舒，陰慝消伏。浹於旬日，纖翳靡形，白叟鮐翁，嘆未嘗遇茲，豈智力所及哉！上之至誠，貫徹二儀，皇天降鑒，錫以萬年休命，祥徵灼灼，可信不誣。翰林侍講臣某曰：「翰林侍講臣某曰」，「某」，舊鈔立齋錄作「孝孺」。「誠之動天固然矣。然臣伏覩陛下自即位以來，鴻恩惠澤漸漬萬方。赦重罪，免逋租，卹困窮，賑乏絕，受直言，褒賞良吏，登任才俊。寧屈國法，而不忍以法病民，寧闕儲積，而不忍以斂妨農。仁聲義聞，聲格穹昊，
上帝眷懷，保佑顧綏。若父慈子，夙夜不忘，禋而居歆，蓋盛德之明驗也。天所享不常，視德臧否以為喜怒。有德而生民安其治，則天心悅；無德而怨讟下興，則天用不佑。德之動天，厥惟昭哉！臣不佞，幸執筆綴從官後，躬覩盛禮，謹作頌辭。以明聖德之格天，以播善政之無極。」其詞曰：
「上帝至仁，視民如傷，眷求同德，俾典萬邦。自唐之衰，夷擅中國，迨於有元，人胥於狄。赫赫太祖，受命孔時，黃鉞朱旗，載清九圍。復天之常，修人之紀，蕩削穢腥，上帝攸喜。休養黎元，若疾在身，大功未終，授之聖孫。惟聖天子，皇祖是嗣，奉承天心，克受帝祉。沛澤是施，大賚是庸，桁楊不陳，囹圄虛空。孰租之逋？奚貸之負？厥數千億，棄而勿取。孰為螟蟊？撲之除之，降以風雨，俾𣷉濡之。登賢用能，幽滯奮發，容受嘉言，眾志必達。四海所環，有萬其區，至仁溥暢，庶類昭蘇。乃諏令辰，正月壬午，誓戒臣工，大祀攸舉。陽德顯融，斂戢羣陰，天開日舒，百神鑒臨。玉輅出郊，樂備不作，齋於祠宮，盛服儼恪。肅肅於動，栗栗於言，上帝在茲，敢有弗虔？昭哉廣殿，取類明堂，金鋪瑤礎，勢切穹蒼。鼎爼既豐，幣玉既飭，灺燭煒煌，騂牲芬苾。乘輿徐來，及門而趨，執圭屏息，仰覿天居。乃盥乃薦，乃綏乃燎，儼若居歆，觀其色笑。分命臣僚，獻於羣神，合敬同誠，百禮具陳。雲君嶽祇，海王瀆伯，厥靈洋洋，來舉飲食。帝謂天子，至孝事天，爰錫純嘏，子孫萬年。太祖嘆言，天子至仁，恩加黎庶，四夷咸賓。天子稽首，受天之胙，拜跪周旋，如奉寶璐。樂止禮成，夜氣正中，星斗交羅，其光烿烿。聖情欣豫，上帝予輔，萬口同聲，昔未嘗覩。還坐法宮，端拱受朝，至和盈庭，如聞九韶。天子曰嘻。來爾臣鄰，惟天惟祖，匪德疇親。政或未修，惠或未溥，各殫乃心，助予諮度。勿厚其斂，重困細氓，勿苛爾刑，必臻於平。乃稽詩書，乃施教化，乃建皇極，崇王斥霸。準
則堯禹，紹述商周，純用道德，配古作逑。邪慝陰類，弗昵弗使，君子陽剛，是崇是任，民所願欲，宵旰惟行，其所畏惡，絕於未萌。人心欣悅，天命自久，聖子神孫，百世之保。流以源長，國以仁興，敬天靡渝，萬方永貞。」
子／筆記／七修類稿／辯證類／卷二十四／唐雙名美人(P.361)
唐雙名美人
元稹妾名鶯鶯。張祐妾名燕燕。柳將軍愛妓名真真。張建封舞妓名盼盼。又善歌之妓曰好好、端端、灼灼、惜惜。錢塘楊氏曰愛愛。武氏曰賽賽。范氏曰燕燕。天寶中貴人妾曰盈盈。大曆中才人張紅紅。薛瓊瓊。楊虞卿妾英英。不知唐時何以要取雙名耶。
子／筆記／識小錄／卷二／歷代名臣奏議(P.294)
歷代名臣奏議
宋寧宗時武學生華兵池州人上疏極數韓冑之惡其略云程松之以納妾求知倪僎以售妹入府蘇師旦以獻妻入閣黜陟之權不出於陛下而出於冑是吾有二中國也命又不出於冑而出於蘇師旦周筠是吾有三中國也書奏冑大怒下之大理
貶建寧圜土中郡守傅伯成憐之命獄卒使無繫之伯成去郡岳遂病死獄中岳之忠節灼灼如此近觀歷代名臣奏議宋諸臣奏議可謂詳備而岳之奏不在其中乃知古忠臣義士湮沒不聞者多矣故表出之
子／筆記／客座贅語／卷八／四羽士(P.262)
四羽士
余眼所見與耳所聞四羽士，皆三十年來游南都與縉紳往還灼灼有名者也。閆蓬頭希言，嘗在弇州先生司馬署中。先生躬為余言：「其亡甚異人者。且言初至猶矯健，後稍弱且泄瀉，不久蛻於毛百戶家矣。」先生為其像贊，有曰：「希言希言，蓬頭蓬頭，吾能臆其名與貌，而不能詰其修。能睹其去，而不能測其來由。能辨其為散仙，而不能定其品與流。我不子從，子不我留。
呵呵，休休！」似涉微諷。其後十餘年，閆弟子李徹度者來。李曾止余亡弟周南所，其人瀟洒出塵，所教人在固後天之氣，以養先天而已。人有行之者，亦多效。太倉王相國、晉江楊宗伯皆有傳。近年遂不復出游，止於黟、歙間。嘗以清虛祕典寄余，大較亦用儔結之事，第與逆流者不同耳。李去未久，又有稱醒神子者，鬚髮如雪，幹偉而善飲噉，卿大夫多從之游。大司徒萊陽王公獨信以為真，且曰：「渠自言是王威寧越。」嘗見威寧畫像與其人類，意頗崇奉之。而葉宗伯、李少宰、郝大司馬三公，一日同訪之神樂觀，其人顛倒失度。三公謂：「是非有道氣象矣。」頃年又有所謂彭仙翁者，何參岳公露極言其非恒人，面語余曰：「據其詞翰，非科甲者不能為，其術大端在積氣，而挾有黃白男女諸奇幻術。」一時師之者，多以靈異自詫，不知其果真有所得否也。其人携數妾而行，上河鈕氏嘗迎而館於家，鈕氏婦問其妾：「仙翁亦交會否？」答以「月必接，接而女即病」，如斯而已矣。大都此四羽士，第其品，閆為最，李次之，彭又次之。醒神子人言為社日生，當可信，其品最下，不足信。獨怪士之風靡而走其門者，何也？嗟乎，以世間心漫求之，彼亦漫應之，即旦暮遇猶千里矣。世間那有揚州鶴哉？
子／筆記／日知錄／卷二十二／古人不忌重韻(P.599)
古人不忌重韻
杜子美作飲中八僊歌，用三前二船二眠二天，宋人疑古無此體，遂欲分為八章，以為必分為八，而後可以重押韻無害也。不知柏梁臺詩三之三治二哉二時二來二材已先之矣。東川有杜鵑，西川無杜鵑，涪萬無杜鵑，雲安有杜鵑。求其說而不得，則疑以為題下注，不知古人未嘗忌重韻也。故有四韻成章，而唯用二字者，胡為乎株林從夏南，匪適株林從夏南是也。有二韻成章，而惟用一字者，大人占之，維熊維羆，男子之祥，維虺維蛇，女子之祥，是也。有三韻成章，而唯用一字者，苟日新，日日新，又日新是也。湯濩曰，儀禮祭侯辭，惟若寧侯，毋或若女不寧侯。左傳虞叔引諺，匹夫旡罪，懷壁其罪。曹子臧引志，聖達節，次守節，下失節。晏子引諺，非宅是卜，惟鄰是卜。老子，道可道，非常道，名可名，非常名。史記天官書，欲終日有雨有雲，有風有日，日當其時者，深而多實，無雲有風，日當其時，淺而多實，有雲旡風，日當其時，深而少寔，皆古人以本字自為韻者也。如釆薇首章，連用二玁狁之故句，正月一章，連用二自口字，十月之交首章，連用二而微字，車舝三章，連用二庶幾字，文王有聲首章，連用二有聲字，召
旻卒章，連用二百里字。又如行露首章，起用露字，末用露字。又如簡兮卒章，連用三人字，那連用三聲字。其重一字者，不可勝述。漢以下亦然，如陌上桑詩，二頭字二隅字二餘字二夫字二鬚字，羅敷字在下句末三見。焦仲卿妻作，三語字三言字二由字二母字二取字二子字二歸字二之字二君字二門字，又二言字。蘇武骨肉緣枝葉一首，二人字，結髮為夫婦一首，二時字。陳思王棄婦詞，二庭字二靈字二鳴字二成字二寧字。阮籍詠懷詩，灼灼西隤日一首，二歸字。張協襍詩，黑蜧躍重淵一首，二生字。謝靈運君子有所思行，二歸字。梁武帝撰孔子正言竟述懷詩，二反字。任昉哭范僕射詩，二生字三情字。沈約鍾山詩，二足字。然則重韻之有忌，其在隋唐之代乎？
子／醫家／遵生八箋／飲饌服食箋中／野蔌類／油灼灼(P.791)
油灼灼
生水邊，葉光澤，生熟皆可食。又可腌作乾菜蒸食。
子／醫家／古今醫統大全／卷之二十三／內傷門／治法／內傷飲食用藥所宜所禁(P.890)
又曰：胃惡熱而喜清，大腸惡清冷而喜熱。兩者不和，何以調之？岐伯曰：調此者，衣服飲食亦有適宜。寒無悽愴，暑無出汗；飲食者，熱無灼灼，寒無凔凔。寒溫中適，故氣將持，乃不致邪辟。詳見本經。是必有因
用，豈可用俱寒俱熱之食藥致損者歟？
子／醫家／赤水玄珠全集／孫氏醫案／二卷／三吳治驗二／陳鹿塘腸風臟毒大便燥結(P.1343)
新市陳鹿塘先生，原有腸風臟毒之症，大便燥結，數日不能一行，痛苦殊甚。此胃寒腸熱之症，其脈兩寸皆數，兩關皆弦而無力，兩尺洪滑而左尤甚。診畢，渠告予曰：病數年，百醫不效，望生難矣。聞公治多奇中，冀一奇而生之，實再造之恩也。予憐其苦，而俯想久之。因思李東垣有云，大腸喜清而惡熱，脾胃喜溫而惡寒，以胃屬土，而大腸屬金也。今治腸胃相兼之疾，必寒非凄凄，熱非灼灼始可。乃詳酌一方，專以腸風臟毒之藥為君主，外以養血之劑裹之，使不傷胃氣。蓋藥先入胃，而後傳入大腸，入胃時裹藥未化，及入大腸則裹藥化，而君藥始見，庶幾兩不相妨，亦假道滅虢之策也。因以大黃酒浸九蒸九晒者二兩，槐花三兩，木耳二兩，郁李仁、皂角子、象牙屑、條芩各一兩，血餘灰、升麻、荊芥穗各五錢為末，煉蜜為丸，赤豆大，外以四物湯加蒲黃各一兩為衣，米湯送下，空心及下午各服二錢。服此果然血止，而大便不燥，飲食日加。鹿塘大喜曰：古稱用藥如用兵，奇正相生，鮮有不克敵者，其公之謂乎。八十六
子／醫家／本草綱目（味古齋本）／本草綱目拾遺／卷六　木部／臭梧桐(P.51-2)..[清光緒乙酉年合肥張氏味古齋重校刊本]
臭梧桐臭牡丹
生人家牆砌下甚多一名芙蓉根葉深綠色大暑後開花紅而淡似芙蓉外苞內蕋花白五出瓣尖蒂紅霜降後苞紅中有實作紫翠色
○百草鏡云一名臭芙蓉其葉圓尖不甚大搓之氣臭葉上有紅筋夏開花外有紅苞成簇色白五瓣結實靑圓如豆十一月熟藍色花葉皮俱入藥
○周廷園云
臭梧桐一年三月十月兩次作花若葉無紅筋搓之不臭者非
○學圃餘疏臭梧桐者吳地野產花色淡無植之者淮揚間成大樹花微紅者縉紳家植之中庭或云後庭花也獨閩中此花鮮紅異常能開百日名百日紅花作長鬚亦與吳地不同園林中植之灼灼出矮牆上至生深澗中與淸泉白石相映永嘉人謂之丁香花
子／醫家／本草乘雅半偈／卷四／本經中品一／桃核仁(P.21-1)..[文淵閣四庫全書本]
覈曰桃品甚多華豔稱最不培而蕃且早結實世遂以凡品目之然有黄者絳色埀絲者龍鱗者餅子者
牡丹者亦凡中之異矣若漢上林苑之緗桃紫紋桃金城桃霜桃常山所獻巨核桃凌霜花灼後暑實蕡是又仙凡逈别不可得也惟山中毛桃即爾雅所謂褫桃者小而多毛其仁充滿多脂可入藥用修治去皮用白术烏豆于坩中煮二伏時漉出劈開中心黄如金色乃用
埤雅云桃有花之盛者其性早花又花于仲春故周南以興女之年時恰當桃生三歲即花果故首雖已白其花子之利可待也周南取少桃以興所謂桃之夭夭是也首章曰灼灼其華者言其花之
紅而麗也言女以盛時而嫁也二章曰有蕡其實蕡大貌葢桃性更七八年便老老則子細此言少桃也言非但華色又嫁而有子夫婦之道成焉三章曰其葉蓁蓁蓁蓁盛也言能成其家又以芘其所類也且桃性華葉齊生至于有蕡其實然後其葉蓁蓁葢其序如此
張正見賦曰萬株成錦千林如翼苔畫波文花然𣗳色𤼵秦源而逸氣飄漢綬而芳流譬蘭缸之夜炷似明鏡之朝粧
皮日休賦曰厥花伊何其美實多臺隸衆芳緣飾陽和開破嫩蕚壓低柔柯其色則不淡不深若素練輕茜玉顔半酡若夫美景妍時春含曉滋密如不幹繁若無枝妦妦婉婉夭夭怡怡或俛者若想或閒者如痴或向者若步或倚者如疲或温香而可薰或婑媠而莫持或幽柔而傍午或撦冶而倒
披或翹矣如望或凝然若思或奕偞以作態或窈窕而騁姿日將明兮似喜天將惨兮若悲近榆錢兮粧翠靨映楊栁兮顰翠眉輕紅拖裳動則褭香宛若鄭袖初見吳王夜凉皎潔閧然秀發又若嫦娥欲奔明月蝶散蜂寂當閨脉脉又若妲己未聞裂帛或開故楚豔豔春曙又若息媯含情不語或臨金塘或交綺井又若西子浣紗見影玉露厭浥妖紅墜濕又若驪姬將譖而泣或在水濵或臨江浦又若神女見鄭交甫或臨廣筵或當髙會又若韓娥將歌歛態微動輕風娑娑暖紅又若飛燕舞于掌中半霑斜吹或動或止又若文姬將賦而思丰茸𦴪互立𨔛倚又若麗華侍宴初醉狂風猛雨一陣紅去又若褒姒初試戎虜滿地春色堦前砌側又若戚姬死于鞠域花品之中此花最異其花可以暢君之心目其實可以充君之口腹匪乎兹花他則碌碌
子／醫家／本草詩箋／卷四／隰草／紅藍花(P.3-2)..[清道光二年羣玉山房重刊本]
紅藍花即紅花
花開灼灼號紅藍無毒而溫辛味含活血自從男子治通經更向婦人探通婦人經水疔生不使膚間受觧疔毒腫胎死難容腹內擔產症痘科咸有賴上行之性尚宜諳
子／醫家／本草原始（明萬曆刻本）／草部　卷之一至卷之三／卷之二　草部中／芍藥(P.9-2)..[明萬曆刻本]
【芍藥】始生中岳川谷。今處處有之。淮南者勝。春生紅芽作叢。莖上三枝五葉。似牡丹而狹長。髙一二尺。夏開花。有紅白紫數種。子似牡丹子而小。秋時採根。根亦有赤白二色。醫學入門曰。芍、灼也。灼灼其花。根能治病。故名芍藥。本草綱目曰。芍藥、猶婥約
也。婥約羙好貌。此草花容婥約。故名芍藥。詩云。伊其相謔。贈之以芍藥。韓詩外傳云。芍藥、離草也。董子云。芍藥、一名將離。故將别贈之。本經白者名金芍藥。赤者名木芍藥。
芍藥氣味苦平無毒
主治邪氣腹痛除血痺破堅積寒𤍠疝瘕止痛利小便益氣
○通順血脉緩中散悪血逐賊血去水氣利膀胱大小腸消癰腫時行寒𤍠中惡腹痛腰痛
○治臟腑擁氣強五臟補腎氣治時疾骨𤍠婦人血閉不通能蝕膿
○女人一切病胎前産後諸疾治風補劳退𤍠除煩益氣驚狂頭痛目赤明目腸風瀉血痔瘻發背瘡疥
○瀉肝安𦜉肺收胃氣止瀉利固腠理和血脉收隂氣歛逆氣
○理中氣治𦜉虗中滿心下痞脇下痛善噫肺急脹逆喘欬太陽鼽衂目濇肝血不足陽維病苦寒𤍠𢃄脉病苦腹痛滿腰溶溶如坐水中
○止下痢腹痛後
重
○芍藥山谷花葉單根重實有力家園花葉盛根輕虗無能一云山谷芍藥花單瓣𩔖杓形故名芍藥
本草蒙筌云白芍藥色應西方能補能收酒炒𦆵妙和血脉緩中固腠理止瀉痢為血虗腹痛捷方
芍藥本經中品
南芍藥形白芍藥肉牙色　二月八月采根
南芍藥亦有齊者两頭尖者多切片肉極堅實西芍藥亦有尖者两頭齊者多切片肉有花文凢用惟南為勝
本草䝉筌云赤芍藥色應南方能瀉能散生用正冝利小便去𤍠消癰腫破積堅主火盛眼疼要藥
赤芍藥形八月采根
别録曰酸㣲寒有小毒氣薄味厚可升可䧏隂中之陽入手足太隂行經藥入肝𦜉血分
芍藥雷丸為之使惡石斛芒消畏消石鼈甲小薊反藜蘆
愽濟方治五淋赤芍藥一两檳榔一箇麺褁煨為末每服一銭水一盞煎七分空心服
古今録驗治咯血衂血白芍藥一两犀角末二錢半為末新水服一銭匕血止為限
芍藥臣
芍藥凡婦人産後諸病切忌煎嘗因其酸寒恐伐生發之性故也儻不淂已要用桂酒漬炒少加血虗寒人亦禁莫服冬月减芍藥以避中寒此經言可徴矣
子／醫家／本草原始（清翠筠山房重刊本）／卷二　草部中／芍藥(P.7-2)..[清末翠筠山房重刊本]
芍藥
始生中岳川谷今處處有之淮南者勝春生紅芽作叢莖上三枝五葉似牡丹而狹長高一二尺夏開花有紅白紫數種子似牡丹子而小秋時採根根亦有赤白二色醫學入門曰芍灼也灼灼其花根能治病故名芍藥本草綱目曰芍藥猶婥約也婥約美好貌此草花容婥約故名芍藥詩云伊其相謔贈之以勻藥韓詩外傳云芍藥離草也董子云芍藥一名將離故將别贈之本經白者名金芍藥赤者名木芍藥
〔氣味〕苦平無毒臣藥也
〔主治〕邪氣腹痛除血痺破堅種寒熱疝瘕止痛利小便益氣
○通順血脉緩中散惡血逐賊血去水氣利膀胱大小腸消癰腫時行寒熱中惡腹痛腰痛
○治臟腑擁氣強五臟補胃
【圖】
氣治時疾骨熱婦人血閉不通能蝕膿
○女人一切病胎前產後諸疾治風補勞退熱除煩益氣驚狂頭痛目赤明目腸風瀉血痔瘻發背瘡疥
○瀉肝安脾肺收胃氣止瀉痢固腠理和血脉收陰氣歛逆氣
○理中氣治脾虛中滿心下痞脇下痛善噫肺急脹逆喘欬太陽鼽衂目濇肝血不足陽維病苦寒熱帶脉病苦腹痛滿腰溶溶如坐水中
○止下痢腹痛後重
本草蒙筌云白芍藥色應西方能補能收酒炒纔妙和血脉緩中固腠理止瀉痢為血虛腹痛捷方
芍藥本經中品
白芍藥
肉牙色　二月八月采根
芍藥山谷花葉單根重實有力家園花葉盛根輕虛無能一云山谷芍藥花單瓣類杓形故名芍藥
南芍藥亦有齊者兩頭尖者多切片肉極堅實西芍藥亦有尖者兩頭齊者多切片肉有花文凡用惟南為勝
赤芍藥
八月采根
本草蒙筌云赤芍藥色應南方能瀉能散生用正宜利小便去熱消癰腫破積堅主火盛眼疼要藥
别錄曰酸微寒有小毒氣薄味厚可升可降陰中之陽入手足太陰行經藥入肝脾血分
雷丸為之使惡石斛芒硝畏消石鼈甲小薊反藜蘆
博濟方治五淋赤芍藥一兩檳榔一箇麵煨為末每服一錢水一盞煎七分空心服
古今錄騐治咯血衂血白芍藥一兩犀角末二錢半為末新水服一錢匕血止為限
芍藥凡婦人產後諸病切忌煎嘗因其酸寒恐伐生發之性故也儻不得已要用桂酒漬炒少加血虛寒人亦禁莫服冬月減芍藥以避中寒此經言可□矣
子／雜家／兩京遺編／文心雕龍　梁‧劉勰／卷十／物色第四十六(P.1-1)..[明萬曆胡維新輯刊]
文心雕龍卷之十
物色第四十六
春秋代序隂陽慘舒物色之動心亦摇焉蓋陽氣萌而玄駒歩隂律凝而丹鳥羞微蟲猶入感四時之動物深矣若夫珪璋挺其惠心英華秀其清氣物色相召人誰獲安是以獻嵗彂春悅豫之情暢滔滔孟夏鬰陶之心凝天髙氣清隂沈之志逺霰雪無埌矝肅之慮深嵗有其物物有其容情以物遷辭以情
【圖】
彂一葉且迎意蟲聲有足引心况清風與明月同夜白日與春林共朝哉是以詩人感物聮類不竆流連萬象之際沈吟視聼之區寫氣圗貌既隨物以宛轉屬采附聲亦與心而徘徊故灼灼状桃花之鮮依依盡楊栁之貌杲杲為出日之容瀌瀌擬雨雪之状喈喈逐黄鳥之聲喓喓學草蟲之韻皎日嘒星一言竆理參差沃若兩字連形並以少緫多情貌無遺矣雖復思經千載将何易奪及離騷
【圖】
代興觸而長物貌難盡故重沓舒状於是嵯峨之類聚葳蕤之群積矣及長鄉之徒詭勢瓌聲模山範水字必魚貫所謂詩人麗則而約言辭人麗滛而繁句也至如雅詠棠華黃白騷述秋蘭緑葉紫莖凡摛表五色貴在時見若青黃屢出則繁而不珍自近代以来文貴則似窺情風景之上鎖貌草木之中吟詠所發志惟深逺體物為妙功在宻附故巧言切状如印之印泥不加雕削而曲寫
【圖】
毫芥故能瞻言而見貌印字而知時也然物有恒姿而思無定檢率爾造極精思愈踈且詩騷所摽並據要害故後進銳筆怯於爭鋒莫不因方以借巧即勢以會善於適要則雖舊彌新矣是以四序紛廽而入興貴閑物色雖繁而折辭尚簡使味飄飄而輕舉情曄曄而更新古來辭人異代接武莫不參伍以相變因革以為功物色盡而情有餘者曉會通也若乃山林壤實文思之奥府畧
【圖】
語則闕詳說則繁然屈平所以能洞監風騷之情者抑亦江山之助也
子／雜家／說郛／卷二十　浩然齋意抄等／讀書愚見／作文之法(P.25-1)..[上海涵芬樓排印本]
作文之法　文章本無說風行水上繁星麗天第一說也回旋曲折開合收縱千變萬化俱要自然與天地萬物相似六經上文章法度極多今姑以詩三百篇一兩字言之便見與天地萬物相似處黍離之詩其一曰彼黍離離彼稷之苗其二曰彼黍離離彼稷之穗其三曰彼黍離離彼稷之實自苗而穗自穗而實誦此詩者
一黍之生毓成熟可見矣庭燎之詩其一曰夜如何其夜未央其二曰夜如何其夜未艾其三曰夜如何其夜鄉晨誦此詩者一夜之漏刻疾徐可聞矣由淺而深作文最妙若夫感動之情箴規之意與文章法度節奏一步進一步多少涵畜讀之令人神悚如桃夭之詩句法又變其一曰灼灼其華其二曰有蕡其實其三曰其葉蓁蓁字眼上皆有造化作詩者尤不可不知
集／小說／新鐫全像通俗演義隋煬帝艷史／卷五／第二十一回　　狄去邪入深穴　　皇甫君擊大鼠(P.1019)
卻說狄去邪正在後營查點糧米，忽見麻叔謀來請，忙換了公服，隨著左右來見。不多時，到了前營。麻叔謀將狄去邪上下一看，果然生得像一個好漢。怎見得？但見：
八尺身長，十圍腰大。雙眸中灼灼生光，滿面上堂堂吐氣。天生成骯骯髒髒之骨相，自煉
就磊磊落落之胸襟。不學書而學劍，愛談俠而談兵。血可瀝，頭可斷，咸知有慕義之心；虎可暴，河可憑，盡道有包身之膽。真是，萬人必往吾何懼？報到睚眦誰敢當？
集／小說／三遂平妖傳／第二十八回　莫坡寺瘸師入佛肚　任吳張夢授聖姑姑(P.264)
正說之間，忽見前面一點明亮。吳三郎：「這裏原來有路！」又行幾步看時，見一座石門參差，門縫裏射出一路亮來。張屠向前，用手推開石門，注目定睛只一看，叫道：「好！這裏山清水綠，樹密花繁，好一個所在！」吳三郎道：「誰知莫坡寺佛裏有此景致！」任遷道：「又無人煙，何處可歸？」張屠道：「不妨，既有路，必有人煙。我們且行。」又行二三里路程，見一所莊院。但見：
名花灼灼，嫩竹青青。冷冷溪水照人清，陣陣春風迎面暖。茆齋寂靜，銜泥燕子翻風，院宇蕭，弄舌流鶯穿日。騎犢黃頭稚子，吹來短笛無腔；荷鋤黑體耕夫，唱出長歌有韻。羸羸瘦犬，隔籬亂吠行人；兩兩山禽，藏古木聲催過客。
張屠道：「待我叫這個莊院。」當時，張屠來叫道：「我們是過往客人，迷蹤失路的！」只聽得裏面應道：「來也！來也！」門開處，走出一個婆婆來。三個和婆婆廝叫了。婆婆還了禮，問道：「你三位是那裏來的？」張屠道：「我三個是城中人，迷路到此。一來問路，二來問莊中有飯食買些呢？」婆婆道：「我是村莊人家，如何有飯食得賣。若過往客人到此，便吃一頓飯何妨。你們隨我入來。」三個隨婆婆直到草廳上，木凳子上坐定。婆婆掇張桌子，放在三個面前道：「我看你們肚內飢了，一面安排飯食你們吃。你們若吃得酒時，一家先吃碗酒。」三個道：「恁地感謝莊主！」婆婆進裏面，不多時，拿出了一壺酒，安了三隻碗。香噴噴地托出盤鹿肉來，斟上三碗酒。婆婆道：「不比你們城
中酒好，這裏酒是杜醞的，只好當茶！」三個因趕瘸師走得又饑又渴，不曾吃得點心，聞了肉香，三個道：「好吃！」一人吃了兩碗酒。婆婆搬出飯來，三個都吃飽了。三個道：「感謝莊主，依例納錢。」婆婆道：「些少酒飯，如何要錢！」一面收拾傢伙入去。三人正要謝別婆婆，求他指引出路，只見莊門外一個人走入來。
集／小說／三國演義／第八十一回　急兄讎張飛遇害　雪弟恨先主興兵(P.501)
震星夜到了青城，令鄉人引入山谷深處，遙望仙莊，清雲隱隱，瑞氣非凡。忽見一小童來迎曰：『來者莫非陳孝起乎？』震大驚曰：『仙童如何知我姓字？』童子曰：『吾師昨夜有言：『今日必有皇帝詔命至；使者必是陳孝起。』震曰：『真神仙也！人言信不誣矣！』遂與小童同入仙莊，拜見李意，宣天子詔命。李意推老不行。震曰：『天子急欲見仙翁一面，幸勿吝鶴駕。』
再三敦請，李意方行，既至御營，入見先主。先主見李意鶴髮童顏，碧眼方瞳，灼灼有光，身如古柏之狀，知是異人，優禮相待。李意曰：『老夫乃荒山村叟，無學無識。辱陛下宣召，不佑有何見諭？』先主曰：『朕與關、張二弟結生死之交，三十餘年矣。今二弟被害，親統大軍報讎，未知休咎如何。久聞仙翁通曉玄機，望乞賜教。』李意曰：『此乃天數，非老夫所知也。』
集／小說／型世言／卷之十／第四十回　　陳御史錯認仙姑　張真人立辨猴詐(P.640)
命下出京，記得聖姑曾有言要他出差時相見，便順路來見聖姑，送些京絹、息香之類。那聖姑越齊整：
肌同白雪雪爭白，　　髮映紅顏顏更紅。
疑是西池老王母，　　乘風飛落白雲中。
相見之時，那聖姑抓耳撓腮，十分歡喜，道：「陳大人，我當日預知你有這一差，約你相會。不意大人能不失信。」一個出差的御史，那有個不奉承的？欽仰樓大開筵席，自己不敢陪，是聖姑奉陪。聖姑道：「大人巡按江西，龍虎山張天師也是你轄下，你說也沒個不依。嘗見如今這干念佛的老婦人，
他衣服上都去討一顆三寶印，我想這些不過是和尚胡說的，當得甚麼？聞道天師府裡有一顆玉印，他這個說是個至寶，搭在衣服上須是不同。我年老常多驚恐，要得他這顆印鎮壓。只是大人去說，他不敢不依。怕是大人忘了。」陳御史道：「既蒙見託，自必印來。」聖姑道：「大人千萬要他玉印。若尋常符籙上邊的，也沒帳。」陳代巡道：「我聞得大凡差在江西的，張真人都把符籙作人事。我如今待行事畢，親往拜他，他用印便了。」聖姑道：「若得大人如此用心，我不勝感激。」自去取出一個白綾手帕來：
瑩然雪色映朝暾，　　機杼應教出帝孫。
組鳳翩翩疑欲舞，　　綴花灼灼似將翻。
好個手帕，雙手遞與陳御史道：「只在這帕上求他一粒印。」陳御史將來收了。辭別到家，擇日赴任。
叢書／紀錄彙編／震澤長語摘抄／仙釋(P.23-1)..[明萬暦沈節甫輯陽羨陳于廷刊本]
仙釋
世有恍惚不可知者三鬼神也神仙也善惡之報應也若神仙者謂之有則平生未之見謂之無則古今所傳奇踪異跡不可勝紀　國初周顛仙張鐵冠張三丰灼灼在人耳目顛仙之事　太祖親立碑於廬山入火不爇入水不濡不可誣也三丰則太宗命胡忠安㫄求者數年又有冷啟敬者傳聞頗不經余不敢信今見其仙奕圖三丰題識則其事不可謂無也因識之
叢書／紀錄彙編／餘冬序錄摘抄／卷三(P.1-1)..[明萬暦沈節甫輯陽羨陳于廷刊本]
儒先從祀孔廟起唐太宗朝唐以左丘明等二十二人代用其書垂於國冑故於太學祀之卜子夏自聖門高第此不假論左丘明公羊高榖梁赤有傳經之功非後世可擬若高堂生而下一十八人其所述作不越掇輯篇章訓詁文義而已而俱在侑食之席葢當時之所取者在是故漢有醇儒如董仲舒而不及焉子書儒家有公孫尼子者漢志以為七十子之弟子隋志以為孔子弟子史記云樂記公孫尼子次撰李善文選註載沈約云樂記取
公孫尼子馬總意林引劉瓛曰緇衣公孫尼子所作也公孫尼子葢不啻公榖比而親受業於孔子之門人其言可補六藝之文非有功於聖經者邪唐宋後來封爵俱不及者失之於不詳考耳公孫尼子見於信史諸書灼灼如此樂記緇衣之出其手無疑於此復疑將以誰信哉戴聖之徒其相去也遠矣忽立言之人弗祀而祀諸傳録訓解其言之人事理不倒置乎然則公孫尼子在今日右文之朝不可以不祀也或曰唐宋時已失議而今驟舉之殆非所宜春聞有其舉之莫敢廢之語矣未
聞缺典之不可舉也董仲舒至我　太祖高皇帝朝加封從祀　英宗皇帝朝胡安國蔡沉真德秀吳澄之祀旋舉焉　祖宗於漢宋儒者且拳拳如此則懸亶公孫尼子之封祀行於今日闡幽𤼵潜以詔天下後世豈非　聖朝一盛事哉
叢書／寶顏堂秘笈／續集：脉望／卷一(P.1-1)..[明萬曆繡水沈氏尚白齋刻本]
了明篇云一顆明珠纔運動光輝閃灼兩眉間
○氣入丹田火自生眉毛灼灼電光明
○夜深獨坐燒丹處萬顆明星帳頂頭
叢書／寶顏堂秘笈／廣集：學圃雜疏／花疏(P.1-1)..[明萬曆繡水沈氏尚白齋刻本]
紫薇有四種紅紫淡紅白紫却是正色閩花物物勝蘓杭獨紫薇作淡紅色最醜本野花種也白薇近來有之示異可耳殊無足貴臭梧桐者吾地野生花色淡人無植之者淮楊間成大樹花微者縉紳家植之中庭或云後庭花也獨閩中此花紅鮮異常能開百日亦名百日紅花作長鬚亦與吾地臭梧桐不同園林中植之灼灼
【圖】
出矮墻上至生深澗中淸泉白石斐臺奪目每欲携子歸種種未得後當問閩人取種永嘉人謂之丁香花
叢書／寶顏堂秘笈／普集：震澤長語／卷下／仙釋(P.27-1)..[明萬曆繡水沈氏尚白齋刻本]
仙釋
世有恍惚不可知者三鬼神也神仙也善惡之報應也若神仙者謂之有則平生未之見謂之無則古今所傳竒踪異跡不可勝紀　國初周顚仙張鐵冠張三丰灼灼在人耳目顚仙之事
太祖親立碑於廬山入火不爇入水不濡不可誣也三丰則
太宗命胡忠安旁求者數年又有冷啟敬者傳聞頗不經余不敢信今見其仙奕圖三丰題識則其事不
【圖】
可謂無也因識之
叢書／天都閣藏書／詞品／卷一／沈約六憶辭(P.4-1)..[明天啓程好之校刊本]
沈約六憶辭
沈約六憶辭其一云、憶來時。灼灼上堦墀。勤勤敘離別。慊慊道相思。相看常不足。相見乃忘譏。其二云、憶坐時。黯黯羅帳前。或歌四五曲。或弄兩三弦。笑時應莫比。嗔時更可憐。其三云、憶眠時。人眠强未眠。解羅不待勸、就枕更須牽。復恐傍人見。嬌羞在燭前。逸其三首、
叢書／天都閣藏書／雜評..[明天啓程好之校刊本]
唐之人馬。韓幹固灼灼矣。人不如周昉。馬不如曹霸陳閎也。宋花鳥最著者。黃筌父子。然遠不如徐
【圖】
熈也。虎最著者包鼎。然遠不如趙邈卓也。
叢書／正誼堂全書／胡敬齋先生全集／卷之一　書／定親書(P.34-1)..[清康熙張伯行編同治左宗棠增刊本]
定親書
禮重大婚所以正人倫之首配求貞淑是將謹德敎之端仰喬木遺風托𢇁蘿新好況令嗣俊宣位下孫女早閑姆訓楷儀雍肅於閨門而舍弟居仁房下姪男麤學儒書德業未成於庠序不愧匪偶妄意高門伏沐姻仁已垂謙允雝雝鳴雁尚期禮制以無愆灼灼其華更冀室家而有善敢用不腆之幣以將衷寸之誠寅畏不勝敷宣罔旣
叢書／知不足齋叢書／浦陽人物記／卷之上／孝友篇／鄭綺(P.8-1)..[清乾隆鮑廷博校刊本]
鄭綺字宗文白麟二十一世孫也其先居滎陽凝道遷歙自牖遷睦淮遷浦陽今為浦陽感德人淮綺之祖也綺通春秋穀梁學撰合經論數萬言事父母孝父照以非罪繫獄當入死綺上疏郡守錢端禮請以身代端禮
【圖】
察之白其誣母張病風攣綺保持若嬰兒但適厠必抱就之三十年不懈綺生聞聞生運運生政政生德珪德璋至元中仇家傾德璋以死罪將械送揚州德珪毅然代其行德璋泣隨之爭欲赴吏德珪竟以詭計先死之德珪生文嗣凡同居六世歴二百年咸如綺在時至大二年秋九月鄉老黃汝霖等言於縣縣上其事廉訪使加審按焉文達中書禮部四年春二月准式旌表門閭文嗣生鑑鑑生渭渭生挻皆善守合數千指無異心者重紀至元元年冬十二月太常博士柳貫與鄉校羣士
【圖】
又上狀請如故事復其家從之初文嗣旣沒德璋子大和司家事嚴而有恩雖家庭中澟如公府子弟小有過頒白者猶鞭之每遇歲時大和坐堂上羣從子皆盛衣冠鴈行立左序下以次進拜跪奉觴上壽畢皆肅容拱手自右趍出足武相銜無敢參差者見者唶唶嗟歎謂有三代遺風雖石奮家亦有所不及名聞天下自大丞相及臺院名公卿多賦詩美其行部使者行縣以其孝友七郡或莫之先復書東浙第一家以褒寵之大和喜學禮不奉老子浮屠經像冠昬喪祭必稽古乃行子孫
【圖】
從化馴行孝謹不識廛市嬉戲事執親喪哀戚甚三年不御酒肉食貨田賦之屬各有所司無敢私凡出納雖絲毫事咸有文可覆浹日則會不公則監視發之諸子晝趍功入夜輒聚坐一室溫溫笑語至更餘始休雖多列顯仕不敢挾此有一毫自驕意諸媍唯事女紅不豫家政宗族里閭以恩懷之各有差內外極嚴輿臺通傳不敢越堂限家畜二馬一出則一為之不食人以為行義所感有家範二卷傳於世
贊曰史氏之言多有不足取信者濂少時嘗讀唐書世
【圖】
系表謂鄭白麟之後不傳私竊信之及觀司空圖滎陽記則曰白麟生師愼師愼生懷芬懷芬生鄑鄑生斌卿斌卿生唐靑州刺史庶庶生侍中徽徽生大理卿鄘鄘生鱐鱐生給事中謩謩生宣州觀察使囘又觀鄭燮生遂安譜則曰囘生宏宏生垣垣生倕倕生子襲子襲生扈扈生宋歙縣令凝道凝道生殿中侍御史自牖自牖生祕閣較理安仁安仁生淮淮生照照生綺卽傳之所書者也其承傳次第灼灼可信如此惡覩其所謂不傳者哉考徵不廣而欲以一人之見聞定百載之是非難
【圖】
矣
叢書／知不足齋叢書／全唐詩逸／卷之中／陸翬　春日(P.5-2)..[清乾隆鮑廷博校刊本]
陸翬
春日
鶯歸樹頂繁聲轉雁去天邊細影斜雨拂靑靑行處草
【圖】
煙含灼灼望中花
句
三尺寒光冰在手一張弓勢月當心贈李都使　巖下光陰生戸牖㵎邊形勢入池臺松　孤帆影入江煙盡百舌聲流浦樹新送胡八弟
叢書２／歲時習俗資料彙編／日涉編／卷九／九月二／十日／詩(P.1103)..[明萬曆三十九年(1611)應城徐養量刊本]
詩
九日不出門十日見黃菊灼灼尚繁英美人無消息
昨日登高罷今朝更舉觴菊花何太苦遭此兩重陽
節去蜂愁蝶不知曉庭和露折殘枝自緣今日人心別未必秋香一夜衰
漢江天外東流去巴塞連山萬里秋節過重陽人病起一枝殘菊不勝愁
柳吳興近無消息張長公貧苦寂寥唯有角巾沽雨至手持殘菊向西招
晚雨秋陰酒乍醴感時心緒杳難平黃花冷落不
成艷紅葉飄揚帶鼓聲背世返能厭俗態偶緣猶未望多情自從霜鬢班班白不學安仁卻自驚
