子／宗教／道藏輯要／清雍正御製／御製儒家語錄序(P.5-1)..[清光緒丙午年(1906)成都二仙庵重刊本]
世宗憲皇帝御製和碩雍親王圓明居士語錄序儒
夫本妙明心大圓覺海非見聞知解所可通故無語言文字之可立然而古來大德於最上真乘灼示學人直言無隱於無法可說之中演無意之言句超情絕解直指自心了了可知昭昭不昧使聽者音前薦取性地承當苟非神悟於幾先則必滯情於句下非若秀才訓詁法師言詮錄道德仁藝之文能言鸚䳇說夢幻泡影之論依樣葫蘆此事惟證乃知非自不悟滔滔法海上上真機隔閡絲毫暌違萬里一音演出徹底分明一字纔成大千透露真金鑛內必無點銅大火叢中𡧾容滴水程途階級厯厯若繪諸圖真偽正邪灼灼自呈於鏡羣蒙易惑明眼無
花蓋雨入草心自分甘苦水歸器內各現方圓旣具正觀難逃神聽朕於此事曾著參詳藩邸淸閑化城游厯有向無方便中曲伸請問亦於絕思維處俯狥來機豈曰梯航不無漏逗今乃選編數帙垂示來茲於所採大善知識語錄之後亦附刊焉朕昔者雖復時談妙旨實未編閱羣言任性卷舒隨緣出沒實由杜撰非法經文近始披空裡之遺文剖塵中之積卷欲使焦枯栗棘新刺重生陳爛葛藤靈花再發今見昔人之語與朕之所言多不約而暗符無心而自合圓音如是不禁啞然此足表千年而異口同聲非有意一字之雷同勦說也朕今位居元后豈慕作家居士之虛名蓋旣親履道場宜宣大覺法王之正令欲
人信知祖印親傳實有據本來具足言思絕處非虛說道理昭然非有而非空不出而不入妙性不遠明覺非遙朕實本一性之圓通作五般之實語唯此一事餘二非真古德之所顯承當來之所默印是以序而傳之不惜重添一番話墮非曰朕之言句可與從上大善知識比肩也觀者切莫哂焉
子／宗教／道藏輯要／角集／四　元始无量度人上品妙經　卷16至20／卷十九／元始洞玄靈寶本章／諸天上帝及至靈真王隱祕之音／三界之上飛空之中真王歌音(P.57-1)..[清光緒丙午年(1906)成都二仙庵重刊本]
第一十方聖境飛空之音
玄光赤運　　　　大梵無名　　　　飛境飄飄
化闕九門　　　　玉城盤囘　　　　碧落敷明
旋臺萬劫　　　　音華燿文　　　　中有大聖
龍衣虎裳　　　　首建紫宸　　　　腰帶金璫
持握四境　　　　化土中方　　　　爾能長齋
鍊度文昌　　　　蕩穢紫戶　　　　納真絳房
二神擲火　　　　元一揚光　　　　見我真形
出沒低昂　　　　粲粲存工　　　　灼灼在傍
乘神以遊　　　　綠室朱窓　　　　我道杳密
心合靈鄉
子／宗教／道藏輯要／亢集／三　元始无量度人上品妙經　卷46至50／卷四十六／元始洞玄靈寶本章／諸天上帝及神霄真王隱祕之音／三界之上飛空之中真王歌音(P.12-1)..[清光緒丙午年(1906)成都二仙庵重刊本]
第二禳解火難焚爇之章
火官察惡　　　　領典南司　　　　大星熒熒
老人赤衣　　　　臂弓鶉首　　　　乘駕辟非
萬物賴功　　　　流火玉池　　　　天機御省
六門景煇　　　　下官竊政　　　　亂行誅夷
中夜忽起　　　　疾風交馳　　　　碧煙如龍
烈爓橫施　　　　萬丈灼灼　　　　聲侔隱雷
驚呼垣奔　　　　迷不出帷　　　　肉潰脂流
殤鬼急追　　　　斷髻焦髮　　　　氣逐餘灰
魂遊冥冥　　　　猛火離離　　　　脫有來饗
惡鬼齅之　　　　渴不得飲　　　　困不獲栖
僊聖在天　　　　孰謂使知　　　　天官按行
執凶糾非　　　　玉符制火　　　　鬼道莫違
帝君有命　　　　普獲純禧　　　　生民晏安
不涉傾危
子／宗教／道藏輯要／亢集／五　元始无量度人上品妙經　卷56至61／卷五十七／解釋幽牢品(P.17-1)..[清光緒丙午年(1906)成都二仙庵重刊本]
道言是時元始天尊說經一遍東方無極無量品大慈九氣救苦天君無鞅之眾浮空而至說經二遍南方無極無量品大智三氣赦罪天君無鞅之眾浮空而至說經三遍西方無極無量品大明七氣執法天君無鞅之眾浮空而至說經四遍北方無極無量品大惠一氣息苦天君無鞅之眾浮空而至說經五遍東北無極無量品大悲梵氣破獄天君無鞅之眾浮空而至說經六遍東南無極無量品除過梵氣九幽天君無鞅之眾浮空而至說經七遍西南無極無量品大心梵氣拔罪天君無鞅之眾浮空而至說經八遍西北無極無量品大仁梵氣玉匱天君
無鞅之眾浮空而至說經九遍上方無極無量品普濟一十二氣萬福天君無鞅之眾浮空而至說經十遍下方無極無量品不動五氣玄母天君無鞅之眾浮空而至十遍周竟十方無極天真大神無量天君一時同至一國男女傾心歸仰咸荷慈恩下逮淪亡俱霑聖澤感嘆之聲響動幽夜鳥獸悲嘷人鬼悵惋來者有如沙塵飄委嚮風傾注於是元始徧視羣生彈指微笑金口發光光如皎月上極無上剛風頂際下極水輪泉曲九漏無底陰谷無不照見一一光中皆現三界眾生善惡命根宿報新緣互相酬對業果自明心目同證此光旋行暈成五色下覆人間上接天境運如輕車灼灼圓象逡巡九道狀如日出東蒙
十方同色去地五丈炯□停空元始登引天真大神上聖高尊妙行真人十方無極救□天君至真大神無鞅數眾俱入九色圓象之中天人仰看惟□拂拂從圓光中入旣入光中不知所在國人廓散境宇如初元始卽於九色圓象之中說經都竟眾真監度以授於我當此之時喜慶難言法事粗悉諸天復位倐歘之間寂無遺響是時天人遇值經法普得濟度解釋幽牢無有橫傷傾土歸仰幽顯披心不怨不憎不執不滯不著不愛不害不欺不𡨚不爭言必諧理口有和聲齊同慈愛異骨成親國安民豐欣樂太平經始出教一國以道預有至心宗奉禮敬皆得度世
子／宗教／道藏輯要／房集／四　靈寶天尊所說經一／太上洞玄靈寶天尊說救苦妙經／周凖序(P.1-1)..[清光緒丙午年(1906)成都二仙庵重刊本]
空中何灼灼名曰泥丸仙
空彼萬法而妙用在中故曰空中內景煥爛返視獨見故曰何灼灼泥丸在兩眉間直入三寸為腦血之瓊房魂精之玉室百靈之命宅津液之山源一名上一赤子乃形軀之上神故曰泥丸仙
子／宗教／道藏輯要／心集／一　太上道德解經　八洞仙祖合注／儉武章第三十(P.33-2)..[清光緒丙午年(1906)成都二仙庵重刊本]
物壯則老心為物移是謂不道性為心蔽不道早已永失真道
又曰善者用果而不尚強夫何以故蓋恃強則逞壯逞壯則易折大過之上六大壯之上六其明鑑也譬如物之發露太過精華難要於久灼灼之華早發者則必先萎此物壯之未有不老者也苟或只知強壯之足憑而不知老敗之將至則是昧乎盈虛消息之道矣是之謂不道不道之念其不可不早已也夫已止也息也
子／宗教／道藏輯要／心集／三　太上道德寶章翼卷上／湻風章第十七(P.27-2)..[清光緒丙午年(1906)成都二仙庵重刊本]
湻風章第十七
太上心之精神是謂之聖下知有之萬物皆有此理其次親之譽之有物生天地無名本寂寥○可親可譽便不自然其次畏之百姓日用而不知也○知其畏敬其次侮之寂然不動感而遂通
○全無忌憚信不足不知有此理只為太分明有不信平常心是道不用生分別○前行後必隨猶其貴言尚何言哉功成事遂此理素存此心素有百姓皆謂我自然圓陀陀光灼灼淨躶躶赤灑灑
子／宗教／道藏輯要／尾集／五　猶龍傳／大唐聖祖下(P.63-2)..[清光緒丙午年(1906)成都二仙庵重刊本]
大唐聖祖下
十三載甲午正月八日混元現太淸宮乘紫炁召學士李琪與語告國祚延昌有白鶴彩雲之瑞來於朝廷二月癸酉帝朝太淸宮又上混元尊號為大聖祖高上大道金闕混元天皇大帝五聖各加諡號帝加開元天地大寶聖文神武證道孝德皇帝大赦天下十載帝幸蜀混元現於漢中郡三泉黑水之側帝禮謁遂命刻石像真容於所現之處又於利州益昌縣嶺上見混元騎白衞而過示收祿山之兆詔封其山號白衞嶺於現處置自然觀三泉現處在望秦驛南六里肅宗至德二載丁酉三月十八日混元現於通化郡雲龍巖初因郡人為國祈福建大齋
會十八日忽有烟霧異香氤氳不散至辰時漸漸開霽神光照天因見混元真像立於山前自地接天通身白衣左手垂下右手執五明之扇儀相炳然眾盡瞻禮其山雖高亦不及肘良久乃隱遂具奏內出圖本太上皇製讚并序編付史臣仍示天下序曰我大聖祖誕敷眾妙光宅上淸貽厥孫謀屢彰幽贊今載三月十八日復現於通化郡雲龍巖晝現殊相空浮瑞色七曜五光之服玉童金媛之儀道釋人天作禮瞻奉昔真告傳於羊角寶祚無疆今宸儀炳於龍巖妖氛將殄豈惟厯代師授前王得一斯乃宗社降祥後昆惟萬申命藻繪示諸郡國若對陽寥之宇如臨太極之庭讚曰猗我烈祖闡教乘時理身理國曰希
曰夷上開仙洞俯視靈姿昭融至道叶贊無為巖谷增麗丹靑罔遺神光灼灼淑景遲遲當朝稱慶列郡來思福祚流衍千齡在茲是嵗六月二十六日壬寅宣下乾元二年己亥帝夜夢二靑童導從至一宮闕謁見混元衣雲霞之衣冠九鳳之冠坐方席寶葢凭玉几執白拂侍衞真人玉女神仙童子五天力士羅列極眾帝衣絳衣秉珪立侍於混元之後遊涉山海經厯甚遠帝一一潛記又見混元髩髮皆黑及明宣下兩街訪諸瑞像於務本坊光天觀聖祖院果有黑髭老君之像圖寫以進帝見大悅一如夢中所覩乃出帝真容令侍立於混元之後仍頒示天下普令供養代宗初於楚州安宜縣獲八寶因改安宜縣為寶
應縣勅於所獲處造寶應觀遂改元為寶應元年大赦天下德宗貞元十年混元潛使金母累降於果州金泉山授鍊炁之術付女冠謝自然修習功成以其年十月十六日白日上昇後三月乃歸謂刺史李堅曰天上有玉堂最高老君居焉壁上皆題神仙之名注腳下云在人間或為帝王或為宰輔神仙入謁老君皆四拜焉自然言訖遂卻昇天敬宗寶厯二年丙午正月有事於南郊恭謝太淸宮御駕將至長安縣主簿鄭翦忽見老君衣白衣容狀異常謂翦曰當此有眢井可速實之不然禍在不測翦驚惶顧其地已微陷遂併力實之因失老君所在駕至具以聞百官稱賀詔兵部侍郎韋處厚撰碑起居郎柳公權書立
於實井之側乃編付史官其年十二月十八日柳公權書碑忽有勁風颯然而作迴旋不已乃見混元著紫衣金冠金履立於白蓮花之上右手執五明扇左手垂下空中光明如金色權與鐫碑人瞻覩良久因以物畫地記形像及畫畢混元忽以扇指空中流光四散騰虛而去眾皆側身仰視漸遠小沒於雲中遂上聞詔編事跡入碑文宗開成二年丁巳五月中書舍人高元裕為閬州刺史於州北八九里嘉陵江上小山之前忽見崖壁間光彩有異近而觀之石上有自然石文成老君真像眉髮衣冠巾履服飾無不周備旁有一人寬衣大袖持爐薦香後一人童子雙髻高束謹若聽命皆非人力圖繪鐫刻所及元裕每有
祈禱卽紫炁上浮又有靈泉自湧士民請福無不驗遂刻石建宇以旌其瑞乃畫圖進呈乞編入史詔可武宗會昌元年勅以二月十五日大聖祖降誕之日為降聖節仍令兩京及天下諸州府設齋行道作樂賜大酺三日軍期急速亦不在此限永為常式懿宗咸通十年己丑九月十日徐州逆寇龎勛領徒黨三千餘人寇亳州太淸宮其日宮北百姓三百餘人見老君自宮中乘空而南須臾黑霧遍南川中羣賊迷路自相殺戮龎勛溺水而死汴州節度使太淸宮使李蔚具以聞詔曰我國家系承混元教遵淸靜苦縣舊里聖祖故鄉宮宇具嚴廟貌斯設昨者餘妖奔突縱火焚燒陰霧覆閉於晴空狂寇顛迷於道路散逸
原野遂至夷平緬維元功申茲靈貺內出靑辭又委李蔚虔申告謝布示中外仍付史官十三年壬辰三月台州刺史姚鵠奏於天台山修老君殿於其地穿獲石函得冊文以進詔曰上天降祉厚地呈祥爰有白簡靈書出於混元寶殿告國祚延洪之兆示坤珍啟迪之符顧此殊休宜為上瑞宣付史館頒示四方廣明二年辛丑三月河中節度使王重榮奏據晉州申龍角山慶唐觀老君殿側柏木上瑞葛枯死重生先是武德中混元應現後於二木間立殿宇逾年柏木上忽自生葛蔓長十餘丈榮茂於常而後齊王奪嫡此蔓枯死旬月之後自其末靑翠再生齊王遂敗後至中宗復位安史叛逆朱泚謀亂皆忽枯落久而
復生廣明元年黃巢犯關其年秋葛蔓枯死二年春枝葉重茂又於傍木上別生一枝旬日之中長五十餘尺相對繁茂有異於常奏詔褒美編付史官其前後祥異皆有詔勅蓋美乎葛藟慶其孫謀瓜瓞昭其遠祚混元流貺奕葉無窮者也僖宗駐蹕西蜀中和二年八月甲辰進到帝令宣示內外三月壬辰亳州刺史潘稠差道士馬含章孫栖梧等奏太淸宮自乾甯四年已後累有逆寇侵犯真源少或逾千多或數萬皆窺伺淸宮欲為焚刼或來攻城邑或旁犯縣城老君皆密垂神化忽起以濃雲或驅以陰風或擊以雷雹率皆顛沛尋至敗亡靈貺益彰神功罔測尋詔昇真源縣為畿縣仍內出靑詞修崇告謝帝卽稽首
東拜八月十二日勅亳州太淸宮是混元降聖之里名高道祖福廕皇基九龍之瑞井涵空一鹿之仙蹤在木累代之祺祥可紀近年之感應尤彰所宜嚴盛於福庭安可荒凉於靜宇潘稠能施善政久染真風廣出俸錢備修宮觀垣墉棟桷無不精新像設丹靑彌加煥麗觀圖考事深可慰嘉其住宮威儀道士吳重元可賜紫仍號凝真先生道士馬含章孫栖梧並賜紫潘稠加金紫光祿大夫工部尚書餘並如故其年八月二十九日戊辰夜宗室李特立與道士李無為於成都府靑羊肆元中觀混元降生舊地設醮祈真忽見紅光如彈丸許漸漸明大出於殿基東南竹林中跳躑入殿西梅窠下遂穿地三尺許得寶塼一
口長一尺一寸五分闊七寸四分一邊厚一寸三分有花文一邊厚一寸八分重一十二斤有古篆六字各方二寸深三分鐫刻瑩潔迨非人工文曰太上平中和災九月庚辰西川節度使侍中陳敬瑄奏曰皇帝陛下稽古順天膺圖撫運凝懷至道屬想大同是用省方以明罪已深仁旁達於下土至德昇聞於上天符讖允臻祺祥間出降太上維恃之命靖中和寇孽之災迺示明文爰形古篆足表祅氛卽殄聖祚無疆克知收復之期便是淸甯之日卽宣示百官中書侍郎平章事韋昭度戶部侍郎平章事蕭遘門下侍郎平章事鄭畋御史中丞張瀆宗正卿嗣曹王龜年表賀曰伏以萑□嘯聚車駕省方天災流行國家代
有陛下降成湯罪己之詔驗王者有征之師顧凶妖卽當殄滅淸平旣彰於兆朕幽贊爰覩其秘文赤雀銜書貺豈同於太上玄龜負卦慶難比於平災况因宗室災詔之辰仍有祥光跳躑之瑞其為感現可謂丁甯又樞密使李順融十軍十二衞都指揮使田令孜表賀曰今者又有維城來於仙觀至誠纔發嘉兆俄呈現此時在地之赤光是昔日度關之紫炁及穿積土果獲古文驗逸勢於龍蛇卽知平其梟獍來於中邃理頗昭明旣太上今與平災知中和永昌寶祚所現全因聖祖掘得又自皇枝捧此靈蹤可明天意且混元聖祖每逢多難皆有殊祥唯彼明驗備書正史昔於丹鳳門上告田同秀與天寶復國之期今又
靑羊肆中示李特立以陛下還宮之慶天下莫不幸甚乞付史館詔可十五日李特立授太子校書李無為賜紫仍各賜縑帛二百疋二十一日又詔曰太上混元大帝與弟子文始先生講真經於樓觀之臺約後會於靑羊之肆便乘雲駕俱入流沙仙記傳聞地圖標載自周昭至於此日厯數約二千餘年景象寂寥基蹤牢落今因巡幸靈貺昭彰殊光跳躍於庭前靈篆申明於林下塼含古色字驗休祥中和之災害欲平厚地之靈符乃現足表圓穹降祐聖祖垂休將殲大盗之兵戈永耀中興之事業須傳簡冊兼示寰區已付史官備令編錄仍模勒文字告示諸道及軍前其觀可改號為靑羊宮仍置殿堂屋宇側近屬觀
田地約有兩頃已來散屬黎甿多植葱蒜淸虛之地難使薰蒸已賜錢三百貫便令收贖仍給公驗永歸淨廬宗子特立已加官道士李無為已賜紫所宜昇獎用荷慶靈敬瑄位冠公台風行郡國効節於延洪之代修心於道德之鄉遂令境內銷兵地中呈寶其為休美倍可嘉稱十月七日勅高品郭遵泰監建靑羊宮土木工用並使內庫宣賜自獲靈瑞之後至是月癸丑近屬羣寇相次擒戮旬月之內遂致清平駕幸靑羊宮頒賜有差李特立賜緋授龍州錄事參軍又下詔曰太上垂祥靑羊應現禮宜崇飾用答殊休諸道州府紫極宮宜委長吏量事修飾仍選有科儀道士祭醮是月乙卯奏收復京城有以見大道垂休
聖祖昭祐洪圖延永唐祚無疆者也又勅翰林學士承旨尚書兵部侍郎知制誥樂朋龜撰碑
子／宗教／道藏輯要／箕集／八　高上玉皇本行集經闡微／卷上／淸微天宮神通品第一／光照下方章第六(P.12-2)..[清光緒丙午年(1906)成都二仙庵重刊本]
箋釋
九天應元雷祖天尊曰惟　　皇上帝一十七光上天下地
莫不輝煌一時民物皆在　　帝鄉耳聞目覩靈異非常險夷一致道路皆香鳥含奇花獸舞天端玄歌玅樂一時發皇人間天上一掌平觀三田珠煥七寶為欄鏡光圓徹世界平安億人兆人　　帝賜寶丹各承　　帝澤就曰非難九光龍戲五色麟盤和氣所布發育胥殫自己心君保固須完然後契合　　上帝恩光自可乘雲上謁　　天皇莫負這種栽培恩長雷尊所示讀者參詳
正陽帝君曰　　上帝光明世界通人間盡在玄都中緬平一掌蠶叢陷景秀丹田玉樹紅鳳唱麟盤和氣應花飛樂奏道機融無量度人恩無盡光圓寶鏡與誰同
白祖仙師曰六合同春帝子家　　恩光煥朗被無涯欄開七寶弦須合芝呈三秀鼎生芽珊珊玉骨鈞天樂灼灼珠光滿路花莫謂塵凡隔天境分明分得　　帝光華
文昌帝君曰盡在堯天雨露中堯天舜日兩相融耕田鑿井民生遂摩義漸仁物性通擊壤歌中皆祝華卿雲爛處盡呼嵩中天泰運當前是拜舞八方格被同
孚佑帝君曰讀得　　尊經做得仙仙家景象倍生妍天光顯露民生泰　　帝德加臨壽算延但使三田芝結秀自然七寶路生烟玄都玅境高瞻處六合成家上下連
斗母天尊頌曰
六合三境　　本是一家　　文明照耀　　處處瓊霞
子／宗教／道藏輯要／斗集／三　九皇新經／卷上(P.1-1)..[清光緒丙午年(1906)成都二仙庵重刊本]
正氣充塞天地左右輔弻光如車輪精彩真貫斗口
正氣充塞一句乃足天罡語見此罡為七元護衞作七竅關頭其氣甚大不可藐視左右輔弻此說到擎羊陀羅為七元內外之隱光洞明此二星把持婆羅帝座上座二宮其光甚大旡不貫徹雷神皆為洞洞灼灼能見之者便可長生此精彩之光如何得見內在肝肺真竅通七竅處見外在我兩目車輪連真元處見若得此見一見必須先要鍊一鍊
子／宗教／道藏輯要／斗集／三　九皇新經／卷中(P.59-1)..[清光緒丙午年(1906)成都二仙庵重刊本]
經者數之體數者經之用經乃大道之大路數乃大道之坦途
此四句中　道君提一經字一數字正金丹之緊要先明白處明白此經數兩字則大道都穿了下手也易得手也不難縱任金丹子書說來說去支離煩解都不能說破此兩字呌
世上人不得真傳者怎樣修鍊吾為度盡凡夫之愿不能了只得將此二字說穿與人看經者雖在諸經典上有曰尊經有曰妙經有曰寶經其實不講出所以然之經怎見得是尊又是寶又是妙經也必以此經字為無字經方得見是先天第一點真經能救生能濟死能脫劫能證至真妙道纔算得這經的的有五千四十八一藏之數足來為一粒黍米又為一顆明珠圓陀陀赤灼灼活潑潑在造化窟裡含住只待真人搯指算得真見那紅光閃耀一口念來卽到我身中化成無邊法界現出三十三天諸位真仙菩薩此纔呌做是一部尊經寶經妙經也故道君以此經數二字而為體用指人以
大路坦途使合掌向西天去取真經者好往前進想世人只痴想見活佛不知活佛卽在目前故聖人云道不遠人人之為道而自遠也
子／宗教／道藏輯要／斗集／四　玄宗正旨等／浮黎金華祕訣真經／神室變化章第三(P.30-1)..[清光緒丙午年(1906)成都二仙庵重刊本]
神室變化章第三
室象雞子黃白一家上下兩釜中虛寸窩骨肉金玉開就瓊花五星攢會萬靈贊嘉神通廣溥感應無差
葛玄曰法象莫大乎天地天地者道中所生之一物耳天地
設位變化於中故神室以金母鑄就上釜象天下釜象地上下兩釜合成一軀如同雞子黃白混沌大衍之數五十有五其用四十有九中虛一竅惟許寸餘以象太極變化是為陰陽合德之符號為明堂又稱天心又曰祖土而為中黃燮理陰陽出入玄牝眾妙之門虛而能靈乃化生萬物之所也外以金鼎包裹神室關固嚴密防有不測之患內以胞胎產出神物光明赫奕能為萬物之靈俱得水火升降之氣透入二八空器物中玄烏皎兔一呼一吸魂魄凝和同聲相應同氣相求交以天精地髓激出雲龍風虎一顆明珠藏於九光寶苑之內萬象在其中矣此珠譬如北辰居其所而不動在於
黃室五星旋繞萬靈敬仰神通莫測開出芙蓉美金菊花求之者俱得遂意去病除災是乃無質生質化為金粟滿鼎金砂紅光灼灼人得此金砂服之昇入無上淸虛之境不為地水風火所拘超出陰陽易數之外卷舒造化移星易斗無施不可咦借爾胞胎養我形骸爾靈我聖跳出塵埃
子／宗教／道藏輯要／斗集／七　洞真太上太霄琅書／智慧要科／法服訣第八(P.35-2)..[清光緒丙午年(1906)成都二仙庵重刊本]
凡受經緡官皆巾單衣亦布裙褐山居出家悉鹿皮巾褐與麞鹿為羣不使野物驚異有德之士能化於人人獵在山感此有
德獻其所蓄所蓄者皮鹿者為勝勝以進德盡其敬心心敬可引不逆其意方使其來稍加開喻為其著之以慰其心非所苟用削落裸袒散髮玄溜亦可與龍螭為儔何必與麞鹿為侶但射獵之人多衣鹿皮亦欲不驚於獸此心與道本乖及其感悟知道可崇解衣表懷故宜為受先推讓之示以謙意微敘道科不妄受施受施為著唯善是修作其福田獎其感志非此之為不須皮服但著麄巾玄黃其色不欲灼灼光明指令變白不損乎綵所以桂汁染之香而易辯黃裳元吉本在可通諸經名法正綵並用其綵各專其事事未能專不得顯正是以挂迮黃不妨精能精專雖未著之彌感督懃能深入於神府上則轉炁成
妙服次則解褐被絳綃也
子／宗教／道藏輯要／虛集／十　葛仙翁肘後備急方一／卷之一／治卒心痛方第八(P.14-2)..[清光緒丙午年(1906)成都二仙庵重刊本]
又方取竈下熱灰篩去炭分以布囊貯令灼灼爾便更番以熨痛上冷更熬熱
子／宗教／道藏輯要／虛集／十　葛仙翁肘後備急方一／卷之一／治卒心腹煩滿方第十一(P.22-2)..[清光緒丙午年(1906)成都二仙庵重刊本]
治卒心腹煩滿方第十一
治卒心腹煩滿又胷脇痛欲死方以熱湯令灼灼爾漬手足復易祕方
子／宗教／道藏輯要／虛集／十　葛仙翁肘後備急方一／卷之二／治卒霍亂諸急方第十二(P.24-2)..[清光緒丙午年(1906)成都二仙庵重刊本]
治卒霍亂諸急方第十二
凡所以得霍亂者多起飲食或飲食生冷雜物以肥膩酒鱠而當風履濕薄衣露坐或夜臥失覆之所致
初得之便務令煖以炭火布其所臥下大熱減之又並蒸被絮若衣絮自苞冷易熱者亦可燒地令熱水沃敷薄布席臥其上厚覆之亦可作灼灼爾熱湯著甕中漬足令至膝并銅
器貯湯以著腹上衣藉之冷復易亦可以熨斗貯火著腹上如此而不淨者便急灸之但明案次第莫為亂炙須有其病乃隨病灸之未有病莫預灸灸之雖未卽愈要萬不復死矣莫以灸不卽愈而止灸霍亂艾丸若不大壯數亦不多本方言七壯為可四五十無不便火下得活服舊方用理中丸及厚朴大豆豉通脈半夏湯先輩所用藥皆難得今但疏良灸之法及單行數方用之有效不減於貴藥已死未久者猶可灸
若兩臂腳及胸脇轉筋
取鹽一升半水一斗煮令熱灼灼爾漬手足在胸脇者湯洗轉筋入腹中倒擔病人令頭在下腹中平乃止若極者手引陰陰縮必死猶在倒擔之可活耳
子／宗教／道藏輯要／虛集／十　葛仙翁肘後備急方一／卷之三／治中風諸急方第十九(P.61-1)..[清光緒丙午年(1906)成都二仙庵重刊本]
又方取朽木削之以水煮令濃熱灼灼爾以漬痛處效
子／宗教／道藏輯要／虛集／十　葛仙翁肘後備急方一／卷之三／治卒上氣咳嗽方第二十三(P.79-2)..[清光緒丙午年(1906)成都二仙庵重刊本]
治卒厥逆上氣又兩心脇下痛滿淹淹欲絕方溫湯令灼灼爾以漬兩足及兩手數易之也
子／宗教／道藏輯要／危集／三　銅符鐵劵　石函記／石函記／日月雌雄論(P.33-1)..[清光緒丙午年(1906)成都二仙庵重刊本]
日月雌雄論
夫南華日華至極至則極金闕神室圓明廣大浩刼無窮輪須彌兮無差曉夜霞散落兮處暗處明循環九十萬億日光之量行徤而布氣生靈日華天寶龍光照耀烈火霞明燄燄通靈通靈達聖恍朗飛魂魂飛精靈透體光明光圓九萬周匝金城月光之量陽洞之中空靑之林日也須神龍化中有金神月也金剛密跡紫霞日紅月黑合而成紫鬱鬱紫壽紫神霞映英生紫壽紫生霞英紫靈潛應而出紫真靑陽紫霞紫極至真至靈生生相續元始元晶元晶者乃英靈獨透元始者為萬寶之初先也傳萬氣之祖氣藏萬物之元氣氣本無質神運氣化上則經天下則緯地交躔如度合景如
梭一往一來南而復北日道南行萬物形消數極日迴北陸萬物潛應皆生黑赤二道交躔黃道運行南北人能觀天之道執天之行招攝龍晶虎飡霞餌須是玄門匠手能修金鼎調爕則以陰陽盜虛無自然成質虛無何有象逐何生幽陰隱兮內懷鉛德火燄動兮外陽舞空騰光八萬丈下臨神室無窮流霞駐景深入虛極之庭補助河車運入明堂正德寶華光滿五彩霞生霞生兮化靑靑之真土火動兮變灼灼之紅蓮慘陰無光兮真鉛沈黑舒陽現明兮真汞浮白潔白見寶兮可造黃金魂定魄凝兮片片霞新馬齒如霜兮水銀成粉能點死尸兮歸魂復醒其功莫測兮鬼神莫能窺其奧火數難明兮至聖莫能知其
用玄元妙化若有若無若有者真鉛而有象若無者火自於虛無離火虛化兮華化火華化全憑兮火化功孰能用兮無中化火丹砂就兮火化無中有火隨爻變無火逐無生丙辛之氣兮化真水能滋乙庚化真金丁壬之氣兮化真木能滋戊癸化真火甲己之氣兮化真土能生萬物為丹母父母傳胎列名九月行九道八道四圍黃道居中九道元年月行八道已周復行黃道為元年是曾祖子子孫孫子繼父乾道成男坤道女靑道氣出黃道東迅雷忽發昇靑空雷天大壯震東卯四陽應候榆華老凋零落葉亂紛紛斗轉星移魁在卯白道氣出黃道西鬱鬱金華生金雞金生西旺兌西酉薺麥何曾不衰朽四陰風地觀斜陽斗轉星移罡在酉赤道氣
出黃道南熒熒赫赫常炎炎正陽火旺離南午巳午至丁一陰祖天風姤起火瓓珊盛極則衰衰在午黑道氣出黃道北華池神水元烏黑黑中漸長一陽生復卦因茲發兆萌黃鍾建子漸通理天地經綸復更始日行黃道運其中月行九道為太一九道九鼎至神室上古軒轅曾制服黃帝乘龍昇紫微七十二臣皆羽客登雲天兮步虛空飛入金城兮丹霄偃仰從茲得作真仙客曾遇神君賜大藥隨鸞從駕經峩不枉區區受勞役茅茨不剪路難行荊棘侵天沒遠山峩峻嶺難登陟禮請皇人駕返還不受旁門並小術不言咽唾成金液不煉小便為秋石不言辟糓與休糧不解搖肩并數息不會閉目弄精魂不言握
固擒魔賊不言陰景滋靈物不言三峯御女術成道成仙上上機世間學者不能依說與凡流都不信讀了旌陽記可知
子／宗教／道藏輯要／室集／二　金華宗旨／金華宗旨闡幽問答(P.19-1)..[清光緒丙午年(1906)成都二仙庵重刊本]
起七請功答曰行住坐臥提醒此心常令不昧無時刻之間功卽接續不斷亦不必拘拘坐時參不坐時便不參然坐必以律亦事之當然坐三刻行一刻飲食按時冷煖自護有事照常辦事正於辦事中卽是用功處總要念念從何來念從何去看破這窩窟賊巢方得大蹈步直上瑤天其餘肉身上功一概不必
吾此道肉身功在其中一通百通山河大地總是吾身些須心肝五臟穢物有何辦頭吾今日亦發憤啟迪只要爾等福緣承當得起親驗親證將這些旁門左道一概為吾闢卻大道是甚的性命是甚的說那裏話至於一切四威儀中照律行持均可參語廣多姑拈一則因緣如何是牛吃草草吃牛如何是有無不二如何是分開動靜又如何是色空俱遣遣後還有色空否參
極高處摸不着極下處飄不起奈何
厯盡蒲團三十載算來還是一金翁
淸淨為宗光明為用大震雷霆顯我玄功
妙道無邊人心是極水天一色月照潭空
曠落中感召神奇悠然間自存不息
伏處未着力起處空寂寂
靑雲路蓬島居一壺一杓自在閒娛風飄飄其無聲水洋洋其無痕此中玄妙理無事且沈吟
淸白中有把柄混沌時有歸宿
月淡星稀爐烟縹緲萬神齊唱太平年正是中天景運鮮
天雲無二唱靑蓮雲不遮天雲亦由天
天下事事在人為卻也須暗中默運二氣流行莫非鬼神之昭著蒼蒼者天赫赫者日月不可欺掩如是夫
塵淨鑑空萬物全歸一己寶明覺性大千顯露真常淨業不同染業說來凡聖齊捐空空洞洞大光天活活仙人出現
人之生也抱氣於渾涵之中而生質及其覺也而陰陽已分嗜慾紛華吉凶悔吝茫不自知迨陰陽大判元氣不可復繼之以亡而已矣其氣是天地之氣非爾我得以私之其中有理存焉善者善之惡者惡之墮惡趣落異類其魄之歸其魂之散其感之薄其遇之值皆非一類觀也而其大端禾不生黍鳳不乳馬各有不同看人之趨向何如耳
天質愚智不同而其所賦之性有異乎不肖者不及何智者又
過之此其中道之不明一也賢者較愚者迥別殊不知賢者未登其實不如愚者各自思之可也
吾自設教以來高高下下不一其致總鑒其人之誠信與否又有感召不同趨向不一吾來此大有因緣忙忙踏遍四海九州正欲於今日垂示梯航知吾教是正大光明並非鬼魊行藏闢邪說正人心統歸於中和善氣亦非拘拘令人如籠中鳥又非旁門外道枯禪苦節廢時失業以為自高不知大道堂堂日月常行均皆至道時當顯也卽纓絡莊嚴彌綸世界亦不為奢時當儉也卽一爐一几二三子誠敬侍側亦不為省豐儉隨時調和得中還須放開眼界勿泥目前堂堂男兒漢幃幄千丈光
逢時遇節禮拜裝香正是道律禪儀只因諸子性分中事與吾一炷香脈絡相承並非道人好餙儀文而諸子誠意所通卽世間物亦蓬萊景矣淸風兩袖一任雲飄諸子少興趣道人樂陶陶有甚牢籠淸光灼灼萬境齊拋紅黃相間雜淨水一杯消簾捲西風銀桂香飄紅酒𨣖醁豪高不許閒人門兒敲說與知音秋容淡蕩好
一尊古佛顯慈航渡得乾坤大地忙萬象普觀無二致心心念念說花黃靜夜鐘聲敲古寺風花雪月一爐香吾道宏深非如俗眼止目為仙絕人逃世棲處岩谷以為自得了手閒人消受天地風花雪月之報說妙談玄週遊蓬島不乏其仙吾之道不
如是也代天抒化普度賢愚同歸聖果至善並非小溪小徑故爾等須倍加敬慎乘此天恩得獲良益雖得益者淺深不同各隨器量因果無不具足道人全脈在此顯化昭靈以為後世及秉教向道諸人知吾道是參贊化育之道並非自了旁門諸子旣奉吾教亦各發願立心成己成物成物正所以自成自成非成物不可
諸人靜心聽吾言九曲黃河天隘險總是人心現大地本無偏坦坦平平渡得江河堰道人化跡九州顯遍掌乾坤日月巔靑鋒劍掛在肩頭尋遍人間惡善幾箇兒孫相推託老父母反覺贅疣厭兄和弟心下相多各存一箇顏面不知本來淸淨不淸
淨一味胡厮纏命該淸淨生來卽淸淨矣命不該淸淨縱或強除枝葉亦不過是脫胎入胎反遺下許多孽債又重增一種公案依舊不了緣添了煩惱怨總是肉眼凡夫止顧目前受用不計天理昭彰疎而不漏幾見箇後人發越不從孝悌陰隲中來吾下塵凡久久總不過勸人安命安命則命有了時不淸淨者自得淸淨一派和靄風暗中鬼神解頤吉神擁護久久難化為氣莫知何以然左右逢源災消福增不然則眼前視為得計其實暗增黑氛氣化為難而不覺亦莫知何以然日見消阻精神頹敗鬼神奪其魄智識不如人頭頭走不着不識自己愆尤由漸而積反怨天無天理人無顧濟此等凶愚實堪痛恨又可憐
憫故吾下界普濟眾生規引善果善者善之惡者惡之鑒觀有赫絲毫不爽大善有大果小善有小果各因各果亦莫知何以然而然諸子其敬聆之
常目在茲克明峻德聖賢學問不異玄禪乃世人不察三教異同紛紛立論真是醉夢中狂解跑馬看花真堪一笑而留心斯道者又犯喜靜惡動之弊人人不免不知強離𡨚牽依舊不了緣縱或絕人逃世深入山林而山中虎豹豺狼魍魎魑魅暴雷烈風令人心驚神顫況乎血肉之軀衣食供給在在需人稍失調護寒暑浸霪遽成苦惱病痛臨時不悟走入旁蹊反悔學道毫無益處適足害人又有一等志慕山林不顧時事之行藏宜
否一味塵離詭異怪行以為别於流俗不知廢時失業以致事體缺欠精神日漸頹敗道亦莫能解悟不識自己起足走入旁蹊反言為善不昌道不可學此等荒談真堪大笑加之邪師僻友紊亂道宗毫釐千里沽名釣譽實為吾道害噫今日得二三子奮志向上參妙透玄為吾門寶而學道之錮弊以致人事灰頹皆由自入旁門究竟善心起念深堪憐憫若能於人事中修之則更勝於山林吾道流傳下去總是人事中修持不喜深山鬼窟逃世絕人作自了漢
吾之得與天地同其悠久者因體天地好生之心爾等如果發願隨力隨才無損於己有益於人旣有益於人亦不能不損於
己然損於己無全損之理若全損人得之亦不能消受除非大義所在或往因夙償否則不必不過隨時隨事勉力而行只要的當無咎轉禍為福卽是吉星卽是吾門抒化大弟子他日冥冥受報得握人間禍福柄不亞吾也吾意亦非浪施須要善會卽一言一行有益於人總是抒化之一端耳
凡人終日閒時儘多忙時甚少如爾等在此止此一事過此便萬緒千端其實行住坐臥總是一事人自忙耳故吾前云只是當下不昧卽心不馳而意不走省下許多工夫腳踏實地隨遇而安也不妄想也不學道卽此便是大道學久則神凝氣聚渾合無間神力綿綿方消得魔障出得牢籠上得天空一步一步
崇
人情冷煖世事變幻頗難預料均無一定花開時人玩賞花落時一堆潦草要撮得去掃得淨方是佳時共好諸子旣皈吾教勿貪勢利樹倒藤枯好一堆爛柴不可不知塵俗念須要勾了何必嘮叨置心田而不放
學道之士正欲於葛藤扯絆中方見經綸妙手不然何為奇才庸俗而已順境誰不會過只到逆境畧加怨天尤人之心不免殊不知平素有何功德消受天地生養之報還自思量否今而後諸子放下心鍊成靈寶人難識消盡陰魔鬼莫侵只須當陽一露百句話頭有何排遣不下有何隔礙本體空空不離萬象
中包函萬象消萬象卽此一語出牢籠
子／宗教／道藏輯要／室集／四　五經合編／金玉寶經／除魔章第一(P.29-1)..[清光緒丙午年(1906)成都二仙庵重刊本]
除魔悟道萬源總一救苦歸真金玉寶經
除魔章第一
爾時玄玄應化功高普度億感大成萬正紫極真人垂慈接教
伏邪警世帝君曰人之於身為魔之宮人之於心為魔之宗人之動靜為魔之令天之斡旋魔之四時地之派險魔之厯基一中乍始魔亦乃齊魔乎相耶相乎幻耶魔相幻無耶魔何欲我耶故聖人立其端而息其機天則以寍立其機而息其端天則以盈立基立端魔則易生魔之於道利我之鋒道之於魔亞彼之窮我其除之魔亦宜之內魔旣易外魔乃降玄玄假寓六合孔彰魔乃道母道為魔逆期萬有之元元道魔已矣一陽二聚五火三金了無碍於當人而慧光灼灼知有為於蚌月而癸水融融起居坐臥外來之象經持顛倒內動之機不我而形何知著跡不形而我胡絕無塵昔掬井者而羞觸柱度關者而愧依
羊道之迷之劫之所謂迷之以道不劫而歸道之以未發之明魔之以未明之發然之自然杳乎其相然之未然冥乎最上未然以然而然之無上太上好生之法玄黃無象之機機其一見乃殺其儀魔其有覺敢抗其機天殺機而星宿移地殺機而龍蛇離人殺機而天地頹天地之機而人以為故魔之境不離人機人苟無機而魔何歸持世上杳杳之至精而魔降矣盡無始之至相而魔亡矣魔之旣亡道乃無疆馮萬物者不解未來俯一元者旣酬已過侶其見聞而夕死之機在矣客其寂滅而無生之法盡矣至滅至窮道之以崇至窮至滅魔之為劫魔道日然而道魔何設檀園不落其曇而八極在表修道之教率性無
為體付烟波不搖是化屠牛仞其廣額而登最上之空空欲轉靈丸是無尺界彌羅見相頓歸見相之緣太極消因始破消因之欲魔之有卻魔乃隨形不以其形魔何以故天之魔之地之魔之人之魔之三才魔之欲不以三才之魔而絕未魔之幻魔其在也天何以張天其在也地何以長地其在也人何以亡其魔之在有道之在無道以無無魔何在有蓋六氣而生九極之微八節而參十月之滿魔乎道也道乎魔也我無道基道無魔慮純純乎如氷炭之離炯炯乎於道魔之外降之未白正之以華白欲其明華何默默是守未判而關心是悟未合而以覺其道乃新而魔不犯也矣
子／宗教／道藏輯要／室集／四　五經合編／金玉寶經／金液章第七(P.36-2)..[清光緒丙午年(1906)成都二仙庵重刊本]
金液章第七
玄玄應化功高普度億感大成萬正紫極真人垂慈接教伏邪警世帝君曰金液者先天之道也卽除魔悟道萬源總一之理而歸乎一身之真取陰陽未化之機而盜還元之氣盡此玄奧功夫而脫塵假以透玄關者乃離男坎女之至精而發生於至
先之宮用活時而得之結白雲而凝於黃庭冲鵲橋而降須彌赤水玄珠靑漿玉露浮乎於八卦之中沈乎於九宮之下搖搖則渺轉轉則寍四體有中止之欲一元化上品之神花月西江醍醐東土木公佐
上帝之權金母分
太上之氣黃婆巡狩赤子嬉遊一曰淸靜以安居二曰調養以鎮物三曰傳天籟以明機四曰了地殺以忘智醉鄉一曲申子為終夢境三呼庚甲是始玄玄至頂生紫霧於杆頭妙妙至空化白雲於兔畔素練含光靑衣吐焰泥丸有八極之垣重樓有三天之闕鏗鏗鈴振灼灼花香法令至誠汞鉛潔淨一線之微
而成不朽之丹半星之天而結無為之寶津液乃陰精血更濁欲明先天和合之靈卽結後天分散之氣苟有邪機失元無措一中二中三上四下雄翼旣展伏卵乃圓屯乃蒙生金由木並陳鼎中之苗吐物外之月忘言守志卻欲消身正本正天闡玄闡法龍從火出虎向水生八八之𨸫七七之養河圖有准銅漏無差凶中定至吉之爻幻裏得至尊之象粒粒定之節節分之烏肝兔髓為飧龍血虎精為食百日體乾十年聖化分君臣之治成淸靜之和六十四訣以抽添七百八宮之出入朝聞夕死得有失無晦朔除尸盈虧了性口眼鼻舌以憨憨手足經脈以息息靜雷伏隨巽風遶舍當此之時而蓮花挺矣紫霜成矣剛
陽出矣先天璧矣道德是矣天仙證矣而金液滿矣萬源總一之真歸矣
子／宗教／道藏輯要／室集／五　吕帝文集／終南得道記(P.20-1)..[清光緒丙午年(1906)成都二仙庵重刊本]
其四歌曰
秉此陰精兮映乎太陽耿耿不昧兮灼灼其光似龍吐於寶珠兮滾出乎漢洋麗中天而常明兮幸淸暉之獨揚無一物之不燭兮如晰是非之智囊無一處之不及兮如敷惠德之聖王羡靈臺之一點兮厯萬古而如尋常有盈虛而無止息兮覺乎斯世之蒙盲
子／宗教／道藏輯要／室集／六　吕帝詩集上卷／七言律／勸世吟二十七首(P.33-1)..[清光緒丙午年(1906)成都二仙庵重刊本]
一丸丹藥久烹成高射崑崙灼灼明貯鼎自令龍虎伏開爐須遣鬼神驚大包天地應還窄細入塵沙不太盈頑石點來金可
就人收爭得不長生
子／宗教／道藏輯要／室集／七　吕帝詩集下卷／七言絕句／金丹(P.6-2)..[清光緒丙午年(1906)成都二仙庵重刊本]
金丹
金丹灼灼彩光浮直要功夫去取求萬壑千峯只一嘯這囘便是白雲樓
子／宗教／道藏輯要／室集／七　吕帝詩集下卷／詩餘／憶江南七首(P.69-2)..[清光緒丙午年(1906)成都二仙庵重刊本]
仙何處仙在我忘吾灼灼好花豈解語關關嬌鳥自相呼守拙是良圖
子／宗教／道藏輯要／室集／八　純陽三書／性功秘旨　卷六／第八段(P.7-1)..[清光緒丙午年(1906)成都二仙庵重刊本]
第八段
水北火南二炁先　　一身運用滿中天
結個真人朝上帝　　四象融和致翩翩
水火交媾之功大義不外血氣血氣不出陰陽血陰氣陽火上水下乾南坤北原有自然交媾之時何須用人力為之若必用人力非天道之自然也不用人力而修真者必用人力有說存焉其說無他自然之交媾者順行也不自然而必欲其交媾者逆行也順者人逆者仙但逆有二內而小交外而大交小交者坎中之陽上升於離宮離宮之陰下交於坎位其升降歸於中黃真炁之處以助先天一炁是坎離之小交而實後天之作用作用之功以心為主以神為用以氣為輔雖曰靜氣以凝神而神以心無著為有著以心有著為無著有著無著之間而神之所之卽水火坎離之所合也合則使
己土併戊土而一真烱烱照耀黃庭久之一真自如真性自見此小交之功非大交之謂其大交者乾上坤下令之會聚天根冲五腑過三關轆轆乎由前而後由後而前循環若日月之往來四時之代嬗去陰魔之蕩翳復陽徤之永貞貫三華遊五嶽下重樓歸土釜一轉千轉四圍八方氣洋溢而心舒暢神浩落而性恬熙翩翩乎如登靑雲而瞻六合斯時也不知有天地何知有吾身惟覺一靈灼灼俯仰優游氣不知歸於何所身不知住於何方心不知著於何地上而佛仙下而萬物皆不入吾之神中此大交之妙非小交之可比也然大交由小交始小交久則大交自至矣其一日之內氣靜矣
神凝矣兀然危坐收鼻息之往來含耳韻之四布冺冺寂寂上部不出提谷道之走竄吸精路之奔馳兢兢翕翕下部不散神以馭氣氣以助炁握於黃房補我先天而後天之水火日近日合日合日交由勉而安由生而熟始而如斯中焉勿斷綿綿不絕無有休息是之謂水火交媾內之旣交照前行之不輟則精炁充足後前前後下上上下不期然而然矣真人朝上帝非無為而有為中來者歟水火交媾之功大段如此
子／宗教／道藏輯要／壁集／五　呂帝聖蹟紀要／留題九峯(P.48-1)..[清光緒丙午年(1906)成都二仙庵重刊本]
留題九峯
山西蒲州府
純陽上宮係元脫脫丞相奉勅崇建宮後卽
呂帝祖塋有留題九峯二什寶傳已久經臺講師朱象先篆付焚修李志全刻石今碑在宮內詩曰金鎚灼灼舞天堦獨自騎龍去又來高臥白雲觀日窟間眠秋月劈天開離花片片乾坤產坎蘂翩翩造化栽晚醉九崖迴首望北邙山下骨皚皚又曰春暖羣花半開逍遙石上徘徊獨㩦玉律金訣間踏青莎碧苔
古洞眠十九載流霞飲幾千杯逢人莫話他事笑指白雲去來
子／宗教／道藏輯要／壁集／六　天仙金丹心法　目錄等／天仙金丹心法弁言／劉操(P.14-2)..[清光緒丙午年(1906)成都二仙庵重刊本]
真元湛淡迴一氣於天門妙法圓明構三靈於地戶玉燭印乾坤之照日月增輝金繩維遠邇之防山河耀采運靈樞而闔闢四禪暗室覩靑天懸慧劍以招搖三昧雄關紛紫氣法雲自在吐納龍宮幽谷生溫飄颺鳳律則有巍巍八洞開覺路以揚鑣落落千言渡迷津而鼓枻擷羣英之芳潤嚼蕋吹花成一代之宮商敲金戛玉何光不定願在盤珠此意誰同書長蕙錦瞻海立雲垂之象可知工部雄才誦天驚石破之謠多謝女媧妙手予也光分鹿洞序附鵷班窺意匠經營穆風聲於智府緬神工
慘淡澄月色於靈臺如傳闕里之書倩紫微而朗映似送層城之璧慿靑鳥以遙飛甯惟綵筆生花作架藉珊瑚寶樹直邁玄亭吐鳳裝書將瑇瑁雕梁旣三春之雨露濃濃斯九畹之芝蘭灼灼維茲美玉何容韞匵以藏試看關車共仰高山而至戴花道人海蟾子劉操頓首拜撰
子／宗教／道藏輯要／婁集／二　白海瓊真人集二／詩一／長短句／謁仙行贈萬書記(P.24-1)..[清光緒丙午年(1906)成都二仙庵重刊本]
謁仙行贈萬書記
嶰管飛葭方孟籥靑女仍前夜行惡連日東風生峭寒黃鸝聲斷梅花落客來武夷訪靈蹤八字洞門無鎖鑰溪頭昨夜添新雨桃片滿溪紅灼灼蒼苔滿地空綠勻芳草無言煙漠漠搗藥聲乾丹井寒虹橋一斷收霞幕千古松風學鳳笙向晚淸客滿林壑山光不動舊松竹洞中慘慘悲猿鶴機巖學館空無人紫𡽹丹邱久蕭索霧暗平林虎長嘯碧潭生花老龍躍峭崖飛鳥不敢過萬丈蒼瓊真峻削山中金蟾不可尋石邊且取黃芝嚼我生逍遙事落魄泉石煙霞得真樂身披綠麻戴靑篛橫檐碧藜躡芒屩只愛山林厭城郭卻厭膏梁愛藜藿冷眠石上入華
胥夢見太虛無斧鑿朅來洞中未半餉轉盼又覺經旬朔今朝雲頭雨收腳欲歸又被溪山縳欲作此地三間茅朝食紅霞暮飲瀑已有神仙分定緣定知道外無乾坤只愁天上多官府九轉丹成未敢吞
子／宗教／道藏輯要／婁集／四　白海瓊真人集四／辭／讚救苦經辭(P.14-1)..[清光緒丙午年(1906)成都二仙庵重刊本]
辭
讚救苦經辭集救苦經句
太上靈寶天尊說救苦經者雲藏寶笈乃東華帝闕之真書煙鎖琅函為太乙慈尊之秘典空中灼灼妙哉大洞之經天上冥冥皆成大道之力第一委氣而第二順氣以制九天𩲉東南度命而東北度仙遍滿十方界還將上天氣寥寥化作泥丸仙以伏諸魔精渺渺高超仙源路天上六六而地下六六其數如沙塵劫前三三而劫後三三自然有別體使眾生如盲見日月以
威神救拔諸迷途成無上道而作無上尊以著威神力救一切罪而度一切厄以通祥感機混然無分天氣歸一身之內善見救苦虛空皆遍體之真故成萬法而主光明乃領無邊而歸太上初發玄元始不知空洞有虛皇普濟度天人但見紫雲覆黃老誠太妙至極之旨皆玄上玉宸之言堪嗟罪障實可哀我今念誦無休息朗詠罪福句自然心垢之淸是名三寶君我本太無之際向來諷誦此經者莫不代天尊而演說經教體大道以引接浮生月明玄貞萬福之宮香花繚繞星拱玉虛明皇之殿花雨繽分天堂享福而地獄無聲慶雲開生而祥煙塞死玉寶皇上乘旛下入開光門無量太華勅命上登朱陵府念太靈虛皇
之號劍樹化為驀禮真皇洞神之尊火翳成淸暑空洞非迹咸見同聲救罪人飛天神王由是委氣聚功德化形十方界道言諸大天尊作頌仰尊顏自有無鞅數眾神𩲉如在逕上元始天宮靈識昭然超度三界苦趣三塗八難勤學無為六道四生自悟真道無名無我逍遙乎淸淨之鄉不迷不荒超脫於虛無之岸稽首諸仙眾頌畢舉聞經
子／宗教／道藏輯要／胃集／一上　王重陽祖師全真集一／詞一／晝夜樂(P.52-1)..[清光緒丙午年(1906)成都二仙庵重刊本]
晝夜樂
便把戶門安鎖鑰內中更蘊奇畧安爐竈煅鍊金精養元神修完丹藥一粒圓成光灼灼虛空外往來盤礴五彩總扶持也無施無作　冥冥杳杳非投託占盈盈赴盟約蓬萊路永結前期定長春瑤英瓊萼等接清涼光徧爍放馨香自然雯作裏面禮明師現真歡真樂
子／宗教／道藏輯要／胃集／一中　王重陽祖師全真集二／歌詞詩／竹杖歌(P.39-2)..[清光緒丙午年(1906)成都二仙庵重刊本]
竹杖歌
一條竹杖名無著節節生輝輝灼灼偉矣虛心直又端裏頭都
是靈丹藥不搖不動自閑閑應物隨機能做作海上專尋知友來有誰堪可教依託昨宵夢裏見諸虬內有四虬能跳躍杖一引移一腳頂中迸斷銀絲索攢眉露目震精神吐出靈珠光閃灼明豔挑來固樂然白雲不負紅霞約
子／宗教／道藏輯要／胃集／一下　王重陽祖師全真集三／詞／惜芳時(P.46-2)..[清光緒丙午年(1906)成都二仙庵重刊本]
惜芳時
緣重下手并安腳頓得來真真沒錯金爐立起瓊花作燒煉出這般丹藥　三田九轉明光爍八脈上四門開卻虛空一點成灼灼無言說自然邀約
子／宗教／道藏輯要／胃集／二　王重陽祖師教化集等／王重陽祖師分梨十化集／真歡樂(P.9-1)..[清光緒丙午年(1906)成都二仙庵重刊本]
真歡樂
便把戶門安鎖鑰內更蘊最奇畧安鑪竈鍜鍊金精養元神修完丹藥二粒圓成光灼灼虛空外往來盤礴五彩總扶持也無施無作冥冥杳杳非投託占盈盈赴盟約蓬萊路永結前期定長春瑤芳瓊萼等接淸涼光徧爍放馨香自然雯作裏面禮明師現真歡真樂
子／宗教／道藏輯要／胃集／又三　邱長春真人磻溪集／七言律詩／王宅月桂(P.11-1)..[清光緒丙午年(1906)成都二仙庵重刊本]
王宅月桂借其義也
太原門下景幽深一簇仙花壓古今根𠏉發從雲上面祖宗來自月中心香苞灼灼披紅粉茂葉重重鎖綠陰朵朵精神皆異俗飄然特使眾人欽
子／宗教／道藏輯要／昴集／五中　寶笈集錄二／明真破妄章頌／金光召雷(P.15-2)..[清光緒丙午年(1906)成都二仙庵重刊本]
金光召雷
金光灼灼照雷城百萬雷兵稟令行不用符圖并呪訣旱天能雨雨能晴
子／宗教／道藏輯要／昴集／五中　寶笈集錄二／明真破妄章頌／普度有法(P.16-2)..[清光緒丙午年(1906)成都二仙庵重刊本]
普度有法
普度工夫又不同金光灼灼照羅酆黍珠一顆空懸處太極還歸旡極中
子／宗教／道藏輯要／畢集／八　張三丰真人全集二／卷四　玄要篇／上／真槖籥歌(P.9-1)..[清光緒丙午年(1906)成都二仙庵重刊本]
真槖籥歌
休言大道無為作底事房中弄槖籥欲時不動片時閒紫氣紅光亂灼灼青龍喜白虎惡青龍纏定烏龜殼兩條正氣透天宮決然上有三清閣閣內分明有玉池中有長生不死藥依時下手採將來服了蓬萊受快樂
子／宗教／道藏輯要／畢集／八　張三丰真人全集二／卷四　玄要篇／下／一掃光道情十二首(P.62-2)..[清光緒丙午年(1906)成都二仙庵重刊本]
又
一掃光照見佛須知彼岸無有佛佛非心心非佛枉自持齋念彌勒音六莫把靈山當佛地除卻靈山別有佛圓陀陀光灼灼千聖不傳這一着
子／宗教／道藏輯要／畢集／十一　張三丰真人全集五／彙記二　無根樹詞註解／一　劉云嘆世李云勸人養幽花(P.2-1)..[清光緒丙午年(1906)成都二仙庵重刊本]
一劉云嘆世李云勸人養幽花
無根樹花正幽貪戀榮華誰肯休浮生事苦海舟蕩去飄來不自由無岸無邊難泊繫常在魚龍險處遊肯回首是岸頭莫待風波壞了舟
悟元云不知此是何調涵虛云唱道情者名挽烏雲
劉註花者樹之精神發煥人之身如樹也人之真靈如樹之花也凡樹有根故能生發而開花惟人身無根生死不常全憑一點真靈之氣運動真靈旺則身存而生真靈敗則身亡而死人之存亡生死聽其真靈之旺敗耳是真靈者雖為人樹之花而實為人樹之根玉陽以此真靈謂黃芽伯陽以此
真靈謂金花純陽以此真靈謂靈根紫陽以此真靈謂真金堯夫以此真靈謂天根仙翁以此真靈謂金精諸家丹經又以此真靈謂先天一炁其名多端總形容此一物也此物生於先天藏於後天位天地統陰陽運五行育萬物其大無外其小無內放之則彌六合卷之則退藏於密以體而論在儒則謂太極在道則謂金丹在釋則謂圓覺以用而論在儒則謂明德謂天地之心在道則謂靈寶謂黍米玄珠在釋則謂正法眼藏涅槃妙心人之真靈本來圓陀陀光灼灼淨倮倮赤洒洒不生不滅不色不空處聖不增處凡不減因交後天庶民去之君子存之便有聖凡之分庶民去之者去此真靈
而逐於假靈也君子存之者存此真靈而不逐於假靈也因其庶民逐於假靈於是真靈幽暗不明順其所欲貪戀榮華爭名奪利不肯休歇認假為真百憂感其心萬事勞其形如苦海之舟飄來蕩去常在魚龍凶險之處亂遊若能猛省回頭頓超彼岸莫待風波壞舟喪卻性命一失人身萬劫難出矣
李解山人在無根樹下幽居有年矣每欲闡發幽玄以招同類時步山園中見花木淸幽自饒丰致乃悟此幽字為二十四章無根樹生發之源幽深也虛無之境也天下虛無之境皆道人花木壇場故吾山老師題竹抱齋句云三徑幽花香
自在四園修竹影交加妙哉言乎與此同也花不深幽香不自在紅塵間事日夕難安竹影交加者虛心與靜氣相依使人氣養其心心養其氣氣盛理充心安神全可以葆吾真可以含吾靈悟元以真靈二字為人之樹花樹根其言亦當真靈者真知靈知也靈知屬性為陰真知屬情為陽性情不壞則真靈全備無奈為七情六慾銷之耗之則內損其性外損其情而真靈沒矣真靈沒則有樹無花有樹無根悟元之大意如此吾更有說者花生於樹樹生於根根生於無真靈之體實從虛無裏胚胎故曰花正幽無裏胚胎者卽人先天之智慧又為人之虛靈無影無形具眾理而應萬事聖賢用之
而有餘仙佛養之而各足但不可與情欲相干情欲相干日取無中之有以為應用將日取其有必日喪其無日喪其無必日喪其根喪其根則喪其樹喪其樹則喪其花俗云人老顛東樹老心空智慧竭矣虛靈散矣有何真靈乎凡此皆貪戀榮華不肯休息日做浮生之事全不想百年倏忽人死事丟身坐苦海之舟又不想一旦無常性沈舟覆無邊無岸泊繫維難一蕩一遊魚龍險處奔奔波波勞勞碌碌徒傷吾之智慧錮蔽我之虛靈有何益哉仙師於此悲憫殊深乃掉慈航度之曰世人之所以深入苦海陷溺難出者皆因不肯回首不識岸頭耳若肯回首卽是岸頭岸頭者覺路也能登覺
路則智慧復來虛靈長在已往之非不可諫將來之是猶可追神氣雖衰返還有術切莫待風波洶湧打壞了舟庶幾乎舟存人存可為彼岸之需出坎之助也
子／宗教／道藏輯要／畢集／十一　張三丰真人全集五／彙記二　無根樹詞註解／十四　劉言陰中生陽李言鼎中產藥(P.26-1)..[清光緒丙午年(1906)成都二仙庵重刊本]
又劉言陰中生陽李言鼎中產藥
無根樹花正香鉛鼎溫溫現寶光金橋上望曲江月裏分明見
太陽吞服烏肝並兔髓換盡塵埃舊肚腸名利場恩愛鄉再不回頭空自忙
劉註先天真靈眾美畢集萬善同歸其氣最香當其正香之時卽鉛鼎溫溫現寶光之時鉛鼎者真知也以其真知能以去舊取新能以修仙成真故謂鉛鼎寶者卽真靈之寶真靈非真知不現蓋真知具有道心道心內含先天真一之氣是謂真靈鉛鼎溫溫是剛柔相當不偏不倚而鼎立矣鼎立則道心發現道心發現則真靈之光漸生是謂現寶光金橋者金也曲江者水也上金橋而望曲江水中有金之象水中有金陰中生陽卽是月裏見太陽亦是鉛鼎溫溫現寶光也鉛
鼎光現陰陽合德神氣相御乘時故入造化窩中令其住而不令其去是謂吞服烏肝並兔髓烏肝色靑日精也象靈知之靈性兔髓色白月華也象真知之真情吞服烏肝並兔髓則性不離情情不離性真而至靈靈而至真性情如一真靈不昧圓陀陀光灼灼淨倮倮赤洒洒一切後天積聚瀉去道心常存人心永滅換盡塵埃舊肚腸矣肚腸換過萬事皆空名利恩愛何戀之乎
李解香乃不聞不臭之香至淸至潔之香卽先天初現不染於後天時也鉛鼎者外鼎也造鉛之法必立外鼎於西南名曰坤鄉又曰坤母母體本虛必資乾父日精方能產鉛日精
者龍汞也卽下文烏肝龍為長子子代父體投入母懷則氣精交感先天真鉛之鼎於此而立鍾祖云太陽移在月明中此卽立鼎之法也下文云月裏分明見太陽卽此溫溫之時也鉛鼎溫溫則寶光現矣寶光者命寶之光此光發現正為先天之氣白象從眉眼上映出呂祖曰溫溫鉛鼎光透簾帷又曰審眉端有朕兆同此景也金橋者下鵲橋也在西南路上為金氣照耀之所曲江者氣遶鵲橋光印西南也昔人註呂祖曲江上月華瑩淨之句指曲江為小腸十二曲誤入魔道矣又有指為口鼻之間者其入魔道尤甚惟陳泥丸先生云西南路上月華明大藥還從此處生記得古人詩一句曲江之
上鵲橋橫深為得旨何也西南屬坤坤為腹寶光現處月華正明月華明處金氣正出故於金橋之上望見曲江江上有月正照金橋也月華朗耀陰中陽生故曰月裏分明見太陽太陽者日也日中陽烏日之精也吞服烏肝者餌東方之日精並服兔髓者食西方之月華精華合服大藥乃生日月並吞金丹具體故曰吞服烏肝並兔髓換盡塵埃舊肚腸矣又何有恩愛名利擾我淸心再為之回頭思想終日空忙也哉
子／宗教／道藏輯要／畢集／十一　張三丰真人全集五／彙記二　無根樹詞註解／十九　劉言陰陽搏結李言化生玄珠(P.39-1)..[清光緒丙午年(1906)成都二仙庵重刊本]
十九又劉言陰陽搏結李言化生玄珠
無根樹花正雙龍虎登壇戰一場鉛投汞配陰陽法象玄珠無價償此是家園真種子返老還童壽命長上天堂極樂方免得輪迴見閻王
劉註金丹乃陰陽二氣相激而成象是花須成雙而後有用也陰陽者一龍一虎也一鉛一汞也龍為真性汞為靈知又為元神俱屬陰虎為真情鉛為真知又為元精俱屬陽龍虎戰者性情摶聚也鉛投汞者精神凝結也性情摶聚精神凝結陰陽相配一氣混合真靈圓明法身有象圓陀陀光灼灼如一粒玄珠為無價之寶矣此寶非外來之物乃我家園之真種子本來原有因交後天迷失無蹤今得陰陽調和無而
復有去而復來種於家園本立道生生生不息返老還童延壽無窮上於天堂極樂之方可免輪迴之苦矣
李解雙者兩弦之氣也兩弦之氣合則龍虎登壇相吞相啗戰卽吞啗之意一場大戰龍虎平勻虎戰龍則以鉛投汞龍戰虎則以陰配陽陽鉛與陰汞交斯無價寶生矣悟真云虎躍龍騰風浪麤中央正位產玄珠玄珠乃先天一氣仙佛本原吾家真種而非外物因為後天所掩久不現象今在龍虎壇中陰汞陽鉛結為真夫婦遂從後天坎離之內返出先天故曰法象玄珠無價償從此家園真種子得之者返老還童延生益壽上天堂登極樂免得輪迴見閻王也此言龍虎陰
陽相戰相配之法須於花正嬌一章註內覓其火候可也
子／宗教／道藏輯要／畢集／十二　張三丰真人全集六／彙記三　如意寶珠／下卷／斗姥大法語／白玉龜台(P.54-2)..[清光緒丙午年(1906)成都二仙庵重刊本]
昔者斗姥元君在西竺彌羅之國圓明淸淨之天修持玄靈妙道勤奉
三寶天尊
斗姥元君是七星之姥實係人身七竅之主西竺彌羅者乃肺
下心上中間有一點梵炁盤旋真真的的圓圓明明至極淸淨一國中天真真
斗姥之處世人不得而知中有玄靈二字方得
三寶天尊歸於人之精炁神故云修持玄靈妙道亦常體玩金丹大道勤奉三寶至玄至妙故謂怡神養頤凝精結炁怡神卽名志心朝禮之功養頤乃是口誦運用之妙凝精結炁卽是口誦志心朝禮之總功也充滿旋繞結一寶台金光繚亮煇煌覆一華葢卽口誦志心朝禮功夫做到無為無不為的田地方謂得到手不惟言斗姥有寶台華葢卽人身中精炁充滿遍體繚繞於臟腑金光出現則一團真靈結覆自然身內結寶台上座
而我亦有華葢遮我之神也身坐七曲華池之中光吐混元紫府之上自己身中一片真元陽毫無一點業障握定真魂如如不動身坐七曲華池如如自在勝如座斗姥之蓮花寶台也一切學者錯認華池豈知混元紫府卽先天一炁之府得七曲華池而身座寶光自然光明透照光者神光也現出七真彩氣自然成文結為七元真君此是真君真光所現而結也前有天罡此天罡乃在雷城十二門之前若觀雷經便知妙處在人身為十二經絡之總凡用志心朝禮者若不先運起天罡之炁縱有前功妙訣七竅卻難開通此訣卽前七十二個
唵
字用一口罡氣到底一炁至之夫正炁充滿天地左右輔弻光如車輪直貫斗口正氣充滿乃是天罡為七元護衞作七竅關頭若論擎羊蛇螺為七元內外之煇煌此二星把持婆羅帝座宮上尊宮二宮其光甚大通身內外無不貫徹十二雷城皆是洞洞灼灼人若能見之者便可長生其實在人身內肝腸真竅內通七竅之處外觀人之兩目圓如車輪通連真鉛發出真元必須修煉至極方得元光發現道高千古恩及萬物可以修身齊家成仙成佛為聖為賢俱不外乎七元本命星君主持開化
而來或遭兵戈盜賊疾病妖邪牢獄枷鎖三災八難種種魔障默朝七元寶號皆得永淸此乃真元救苦之大法也此經至大至妙故稱
中天大聖北斗紫微尊帝七元九皇豈不是救生濟死之一大功夫也人當時時謹記常常默念下手速修方得此經中玄之又玄妙中更妙之理
子／宗教／道藏輯要／觜集／又二　真誥三／握真輔第一(P.22-1)..[清光緒丙午年(1906)成都二仙庵重刊本]
羲頓首奉反告承服散三旦宣通心中此是得力深慰馳情願善將和無復感動羲頃公私勿勿是故替覲小闋奉展楊羲頓
首頓首
承二紀有患懸情近得師子書都不道病此必輕微耳小晴遣信參之謹白
承石生往可念羲乃識之頃者甚多暴卒亦無題此似都下書
羲頓首頓首奉告見所疏夢并上章本末尋省反覆夢旣是注章亦苦到甚以慨然想此魍魎尋散滅耳比行奉覲楊羲頓首頓首
別疏願不以示人諸所屈曲奉覲一二
尊所疏夢當可解爾然大要是注氣之作也羲白
羲近連亦夢小掾有所道小云云大都無他耳亦欲不復信夢
悟故不上白耳尊疹患未和多當是注炁小動所以爾耳上章根具亦當足滅之謹白
羲白昔得小掾細白布靑紙香珠之屬然此逼左道虛妄之說是故不復稍說耳自當以此物期之甲申也諸所屈曲筆不能盡謹白自掾去後楊多有諸感通事長史旣恒念憶故楊每及之也世中多不愜信幽顯所以不欲備說爾來已經太元九年元嘉二十一年兩甲申矣不知此所期謂在何時謂丁亥數周之甲申乎
羲頓首頓首奉告承尊體不和餘疹連動懸情灼灼想當偶爾行損承欲章書自陳亦足以斷注鬼之害也夢悟亦不可專信惟當以心鎮之耳尋復平承楊羲頓首頓首
承紀謁者還欣之尊已相見問其委曲邪謹白自小掾去世後
咯無月不作十數夢見之又於睡臥之際亦形見委曲也所言所行如平存爾然不信旣著遠近所嗤不敢復言之也
見告今具道夢聊復以白願不怪忤若尊意為此為罔罔者願見還當卽以付火此書無題亦是函封掾恒而來共記託以睡夢耳于時諸遊貴或聞楊降神信者多所請問不信者則興誚毀故有此言以厲之
子／宗教／道藏輯要／觜集／四　道樞二／鴻濛篇(P.5-1)..[清光緒丙午年(1906)成都二仙庵重刊本]
其三曰昨朝姹女啟靈扉果見神仙會紫微滿殿星辰環帀位兩輪日月往來飛鼕鼕天鼓連空響灼灼金花照地暉三洞真人相見後玉皇齊賜六銖衣
子／宗教／道藏輯要／參集／四　雲笈七籤四／三洞經教部三／老子中經／第三十四神仙(P.55-2)..[清光緒丙午年(1906)成都二仙庵重刊本]
第三十四神仙
經曰食日之精可以長生緣茲上天上謁道君其法常以月一日二日五日七日九日十一日十三日十五日日初出時被髮向日瞑目念心中有一小童子衣絳衣文彩五色灼灼正赤兩手掌中亦正赤以兩手掌摩面下至心止十二反為之念天日
精正赤黃氣來下在目前存入口中咽之一九以手摩送之拊心祝曰
景君元陽與我合德俱養絳宮中小童子須臾復念心下至丹田中止以手摩送之以日託心心得日精已乃神仙矣
子／宗教／道藏輯要／井集／三　雲笈七籤十／秘要訣法／明照法２(P.47-1)..[清光緒丙午年(1906)成都二仙庵重刊本]
明照法
照鏡欲見形之法當小開戶居闇向明暫閉目思想見面形初時若無所見中宿之後漸漸洞遠自見面目巾幘心中了然開明平旦及日入此時最好若日盛明當小開戶在灼灼中闚鏡無所見也若火下照鏡當以火自遠勿得逼近火欲開目照鏡自視形體當在灼灼明中無若若欲開目思見面形當居闇向明然後形耳照鏡大要當安臥思想精誠未臥之間使身體條
條須臾之頃當有赤黃從額上出照耀一室中於是彷彿恍恍如覺如臥便自見面形在光中對共相視如頃卽便消滅臥覺之後輒復照鏡欲臥思之如前法當夕夕自見也或臥覺兩面相對見或己形兩人相併坐或臥寢之間見好神童玉女年十五六好衣服頭額正見輒再拜或耳邊聞語聲天下吉凶萬事皆預知之或在壁東見壁西或暮臥夢照鏡或還光內視五藏當以申始
子／宗教／道藏輯要／井集／五　雲笈七籤十二／傳／馬明生真人傳(P.108-1)..[清光緒丙午年(1906)成都二仙庵重刊本]
明生乃隨安期先生負笈西之女几北到圓丘南至秦廬潛及青城九嶷周遊天下二十年中勤苦備嘗安期乃曰子真有仙
骨何專恭之甚耶吾所不及也遂授以太清金液神丹方而告之曰子若未欲升天但先服半劑與明生相別而去明生乃入華陰山依方合金丹餌之半劑得仙而與俗人無異人莫識其非凡漢靈帝時惟太傅胡廣知其有道嘗訪明生以國祚大期問之初不對後亦告焉無不驗者後人怪其不老遂復服金丹半劑白日升天臨去著詩三首以示將來漢光和三年也詩曰
其一
太和何久長人命將不永噏如朝露晞奄忽睡覺頃生生世所悟傷生由莫靜我將尋真人澄神挹容景盤桓崑陵宮玄都可馳騁涓子牽我遊太真來見省朝朝王母前夕歸鍾嶽嶺仰採
瓊瑤葩俯漱琳琅井千齡猶一刻萬紀如電頃
其二
天地自有常人命最驗毳年若驚弦發時猶輕矢逝雖有灼灼姿玉為塵土穢林草無秋耀綠葉豈終嵗惜此繁茂摧哀彼寒霜厲有存理必亡有興故有廢真官戲玄津與物無凝滯神沖紫霄內形棲山水際對虛忘有懷遊目記容裔風塵將何來真道故可大
其三
濁塗諒為歎世樂豈足預振褐掃塵遐飄飄獨遠舉寥寥巖嶽際蕭蕭縱萬慮靈真與我遊落景乘鴻御朝乘雲輪來夕駕扶
搖去嗷嘈天地中囂聲安得附
子／宗教／道藏輯要／柳集／五　懺法大觀卷五／太上忠武關聖帝君護國保民寶懺／淨容真言(P.49-2)..[清光緒丙午年(1906)成都二仙庵重刊本]
臣等伏聞
愚者昏昏心同碔石濁者汶汶性塞靈關間有予智自雄未能沈機觀變罹殃文種去後其時稱傑范增事非其主孰則瞻雲就日文明上協重華俯察仰觀淵照下方諸葛自非智周萬物鮮克神妙一心繄惟
聖帝外則貌如大愚內則洞若觀火運籌莫測經畫有方樹烽臺百里相援吳兵莫能窺伺決漢水七軍盡汩魏將竟入網羅口不談夫孫吳謀則妙乎旋轉靈機抽鬼谷之緖坐照類子房之神變若神龍明同卦德臣等仰對
帝天捫心多愧從今懺悔伏冀赦除屬在含生均叨
聖佑
至心朝禮
三界伏魔靈佑協天大帝神威遠鎮天尊十拜
讚
如神坐照　舒軸往來　隨機應變是天才　法慧總能開
灼灼靈臺　煙草不須埋
大聖智懸北斗大天尊三稱
寶誥一遍
妙智旣頌　　各迪愚迷
恭對道前　　八揚神威
子／宗教／道藏輯要／柳集／七　三寶萬靈法懺一／子下　三寶誥二／萬物資始第三分(P.1-2)..[清光緒丙午年(1906)成都二仙庵重刊本]
萬物資始第三分
道言至哉一德為物之根其量莫窺蘊奧弘深為人之體為事之因天得之健地得之甯三光乃耀五炁乃行九州乃奠八方乃清江河以達山岳以貞由何而理從奚而分元亨太樸利牝和承柔順相濟剛堅實凝發育罔象泯絕無形展乎庶品藏乎一身葆乎百骸運乎寸心靈靈一點灼灼萬神紛然不雜繁焉不昏自明自并若我臨庭濯光依依顯著津津不截厥緒大驗實徵匪倫於幻甚隱於坤大哉斯義萬聖咸聞諸善男子及諸
女人欽誠運禮恭敬羣真
大悲玉清聖境元始天尊
大悲上清真境靈寶天尊
大悲太清仙境道德天尊
大悲無量清正光德天尊
大悲洪音丕振天尊
大悲亨乾和德天尊
大悲坤隱天尊
大悲元昭大道天尊
大悲亨寶天尊
大悲瑩利天尊
大悲法象無為大輝淨著光月天尊
大悲至道無為天尊
大悲無為無覺渾元天尊
大悲甲乾福一天尊
大悲庚化天尊
大悲干著化耀天尊
大悲吉善天尊
大悲難星合德天尊
大悲化眾阨災天尊
大悲玉相普姿天尊
大悲天容蓬證天尊
大悲閬覺上奧洞中盡性無思天尊
大悲羣品大利天尊
大悲鳳廣化文天尊
大悲聖安天尊
大悲聖行天尊
大悲敏誠思天尊
大悲安元體天尊
大悲奠川天尊
大悲甯坤天尊
大悲威服猛獸大獅子王天尊
大悲神猛力大岳山王天尊
大悲舉大岳山猛力王天尊
大悲扶天地天尊
大悲佐玉聖天尊
大悲自優容葆元天尊
大悲身元混天德無量無邊際降魔天尊
大悲祟塵妖化天尊
大悲祿厚體道天尊
大悲川原本達天尊
大悲了證無功天尊
大悲色泯神寂天尊
大悲香都天尊
大悲梵朗月天尊
大悲梵資生大彰天尊
大悲龍見川天尊
大悲利川天尊
大悲涉川洪濟天尊
大悲如容休休天尊
大悲天龍八部和都利天尊
大悲咄咄棒利天尊
大悲普門大利天尊
大悲品行微闇無神斯顯期利達都天尊
大悲分派合原天尊
大悲喝明天尊
大悲照照天尊
大悲遠遠利普天尊
大悲保國弘理天尊
大悲保兆天尊
大悲護品天尊
大悲弘護萬品不偃僕不滅息吉臨天尊
大悲嘉植恒德天尊
大悲忱丹不二天尊
大悲綠赤文篆天尊
大悲蒼乾古天尊
大悲坤蒼老品炁流利天尊
大悲魁炁大偉天尊
大悲赤道利天尊
大悲黃道亨天尊
大悲五體一光天尊
大悲一光灼灼萬福蓁蓁果盛天尊
大悲圓顆明利天尊
大悲益下天尊
大悲損己利眾天尊
大悲志敬天尊
大悲開大化天尊
大悲宣弘教天尊
大悲敷德無窮天尊
大悲祐嘏吉善天尊
大悲勇聖王天尊
大悲甲庚大合天尊
大悲星文灼著天尊
大悲嶽固南鎮天尊
大悲梅馥竹貞天尊
大悲喬喬雙碧天尊
大悲氷立天尊
大悲學力王天尊
大悲智沉沉勇順順懷弘負遠天尊
大悲道普天尊
大悲果應天尊
大悲深功徵化天尊
大悲分化周理天尊
大悲顯祐靈應無方不匝自普普人天尊
大悲惠貞天尊
大悲龍隱天尊
大悲豹灼天尊
大悲倚中正天尊
大悲淵淵淨淨天尊
大悲包理坤乾天人保德康達洪福天尊
大悲籙握天尊
大悲寶丹籙籍天尊
大悲上水天尊
大悲晶津大碧天尊
大悲琅函妙蘊天尊
大悲碧羅上耀天尊
大悲佑助神教天尊
大悲空空洞洞不滓不著無虛不普大訓天尊
大悲孔虛溥澤天尊
大悲規恢丕度天尊
大悲豁光天尊
大悲性睿通天尊
大悲性豁靈天尊
大悲性混沌天尊
大悲性顓愚天尊
大悲視冥冥天尊
大悲聞空空天尊
大悲月潭天尊
大悲月不照性自圓日不光體自宣潔孑天尊
大悲大窮不窮本元浩浩天尊
大悲淵天天尊
大悲能能天尊
大悲冥能能天尊
大悲拔眾能能天尊
大悲度度天尊
大悲度無量度天尊
大悲諸金神王天尊
大悲步諸金神王天尊
大悲表表天尊
大悲弘碩碩綱恢恢丕著天尊
大悲丕密利天尊
大悲清皎天尊
大悲淨皎天尊
大悲露澍大甘天尊
大悲應露澍天尊
大悲雲龍雨虎風雷王天尊
大悲雪釋氷融不念重愆天尊
大悲消人大惡天尊
大悲不存惡業天尊
大悲永斷罪根天尊
大悲續命天尊
大悲命正天尊
大悲保性正德天尊
大悲信聖果天尊
大悲敬真性不怠天尊
大悲保真靈不壞天尊
大悲情淨絕物天尊
大悲物色全冥天尊
大悲顯德致慶福國天尊
大悲力助神王天尊
大悲仁惠王天尊
大悲良聖天尊
大悲古有德今有德人天普濟天尊
大悲天輝妙慧天尊
大悲真真葆元天尊
大悲俄頃幻化天尊
大悲現示大相天尊
大悲天勇天尊
大悲地固貞天尊
大悲鼇截龍戰天尊
大悲皇皇大聖天尊
大悲著章天尊
大悲窺微索淵符詳來合顯道天尊
大悲肉體成靈天尊
大悲包光永肉天尊
大悲山靈降祟天尊
大悲力真強大威王天尊
大悲伏萬邪顯光靈祐民福主天尊
大悲恩洪開務天尊
大悲勝大戰天尊
大悲服閱天尊
大悲天神閱天尊
大悲珠光王天尊
大悲睿孝通宣天尊
此上至聖至靈天尊名號可開人之達聰可悟人之心性可助人之功烈可滌人之愆尤一切福祥由斯而致一切災殃由斯而消志一專誠珍襲以寶
偈曰
萬化歸原止一靈　　　　化生生化豈非神
功成果就天書燦　　　　大矣乾坤作始根
讚曰
功高莫比德大難量天丁神士護盈堂鑪鼎噴真香繚繞無方化始化終藏羣羣悉保處處誰殃梵炁空中有聖王在此好參詳披指弘綱道妙豈微芒
子／宗教／道藏輯要／柳集／八　三寶萬靈法懺二／寅上　九宸誥一／悔過無犯第十四分(P.25-1)..[清光緒丙午年(1906)成都二仙庵重刊本]
悔過無犯第十四分
道言誰無過咎宜自知而速改不改則長迷改不速則因循而有失今上聖垂憐設以多方教知雪洗者何若趨暗徑何之一經秉燭即知四隅所向若墜㴱淵一經提拔便知四波有岸若在荊棘一經削斬便知四路坦平若有縳拴一經解釋便
知四體寬鬆若困沉疾一經療愈便知安樂無憂若苦惡瘡一經光淨便知體澤清新種種引喻言指莫悉所以偈云陰陽有蝕仍自光圓故天有不測之風雲地有震搖之陷缺纔復安淨復保固安總之一眚在身何所傷喪一疾在心早尋妙餌定得愈暢惟患不知猛省久陷酖湯縱逢醒藥難以下口故堯舜猶病總自兢兢立於平地如上危巔步於坦途如履淵冰終得甯泰□復墜落人克銘言五腑自然透入三天恭對諸天志心懺悔
大悲玉清真王長生永命天尊
大悲尋聲赴感太乙救苦天尊
大悲九天應元雷聲普化天尊
大悲九天雷祖轟天利物天尊
大悲紫微碧玉天尊
大悲九天伏魔應感天尊
大悲九天丈人天尊
大悲九天可韓天尊
大悲九天採訪妙化天尊
大悲五運綿亘天尊
大悲八垣移運天尊
大悲九星安止天尊
大悲難讐化阨天尊
大悲拔九難天尊
大悲超諸難天尊
大悲濟羣苦天尊
大悲顯靈應天尊
大悲顯十方度阨天尊
大悲五土得正天尊
大悲八荒自在天尊
大悲九苦超度天尊
大悲部幽天尊
大悲部刑訟不惹天尊
大悲部天刑解化天尊
大悲風化雲化雷化電化天尊
大悲部水府化阨天尊
大悲部火府化阨天尊
大悲部疫府化阨天尊
大悲部病符化阨天尊
大悲部天府地府大阨天尊
大悲順天化天尊
大悲行善運化惡運天尊
大悲香飛天尊
大悲香繞霓彩天尊
大悲香鶴天尊
大悲香龍天尊
大悲虎嘯風生安如天尊
大悲恬適無礙天尊
大悲尸蟲掃淨天尊
大悲體自安適天尊
大悲澹無慾礙天尊
大悲色空兩淨天尊
大悲無住無滅天尊
大悲經了悟天尊
大悲訓明悟天尊
大悲傳典誥度人天尊
大悲天授性指世度禪宗兩不盡竭天尊
大悲淨虛復湛天尊
大悲三宗空了天尊
大悲三宗得道天尊
大悲得宗不滯天尊
大悲指幽徑度世天尊
大悲立梁津得化天尊
大悲渾支干天尊
大悲渾星度天尊
大悲星度不擾天尊
大悲渾川源不派天尊
大悲渾川源復派天尊
大悲大安德天尊
大悲還根復蒂天尊
大悲敦功天尊
大悲培善原植因果經千秋無怠天尊
大悲厚綿天尊
大悲綿長壽天尊
大悲保壽度世天尊
大悲統分萬支天尊
大悲長保軀體天尊
大悲固天德天尊
大悲廕人爵長貴天尊
大悲宮殿茂密天尊
大悲南殿穩固天尊
大悲北徑通體天尊
大悲通五體天尊
大悲達明通淨天尊
大悲果花竝茂天尊
大悲上部淨天尊
大悲中部通天尊
大悲下部遶天尊
大悲四大部遶匝天尊
大悲六達九通天尊
大悲雲隱雷現天尊
大悲山動一嘯川行一靜百兆得康天尊
大悲元清保永天尊
大悲元炁出彩天尊
大悲精氣成霞天尊
大悲吐五穢蓄大齡長固天尊
大悲上通宮府天尊
大悲下透穴闕天尊
大悲西南固炁天尊
大悲東南固脈天尊
大悲天信天尊
大悲日月信天尊
大悲四時信天尊
大悲誠通天尊
大悲恭運太元天尊
大悲永固天體永度世運天尊
大悲顯佑兆億天尊
大悲靈光徧照天尊
大悲靈華天尊
大悲靈都天尊
大悲至光德佑天尊
大悲綱統萬相天尊
大悲機無生動民樂康平內外四正天尊
大悲方靖人止天尊
大悲艮密天尊
大悲體象坎順天尊
大悲流行時序天尊
大悲端默天尊
大悲靜瑞天尊
大悲慶祥天尊
大悲百亨天尊
大悲洪通利天尊
大悲學真天尊
大悲學元運順天序萬邦適恬安止福齡天尊
大悲道年永綿天尊
大悲世治永化天尊
大悲熙靜天尊
大悲正六德天尊
大悲輔三運天尊
大悲聖心特達天尊
大悲神懷大著天尊
大悲熙光大普天尊
大悲甯兆安物天尊
大悲珍物天尊
大悲珍大物貴五瑞精華保壽天尊
大悲翠妙天尊
大悲類特天尊
大悲麟祥天尊
大悲起寶天尊
大悲八遙透頂天尊
大悲萬懷集樂天尊
大悲保土鎮軀天尊
大悲柳陰映道天尊
大悲竹虛天尊
大悲雪淨天尊
大悲體山天尊
大悲火明水淨天尊
大悲心葆元體身葆元天上通內達天尊
大悲地永天尊
大悲神光遶顯天尊
大悲智光遶體天尊
大悲圓光八映天尊
大悲證廣天尊
大悲方方闡運天尊
大悲頃化身天尊
大悲風行疾天尊
大悲日月行疾天尊
大悲律體天尊
大悲法意天尊
大悲法化天尊
大悲正七垣天尊
大悲遷運移躔天尊
大悲徙阨易簡天尊
大悲深旨微文天尊
大悲抉微闡奧天尊
大悲章燦天尊
大悲龍沙統指天尊
大悲明光大衍天尊
大悲錦文放達天尊
弟子某等特尊天尊睿號至誠皈命無敢縱馳從前所作皆愚昧妄為今向道前一一首雪蒙天尊力示以善箴猶如塗炭之中得升淨域幽冥之內得見光天安能復趨穢污更入九地自
取腥濁多至咎殃獲其梯步必向高堂得進金門定升京府不忘聖惠刊鑄五庭
偈曰
得入高堂望進窺　　　　莫趨下徑自卑微
玉心寶體休虧損　　　　日月圓明晝夜飛
讚曰
金光灼灼到處清明只因造作有差行得罪在神庭忙改忙更莫再自因循一輪既朗掃淨浮雲顯他瑩滿徹乾坤大地盡通澄潭影峰形四映少遮塵
子／宗教／道藏輯要／柳集／八　三寶萬靈法懺二／卯下　五老誥二／應事不亂第二十三分(P.10-2)..[清光緒丙午年(1906)成都二仙庵重刊本]
應事不亂第二十三分
道言渾沌之先何常有物既無其物何常有事當上古之世結繩以治必樸簡而無為恭己默思所以刑措名馳禮樂不作教化穆如君無威而大治彰民無犯而弘功理父非訓而慈子不繩而孝上雍下恬八方迺和奚效順也咸因一念無紛渾渾自忘以致國家泰甯風俗馴雅及其後禮制樂明詩興書啟人心彌蔽道立仁敦世俗愈頹民不畏法四域皆擾嗚呼事何煩難而無紀也我以一人之心而理天下之變以天下之變而聽我
一人之心不亦難乎其實不難總之心為神明千化莫測萬化莫窮品品從心心隨物物不為物亂物由我出入我而我應之出我而我制之事為心試試以驗心事以見神神作事主我神清常若止水我神定常若明鏡人物一來一往固自搖搖水止鏡明本自如如其定之者心亂之者意意從事擾事擾意紛並其心亦無主況於神乎神乃心之用也心乃神之居也居之不甯人何以存人賴居身居亂身驅其居無人庭虛生塵所以萬物非外皆吾之靈明所生非靈非明萬事荒淫日往月來天地何停樞綱一立羣品流行君臣上下合理厥紛風雨順候寒暑既均春秋乃定二至二分物暢事治庶類遂生稍有弗和奚以
恬甯乾坤得永元亨利貞是以運禮由乎至誠
大悲青靈始老蒼帝天尊
大悲丹靈真老赤帝天尊
大悲皓靈皇老白帝天尊
大悲洞靈玄老黑帝天尊
大悲上靈元老黃帝天尊
大悲洪文訓世天尊
大悲德化丕昭天尊
大悲□立不朽天尊
大悲□紀無渝天尊
大悲果因長生教立大道日同心體月共神靈素永長命天尊
大悲風行浪逐水定風恬一心不遷四正天尊
大悲日光常凝天尊
大悲動身常轉天尊
大悲聖天治世天尊
大悲盈和天尊
大悲充神天尊
大悲治身順天尊
大悲訓心治天尊
大悲允神治天尊
大悲雲氣盈神天尊
大悲來神氣天尊
大悲聖廣化天尊
大悲詩專和天尊
大悲秋風穆如天尊
大悲草結大寶天尊
大悲林身天尊
大悲狼恬天尊
大悲樹丹結天尊
大悲寶結珠林天尊
大悲芝靈天尊
大悲香芝結氣天尊
大悲紫煙飛天天尊
大悲霧丹出瓊天尊
大悲障掃災淨天尊
大悲大掃俗塵天尊
大悲除威天尊
大悲弘威悉和天尊
大悲雅治世天尊
大悲俗根斷天尊
大悲入道出道生神化神羣物光照天尊
大悲治己正物出心入神飛空納虛大洽丹法天尊
大悲服炁食神天尊
大悲逐羣魔驅眾紛一念歸神天尊
大悲五色不生天尊
大悲五味不著天尊
大悲住冥波天尊
大悲出北靈天尊
大悲靈爽存陽天尊
大悲南天長居天尊
大悲盛林住生天尊
大悲章道大訓天尊
大悲繡樹天尊
大悲騫樹天尊
大悲寶羽輝煌天尊
大悲上著天尊
大悲明廣訓天尊
大悲古道大作存治羣心天尊
大悲仙風大振天尊
大悲開山正教輔仙逐邪協護太平天尊
大悲功孚天德治世廣佑天尊
大悲深教天尊
大悲虛教天尊
大悲空羅天尊
大悲大閻浮廣盛訓天尊
大悲地貞天尊
大悲山大甯天尊
大悲川不溢天尊
大悲教揚揚德穆穆威和竝濟天尊
大悲甯天保土天尊
大悲獄虛魔淨天尊
大悲除獄魔天尊
大悲蕩地魔天尊
大悲掃人魔天尊
大悲神心自治天尊
大悲治人物化人物不竭常存天尊
大悲妄意化虛生神廣福天尊
大悲賴遂德生天尊
大悲神照天尊
大悲智廣慧林天尊
大悲宿世寶慧天尊
大悲先亡咸賴天尊
大悲通人念達神心兩覺天尊
大悲弭寇根天尊
大悲大截寇魔天尊
大悲紛治天尊
大悲萬變不竭天尊
大悲正祟天尊
大悲大正心祟天尊
大悲不空物天尊
大悲存空天尊
大悲空住虛存留性化心天變神甯虛虛不定天尊
大悲普清炁天尊
大悲彰梵教天尊
大悲超柭靈天尊
大悲退祟炁天尊
大悲退心魔天尊
大悲分身化物天尊
大悲化體化物天尊
大悲出幽域體光明利濟天尊
大悲情淨性甯天尊
大悲十二神來合體長清不濁天尊
大悲永屹天根天尊
大悲丹闕注名天尊
大悲金庭紀字天尊
大悲東殿主林天尊
大悲祇林得證天尊
大悲貝篇天尊
大悲曇映貝篇天尊
大悲梵證天尊
大悲應梵生化天尊
大悲合釋宗天尊
大悲合儒禪天尊
大悲坐齊臥齊天尊
大悲理神性天尊
大悲制忘天尊
大悲羣忘天尊
大悲治體化體天尊
大悲獨坐入道化身現身出入飛舄天尊
大悲飛神出應天尊
大悲甯身心天尊
大悲水心得道天尊
大悲天風存耳天尊
大悲消息竝忘天尊
大悲泰道天尊
大悲大亨道天尊
大悲大貞道天尊
大悲離治天尊
大悲正表體天尊
大悲衞上聖天尊
大悲戈戟消弭天尊
大悲火融天尊
大悲赤寶盈身天尊
大悲寶鼎注神天尊
大悲剛鼎天尊
大悲寶法天尊
大悲持法天尊
大悲行盈四角天尊
大悲符定天尊
大悲文虛五炁天尊
大悲大法振威天尊
大悲降靈天尊
大悲降大靈保大宇除羣魔化丕暴無干正炁天尊
大悲肅穆天尊
大悲馴擾天尊
大悲五大治天尊
大悲坎泰天尊
大悲出坎天尊
大悲明化幽彰天尊
大悲合道修天尊
大悲風儒天尊
大悲照冥迷天尊
大悲普修訓典天尊
大悲齊遵大訓天尊
皈依諸天上聖遵奉羣訓科儀修我弟子某等心田妙寶一身至用安敢違逆奈弟子等一念未專諸紛來集事之未至心早牽之心之未甯事更叢之有如酒尚未唇而心先醉有如色猶未染而念先馳雖在夢中初醒猶以為真雖然夢後何嘗謂為幻境一生虛度幾曾不是浮花半世奔忙究竟認為實果不知往往成空歷歷皆假當存上古之風可復太樸之志人心培固
本性長靈何慮事來事去誰知神化神存悉望諸天開我迷志保我道根除我罪障斷我塵情魔不來干正相輔佑德明身立可證高庭
偈曰
一意不生萬事貞　　　　性靈灼灼自無紛
光明內外皆須照　　　　應變何常有住停
讚曰
至神變化處處皆身當年玉帝現光明諸天廣聖形奇寶輝旌隨在有真人瓊瑤雨蘂紫炁開珍天花亂落五雲生梵炁聚金庭五老當欽帝座總皇心
子／宗教／道藏輯要／柳集／十二　三寶萬靈法懺六／戌下　三仙誥二／失言釀禍第六十六分(P.19-1)..[清光緒丙午年(1906)成都二仙庵重刊本]
失言釀禍第六十六分
道言口乃禍福之門榮辱之端大易恒訓世所宜知聖人戒言非少君子慎其言敏於行又曰古者言之不出又曰有德者必有言有言者未必有德太上曰多言不如養素廣論豈若抱元佛以廣長舌命名皆有故也豈不思厥道乎大聖立德立言言不可立不如不言總之一慎為先慎則從思一思再思思至甚難懼凶畏禍自然寡言歉己艱行亦自不言古訓司馬乃曰為之難言之得毋訒乎災之將至言之得毋恐乎禍福無門惟人自招專為言也況於惡毒在語更致咎尤話出報遠豈容隨口繫辭曰一言善則千里應之況其邇者乎一言不善則千里違之況其邇者乎可見言之為要不可忽也若一語既出如刀如
剌傷人勝割悅人過蜜即善不善之謂也而且六月冰寒三冬日暖莫非善不善之謂也人之以口殺人以言和世皆所不知世之冤結讐紏從旁一解言之所濟一語千金無量無盡學士修人聞我片言心純氣散有如炎火當前聞善便冷熱沸澆人濯之以水莫不頃釋善亦言也惡亦言也未可專以慎為辭謝古聖好言不少止須出口有法屢叠重多謂之甜飴求樂聖賢誡之捫舌不譚謂之以不言作餂亦非大道總之一出一入均合天理更宜先問自心我能則言不能則止空語譚之猶如塞鐘用叩焉能聲鳴以致遙聞歟今對高天默然運聖恍若天聞敬誠瞻禮眾莫喧囂
大悲西池聖母元君太后天尊
大悲東華立極大道統宗天尊
大悲老祖純陽演正孚佑真人妙通天尊
大悲洪音自叩天尊
大悲德聲廣播天尊
大悲慈心利物先躬求道天尊
大悲默然寂應聲感天尊
大悲神威應遠天尊
大悲威色口緘天尊
大悲太素應德天尊
大悲威心仁智烈光碎地天真上照天尊
大悲仁念從公天尊
大悲大道全身天尊
大悲默道全身福後廣祀天尊
大悲成仁災體殺身廣蔭天尊
大悲福傳天尊
大悲香祀天尊
大悲春秋共聖天尊
大悲宇宙修廣天尊
大悲祭香不斷仙爐天尊
大悲丹門得道大公天尊
大悲至聖賢天尊
大悲至仙天尊
大悲至佛洪威丹心猛勇赤花永照刃利長新慈愛義聖天尊
大悲公道善通天尊
大悲上應天尊
大悲上達天尊
大悲君德賴人天尊
大悲洪功大業天尊
大悲著陽天尊
大悲輔陰天尊
大悲從雷天尊
大悲助雨天尊
大悲大澍應功天尊
大悲廣收功利天尊
大悲施語普著天尊
大悲刊古訓世度人天尊
大悲刧刧生身普利天尊
大悲功名全業天尊
大悲仙門丹道天尊
大悲仙門同道天尊
大悲一道應言大訓天尊
大悲古言天尊
大悲古述大訓天尊
大悲誥訓天尊
大悲謨典化度天尊
大悲古典今存得濟天尊
大悲學功濟世大惠天尊
大悲淑姑天尊
大悲默化天尊
大悲善良德默天尊
大悲領誨受化天尊
大悲德業新古天尊
大悲後成太古天尊
大悲太平休朗天尊
大悲照眉天尊
大悲耀容天尊
大悲光射天尊
大悲華照天尊
大悲彩映紅光天尊
大悲赤映上品天尊
大悲度人化己天尊
大悲身從淵躍天尊
大悲水中映藻文芳天尊
大悲雅言天尊
大悲文詞化世天尊
大悲善語天尊
大悲善良解結天尊
大悲冤網解天尊
大悲讐網開天尊
大悲剌平天尊
大悲除毒天尊
大悲削惡天尊
大悲除茨平人天尊
大悲削罪目天尊
大悲除愆案天尊
大悲赦寬天尊
大悲大宥法條天尊
大悲約耆天尊
大悲至耆災身無形存魄永著大善天尊
大悲公德久湮天尊
大悲存波即體流神在宗禪道弘修天尊
大悲功德著存天尊
大悲流水存光天尊
大悲射照長存天尊
大悲廣蓄聖子天尊
大悲存後神功天尊
大悲泛舟長存天尊
大悲舟固天尊
大悲地永天尊
大悲長存天德天尊
大悲應體功元天尊
大悲尚德天尊
大悲尚齒蓄功天尊
大悲流波存古天尊
大悲萬秋存照天尊
大悲車輪永轉聖智天尊
大悲輔神天尊
大悲輔天永存天尊
大悲存劫天尊
大悲長存運數天尊
大悲命享長榮天尊
大悲富括言教天尊
大悲掌主仙籙侍列天尊
大悲蓬萊閬苑上列天尊
大悲洞府名山大列得道天尊
如此天尊睿號誰可得聞既已識之莫能釋解弟子某等語若蜜甘未有全身之策言雖利美安能保體之圖鴻飛過於天涯射影思於懸矢空存得物豈得升天懇我諸真開其大過取微功而求細德宥小目而廣禪宗普及姻親並同里友凡在愆中
均蒙德內
偈曰
功能小大在人行　　　　止懼言開作患門
虛設欺人由自可　　　　空張謊己反難成
上聖昭昭偏不赦　　　　至神灼灼豈容情
本來鏡照東王府　　　　先有臺存北斗君
何不自理胸中案　　　　免渠簿上幾言評
讚曰
惡言從口善語非心天公大照在台星但看此形名一灣在下三點高明如月光輪映其星本體在虛靈塞我斯瓶莫教放聲
傾如囊猶可似槖無情頭頭尾尾謹拴繩休縱一談成信口誰擒猿馬繫隨人
太上虛皇三寶十方三界萬靈保生治世福顯利幽弭災集慶法懺三仙卷十一下第二十二策畢
子／宗教／道藏輯要／星集／四　天樞上相諸葛忠武侯集　卷十至十二／卷十二　詩一／祠廟／謁諸葛廟　劉希夷(P.45-1)..[清光緒丙午年(1906)成都二仙庵重刊本]
漢丞相諸葛忠武侯集卷之十二
詩
祠廟
謁諸葛廟
劉希夷
孤雲何其高明月不可繫灼灼抱此心與世自涇渭釋來從所歡感亂亦歔欷咨惟今之人竊國未云恥白首入吳市秋風恐燕水區區袁與曹等是刺客耳而我於其間秉義不敢墜哀音回衡飈淸義動幽邃天心固難亮吾獨信所履溶溶日間雲漠漠點寒砌饑鼯墮蒼瓦澹薄公所憇靜然相英姿孤懷亦差𢠢
子／宗教／道藏輯要／張集／一　道門功課／晚壇功課／太上洞玄靈寶救苦妙經(P.38-1)..[清光緒丙午年(1906)成都二仙庵重刊本]
太上洞玄靈寶救苦妙經
爾時
救苦天尊徧滿十方界常以威神力救拔諸眾生得離於迷塗眾生不知覺如盲見日月我本太無中拔領無邊際慶雲開生門祥煙塞死戶初發玄元始以通祥感機救一切罪度一切厄渺渺超仙源蕩蕩自然清皆承大道力以伏諸魔精空中何灼灼名曰泥丸仙紫雲覆黃老是名三寶君還將上天炁以制九天魂救苦諸妙神善現救苦時天上混無分天炁歸一身皆成自然人自然有則體本在空洞中空洞寂非寂遍體皆虛空第一委炁立第二順炁生第三成萬法第四生光明天上三十六
地下三十六太玄無邊際妙哉大洞經皈命
太上尊能消一切罪
東方玉寶皇上天尊
南方玄真萬福天尊
西方太妙至極天尊
北方玄上玉宸天尊
東北方度仙上聖天尊
東南方好生度命天尊
西南方太靈虛皇天尊
西北方無量太華天尊
上方玉虛明皇天尊
下方真皇洞神天尊
道言十方諸天尊其數如沙塵化形十方界普濟度天人委炁聚功德同聲救罪人罪人實可哀我今說妙經念誦無休息歸身不暫停天堂享大福地獄無苦聲火翳成清署劍樹化為騫上登朱陵府下入開光門超度三界難逕上元始天於是飛天神王無鞅聖眾瞻仰
尊顏而作頌曰
天尊說經教　接引於羣生　勤修學無為　悟真道自成
不迷亦不荒　無我亦無名　朗誦罪福句　萬遍心垢清
爾時飛天神王及諸仙眾說是頌畢稽首
天尊奉辭而退
子／宗教／道藏輯要／張集／一　三　太上玄門晚壇功課經　大上三元賜福赦罪解厄消災延生保命妙經／太上玄門晚壇功課經／太上洞玄靈寶救苦妙經(P.2-1)..[清光緒丙午年(1906)成都二仙庵重刊本]
太上洞玄靈寶救苦妙經
爾時
救苦天尊徧滿十方界常以威神力救拔諸眾生得離於迷塗眾生不知覺如盲見日月我本太無中拔領無邊際慶雲開生門祥烟塞死戶初發玄元始以通祥感機救一切罪度一切厄
渺渺超仙源蕩蕩自然清皆承大道力以伏諸魔精空中何灼灼名曰泥丸仙紫雲覆黃老是名三寶君還將上天炁以制九天魂救苦諸妙神善見救苦時天上混無分天炁歸一身皆成自然人自然有別體本在空洞中空洞跡非跡徧體皆虛空第一委炁立第二順炁生第三成萬法第四生光明天上三十六地下三十六太玄無邊際妙哉大洞經皈命
太上尊能消一切罪
東方玉寶皇上天尊　南方玄真萬福天尊
西方太妙至極天尊　北方玄上玉宸天尊
東北方度仙上聖天尊　東南方好生度命天尊
西南方太靈虛皇天尊　西北方無量太華天尊
上方玉虛明皇天尊　　下方真皇洞神天尊
道言十方諸天尊其數如沙塵化行十方界普濟度天人委炁聚功德同聲救罪人罪人實可哀我今說妙經念誦無休息歸身不暫停天堂享大福地獄無苦聲火翳成清署劔樹化為騫上登朱陵府下入開光門超度三界難逕上元始天於是飛天神王無鞅數眾瞻仰尊顏而作頌曰
天尊說經教　　接引於浮生
勤修學無為　　悟真道自成
不迷亦不荒　　無我亦無名
朗詠罪福句　　萬徧心垢清
爾時飛天神王及諸仙眾說是頌畢稽首天尊奉辭而退
子／宗教／道藏輯要／翼集／又七　三十代天師虛靖真君語錄／歌行／橐籥歌(P.11-2)..[清光緒丙午年(1906)成都二仙庵重刊本]
橐籥歌
休言大道無為作須向房中明橐籥過時不動片時間紫霧紅光亂灼灼靑龍喜白虎惡赤蛇纏定烏龜殼縱然過得尾閭闗又被曹溪路隔著兩條直上絜丹田決言上有三淸閣閣下分明有玉池內有長生不死藥依時下手採將來服了蓬萊受快樂
子／宗教／道藏輯要／翼集／八　金蓮正宗記等／金蓮正宗記／重陽王真人(P.8-2)..[清光緒丙午年(1906)成都二仙庵重刊本]
重陽王真人
先生諱中孚字久卿家世咸陽㝡為右族當劉蔣水竹煙霞𠁊𤧸之地營起别墅作終焉計其為人也骨格雄壯氣象渾厚眼
大於口髯過於腹聲如鐘面如玉淸風飄飄紫氣鬱鬱有湖海之相焉膂力倍人才名拔俗蚤通經史晚習弓刀當廢齊阜昌間獻賦春官迕意而黜復試武舉遂中甲科逮乎四十有七嵗也喟然歎曰孔子四十而不惑孟子四十而不動心吾今已過之矣尚且吞腥啄腐紆紫懷金不亦太愚之甚乎遂辭官解印黜妻屏子拂衣塵外類楚狂之放蕩焉時正隆己卯四十有八嵗也甘河橋上過屠門嗜氈根而大嚼焉有二道者各披白氈忽從南方翛然而來煙霞態度霄漢精神觀厥眉宇大抵相類先生不覺驚起趨進俛首前揖相與語言皆出世語滌塵澣垢蠲膏剔盲如醉而醒如瘖而鳴密授真訣更名曰嚞字曰知明
號曰重陽子旣畢指東方曰汝何不觀之先生回首而望道者曰何見曰見七朵金蓮結子道者笑曰豈止如是而已將有萬朵玉蓮芳矣言訖忽失所在由是之後落魄不覊乞食於市短簑破瓢眠冰臥雪有詩曰四十八上始遭逢口訣傳來便有功一粒金丹色愈好玉京山上顯殷紅明年庚辰有一道者同宿月中乃言曰吾居西北大山之中彼間有人善於談演陰符道德尤所精通聞君平昔好此二經胡不相從試往觀聽先生躊躇未之能決道者忽起拋拄杖乘風而去左右求之杳無音耗茫然如有所失比及中秋過醴泉縣再遇道者趨而拜之忻然相邀入於酒舘共飲之次問其鄉里答曰蒲板永樂是所居也
又問年甲幾何答曰春秋二十有二復問其族默而不言遂索毫楮書祕語五篇使之詳讀先生讀之數過方悟妙理戒之曰天機不可輕泄卽令投之火中道者曰速往東海邱劉譚中有一俊馬可以擒之言畢不知所在其一篇曰驀遊秦地泛遊長安或貨丹於市邑或隱跡於山林因循數載觀見滿目蒼生盡是兇頑下鬼今逢吾弟子何不頓拋俗海猛悟浮囂好餐霞於碧嶠之前堪煉氣於松峯之下斡旋造化反覆陰陽燦列宿於九鼎之中聚萬化於一壺之內千朝功滿名掛仙都三載殷勤永鎮萬刼恐爾來遲身沉泉下其二曰莫將樽酒戀浮囂每向鄽中作繫腰龍虎動時拋雪浪水聲澄處碧塵消自從有悟途
中色述意蹉跎不計聊一朝九轉神丹就同伴蓬萊去一遭其三曰蛟龍煉在火烽亭猛虎擒來囚水精強意莫言胡亂道論說縱橫與事情其四曰鉛是汞藥汞是鉛精識鉛識汞性住命停其五曰九轉成入南京得知友赴蓬瀛先生遂歸劉蔣自搆一庵題其牓曰活死人墓又以𥿄牌立於墓上曰王害風靈位自作詩曰活死人兮王嚞乖水雲别是一般諧道名喚作重陽子謔號稱為沒地埋來者路不忘懷行𣪁須是挂靈牌他日又𢹂酒一壺立於路次有道人呼曰害風害風將汝酒來先生應聲與之一飲而竭却遣先生以空壺就甘河中取水令自飲之其味極佳真仙酎也道人告曰吾海蟾公也言訖忽失所在自
是以來不復飲酒但飲水而已常有醉容因述虞美人也害風飲水知多少因此通玄妙白麻衲襖布靑巾好模好樣真箇好精神不須鏡子前來照事事心頭了夢中識破夢中身便是逍遙達彼岸頭人忽一日自焚其庵鄰家爭來救火先生但婆娑而舞人問其故答曰三年之後别有人修乃題詩曰茅庵燒了事休休决有仁人却要修便做惺惺成猛烈怎生學得我風流大定七年四月二十六日迤邐東邁經過咸陽自畫一幅作三髻道者靑松鬱棲白雲繚繞仙鶴婆娑有出塵之格見史風仙欣然贈之曰待我他日擒得馬來以為勘同又過洛陽謁上淸宮題詩於壁間曰邱譚王風捉馬劉崑崙頂上打玉毬你還搬
在寰海內贏得三千八百籌東海衞州見蕭真人頗有仙風道骨深欲提挈盤桓數日話不相投贈之驀山溪曰真人已悟四海名先到只為有聲聞却隔了玄元妙道可憐仙骨落入鬼形骸一般衰一般老空恁一般了豈知玄妙剛把身心傲度日若聾盲誚不識丹砂爐竈好將二物鼎內結成丹服餌了得長生𢹂手歸蓬島真人讀之終不能悟其妙旨但點頭而已祖師遂東歸海邊徜徉數載接誘訓化旣得邱劉譚馬郝孫王以足滿七朵金蓮之數普化三州同歸五會一曰平等二曰金蓮三曰玉華四曰三光五曰七寶其牓曰竊以平等者為道德之祖淸淨之源乃金蓮玉華之本三光七寶之宗普濟羣生遍超庶俗
銀焰充盈於八極彩霞蒸滿於十方人人願吐於黃芽比比不遊於黑路玉華者氣之宗金蓮者神之祖氣神相結謂之神仙一但將引邱劉譚馬南赴汴京甆王逆旅中依泊嵗餘多所指明因書竹杖歌以示之曰一條拄杖名無著節節輝輝光灼灼偉矣虛心直又端裏頭都是靈丹藥不搖不動自淸閒應物隨機能做作海上專尋知友來兀誰堪可為依託昨宵夢裏見諸虬內有四虬能跳躍杖一引移一脚頂中迸斷銀絲索攢眉露目震精神吐出靈珠光閃爍明焰挑來共樂然白雲不負紅霞約書畢語之曰昔日披氈師真祕語云九轉成入南京得知友赴蓬瀛吾今將赴其約門人惶恐乞遺世語祖師曰我三年前
已題於壁矣曰地肺重陽子強呼王害風來時隨日月去後任西東作伴雲和水為鄰虛與空一靈真性在不與眾人同又云害風害風舊病發壽命不過五十八兩箇先生決定來一靈真性誠搜刷謂眾人曰吾歸之後慎勿舉哀言訖而委蛻焉丹陽不覺泣下甚慟眾皆勸之曰不可違仙師之語丹陽曰入道區區尚無所得吾師棄我遑遑何歸訴之未終忽開目曰汝輩憾恨奚為若此昔日甘河所得祕語五篇今付於汝丹陽再拜跪而授之復謂譚公曰汝等性命皆在丹陽手中矣遂言物外親眷曰一姪二子一山侗連予五箇一心雄六明齊伴天邊月七爽俱邀海上風真妙裏頭拈密妙晴空上面躡虛空東西南北
皆圓轉到此方知處處通又曰一弟一姪兩箇兒連予五逸做修持結為物外真親眷擺脫人間假合屍周匝種成淸淨境遞相傳授紫靈枝山頭迸出靈華會我趁蓬萊先禮師詩畢奄然返真異香馥郁瑞氣瀰漫白鶴翔空靑鸞拂地仙儀冉冉高出雲端士庶官寮號呼瞻拜如喪考妣靡不讚歎真千古異事也於是備棺槨衣衾禮而葬之時大定庚寅正月初四日也升遐之後濬儀橋下談玄誘臧老之心劉蔣溪邊賜藥愈張公之病或舞蹈於昆明池右或吟詠於終南境中有以表其不死者也邱劉譚馬四子相𢹂西入長安見史風先生獻以松鶴圖史風笑曰當時留下勘同正與此圖相合兩相比較毫髮無差於是
厯終南訪劉蔣住持祖庵修葺稍完卻返梁園共移仙骨發棺視之形神尚有生意四人交代負以西行程途所到將酬館穀之資逆旅主人必曰先有道者償價已訖竭力追之終不能見問其狀貌乃祖師之化身也旣至終南遂卜地而葬焉初遊登州望仙門外見畫橋太險遂言曰此橋異日逢何必壞眾皆莫曉其意後經一紀太守何公惡其險極遂毀其嶮而平甃之今改遇仙橋者是也繼有文登縣作醮於五色雲中見白龜甚大背有蓮花祖師端坐於蓮蘂之上須臾側臥而歸縣宰尼龎窟親見其事拈香恭禮命畫師對冩真容三州之人皆仰觀焉丹陽聞之作滿庭芳以讚之曰古郡登州望仙門外畫橋車馬難
通重陽聖跡對眾顯家風預說逢何必壞經一紀太守何公嫌巇嶮令人折毀命匠别興工文登重出現白龜蓮上端坐空中宰公緣底事得遇真容忽覩回身側臥祥雲動復返仙宮分明見丹靑邈出何處不欽崇可謂死而不亡者矣宜乎其為七真之祖也所有神變無窮不能備錄東海西秦勸化道俗長歌短詠殆千餘首目之曰全真前後集并雲中錄明鉛汞坎離之說盛行於世又答登州道眾書詩及十九枝圖
書
嚞稽首四時運轉能般年少之容三教分明解救平生之苦諸公存想一悟齊修九轉成指日登仙八門開長春作伴敢希搜
妙更乞投玄便作鄙章錄於圖後
詩曰
盡知常與道為鄰搜得玄玄便結親悟理莫忘三教語全真搜取四時春養成元氣當充滿結作靈神沒漏津十九光明如我願敢邀相伴樂天真
贊曰祖師出世四遇真仙飲甘河之一味授祕辭之五篇十九葉相承於桂樹一萬枝不絕於金蓮寶鏡高提照譚馬壺中之景神珠獨耀見邱劉劫外之緣誰知太古家風憑衲衣而暗度卻羡玉陽名字仗傘竹以偷傳錯上鉤竿大士出默然之海晚歸船舫散人遊淸靜之淵作大教權輿之主開全真戶牖之先逮功成而名遂然後跨鸞鶴而飛上靑天也張
神童詩曰占斷終南一洞天曾來東海領諸仙只憑入聖超凡手種出黃金七朵蓮
子／宗教／道藏輯要／軫集／二　天下名山記／江南二／東門觀桃花記　王衡(P.18-1)..[清光緒丙午年(1906)成都二仙庵重刊本]
東門觀桃花記
王　衡
蓋今人多偽為雅而吾吳為甚蘭菊幾家置一譜焉次則君竹而友松第而至桃花極矣迺余性獨深愛桃花每春未嘗不游游必徧今年三月之十七日予與汝增約使人往探城四隅問花之所止而之焉具報東門好則歩出東門蹈菜花行望見一村居小有花柳可觀則酒䤌與蒲席已次第設矣其居在小溪中桃花左右溪約有三四十株甚嫩美旣又移至吳氏庄庄宅與池相遶畧同前而廣五倍之花碩大且繁中有緋色據水上者特異長楊數章列池外如偉丈夫衣冠拱手而護少女子於內桃花亦醉面垂垂傍水洗粧不輕見頭額也飲樹下流連久
之顧日尚未晡迺復信歩尋花其在水濱者牆角橋畔者菜花柳樹叢中者輒灑水施茵日與而延客或遇之矮簷下及坑塹竈突之間則含酒滿舌噀之曰為汝浣衣席煖更移酒盡復買忘其去城之遂遠也汝增曰夫桃價不堪與牡丹作奴人且以市倡辱之子何好之甚余笑曰子品花乎品價乎夫價則百十桃者有之然皆如口脂面粉不粘人意刻畫綵繢人能盜夭夫桃也遠而睇之光浮浮然近而卽之若有煖暈焉蓋頌桃德者夭夭近之灼灼則已下矣擬之於春殆巽女乎陽出震而德梅桃與梅其得氣獨完故於香味色中具有別韻卽刻畫綵繪者巧愈不似似愈不真子舍是而貴夫盆盎拳握之觀何歟且夫
天下之貴賤失所久矣餖飣貴而粱肉賤土偶貴而人物賤品題貴而考課賤桃之賤于子無惑也汝增無以對遂此畢志其語
子／宗教／道藏輯要／軫集／五　天下名山記／山西／恒山　喬宇(P.6-1)..[清光緒丙午年(1906)成都二仙庵重刊本]
恒山
喬　宇
北嶽在渾源州之南紛綴典籍書著其為舜北巡狩之所為恒山水經著其高三千九百丈為𢆯嶽福地記著其周圍一百三十里為總玄之天予家太行白巖之傍距嶽五百餘里心竊慕之未及登覽懷想者二十餘年至正德改元奉天子命分吿於西蕃園陵鎮瀆道經渾源去北嶽僅十里許遂南行至麓其勢馮馮熅熅恣生於天縱盤於地其胸盪高雲其巔經赤日余載喜載愕斂色循坡東迤嶺北而上是多珍花靈草枝態不類桃芳李葩暎帶左右山半稍憇俯深窺高如緣虛厯空上七里是為虎風口其間多橫松強柏狀如飛龍怒虬葉皆四衍懞懞然
怪其太茂從者云是嶽神所保護人樵尺寸必有殃故環山之斤斧不敢至其上路益險登頓三里始至嶽廟頹楹古像余肅顏再拜廟之上有飛石窟兩崖壁立豁然中虛相傳飛於曲陽縣今尚有石突峙故厯代怯升登者就祠於曲陽以為亦嶽靈所寓也然嵗之春走千里之民來焚香於廟下有禱輒應赫昭於西方如此豈但護松柏然哉余遂題名於懸崖筆詩於碑及新廟之廳上又數十歩為聚仙臺臺上有石坪於是振衣絕頂而放覽焉東則漁陽上谷西則大同以南奔峰來趨北盡渾源雲中之景南目五臺隱隱在三百里外而翠屏五峰晝錦封龍諸山皆俛首伏脊於其下因想有虞君臣會朝之事不覺愴然
又憶在京都時嘗夢登高山眺遠今灼灼與夢無異故知遠遊非偶然者
子／醫家／御定佩文齋廣群芳譜／卷首／目録上(P.1-1)..[文淵閣四庫全書本]
卷十七　　　　　　蔬譜五
菜瓜
稍瓜
黄瓜
南瓜
絲瓜
冬瓜
壺盧
瓠子
茄子苦茄
緬茄以上食實
土菌
木耳石耳
地耳以上菌屬
嘉樹菜
雞候菜
優殿
葙
買菜
專蹄菜
芸薇
冬風菜
榖菜
荶菜
菹菜
䕦菜
繤菜
藒菜
葟菜
蓶菜
䓠菜
羞菜以上竒蔬
佛土菜
孟娘菜
眞珠菜
雪裏蕻
白鼓釘
剪刀股
猪殃殃
絲蕎蕎
牛塘利
浮薔
水菜
看麥娘
狗脚跡
破破衲
燕子不來香
猢猻脚跡
眼子菜
猫耳朶
籓籬頭
鴈腸子
野籬落
羊耳秃
黄花菜
油灼灼
燈蛾兒
芽兒拳
板蕎蕎
天藕兒
老鸛筋
鵞觀草
牛尾瘟
兎絲根
草鞋片
抓抓兒
雀舌草
羅漢菜
根子菜
龍芽菜
杏葉菜
歪脖菜
龍巓菜
高河菜
蓮花菜以上雜蔬
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／文賦㪚句(P.12-1)..[文淵閣四庫全書本]
〔文賦㪚句〕
〔増〕晉傅𤣥〈陽春賦〉乾坤絪緼冲氣穆清幽蟄蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　湛方生〈懷春賦〉麥芃芃而含秀桑藹藹而敷榮華照灼以爛林葉婀娜以媚莖　王廙〈春可樂賦〉春可樂兮樂孟月之初陽冰泮渙以微流土冐橛而觧剛野暄卉以揮緑山蔥蒨以𤼲蒼　李顒〈四時賦〉平臯眇莽中林蔥青野馬飛澗晨虹𡸁旌陽燕南徂隂鴈北征青華皓皓丹秀熒熒　謝萬〈春遊賦〉青陽司候勾芒御辰陳條灌以摧枯初莖蔚其曜新羃豐葉而為幄靡翠草而成茵　宋劉義恭〈感春賦〉
天晻曖而流寒日隂翳而淪精風淑穆而吹蘭雨濛濛而洗莖草承澤而擢秀花順氣而飛馨　梁元帝〈春賦〉洛陽小苑之西長安大道之東苔染池而盡緑桃含山而併紅露霑枝而重葉網縈花而曵風　隋蕭慤〈春賦〉落花無限數飛鳥排花度禁苑玉饒風吹花春滿路　唐王勃〈春思賦〉蜀川風𠉀隔秦川今年節物異常年霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草
〔原〕宋之問〈春宴韋曲莊序〉萬株果樹色雜雲霞千畝竹林氣含煙霧激樊川而縈碧瀬浸以成波望太乙而鄰少微森然逼座　鋪落花以為藉結垂楊而代幄霽景含日晩霞五彩而丹青韶光卷雲春臯一色而凝黛　李邕〈春賦〉楊廻曲沼李雜芳園條煙濃而曵地花錦縟而當軒　李白〈春夜宴桃李園序〉幽賞未已高談轉清開瓊筵以坐花飛羽觴而醉月　〈惜餘春賦〉平原萋兮綺色
愛芳草兮如翦惜餘春之將䦨每為恨而不淺
子／醫家／御定佩文齋廣群芳譜／天時譜　卷一至卷六／夏　卷四／夏／集藻／五言律詩(P.5-1)..[文淵閣四庫全書本]
〔五言律詩〕
〔增〕唐駱賔王〈夏日遊目〉暫屏塵囂累言尋物外情致逸心逾黙神幽體自輕浦夏荷香滿田秋麥氣
清詎假滄浪上將濯楚臣纓　〈夏日遊山家〉返照下層岑物外狎招尋蘭徑薰幽佩槐庭落暗金谷静風聲徹山空月色深一遣樊籠累唯餘松桂心　杜審言〈夏日過鄭七山齋〉共有樽中好言尋谷口來薜蘿山徑入荷芰水亭開日氣含殘雨雲隂送晚雷洛陽鐘鼓至車馬繫遲囘　韋應物〈夏花明〉夏條綠已宻朱萼綴明鮮炎炎日正午灼灼火俱燃翻風適自亂照水復成妍𡚖視窓間字熒煌滿眼前　許渾〈長興里夏日南鄰避暑〉侯
家大道𠊓蟬噪樹蒼蒼開鏁洞門逺下簾賔舘涼欄圍紅藥盛架引綠蘿長永日一欹枕故山雲水鄉　宋韓琦〈夏景即事〉槐耳籠前檻雲峯透曲櫺涼風即崑閬煩思入滄溟荷弱翻青蓋榴新倒綠缾晚來收驟雨一枕夢魂醒　邵雍〈春盡後園閒歩〉綠樹成隂日黄鶯對語時小渠初瀲灧新竹正參差倚杖閒吟乆擕童引步遲好風知我意故故向人吹　張耒〈夏日〉過雨芰荷亂繁隂竹樹多雛聲知鳥哺萍動見魚過細徑饒苔蘚隂墻
引薜蘿角巾從倒側踈懶欲如何　蚓壤排晴圃蝸涎印雨階花鬚嬌帶粉樹角老封苔問字病多忘過鄰慵却廻晚涼還盥櫛對竹引清杯　細徑依原僻茅蓬四五家山田來雉兔溪雨熟桑麻竹籠晨收果茅菴夜守瓜頗知農事樂從此問生涯　金龎鑄〈喜夏〉小暑不足畏深居如退藏青奴初薦枕黄妳亦升堂鳥語竹隂宻雨聲荷葉香晚涼無一事歩屧到西厢　明仁宗〈池亭納涼〉夏日多炎𤍠臨池憩午涼雨滋槐葉翠風過藕花
香舞燕來青𤨏流鶯出建章援琴彈野操民物樂時康
子／醫家／御定佩文齋廣群芳譜／桑麻譜　卷十一至卷十二／卷十一　桑　柘／桑／集藻／五言古詩(P.20-2)..[文淵閣四庫全書本]
〔五言古詩〕
〔増〕〈漢樂府陌上桑〉日出東南隅照我秦氏樓
秦氏有好女自名為羅敷羅敷善採桑採桑城南隅青絲為籠系桂枝為籠鈎頭上倭墮髻耳中眀月珠緗綺為下帬紫綺為上襦行者見羅敷下擔捋髭鬚少年見羅敷脫㡌著帩頭耕者忘其犂鋤者忘其鋤来歸相怒怨但坐觀羅敷使君従南来五馬立踟蹰使君遣吏往問是誰家姝秦氏有好女自名為羅敷羅敷年㡬何二十尚不足十五頗有餘使君謝羅敷寜可共載不羅敷前致辭使君一何愚使君自有婦羅敷自有夫東方千
餘騎夫壻居上頭何用識夫壻白馬従驪駒青絲繋馬尾黄金絡馬頭腰中鹿盧劒可直千萬餘十五府小史二十朝大夫三十侍中郎四十専城居為人潔白晳鬑鬑頗有鬚盈盈公府歩冉冉府中趨坐中數千人皆言夫壻殊　〈晋樂府採桑度〉蠶生春三月春桑正含緑女兒採春桑歌吹當春曲　繋條採春桑採葉何紛紛採桑不装鈎牽壊紫羅裙　採桑盛陽月綠葉何翩翩攀條上樹表牽壊紫羅𧟆　陶潛〈擬古〉種桑長江邉三年
望當採枝條始欲茂忽值山河改柯葉自摧折根枝浮滄海春蠶既無食寒衣欲誰待本不植髙原今日復何悔
〔原〕陶潛〈歸田園居〉野外罕人事窮巷寡輪鞅白日掩荆扉虚室絶塵想時復墟曲中披草共来往相見無雜言但道桑麻長桑麻日已長吾土日已廣常恐霜霰至零落同草莽
〔増〕宋謝靈運〈種桑〉詩人陳條柯亦有羙攘剔前修為誰故後事資紡績常佩知方誡愧㣲富教益浮陽騖嘉月藝桑迨閒隙疎欄𤼵近郛長行達廣
域壙流始毖泉湎塗猶跬跡𠈷此将長成慰我海外役　梁吴均〈採桑〉賤妾思不堪採桑渭城南帶減連枝繡髮亂鳳凰篸花舞依長薄蛾飛愛綠潭無由報君信流涕向春蠶　〈陌上桑〉嫋嫋陌上桑䕃陌復垂塘長條映白日細葉𨼆鸝黄蠶飢妾復思拭淚且提筐故人寜知此離恨煎人腸　劉邈〈萬山見採桑人〉倡妾不勝愁結束下青樓逐伴西城路相攜南陌頭葉盡時移樹枝髙乍易鈎絲繩挂且脫金籠寫復收蠶飢日已暝詎為使
君留　王䑓卿〈陌上桑〉令月開和景處處動春心挂筐湏葉滿息倦重枝隂　沈君攸〈採桑〉南陌落花移蠶妾畏桑萎逐便牽低葉爭多避小枝摘駛籠行滿攀髙腕易疲看金怯舉意求心自可知　北周王褒〈陌上桑〉人傳陌上桑未曉已含光重重相䕃映輭弱自芬芳秋胡未住馬羅敷未滿筐春蠶朝已老安得久徬徨　陳傅縡〈採桑〉羅敷試採桑出入城南傍綺裙映珠珥絲繩提玉筐度身攀葉聚聳腕及枝長空勞使君問自有侍中
郎　賀徹〈採桑〉蠶妾出房櫳結伴類花叢度水春衫綠映日晚妝紅釧聲時動樹衣香自入風鈎長嫩枝曲葉盡細條空競採須盈手爭歸欲滿籠自憐公府歩誰與少年同　唐劉希夷〈採桑〉楊栁送人行青青西入秦誰家採桑女樓上不勝春盈盈灞水曲歩歩春芳綠紅臉耀眀珠絳唇含白玉囬首渭橋東遙憐春色同青絲嬌落日緗綺弄春風攜籠長嘆息逶迤戀春色看花若有情倚樹疑無力薄暮思悠悠使君南陌頭相逢不相識
歸去夢青樓
〔原〕李白〈陌上桑〉羙女渭橋東春還事蠶作五馬如飛龍青絲結金絡不知誰家子調笑来相謔妾本秦羅敷玉顔艶名都緑條映素手採桑向城隅使君且不顧况復論秋胡寒螀愛碧草鳴鳳栖青梧託心自有處但怪旁人愚徒令白日暮髙駕空踟蹰　〈子夜吳歌〉秦地羅敷女採桑綠水邊素手綠條上紅妝白日鮮蠶飢妾欲去五馬莫留連　常建〈陌上桑〉翳翳陌上桑南枝交北堂羙人金梯出素手自提筐非但畏蠶飢
盈盈嬌路傍
〔増〕李彦逺〈採桑〉採桑畏日髙不待春眠足攀條有餘愁那矜貌如玉千金豈不贈五馬空躑躅何以變貞性幽篁雪中綠　王建〈採桑〉鳥鳴桑葉間綠條復柔柔攀看去手近散作長長鈎黄花盖野田白馬少年遊所念豈廻顧良人在髙樓　劉駕〈桑婦〉墻下桑葉盡春蠶半未老城南路迢迢今日起更早四鄰無去伴醉臥青樓曉妾顔不如誰所貴守婦道一春常在樹自覺身如鳥歸来見小姑新妝弄百草　于濆〈田翁歎
桑〉手植千樹桑文杏作中梁頻年徭役重盡属富家郎富家田業廣用此買金章昨日門前過軒車滿垂楊歸来説向家兒孫竟咨嗟不見千樹桑一浦芙蓉花　元趙孟頫〈題織圖〉〈正月〉正月新獻嵗最先理農噐女功並時興蠶室臨期治初陽力未勝早春尚寒氣𥦗户當奥密勿使風雨至田疇耕耨動敢不脩耒耜經冬牛力弱相戒勤飯飼萬事非預備倉卒恐不易田家亦良苦舍此復何計　〈二月〉仲春凍初解陽氣方滿盈旭日照原
野萬物皆欣榮是時可種桑插地易抽萌列樹徧阡陌東西各縦横豈惟籬落間採葉憚逺行大哉皇元化四海無交兵種桑日已廣彌望綠雲平匪惟錦綺謀祇以厚民生　〈三月〉三月蠶始生纎細如牛毛婉孌閨中女素手握金刀切葉以飼之擁紙散周遭庭樹鳴黄鳥𤼵聲和且嬌蠶飢當採桑何暇事逰遨田時人力少丈夫方種苗相将挽長條盈筐不終朝數口望無寒敢辭終嵗勞　〈四月〉四月夏氣清蠶大已屬眠髙首何昻昻蛾
眉復娟娟不憂桑葉少徧野如綠煙相呼携筐去迢遞立逺阡梯空伐條枚葉上露未乾蠶飢當早歸秉心靜以専飭躬修婦事僶勉當盛年救忙多女伴笑語方喧然　〈五月〉五月夏以半谷鸎先弄晨老蠶成雪繭吐絲亂紛紜伐葦作簿曲束縛齊榛榛黄者黄如金白者白如銀爛然滿筐筥愛此顔色新欣欣舉家喜稍慰經時勤有客過相問笑聲聞四鄰論功何所歸再拜謝蠶神　〈六月〉釜下燒桑柴取繭投釜中纖纖女兒手抽絲疾
如風田家五六月緑樹隂相蒙但聞繰車響逺接村西東旬日可經絹弗憂杼柚空婦人能蠶桑家道當不窮更望時雨足二麥亦稍豐酤酒田家飲醉倒嫗與翁　〈七月〉七月暑尚熾長日弄機杼頭蓬不暇梳揮手汗如雨嚶嚶時鳥鳴灼灼紅榴吐何心娱耳目往来忘傴僂織為機中素老㓜要紉補青燈照夜梭蟋蟀𥦗外語𨐌勤亦何有身體衣㡬縷嫁為田家婦終嵗服勞苦　〈八月〉池水何洋洋漚麻水中央數日庶可取引過兩手長
織絹能㡬時織布已復忙依依小兒女嵗晚歎無裳布襦不掩脛念之𤍠中腸朝緝滿一籃暮緝滿一筐行看機中布計日漸可量我衣苟已成不憂天早霜　〈九月〉季秋霜露降凛凛寒氣生是月當授衣有布織未成天寒催刀尺機杼可無營教女學紡纑舉足疾且輕舍南與舍北嘒嘒聞車聲通都富豪家華屋貯娉婷被服雜羅綺五色相間眀聽說貧家女惻然當動情　〈十月〉豐年禾黍登農心稍逸樂小兒漸長大終嵗荷鋤钁目不
識一字每念心作惡東鄰方迎師收拾令上學後月日南至相賀因舊俗為女裁新衣脩短巧量度龜手事塞向庶禦北風虐人生真可歎至老長力作　〈十一月〉冬至陽来復草木潛滋萌君子重其然吾道自此亨父母坐堂上子孫列前榮再拜稱上夀所願百福并人生属眀時四海方太平民無札瘥者厚澤敷羣情衣食苟給足禮義自此生願言興學校庶㡬教化成　〈十二月〉忽忽嵗将盡人事可稍休寒風吹桑林日夕聲颼飀墻南
地不凍墾掘為坑溝斫桑埋其中眀年芽早抽是月浴蠶種自古相傳流蠶出易脫殻絲纊亦倍收及時不努力知有来嵗不手凍不足惜冀免號寒憂　眀李東陽〈采桑玉堂隂二首答篁墩學士〉采桑玉堂隂分蠶長安郭一勞累百枚再分連數箔寜知富貴地此物能沃若平生𤱶畝憂黽勉懐力作嗟彼衣錦児空言養蠶樂吳機詠濯濯周葉歌莫莫遺我通家人同心故相託愛之敢輕棄弱女方就學　采桑玉堂隂隂濃樹婆娑一采
不滿筐竟日能㡬何乃知富貴地不及窮山阿蠶成忽滿眼所得良亦多人言繋家運或者隂陽和向非夙夜勤豈恃葉與柯衣多必思寒吾民本同科欲将分蠶意廣被無偏頗
子／醫家／御定佩文齋廣群芳譜／蔬譜　卷十三至卷十七／卷十七　菜瓜等／油灼灼(P.46-2)..[文淵閣四庫全書本]
油灼灼
〔増〕《野菜譜》油灼灼生水邊葉光澤生熟皆可食又可作乾菜食
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／彚考(P.25-1)..[文淵閣四庫全書本]
［彚考］
〔原〕《詩‧周南》桃之夭夭灼灼其華［傳］桃有華之盛者
夭夭其少壯也灼灼華之盛也　〈召南〉何彼穠矣花如桃李　《禮記‧月令》仲春之月桃始華　《史記‧李将軍傳》［贊］諺云桃李不言下自成蹊
〔増〕《易通卦驗》驚蟄曰大壯初九桃不花倉庫多火
〔原〕《春秋運斗樞》玉衡星之精散為桃
〔増〕《管子》五沃之土其木宜桃
〔原〕《荀子》桃李倩粲于一時時至而殺至於松栢經隆冬而不凋蒙霜雪而不變可謂得其性矣
〔増〕《十洲記》東海有山名度索山有大桃𣗳屈盤數千里曰蟠桃　《拾遺記》扶桑
東五萬里有磅磄山上有桃𣗳百圍其花色青黑萬嵗一實
〔原〕《神仙傳》樊夫人與夫劉剛俱學道術各自言勝中庭有兩大桃𣗳夫妻各咒其一桃便相鬭擊良乆剛所咒者𣗳走出籬外
〔増〕《晉宮閣名》華林園桃七百三十八株白桃三株侯桃三株　《妬記》武厯陽女嫁阮宣武絶忌家有一桃𣗳華葉灼燿宣歎美之即便大怒使婢取刀斫𣗳摧折其華
〔原〕《史畧》北齊盧士深妻崔林義之女有才學春日以桃花和雪靧兒面咒曰取紅
花取白雪與兒洗面作光悦取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容
〔増〕《景龍文館記》景龍四年春上宴於桃花園羣臣畢從學士李嶠等各獻桃花詩上令宮女歌之辭既清婉歌仍妙絶獻詩者舞蹈稱萬嵗上勅太常簡二十篇入樂府號曰桃花行
〔原〕《開元天寳遺事》御苑新有千葉桃花帝親折一枝插於妃子寳冠上曰此箇花尤能助嬌態也　明皇禁苑中初有千葉
桃盛開帝與貴妃日宴於𣗳下帝曰不獨萱草忘憂此花亦能銷恨
〔増〕《北户録》桑苧翁謂李復云天寳末有韋長史虗舟寓于廬山瀑布泉時夏月多雨見瀑布之中流出一桃葉濶五寸長一尺二寸
〔原〕《劇談録》武宗朝術士王瓊妙於化物無所不能方冬以藥栽培桃杏數株一夕繁英盡𤼵芳蕊濃艶月餘方謝　《本事詩》唐崔䕶舉進士不第清明獨遊都城南得村居花木叢萃叩門乆之有女子自門隙問對曰尋春獨行酒渇求飲
女子啟關以盂水至獨倚小桃柯佇立而屬意殊厚崔辭起送至門如不勝情而入後絶不復至及來嵗清明徑徃尋之門庭如故而扃矣因題詩於左扉云去年今日此門中人面桃花相映紅人面不知何處去桃花依舊笑春風後數日復徃聞其中哭聲䕶叩門有老父出曰君非崔䕶耶曰然曰君殺我女吾女笄年未嫁自去年以來常恍惚如有所失比日與之出歸見左扉字入門遂病絶食數日而死崔大感慟請入哭之尚儼然在
牀崔舉女首枕以股大呼曰䕶在斯䕶在斯湏㬰開目半日復活老父大喜以女歸之
〔増〕《清異録》江南後主同氣宜春王從謙𡮢春日與妃侍遊宮中後圃妃侍覩桃花爛開意欲折而條髙小黃門取綵梯獻時從謙正乗駿馬擊毬乃引鞚至花底痛採芳菲顧謂嬪妾曰吾之緑耳梯何如　《外史檮杌》蜀孟知祥僭位召百官宴芳林園賞紅桃花其葉六出　《彦周詩話》春時穠麗無過桃栁桃之夭夭楊栁依依詩人言之也老杜云顛狂
栁絮随風舞輕薄桃花逐水流不知縁誰而波及桃花與楊栁矣
〔原〕《𡌨雅》桃性早華又華於仲春故周南以興女之年時俱富也　《雞肋編》范純仁女孫病狂𡮢閉於室中窓外有大桃𣗳一株花適盛開一夕斷櫺登木食桃花幾盡自是遂愈　《孫公談圃》石曼𡖖通判海州以山嶺髙峻人路不通畧無花卉㸃綴照映使人以泥裹桃核抛擲于山嶺上不數年間花𤼵滿山爛如錦繡
〔増〕《老學庵筆記》歐陽公梅宛陵王文恭集皆有小桃
詩歐詩云雪裏花開人未知摘來相顧共驚疑便湏索酒花前醉初見今年第一枝初但謂桃花有一種早開者耳及游成都始識所謂小桃者上元前後即著花狀如垂絲海棠曽子固雜識云正月二十開天章閣賞小桃正謂此也　《全唐詩話》劉禹錫元和十年自朗州召至京戲贈看花君子云紫陌紅塵拂面來無人不道看花回𤣥都觀裏桃千𣗳盡是劉郎去後栽再游𤣥都觀絶句并序云余貞元二十一年為屯田郎時此觀未有
花是嵗出牧連州貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復為主客郎中重遊𤣥都蕩然無復一𣗳惟兎葵燕麥動揺春風耳因再題二十八字以俟後游時太和二年三月也詩云百畝庭中半是苔桃花净盡菜花開種桃道士歸何處前度劉郎今又來　鄭志道《劉阮洞記》鳴玉澗之東有塢植桃數畦花光射目落英繽紛㸃綴芳草流紅縹緲随水而下
此昔人食桃輕舉之地也遂名曰桃花塢　《六朝事迹》桃花塢在蔣山寳公塔之西北舊有桃花甚盛今不復存　霹靂溝在城東五里王荊公詩云霹靂溝西路柴荊四五家憶曽騎欵叚随意入桃花　《花經》碧桃千葉桃三品七命緋桃花五品五命　王維楨〈游石城山記〉茅公𡮢與余遊石城山中其時三月矣而桃尚未華茅公訝之而問故余謂草木期雖至猶湏日曝之乃𤼵耳今四面連𡶶雲霧恒𤼵其上見日最難桃華能乎故得
日苟先梅常侵臘得日苟後桃乃失春斯未足訝也　王叔承〈茅山記〉夜次毘陵桃花園桃花數十畝映月如朝霞忽忽身在華陽夢中也　《聞鴈齋筆談》桃之品無慮數十絳碧夭緋總堪極目然夭者故是正色耶至于人面桃則桃之變極矣瑩白如雪光浮白外素者故艷不艶于此方之梅花則今古雅俗正復迥然藉使敷蘤一時堪作梅嬖夭夭者雲從可也　《香宇詩談》今花始開曰試花張司業新桃行植之三年餘今夏初試花月
令桃始華亦讀如試　王立程〈天台山記〉桃源洞即漢永平中劉晨阮肇遇仙處澗之東塢有桃數畦春時花光射目紅雨㸃綴芳草如踏錦茵　《江郎山志》山多緋桃華而不實　《黃山志》桃花𡶶下有桃花源桃花溪處處皆桃花　《武𡗝雜記》春山霽時滿鼻皆新緑香訪鼓樓坑十里桃花杖策獨行随流折步春意尤閒　《西湖志》包家山多桃花宋時有匾曰蒸霞二月遊人最盛號小桃源董嗣杲詩綺霞蒸日透林梢一簇南山尚姓包
冷水峪邉苔色老冲雲樓下𣗳隂髙園鄰古道傳耕籍臺倚青城想拜郊欲趁桃花尋隐去關門無鎖不湏敲　西湖棲霞嶺以嶺上桃花爛漫色如凝霞故名
〔原〕《𤣥中記》寧波府城東舊傳劉阮采藥於此春月桃花萬𣗳儼若桃源　《花史》茅山乾元觀道士姜麻子閻蓬頭弟子也從揚州乞爛桃核數石空山月明中種之不避豺虎自茶庵至觀中有桃花五里餘　志勤禪師在溈山因桃花悟道偈曰自從一見桃花後三十年來更不
疑　簡州天水一碧放目無際春月桃花甚繁　潘岳為河陽令栽桃李號河陽滿縣花　劉公幹居鄴下一日桃李爛漫值諸公子延賞久之方去公幹問僕曰損花乎僕曰無但愛賞而已公幹曰珍重輕薄子不損折使老夫酒興不空也遂飲花下　錢伸仲于錫山所居作芳美亭種桃數千百株蔡載作詩曰髙人不惜地自種無邉春莫随流水去恐汙世間塵　古田縣黃蘖山多桃𣗳下有桃塢桃湖桃洲春月不減武陵桃溪在黃
蘖山下春風㣲和夭桃夾岸亦勝境也　漵浦一名華蓋山昔人𡮢種桃千𣗳至今呼桃花圃
〔増〕《一統志》平樂府仙巖富州口多桃花旁有碧潭游魚可掬
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／記(P.32-2)..[文淵閣四庫全書本]
［集藻］
［記］
〔原〕晉陶潛〈桃花源記〉晉太元中武陵人捕魚為業縁溪行忘路之逺近忽逢桃花林夾岸數百步中無雜𣗳芳草鮮美落英繽紛漁人甚異之復前行欲窮其林林盡水源便得一山山有小口髣髴若有光便舍船從口入初極狹纔通人復行數十步豁然開朗土地平
曠屋舍儼然有良田美池桑竹之屬阡陌交通雞犬相聞其中徃來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絶境不復出焉遂與外人間隔問今是何世乃不知有漢毋論魏晉此人一一為具言所聞皆歎惋餘人各復延至其家皆出酒食停數日辭去此中人語云不足為外人道也既出得其船便扶向
路處處志之及郡下詣太守説如此太守即遣人随其徃尋向所志遂迷不復得路南陽劉子驥髙尚士也聞之欣然規徃未果尋病終後遂無問津者
〔增〕明王衡〈東門觀桃花記〉盖今人多偽為雅而吾吳尤甚蘭菊幾家置一譜焉次則君竹而友松第而至桃花極矣廼余性獨深愛桃花毎春未𡮢不游游必徧今年二月之十七日余與汝増約使人徃探城四隅問花之所止而之焉具報東門好則步出東門踏菜花行望見一邨居小
有花栁可觀則酒鎗與蒲席已次第設矣其居在小溪中桃花左右溪約有三四十株甚嫩美既又移至吳氏莊莊宅與池相遶畧同前而廣五倍之花碩大且繁中一緋色據水上者特異長楊數章立池外如偉丈夫衣冠拱手而䕶少女于内桃花亦醉面垂垂傍水洗妝不輕見頭額也飲𣗳下留連乆之顧日尚未晡廼復信步尋花其在水濵者墻角橋畔者菜花栁𣗳叢中者輙灑水施茵曰與而延客或遇之矮簷下及坑塹竈突之間
則含酒滿舌噀之曰為汝浣衣席暖更移酒盡復買忘其去城之遂逺也汝增曰夫桃價不堪與牡丹作奴人且以市娼辱之子何好之甚余笑曰子品花乎品價乎夫價則百十桃者有之然皆如口脂面粉不粘人意刻畫綵繢人能盗天夫桃也逺而睇之光浮浮然近而即之若有暖暈然盖頌桃徳者夭夭近之灼灼則已下矣擬之于春殆㢲女乎陽出震而得梅桃與梅其得氣獨完故於香味色中具有别韻即刻畫綵繢者巧愈不似
似愈不真子舍是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤于子無惑也汝増無以對遂以筆誌其語
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／賦(P.35-1)..[文淵閣四庫全書本]
［賦］
〔増〕陳張正見〈衰桃賦〉巖巖秀𡶶吐桂榮松獨夭桃之灼灼輕擢采於寒蹤爾乃萬株成錦千林似翼苔畫波
文花然𣗳色𤼵秦源而逸氣飄漢綬而流芳譬蘭釭之夜炷似明鏡之朝妝成蹊列徑光崖𧰟氾間真定之蒼棃雜房陵之縹李紛芳難歇照曜無儔舒若霞光欲起散似電采将收既而風落新枝霜飛故葉歎垂釣之妖童怨傾城之麗妾
〔原〕唐皮日休〈桃花賦并序〉余𡮢慕宋廣平之為相貞姿勁質剛態毅狀疑其鐵腸與石心不解吐婉媚辭然覩其文而有梅花賦清便富艶得南朝徐庾體殊不類其為人也後蘓相味道得而稱之廣
平之名遂振嗚呼夫廣平之才未為是賦則蘇公果暇知其人哉将廣平困于窮阨于躓強為是文耶日休于文尚矣狀花卉體風物非有所諷輙抑而不𤼵因感廣平之所作復為桃花賦其辭曰伊祁氏之作春也有𧰟外之𧰟華中之華衆木不得融為桃花厥花伊何其美實多臺隸衆芳縁餙陽和開破嫩萼壓低柔柯其色則不淡不深若素練輕茜玉顔半酡若夫美景姸時春含曉滋密如不幹繁若無枝妦妦婉婉夭夭怡怡或俛者
若想或閉者如癡或向者如步或倚者如疲或温黁而可薰或婑媠而莫持或幽柔而旁午或撦冶而倒披或翹矣如望或凝然若思或奕偞以作態或窈窕而騁姿日将明兮似喜天将慘兮若悲近榆錢兮妝翠靨映楊栁兮顰愁眉輕紅拖裳動則裊香宛若鄭袖初見楚王夜景皎㓗閧然秀𤼵又若嫦娥欲奔明月蝶散蜂寂當閨脉脉又若妲己未聞裂帛或開故楚𧰟𧰟春曙又若息媯含情不語或臨金塘或交綺井又若西子浣紗見
影玉露厭浥妖紅墜濕又若驪姬将譛而泣或在水濵或臨江浦又若神女見鄭交甫或臨廣筵或當髙會又若韓娥将歌斂態㣲動輕風婆娑暖紅又若飛燕舞于掌中半霑斜吹或動或止又若文姬将賦而思丰茸旖旎互交逓倚又若麗華侍讌初醉狂風猛雨一陣紅去又若褒姒初随戎虜滿地春色階前砌側又若戚姬死于鞫域花品之中此花最異以衆為繁以多見鄙自是物情非關春意若氏族之斥素流品秩之卑寒士他目
則目他耳則耳或以昵而稱珍或以疎而見貴或有實而花乖或有花而實悴其花可以暢君之心目其實可以充君之口腹匪乎兹花他則碌碌我欲脩花品以此花為第一懼俗情之橫議我曰不然為之則已我目吾目我耳吾耳姸媸决于心取舍斷于志豈惟草木之品獨然信為國兮如此
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷二十六
花譜
桃花二
［集藻］
［五言古詩］
〔原〕晉陶潛〈桃花源詩〉嬴氏亂天紀賢者避其世黃綺之商山伊人亦云逝往迹𣹰復湮來徑遂蕪廢相命肄農耕日入從所憩桑竹垂餘䕃菽稷随時藝春蠶取長絲秋熟靡王税荒路曖交通雞犬互鳴吠
爼豆猶古法衣裳無新製童孺縱行歌斑白歡遊詣草榮識節和木衰知風厲雖無紀歴誌四時自成嵗怡然有餘樂于何勞智慧竒蹤𨼆五百一朝敞神界淳薄既異源旋復還幽蔽借問遊方士焉測塵囂外願言躡輕風髙舉尋吾契　梁簡文帝〈詠桃〉初桃麗新彩照地吐其芳枝間留紫燕葉底𤼵輕香飛花入露井交幹拂華堂若映窓前栁端疑紅粉妝
〔增〕沈約〈詠桃〉風來吹葉動風去畏花傷紅英已照灼况復含日光歌童暗理曲
游女夜縫裳詎减當春淚能斷思人腸　任昉〈詠池邉桃〉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　隋蕭慤〈奉和詠龍門桃花〉舊聞開露井今見植龍門𣗳少知非塞花髙異小園論時應未𤼵故欲影歸軒祇言經摘罷猶勝逐風翻　唐孔紹安〈應詔詠夭桃〉結葉還臨影飛香欲徧空不意餘花落翻沉露井中
〔原〕李白〈古風〉桃花𨳩東園含笑誇白日偶蒙東風榮生此艶陽質豈無佳人色但恐花不
實宛轉龍火飛零落早相失詎知南山松獨立自蕭瑟　〈寄東魯二稚子〉吴地桑葉緑吴蠶已三眠我家寄東魯誰種龜隂田春事已不及江行復茫然南風吹歸心飛堕酒樓前樓東一株桃枝葉拂青烟此𣗳我所種别來向三年桃今與樓齊我行尚未旋嬌女字平陽折花倚桃邉折花不見我淚下如流泉小兒名伯禽與姊亦齊肩䨇行桃𣗳下撫背復誰憐念此失次第肝腸日憂煎裂素冩逺意因之汶陽川
〔增〕張籍〈新桃〉桃生葉婆
娑枝葉四面多髙未出墻顛蒿莧相凌摩植之三年餘今年初試花秋來未成實其隂良已嘉青蟬不來鳴安得迅羽過常恐牽𢇁蟲蒙羃成網羅顧託戯童兒勿折吾柔柯明年結甘實磊磊充汝家　白居易〈種桃歌〉食桃種其核一年核生芽二年長枝葉三年桃有花憶昨五六嵗灼灼盛芬華迨兹八九載有减而無加去春已稀少今春漸無多明年後年後芳意當如何命酒𣗳下飲停杯拾餘葩因桃忽自感悲吒成狂歌　宋梅堯臣
〈通判桃花㕔〉種桃西庭下有意延東風東風與雨至染出枝上紅花底有小鳥其字曰桃蟲既於桃得名為桃言女工剪羅作舞衣奉君歡莫窮舉杯無愧者避世武陵翁　蘇軾〈次韻表兄程正輔江行見桃花〉曲士賦懐沙草木傷莽莽徳人無荊棘坐失嶺嶠阻我兄瑚璉姿流落漳江浦净眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈况爾初不語可憐一轉話他日如何舉故復此微吟聊和嘔
啞櫓江邊閒草木閑客當為主邇來子羙痩正坐作詩苦袖手焚筆研清篇真漫與願君理北轅六轡去如組上林桃花開水煖鴻北翥　元劉詵〈和羅昌逢千葉桃〉閏贏首增春朔霽久連望梅殘不留玉桃盛忽成障異姿奪衆妍姝萼同一狀重緋雜裼襲叠綵迷下上淚明露借光影堕日分𣻌紛披競年華翦刻費天匠先生被花惱書罷時亦訪亭空晝無人山鳥立幽桁橫波繞碧帶老𣗳入古像同遊無前度得句有孤倡仙源誰與期
㣲風起衣浪　明仁宗〈桃園春曉〉曙光猶未分芳園露華炫碧桃千萬𣗳鮮妍如錦絢隔林鶯語滑兩兩間闗囀掖垣將啟扉漏箭傳聲逺花底𠉀宫車更覺東風軟　袁凱〈桃谿〉繁花亦何言人至迹愈顯因石自髙下緑源屢回轉鶯啼隂久匝雨霽苔猶淺漁父欲問津烟中聞雞犬
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言律詩(P.12-2)..[文淵閣四庫全書本]
［七言律詩］
〔原〕唐杜甫〈題桃𣗳〉小徑升堂舊不斜五株桃𣗳亦從遮髙秋總餧貧人實來嵗還舒滿眼花簾户每宜通乳燕兒童莫信打慈鵶寡妻羣盗非今日天下車
書正一家
〔增〕白居易〈晩桃花〉一𣗳紅桃亞拂池竹遮松䕃晩開時非因斜日無由見不是閒人豈得知寒地生材遺較易貧家飬女嫁常遲春深欲落誰憐惜白侍郎來折一枝　温庭筠〈反生桃花𤼵因題〉病眼相逢四壁空夜來山雪破東風未知王母千年熟且共劉郎一笑同已落又開橫晩翠似無如有帶朝紅僧䖍蠟炬髙三尺莫惜連宵照露叢　唐彦謙〈緋桃〉短墻荒圃四無鄰烈火緋桃照地春坐久好風休掩袂夜來細雨已沾
巾敢同俗態期青眼似有微辭動綘唇盡日更無鄉井念此時何必見秦人　李咸用〈緋桃花〉茫茫天意為誰留深染夭桃備勝遊未醉已知醒後憶欲開先為落時愁癡蛾亂撲燈難滅躍鯉傍驚電不収何事梨花空似雪也稱春色是悠悠　李中〈詠桃花〉祗應紅杏是知音灼灼偏宜間竹隂幾𣗳半開金谷曉一溪齊綻武陵深艶舒百葉時皆重子熟千年事莫尋誰𡵯宋墻明月下好香和影上衣襟　韋莊〈詠庭前桃〉曾向桃源爛漫遊
也同漁父泛仙舟皆言洞裏千株好未勝庭前一𣗳幽帶露似𡸁湘女淚無言如伴息媯愁五陵公子饒春恨莫引香風上酒樓　宋梅堯臣〈和江鄰幾省中賞小桃〉年年二月賣花天唯有小桃偏占先初見嫩紅無不喜終知俗艶幾多妍鄰翁已折郊園裏貴客争誇粉署邊可惜工夫吟向此會須重醉牡丹前　〈次韻和王舍人憶省中小桃寄江學士〉淺綻臙脂紫蠟芳深斟吴酎白瓊觴鳳池人憶去年艶雉省客無今日狂髣髴物華先
上苑依稀歌吹下昭陽平明社雨莫催促應翫移牀欲近傍　蔡襄〈過楊樂道宅西桃花盛開〉城隈繞舍似山家舍下新桃已放花無限幽香風正好不勝狂艶日初斜自憐馬上空愁望誰向樽前與醉誇京國難逢春氣味莫隨塵事度年華　孔武仲〈館中桃花〉蓬壺深絶鎖芳菲初出仙桃第一枝天近自應風景别春長莫恨化工遲相從朱户人稀到半掩香苞蝶未知想像江南今盛𤼵亦經頻雨稍離披　陸游〈連日至梅仙塢及花涇
觀桃花〉千載桃源信不通鏡湖西塢擅春風舟行十里畫屏上身在兩山紅雨中俗事挽人常故故夕陽𡚖櫂莫匆匆豪華無復當年樂爛醉狂歌亦足雄　桃花塢近釣魚磯不比劉郎萬里𡚖水底紅雲迷醉眼樽前絳雪㸃春衣病依几杖猶能出老愛風光未忍違天借清遊每窮日夜深炬火𠉀柴扉
〔原〕張虛菴笑披初服返林臯小築精廬牓慕陶已買扁舟浮緑水更依疎栁插紅桃春風荏苒來三徑嵗月侵尋入二毛却笑文章縁
業在篋書重簡課兒曹
〔增〕金王寂〈桃花〉應嗔國色朝酣酒賜與羽衣如太真道士厭㸔千𣗳老令君别換一城新緗梅拂額更不俗栗玉削肌殊可人想得乞漿尋舊約春風不似去年春　元楊載〈碧桃〉一枝如玉照芳春㡬度憑闌欲殢人翠被夜寒愁灑淚珠簾月冷怕傷神劉郎陌上栽仍舊王母池邊賞又新不是梨花飄雪𣗳望中淸絶更無倫　曹文晦〈桃源春曉〉數㸃殘星掛緑蘿㸔桃行入舊山阿洞門花霧紅成陣沙𪋤巖前翠
作渦天外曙光驚鶴夢水邊啼鳥和漁歌劉郎去後無人到吟𠋣東風草色多　馬臻〈桃花〉淺碧繁紅又滿枝化工消息本無機艶滋曉露鶯揺落香漬春泥燕掠歸金谷園中芳草在𤣥都觀裏昔人非自從雲隔天台路劉阮如今夢亦稀　黃可玉〈碧桃〉洗盡嬌紅出翠帷玉人無語背斜暉緑華前度通仙譜天水何年染素衣宴罷瑶池春夢斷影寒姑射夜深歸禁烟時莭多風雨莫遣繁英一片飛　明楊基〈桃花〉深深翠竹映嬋娟湘女
梳妝立曉烟流水落花成悵望舞裙歌袖是因縁也無人折休相妬纔有鶯啼更可憐却憶東闌碧千葉暖風香雨為誰妍　陳鴻〈詠紅白桃花〉䨇艶如從露井㸔妝分濃淡映雕欄玉膚中酒冰綃薄粉面窺人錦帳寒杏雨並隨窓外度梨雲同入帳中殘膽瓶不是餘香在定訝珊瑚間木難
〔原〕申時行〈山中㸔桃花〉萬山廻合似天台二月桃花已遍𨳩映水却疑乘浪煖縁崖故是𠋣雲栽亂紅飛雨沾衣袂碎錦分霞入酒杯謾道武陵仙
路逺探竒有客問津來　方廣徳露井花時露未晞紫文丹萼鬭芳菲佳人南國還嬌艶仙種西池定是非浥雨别含濃淡態籠烟怯逗淺深暉祇縁瓊貌難為侣獨傍房陵片玉飛　曹大章竹徑寥寥空碧苔䨇星忽漫照髙臺唾飛白玉風前落舄度青雲江上來螭尾清班原帝侍虎頭詞客總仙才相逢莫問年來事惟有桃花似舊開
〔增〕胡師閔〈粉紅桃花〉温情膩質可憐生浥浥輕韶入粉匀新暖透肌紅沁玉曉風吹酒淡生春窺墻
有態如含笑對面無言故惱人莫作尋常輕薄㸔楊家姊妺是前身
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言絶句(P.19-1)..[文淵閣四庫全書本]
［七言絶句］
御製〈雨後見桃花〉新雨濛濛宜五沃蒸霞始放見錢江初春錦繡鋪千𣗳落日微吟坐北窓
〔增〕唐李嶠〈從宴桃花園詠桃花應制〉嵗去無言忽憔悴時來含笑吐氛氲不能擁路迷仙客故欲開蹊待聖君　趙彦伯〈從宴桃花園詠桃花應制〉紅萼競然春苑曙丰茸新色御筵開長年願奉西王讌近侍慚無東朔才
蘇頲〈從宴桃花園詠桃花應制〉桃花灼灼有光輝無數成蹊㸃更飛為見芳林含笑待遂同温𣗳不言歸李乂〈侍宴桃花園詠桃花應制〉𦂶萼成蹊遍籞芳紅英撲地滿庭香莫將秋宴傳王母來比春華夀聖皇　張説〈桃園馬上應制〉林間艶色驕天馬苑裏穠華伴麗人願逐南風飛帝席年年含笑舞青春
〔原〕李白〈山中問荅〉問余何事棲碧山笑而不答心自閒桃花流水杳然去别有天地非人間　杜甫〈江畔獨𡵯尋花絶句〉黃師
塔前江水東春光嬾困𠋣微風桃花一簇開無主可愛深紅愛淺紅　〈漫興〉手種桃李非無主野老墻低還是家恰似春風相欺得夜來吹折數枝花　〈蕭八明府寔處覓桃栽〉奉乞桃栽一百根春前為送浣花村河陽縣裏雖無數濯錦江邊未滿園
〔增〕顧况〈崦裏桃花〉崦裏桃花逢女冠林間杏葉落仙壇老人方授上清籙夜聼歩虛山月寒
〔原〕劉禹錫〈竹枝詞〉山桃紅花滿上頭蜀江春水拍山流花紅易衰似郎意水流無限似儂愁
韓愈〈題百葉桃花〉百葉䨇桃晩更紅臨窓映竹見玲瓏應知侍史歸天上故伴仙郎宿禁中　王建〈宫詞〉𣗳頭𣗳底覓殘紅一片西飛一片東自是桃花貪結子錯教人恨五更風
〔增〕白居易〈寄題忠州小樓桃花〉再遊巫峽知何日總是秦人説向誰長憶小樓風月夜紅欄干外兩三枝　〈夜惜禁中桃花因懐錢員外〉前日歸時花正紅今夜宿時枝半空坐惜殘芳君不見風吹狼籍月明中　〈大林寺桃花〉人間四月芳菲盡山寺桃花始盛
開長恨春歸無覓處不知轉入此中來　〈下邽莊南桃花〉邨南無限桃花發唯我多情獨自來日暮風吹紅滿地無人解惜為誰開　元稹〈亞枝紅〉平陽池上亞枝紅悵望山郵是事同還向萬竿深竹裏一枝渾臥碧流中　南家桃𣗳深紅色日照霞光㸔不得𣗳小花狂風易吹一夜風吹滿墻北
〔原〕元稹〈劉阮妻〉芙蓉脂肉緑雲鬟罨畫樓䑓青黛山千𣗳桃花萬年藥不知何事憶人間　白敏中〈桃花〉千朶穠芳倚𣗳斜一枝枝綴亂雲霞
慿君莫厭臨風㸔占斷春光是此花
〔増〕杜牧〈酬王秀才桃花園見寄〉桃滿西園淑景催幾多紅艶淺深開此花不逐溪流出晉客無因入洞來
〔原〕雍陶〈過舊宅看花〉山桃野杏兩三栽𣗳𣗳繁花去後開今日主人相引㸔誰知曾是客移來　來鵬〈惜花〉東風漸急夕陽斜一𣗳夭桃數日花為惜紅芳今夜裏不知和月落誰家
〔増〕曹唐〈題武陵洞五首〉此生終使此身閒不是春時且要還寄語桃花與流水莫辭相送到人間　溪口回舟
日已昏却聼鷄犬隔前邨殷勤重與秦人别莫使桃花閉洞門　却恐重來路不通殷勤回首謝春風白雞黃犬不將去且寄桃花深洞中　桃花夾岸香何之花滿春山水去遲三宿武陵溪上月始知人世有春時　渡水傍山尋絶壁白雲飛處洞天開仙人來往無行迹石逕春風長緑苔　周朴〈桃花〉桃花春色暖先開明媚誰人不㸔來可惜狂風吹落後殷紅片片㸃莓苔　司空圖〈移桃栽〉獨臨官路易傷摧從遣春風恣意開禪客笑
移山上㸔流鶯直到檻前來　鄭谷〈小桃〉和烟和雨遮敷水映竹映邨連㶚橋撩亂春風耐寒食到頭贏得杏花嬌　吴融〈桃花〉滿𣗳如嬌爛漫紅萬枝丹彩灼春融何當結作千年實將示人間造化工　陸希聲〈桃花谷〉君陽山下足春風滿谷仙桃照水紅何必武陵源上去澗邊好過落花中　〈桃蹊〉芳草霏霏遍地齊桃花脉脉自成蹊也知百舌多言語住向春風盡意啼　無名氏〈桃花行〉源水叢花無數開丹跗紅萼間青梅從今結子
三千嵗預喜仙遊後摘來　宋王禹偁〈㸔桃花〉野桃無主滿山隈仙客擕樽獨自來盡月馨香㽞我醉每春顔色為誰開
〔原〕种放〈桃花〉習習香薰薄薄烟杏遲梅早不同妍山齋盡日無鶯蝶只與幽人伴醉眠
〔増〕梅堯臣〈和鄰幾學士桃花〉深殿有春人到稀武陵雖説昧當時躊躇莫憶人間世恐至塵中悔却遲　歐陽修〈和江鄰幾學士桃花〉草上紅多枝上稀芳條緑萼憶來時見桃著子始歸後誰道仙花開落遲　蔡襄〈後舍緋桃〉十
年𣗳底折香葩蔌蔌浮光弄晩霞只恨無情是風雨直將紅片入西家　〈南劍州芋陽舖見臘月桃花〉可笑夭桃耐雪風山家墻外見踈紅為君持酒一相向生意雖殊寂寞同　〈建溪桃花〉何物山桃不自羞欲乘風力占溪流仙源明有重來路莫下橫枝礙客舟　〈過南劍州芋陽舖見桃花〉七年相别復相逢墻外千枝依舊紅只有蒼顔日憔悴奈縁多感泣春風
〔原〕劉敞小樓西望那人家出屋香梢幾𣗳花只恐東風能作惡亂紅如雨
墮窓紗　邵雍〈二色桃〉施朱施粉色俱好傾國傾城艶不同疑是蕊宫䨇姊妺一時擕手嫁東風
〔増〕石延年〈詠小桃〉生色深紅綬帶長宫簾寒在井欄香誰家升上瑶池品先得春風一靣妝　范成大〈次韻周子𠑽正字館中緋碧兩桃花〉碧城香霧赤城霞染出劉郎未見花慿仗天風扶綘節為招萼緑過羊家　〈張恭甫正字折贈館中碧桃因次子𠑽韻〉滿枝晴雪照青霞舊識桃源暈碧花俯仰京塵隔年夢東風猶認故人家　陸游〈泛
舟觀桃花〉花徑二月桃花𤼵霞照波心錦裹山説與東風直須惜莫吹一片落人間　桃源只在鏡湖中影落清波十里紅自别西川海棠後初將爛醉荅春風　種桃亦解比封君世故紛紛寂不聞九轉金丹應已熟全家仙去隐紅雲　湖南小山花更多不醉將如春色何釣得鮮鱗堪斫膾任教㣲雨𣺯漁蓑　鄰曲一生花裏活邨翁疑是古遺民初來自被春㽞住枉道當時為避秦　楊萬里〈神堂舖前桃花〉北江二月正春寒初見桃
花喜未殘臘月潮州見桃李元來不作好春㸔　吴儆〈雪中桃花〉夭桃先已醉春風青女猶争造化工應與騷人嫌太赤故將鉛粉注深紅　粲粲乘鸞萬玉妃𡧓將紅艶鬭光輝只應侍宴瑶池罷猶帶天邊醉色歸
〔原〕曽季貍衣裁緗纈態纎穠猶在瑶池午醉中嫌近清明時節冷趁渠新火一番紅　趙信菴〈秋日桃花〉匼匝西園一徑通幾經霜盡野塘空桃花錯認東風暖却與芙蓉鬭小紅　陳月潭䨇槳春風欵欵移斜陽平半落芳
池不妨暫向橋邊駐更為桃花了一詩　黃静齋雨後桃花作片飛風前栁絮㸃人衣春歸不用怨風雨無雨無風春亦歸　蕭冰崖桃源花𤼵幾畨春聞説漁郎此問津秦帝漫勞方士遣神仙已是避秦人　朱淑真〈窓西桃花盛開〉盡是劉郎手自栽劉郎去後幾畨開東君有意能相顧蛺蝶無情更不來
〔増〕金髙士談〈二月十一日見桃花〉鳴鳩天色半隂晴竹屋松窓老寸心閉户不知春早晚桃花紅淺栁青深　元張𢎞範〈碧桃花〉應
是𤣥都觀裏仙為嫌白淡厭紅蔫故栽一種新顔色疑是飛仙墜翠鈿　王惲〈小桃〉梅粉飄零栁未𤇆一枝春色獨當軒今年盻得紅苞拆風雪禁持第幾番　鄭氏允端〈桃花〉細雨春寒江上時小桃欹𣗳出踈籬從教一簇開無主終不㽞題崔䕶詩　明陳憲章〈潘岳愛桃〉潘郎本自愛桃花種向河陽幾萬家世有長官如孟子還除花地𣗳桑麻　〈桃花〉雲鎖千峯午未開桃花流水更天台劉郎莫記歸時路只許劉郎一度來　山中兒女
不知秦無賴漁郎最惱人溪上桃花君莫種東風不貸武陵津　魯鐸〈桃溪〉世路悠悠已倦遊桃溪深處草堂幽東風自解幽人意不遣飛花逐水流　王弼〈次韻匏菴先生共月菴賞桃花二絶句〉斜月枝頭照返魂先生扶醉𠋣籬門花應欲識蒼然面莫遣風前絳燭昏　墻底芳樽嵗合開杖藜嵗約為花來醉翁慣作頺然醉先報東風掃緑苔　王叔承〈㸔梅後從太湖出吴江歸爛溪一路桃花盛開口占紀興〉千巖古𣗳幾浮槎數盡寒
英起暮霞百曲青溪歸亦好五湖春水徧桃花　陶望齡〈詠上苑桃花〉度索山頭駐彩霞蓬萊宫闕即仙家共傳西苑千秋實已著東風一𣗳花　董其昌〈上苑桃花二首〉宜春苑裏占春多爛漫紅霞𤼵早柯却憶禁林成徑處雲扶𡵯輦一經過　灼灼宫桃𣺯露華人間萬𣗳失芳葩有時源上随流水盡日天邊自雨花
〔原〕孫慎行桃源只在市城邊錦瑟明妝滿畫船莫怪道人囘首處朝來暮去已年年　孫齊之秋夜佳人歌木蘭瀟湘
幅上水雲寒誰教蕙帳㽞春色九月桃花鏡裏㸔　張公舉一年春事又成空擁鼻㣲吟半醉中夾道桃花三月暮馬蹄無處避殘紅　杜賛孔雀屏開春夢幽水晶簾捲篆烟浮深宫盡日渾無事間㸔桃花落御溝　鄧志謨風掃桃花片片飛夜闌不寐𠋣屏圍聲聲杜宇催歸去不向郎啼向妾啼　丘陵芳郊晴日草萋萋千𣗳桃花一鳥啼無數落紅隨水去又分春色入城西　徐臣不騁嬌姿媚艶陽却來冐雪並寒芳應嫌春色繁華
態故學梅花淺淡妝　張新緑淺紅深醉眼濃殢人何處不迷踪飛時莫浪隨流水自有春濤可化龍　儲氏夭桃灼灼𠋣窓前春色繽紛帶紫烟昨夜雨聲來枕上惜花人聼不曽眠
子／醫家／御定佩文齋廣群芳譜／花譜　卷二十二至卷五十三／卷二十七　李花　棃花／棃花／集藻／七言律詩(P.19-1)..[文淵閣四庫全書本]
［七言律詩］
〔増〕唐羊士諤〈成都從事蕭員外寄海棃花詩〉珠履行䑓擁附蝉外郎髙歩似神仙陳詩今見唐風盛從事遥瞻衛國賢擲地好辭凌彩茟浣花春水膩魚箋
東山芳意須同賞子著嚢盛㡬日傳　宋韓琦〈會壓沙寺觀棃花〉同賞棃花過淨坊壓沙幽闃面平岡孤園不治黃金界醉茟徒誇白雪香風急㡬翻雲影亂殿深全掩玉毫光朝来経雨低含淚競寫真妃寂寞妝　〈賞棃花〉興福棃珍號素封千株花𤼵此欣逢風開笑臉輕桃艶雨𢃄啼痕自玉容蝶舞只疑殘靨墜月明惟覺異香濃尋春已恨来時晩莫厭頻揮瀲灔鍾　寒食西藍賞素英白毫光裏亂雲騰荘嚴金地三千界顔色瑤䑓十
二層后土瓊花慚我寡唐昌玉蘂豈吾朋雪香預約為亭號修創終逢好事僧　周必大〈重九竹園見棃花懐子中兄〉春花著雨即塵埃何似深秋耐乆開菊尚無多饒瑞質霜如有意䕶香腮也知林下風光早不為山中厯日催望㫁行人思折寄却疑呼作嶺頭梅
〔原〕朱淑真〈棃花〉朝来𢃄雨一枝春薄薄香羅蹙葉勻冷艶未饒梅共色靚妝長與月為鄰許同蝶夢還如似替人愁却笑人須到年年寒食夜情懷為爾倍傷神
〔増〕金雷
淵〈棃花〉雪作肌膚玉作容不将妖艶嫁東風梅魂何物三春在桃臉真成一笑空雨細無情添寂寞月明有意助豐融相如病渇妨文賦想像甘寒結小紅
〔原〕張建〈棃花〉蠧𣗳枝髙茁朶稠嫩苞開破雪搓毬碎粘粉紫鬚齊吐潤卷丹黃葉半抽月影曉𥦗留好夢雨聲深院鎻清愁瓊苞已實香猶在散入長安賣酒樓
〔増〕元鮮于樞〈清明日宴集賢宋學士園時棃花盛開諸老屬僕同賦〉琪𣗳吹香蕩夕暉華簪人對雪霏霏漢宫新火初傳
燭楚女行雲乍濕衣一片花疑蝴蝶化滿枝春想玉釵肥蛾眉不用梨園曲唱徹瑶䑓醉未歸　張養浩〈秋日棃花〉雪香吹盡𣗳頭春誰遣西風為返魂月影已非前日夢雨容獨𢃄舊時痕只知秋色千林老爭信陽和一脈存莫訝𣪞韓太多事仙家元不計寒暄　鄭洪〈嚴希徳請賞棃花命妓行酒〉瀟灑東䦨一𣗳春雪膚氷骨月精神朝雲著處迷詩夢暮雨来時想玉人華屋洗妝歌小小銀缾推枕喚真真紫薇閣下繁華處芍藥荼䕷總
後塵　明吴𡩖〈棃花〉名果先從張谷来紛紛碎雪欲成堆淡妝自把蛾眉掃巧笑誰将瓠齒開園子豈求他種接主人能使及時栽夭桃灼灼驚凡目縞素應甘自不才
〔原〕文徴明〈棃花〉翦水凝霜妒蝶羣曲䦨風味玉清温粉痕浥露春含淚夜色籠烟月㫁魂十里香雲迷短夢誰家細雨鎻重門洗妝見説清明近旋典春衣置酒樽
〔増〕程嘉燧〈周家清明植棃花六月盛𨳩邀客賦詩〉清明院落夜溶溶籠栁嬌黃譲雪樷亂攪三眠飛絮白
浪攙百子石榴紅燒殘髙燭東風後掩却重門細雨中聞向花間歌法曲應憐江海白頭翁
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／表(P.15-1)..[文淵閣四庫全書本]
［集藻］
［表］
〔増〕唐崔融〈為百官賀千葉瑞蓮表〉伏奉恩旨𡸁示臣等千葉瑞蓮觀其綠裏紅葩緗莖素蕚露揺珠㸃霞坼金鬚百星交映羽盖張而一色萬目齊明車輪合而千状謂鸞翔之欲舞若羣鵷之並飛峯形聳而半天石勢蹲而臨海冲氣積其下恵風流其上服之可以登仙採之可以駐夀雖復釋梵天王之國千影離婁善住天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百億國無量清淨經云無量清淨佛七寶池中生蓮花上夫蓮花者出塵離染清淨無瑕有以見如来之心有以察如来之法道之行也曽不徒然伏惟天冊寶金輪聖神皇帝現此妙身當兹巨瑞符契㝠合影響不差非常之貺曠古未聞殊特之珍厯代一見手舞足蹈倍百常情無任慶躍之至　權徳輿〈中書門下賀神龍寺渠中瑞蓮表〉今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通𢎞被生植宥萬方之暇必順天心於九重之中别開佛刹絪縕降祉菡蓞敷榮瑞兹灼灼之花迥出田田之葉吉祥殿外芳馥殊常功徳池中光華交映扶疎𤼵越並秀相鮮𤣥功嘉應超𠜍圖牒彼芝稱三秀麥有兩岐雖驗休祥豈階妙法觀雙芙之挺茂荷一雨之均霑隂隲生成發輝嚴浄臣等沗居樞近倍萬歡心無任欣忭悦懌之至　張仲素〈賀西内嘉蓮表〉臣伏見今月九日中
書門下宣示百官西内池中嘉蓮圖其蓮一本兩花者臣聞明聖有作天人合應既彰化本必降祥符即事而推昭昭可見伏惟陛下儲精要道憂濟羣方致理大同猶懼不至所以恢𢎞聖教資福生靈𤣥造感通嘉瑞屡降况兹菡蓞儒釋同稱経文但喻乎淤泥詩人特歌於彼澤豈比夫躍銅池煥靈沼傳芳丹禁濯影清流特聳孤莖以表清浄之源一致對敷雙蕚是明内外之教齊興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報恩私之重無任忭賀慶躍之至　栁宗元〈為王京兆賀嘉蓮表〉今日某時中使某奉宣聖㫖出西内神龍寺前水渠内合歡蓮花圖一軸示百僚者祥圖煥開異彩交映賛天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調隂陽之粹羙孕造化之精英吉慶每見於天心𤼵祥必自於禁掖是使雙華擢秀蓮蒂𡸁芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超於小刼神功允洽于大千臣某獲覩昇平濫居榮𠖥聞瑞應而稱慶仰繢事而増歡無任抃蹈喜躍之至
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／賦(P.20-2)..[文淵閣四庫全書本]
［賦］
御製〈西苑芙蕖賦〉惟澤芝誌於爾雅菡蓞詠於風詩繄金塘
之麗草允栁沼之朱儀夫其的爍輕莎翩躚清瀨玉節蟠根翠羽襞葢縷黃作鬚跗紫成𦷾䕃太液之漣漪蕩昆明之霧靄爾乃幽房晨折芳葩夜舒前迎丹殿後匝瑶除髙披直道斜嬝周廬萋萋川碧淼淼天虚光留錦騖隂唼文魚葉𣻌珠而錯落影翻月而軒渠若夫黛罨如烟華濃似𦂶藻采橫洲霱雲被沚或雪沁瓊英螺含碧蘤桃倩紅𧀮菊分金蕊競秀揚輝爛兮出水如仰如俯似低復昂𠅘𠅘交𠋣田田並将宛若瑶林之四映矯如朱鷺之載翔至於
萍合橋㾗蒲牽波縠溪静禽喧臺髙樹複梅雨滳而浮馨麥飈扇而散馥氤氲於講席之書郁烈乎侍臣之服間命沙棠之楫駕芙蓉之舟似搴華峰之種無待汾水之謳宴羣工於在鎬聊悦豫以凝庥盖其濯素挺生拔泥不滓外直中通花榮實㫖潔比髙人清同君子是以廬山則淵明屆焉濂溪則惇頤樂只余願賢士之釋荷裳乃睠幽姿而不自已
〔増〕漢閔鴻〈芙蓉賦〉乃有芙蓉靈草載育中川竦修幹以
凌波建綠葉之規圓灼若夜光之在𤣥岫赤若太陽之映朝雲乃有陽文修嫮傾城之色揚桂枻而来遊玩英華於水側納嘉賔兮傾筐珥紅葩以為餙感夭桃而歌詩申闗雎以自敕嗟留夷與蘭芷聴鶗鴂而不鳴嘉芙蓉之殊偉託皇居以𤼵英　魏曺植〈芙蓉賦〉覽百卉之英茂無斯華之獨靈結修根於重壤泛清流而擢莖其始榮也皦若夜光尋扶桑其揚暉也晃若九陽出暘谷芙蓉蹇産菡萏星屬𢇁條𡸁珠丹榮吐綠焜焜韡韡爛
若龍燭觀者終朝情猶未足於是狡童媛女相與同遊擢素手於羅袖接紅葩於中流　晉孫楚〈蓮花賦〉有自然之麗草育靈沼之清瀨結根繫於重壤森蔓延以騰邁爾乃紅花電𤼵暉光曄曄仰曜朝霞俯照緑水潜緗房之奥密兮含珍藕之甘腴攅聚星列纖離相扶㣲若𤣥黎披幽夜粲若鄧林飛鵷雛　潘岳〈蓮花賦〉偉𤣥澤之普衍嘉植物之並敷遊莫羙於春臺華莫盛於芙蕖於是恵風動冲氣和眄清池翫蓮花舒綠葉挺纖柯結
綠房列紅葩仰含清液俯濯素波修柯婀娜𣐱莖苒弱流風徐轉廻波㣲激其望之也曄若皦日燭崑山其即之也晃若盈尺映藍田　〈芙蓉賦〉䕃蘭池之豐沼育沃野之上腴課衆榮而比觀煥卓犖而獨殊狎獵雲布窋咤星羅光擬燭龍色奪朝霞丹煇揮紅飛鬚𡸁的紛披赩赫散煥熠爚流芬賦采風靡雲旋布濩磊落蔓衍夭閑𤼵清陽而增媚潤白玉而加鮮　夏侯湛〈芙蓉賦〉臨清池以遊覽觀芙蓉之麗華潜靈藕於𤣥泉擢修莖乎
清波煥然䕃沼灼爾星羅若乃廻縈外散菡萏内離的出艶𤼵葉恢花披綠房翠𦷾紫飾紅敷黃螺圓出𡸁蕤散舒纓以金牙㸃以素珠固陂池之麗觀尊終世之特殊爾乃採淳葩摘圓質析碧皮食素實味甘滋而清羙同嘉異乎橙橘参嘉果以作珍長𠑽御乎口實　宋傅𠅙〈芙蓉賦〉考庶卉之珍麗實總羙於芙蕖潜幽泉以育藕披翠蓮而挺敷汎輕荷以冒沼列紅葩而曜除徼旭露以滋采靡朝風而肆芳表麗觀於中沚播郁烈於蘭
堂在龍見而萌秀於火中而結房豈呈芬於芷蕙将越味於沙棠詠三閭之被服羙蘭佩而荷裳伊𤣥匠之有瞻悦嘉卉於中渠既輝映於丹墀亦納芳於𦂶䟽
〔原〕鮑照〈芙蓉賦〉感衣裳於楚賦詠憂思於陳詩訪羣英之艶絶標髙名於澤芝會春陂乎夕張搴芙蓉而水嬉抽我衿之桂蘭㸃子吻之瑜辭𨕖羣芳之徽號羙斯花之郁烈抱兹性之清芬稟若華之驚絶單蓲陽之妙手測淲池之光潔爍彤輝之朙媚粲雕霞之繁悦顧椒丘而
非偶豈圓桃而能埓彪炳以蒨藻翠莖而紅葩青房兮規接紫的兮圓羅𣗳妖婬之弱幹散菡萏之輕荷上星光而倒景下龍鱗而𨼆波戲錦鱗而夕映曜繡羽以晨過結游童之湘吹起榜妾之江歌備日月之温麗非盛明而謂何若乃當融風之暄盪承暑雨之平渥被瑶塘之周流繞金渠之屈曲排積霧而揚芳鏡洞泉而含綠葉折水以為珠條集露而成玉潤蓬山之瓊膏輝葱河之銀燭𠜍五華於仙草超四照於靈木雜衆姿於開卷
閲羣貌於昬明無長袖之容止信一笑之空城森紫葉以上擢紛緗蕊而不傾根雖割而琯徹柯既解而𢇁縈感盛衰之可懐質始終而常清故其為芳也綢繆其為媚也奔𤼵對妝則色殊比蘭則香越泛明彩於宵波飛澄華於曉月陋荊姬之朱顔笑夏女之光髮恨狎世而貽賤徒愛存而賞沒雖凌羣以擅竒終從嵗而零歇
〔増〕梁簡文帝〈採蓮賦〉望江南兮清且空對荷華兮丹復紅卧蓮葉而覆水亂髙房而出叢楚王暇日之歡麗人
妖艶之質且棄𡸁釣之魚未論芳䓑之實惟欲迴渡輕船共採新蓮傍斜山而屢轉乘橫流而不前於是素腕舉紅袖長迴巧笑堕鳴璫荷稠刺宻亟牽衣而綰裳人喧水濺惜虧朱而壊妝物色雖晚徘徊未返畏風多而榜危驚舟移而花逺謌曰𡮢聞蕖可愛採擷欲為裙葉滑不留綎心忙無暇薫千春誰與樂惟有妾随君　元帝〈採蓮賦〉紫莖兮文波紅蓮兮芰荷綠房兮翠盖紫實兮黃螺於時妖童媛女蕩舟心許鷁首徐廻兼傳羽杯
棹将移而藻挂船欲動而萍開爾其纎腰束素遷延顧歩夏始春餘葉嫩花初恐沾裳而淺笑畏傾船而斂裾故以水濺蘭橈蘆侵羅𧟆菊澤未反梧臺逈見荇濕霑衫菱長繞釧泛柏舟而容與歌採蓮於江渚歌曰碧玉小家女来嫁汝南王蓮花亂臉色荷葉雜衣香因持薦君子願襲芙蓉裳　昭明太子〈芙蓉賦〉色兼列彩體繁衆號初榮夏芬晩花秋曜興澤陂之徽章結江南之流調　江淹〈蓮花賦〉檢水陸之具品閲山海之異名珍爾
秀之不定乃天地之精英殖東國之流詠出西極而擅名方翠羽而結葉比碧玉而為莖蕊金光而赩色藕氷折而玉清載紅蓮以吐秀披絳葉以舒英故香氛感俗淑氣参靈躑躅人世茵蒀祇㝠青桂羞烈沉水慚馨於是生乎澤陂出乎江隂見彩霞之夕照覿雕雲之晝臨既翕赩於洲漲亦映曖於川潯奪夜月及熒光掩朝日與赩火出金沙而延曜被淥波而覃拖冠百草而絶羣出異𩔖之衆夥故仙聖傳圖英𨼆留記一為道珍二為
世瑞𤼵青蓮於王宫驗竒花於陸地若其江淡澤芬則照電爍日池光沼綠則明璧洞室曜長洲而瓊文映青崖而火質或凴大淵之清峭或殖疏圃之蒙宻故河北櫂歌之姝江南採菱之女春水厲兮楫潺湲秋風駛兮舟容與著縹芰兮出波擥湘蓮兮映渚迎佳人兮北燕送上客兮南楚知荷華之将晏惜玉手之空佇廼為謡曰秋雁度兮芳草殘琴柱急兮江上寒願一見兮道我意千里逺兮長路難若其花實各名根葉異辭既號芙
蕖亦曰澤芝麗詠楚賦艶歌陳詩非獨瑞草爰兼上藥味靈丹砂氣驗青艧乃可劍棄海岫龍舉雲㠋畫臺殿兮霞蔚圖縑縞兮炳爍永含靈於洲渚長不絶兮川壑
〔原〕唐王勃〈採蓮賦〉非登髙可以賦者惟採蓮而已矣况洞庭兮紫波復瀟湘兮綠水或暑雨兮朝霽乍凉飈兮暮起黛葉青跗烟周五湖紅葩絳蘤電爍千里尤見重於幽客信作謡於君子爾其珍族廣茂淑類博傳藻河渭之空曲被沮漳之淪漣燭澄灣而爛爛亘修漲之
田田豈直水區澤國江漘海壖是以吴娃越艶鄭婉秦妍感靈翹於上節悦瑞色於中年錦㠶映浦羅衣塞川飛木蘭之畫楫駕芙蓉之𦂶船問子何去幽潭採蓮已矣哉誠不知其所以然賞由物召興以情遷故其游泳一致悲欣萬緒至若金室麗妃璇宫佚女傷鳯臺之寂寞厭鸞扃之閑處侍飲南津陪歡北渚見磯岸之紆直覿旌旄之低舉上苑神池芳林御陂樓隂架沚殿彩乗漪張拜洛之容衞備橫汾之羽儀簫鼓𤼵兮龍文動鱗
羽喧兮鷁首移咸靚妝而麗服各分騖而並馳蘋縈漿礙荇觸船危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜嵗時兮易晚傷君王兮未知折紺房與湘菂攬紅葩及碧枝廻綃裙兮竊獨歎歩羅襪兮私自竒莫不驚香悼色畏别傷離復有濯宫年少期門公子翠髮蛾眉頳唇皓齒傅粉蘭堂之上偷香椒屋之裏亦復銜恩激誓佩𠖥緘愁承好賜之珍席奉嬉遊之彩斿繡楝曛兮翠羽帳瑶塘曙兮青翰舟
搴條拾蕊沿波泝流池心𡩖而藻薄浦口窄而萍稠和橈姬之衞吹接榜女之齊謳去復去兮水色夕採復採兮荷葉秋願承歡而卒嵗長接席而寡仇於是薊北無事𨵿西始樂霧盡江垠氣恬海寞消怪氣於沅澧照榮光於河洛殊方異類舞詠相錯王公𠨞士歌吹並作則有侯家瑣第戚里芳園穿池壩岸之曲蓄水河陽之源隄防谷口島嶼轘轅嘉木畢植靈草具繁沉桂北之丹藕濯荊南之紫根鬱凄凄而霧合燦曄曄而霞翻洎乎
氣徹都鄙景華川陸麥雨㣲凉梅飈淺燠命妖侣於石城嘯娱朋於金谷乃使綠珠捧棹青琴理舳樽芳醪藉珍餗汎玉潭之瀰漫遶金渠之隈隩石近水而苔濃岸連山而𣗳複排芰末而爭逺託蘆間而競逐赴汨凌波飛袿振羅風低綠幹水濺黃螺上客喧兮樂未已羙人醉兮顔将酡畏蓮色之如臉願衣香兮勝荷徘徊郢調悽慘燕歌念窮歡於水涘誓畢賞於川阿結漢女邀湘娥北溪蕊尚密南汀花更多恨光景兮不駐指芳馨兮
謂何若乃南楚義妻東吴信婦結䄜整佩承筐奉帚忽君子兮有行復良人兮逺征南討九真百粤北戍雞田雁城念去魂駭相視骨驚臨春渚兮一送見秋潭兮四平與子之别烟波望絶念子之寒江山路難水淡淡兮蓮葉紫風颯颯兮荷花丹翦瑤帶而猶欷折瓊英而不歡既而緣隈逗浦還栧歸㯭睠芳草兮已殘憶離居兮方苦延素頸於極漲攘皓腕於神滸惜佳期兮末由徒增思兮何補又若倡姬蕩媵命侣招羣淇上洛表湘臯
汝墳望洲草兮翡翠色動浦水兮驪龍文願觧佩以邀子思搴裳而從君悲時暮愁日曛鳴鐶釧兮響窈窕艶珠翠兮光繽紛憐曙埜之絳氣愛晴天之碧雲棹廵汀而栁拂船向渚而菱分掇翠莖以翳景襲朱蕚以為裙梃楫凌亂風流雨散鳴榔絡繹霧罷烟釋状飛虯之蜿蜿若驚鴻之奕奕艇怯奔潮篙憎淺石絲著手而偏繞刺牽衣而屢襞乃有貴子王孫乘間縱觀何平叔之符彩潘安仁之藻翰税龍馬於金堤命鳧舟于石岸錦纜
翻灑銀檣照爛日側光沉風驚浪深紆北渚之新贈恣東溪之密尋鴛鴦繡彩之文履瑇瑁瓊華之寶琴扣舷擊榜吴歈越吟溱與洧兮葉覆水淮與濟兮花冒潯值朙月之夕出逢丹霞之夜臨茱茰歌兮軫妾思芍藥曲兮傷人心伊採蓮之賤事信忘情之葢寡雖迹兆於水鄉遂風行於天下感極哀樂聲参鄭雅是以緬察谷底窮覽地維北盡豐鎬澇潏南究巴沲越沂莫不𠉀期應節沿濤汎湄薄言採之興言服之𤼵文扃之麗什動幽
幌之情詩使人結眷令人相思宜其色震百草香奪九芝棲碧羽之神雀負青𦫉之寶龜紫秩流記丹經秘詞豈徒加繡柱之光彩曄文井之華滋已矣哉向使時無其族代乏厥類獨秀上清之境不生中國之地學鸞鳯而時来與鶼鶼而間至必能使衆瑞彩沒羣貺色沮湯武齋戒伊臯延佇豈俾夫秦童趙僕倡姬艶女狎而玩之擷而採之乎時有東鄙幽人西園舊客常陪帝子之輿經侍天人之籍詠綠竹於風曉賦彤管於日夕暑徃
寒来忽矣悠哉蓬飄梗逝天涯海際似還卬之寥廓同適越之淫滯蕭索窮途飄颻一隅昔聞七澤今過五湖聼菱歌兮幾曲視蓮房兮幾株非鄴地之宴語異睢苑之歡娱况復殊方别域重瀛複嶂虞翻則故鄉寥落許靖則生涯惆悵感芳草之及時懼修名之或喪誓剗迹潁上棲影渭陽枕箕岫之孤石泛磻溪之小塘餐素實兮吸絳芳荷為衣兮芰為裳永潔已於丘壑長寄心於君王且為歌曰芳華兮修名竒秀兮異植紅光兮碧色
稟天地之淑麗承雨露之霑飾蓮有藕兮藕有枝才有用兮用有時何當娜婀華實移為君含香藻鳯池　宋之問〈秋蓮賦并序〉天授元年勑學士楊炯與之問分日於洛城西入閣每雞鳴後至羽林仗閽人奏名請龜契佇命拱立於御橋之西玉池清冷紅蕖菡萏謬履扃闥自春徂秋見其生視其長覩其盛惜其衰得終天年而無夭折者良以隔礙仙禁人莫由見向若生於瀟湘洞庭溱洧淇澳即有吴姬越客鄭女衞童芳心未成採擷
都盡今委以白露順以凉風榮落有期秋分畢矣斐然願歌其事乆之乃為秋蓮賦焉若夫西城秘掖北禁仙流見白露之先降悲紅蕖之已秋昔之菡萏齊秀芬敷競𤼵君門閟兮九重兵衞儼兮千列綠葉青枝緣溝覆池映連旗兮揺艶揮長劍兮陸離疏瀍兮裂榖交流兮相沃四繞兮丹禁三匝兮承明曉而望之若霓裳宛轉朝玉京夕而察之若霞標灼爍散赤城既如秦女艶日兮鳯鳴又似洛妃拾翠兮鴻驚足使瑶草罷色芳𣗳無
情複道兮詰曲離宫兮相屬飛閣兮周廬金鋪兮璧除君之駕兮旖旎蓮之葉兮扶疎萬乘顧兮駐綵騎六宫喜兮停羅裾仰仙遊而徳澤縱幽覽而神虚豈與夫溪澗兮沼沚自生兮自死海泝兮江沱萬里兮烟波泛漢女遊湘娥佩鳴玉戲清波中流欲渡兮木蘭楫幽泉一曲兮採蓮歌江南兮峴北汀洲兮不極既有芳兮莎城長無艶兮水國豈知移植天泉香飄列仙嬌紫臺之月露含玉宇之風烟雜葩兮照燭衆彩兮相宣鳥翡翠兮
丹青翰𣗳珊瑚兮林碧鮮夫其生也春風晝蕩爍日相煎夭桃盡兮穠李滅出大堤兮艶欲燃夫其謝也秋灰度管金氣騰天宫槐疎兮井桐變搖寒波兮風颯然歸根息艶兮八九月乘化無窮兮千萬年越人望兮已長久鄭女採兮無由緣何深蔕之能固何穠香之獨全别有待制揚雄悲秋宋玉夏之来兮翫早紅秋之暮兮悲餘綠禮盛燕臺人非楚材雲霧圖兮蘭為閣金銀酒兮蓮作杯落英兮徘徊風轉兮哀哀入黃扉兮灑錦石縈
白蘋兮覆綠苔寒暑忙忙兮代謝故葉新花兮往来何秋日之可表托芙蓉以為媒
〔増〕白居易〈荷珠賦〉迸水所集輕荷正敷引修莖而出葉凝玉液以成珠浄緑田田神龜之巢處斯在虚眀皎皎靈鵲之銜来豈殊既羅列其青葢又昭章於白榆亂㸃的爍分規青瑩仰虚無以上出掩晶熒而外映灑之不著湛兮逾浄時寄寓於傾欹每因依於平正可止則止必荷之中央在圓而圓得水之本性飃飈既息而常凝魚鳥頻衝而不定爾乃
一氣暗後初陽照前宿雨霽而猶在曉露裛而正鮮熠熠有光映空水而煥若纍纍無數遍池塘而炯然宛轉而魚目廻視冲融而蚌胎未堅因霑濡而大小随㪚合以虧全輕彩蕩𣻌芳濃厭浥眀璣而夜月争光丹粟而晨霞散入其息也與波俱停其動也與風皆急若轉於掌乃是江妃之珠如凝於盤遂成泉客之泣冰壺捧玉而殊倫水鏡沈精而莫及則知氣有相假物有相資惟雨露之留處當芙蓉之茂時雖賦象而無準必成形而
在兹喻於人則寄之生也擬於道則冲而用之自契𤣥珠之妙何求赤水之遺　宋歐陽修〈荷花賦〉𡵯蘭塘以清暑兮颯蘋風以中人擷杜若之春榮兮搴芙蓉於水濵嘉丹葩之耀質出綠水而含新䕃曲池之清泚𣻌波紋之淵淪披紅衣而耀彩寄清流而託根挺無華之淺艶靡競麗乎先春抱生意以自得兮及薫時之嘉辰若夫夏畹蘭衰夢池草密惨羣芳之已銷獨斯蓮之迥出可以嗅清香而折酲可以玩芳華而自逸况其晩浦烟
霞水𠅘風日投文竿而餌𡸁泳萍莖而波溢𢇁縈藕以全折杯卷荷以半側墜紫菂以𣣱烟斂紅芳而向夕可憐影兮相顧列金葩而返植清風遏以似起碧露合而乍失或兩兩以相扶漸𠅘𠅘而獨出𤼵臙脂於北土生異香於西域匪江妃之小腰即廣陵之清骨爾乃曲沼㣲陽橫塘細雨逐橋上之歸鞍笑堤邉之遊女堕虹梁而窺影𠋣風臺而欲舞覆翠被以薫香然犀燈而照浦雙心並根千株泣露湛月白而風清杳池平而𣗳古送
艇子於西州聞棹謳於北渚迎桃根而待檝逢宓妃而未渡廹而視之靚若星妃臨水而脉脉盈盈逺而望之杳如峡女行雲而朝朝暮暮其妖麗也其閒雅也香荃橈兮木蘭舟澹容與兮悵夷猶東西随葉𨼆上下逐波浮已見雙魚能比目應笑鴛鴦會白頭昔聞妃子貴東隣池上金花不染塵空留此日田田葉不見當時歩歩人　明申時行〈瑞蓮賦并序〉惟聖皇御歴十有四年道化滂流和氣翔洽於時崇慈寜之新構備尊飬之上儀
大孝潜孚靈貺昭答乃有嘉蓮獻異重臺𤼵祥萬乗臨觀六宫燕喜信熙時之上瑞馨徳之貞符爰付丹青用𡸁琬琰命臣等賦之臣謹拜手𥟵首而作賦曰若夫璇宫壯麗紫殿巍峩接蓬莱之仙苑環太液之㤙波渟泓𤣥澤醖釀醇和欣嘉生之咸鬯紛靈瑞其何多宛彼芙蕖嫣然沼沚載以文罌陳之金戺覆碧葉兮田田𣻌清漣兮泚泚被茝紉蘭抽黃曵紫既冉冉以流馨復重重而結𦂶爾其艶外生艶華中吐華剖碧房兮敷絳蕚幻
珠實兮成丹葩粲英英其疉起芬郁郁其交加乃若旭日方升𠨞雲有爛初抱赤兮若傾忽飛丹兮若煉如盤如葢臨金掌以曈曨非霧非烟照虹梁而璀璨又若桂輪乍滿蕙露初零凝清輝兮湛湛潄芳潤兮盈盈紺宇層樓接銀潢而瀲灔雲鬟髙髻開寶鏡以晶熒又若凉雨纔收薫風徐送濯雲錦兮澄鮮舞霓裳兮飛動凌波綽約宛洛浦之驚鴻翽羽翩躚恍秦臺之儀鳯至於星敷電𤼵霧變霞蒸觸景而生態隨物而賦形縦他卉之
穠麗未若茲花之最靈觀其托體慈闈敷榮秘殿映藻井以生妍傍𦂶疏而呈倩煒煌三秀之庭揺曳五明之扇載色載笑如承長樂之歡来㳺来觀每荷重瞳之眷詫神物之有知信人寰之僅見豈比夫駢花并寔連理分枝望舒生於漢圃合歡産於唐池太華峯頭徒咏如船之異麻姑壇上虚傳變碧之竒斯盖重申之佑命特顯象於昌期猗歟我皇徳如虞聖時業業以憂勤日䕫䕫而祇敬承顔順志極尊飬之隆解慍阜財布𡩖仁之
令故珍貺駢𩥚而竒祥疉應䋲繩繼繼用彰累葉之休赫赫眀眀式表重華之盛尚増修於𤣥徳庶永承乎天慶
〔原〕申時行〈後瑞蓮賦〉有韡者華婉如清揚菡萏為簮芙蓉為裳出五沃之上腴兮苞九疑之竒芳繄中通而外直兮洵䔍實而輝光徳可比於君子兮又奚遜夫國香羌託種於𩄇沼兮載移根於長樂挺翠盖之團團兮冒朱華之灼灼枝承蕤以婀娜兮何揚翹之磊落揉珠菂以成葩兮煥重英之出蕚森濯潁於芝房兮儼敷
榮於菌閣朝晞髮於扶桑兮若葵赤之常傾夕弄影於望舒兮象桂輪之載盈峩星冠於絳闕兮散霞標於赤城鳯羽矯其翩翻兮蜃樓起而崢嶸恣意態之橫出兮紛可炳於丹青彼新宫之嶻嶪兮固神靈之所宅薫風扇其淳和兮甘雨滋其薌澤卿雲助其爛漫兮膏露増其的皪夫惟孕粹而鍾祥兮肆焜煌而舄奕乃其含芬桂掖流曄椒塗承恩輝於黼幄兮分繡采於翟䄖映畫堂之甲帳兮迎紫𦋺之金輿燦榮光於華渚兮鬱佳氣
於蓬壺宫伯忻忻而告瑞慈顔𥠇𥠇其歡愉何司花之特巧殆坤元之出符天子乃考祥圖披靈契徴素蓮於王母遡石蕖於炎帝或一房而百子或一花而千嵗兆多夀而多男允卜年而卜世於是羣臣効三呼之祝薦萬嵗之觴陳瓜𤔅椒聊之什詠竹苞松茂之章曰文子與文孫兮𠈷熾而昌曰聖母及聖皇兮𠈷夀而康如重臺之積累共乾坤而乆長臣拜手而作頌庸昭示於無疆頌曰瞻彼璇宫臨紫極兮仙籞神池滙靈澤兮煜煜
竒葩産禁掖兮綠葉朱華苞翠菂兮重英疉蕚何赩赫兮地符山川帝申錫兮百世本支兆蕃碩兮慈齡聖算齊箕翼兮小臣獻頌揚休徳兮福禄萬年子孫千億兮
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言古詩(P.1-1)..[文淵閣四庫全書本]
［五言古詩］
〔増〕〈漢樂府相和曲〉江南可採蓮蓮葉何田田
魚戲蓮葉東魚戲蓮葉西魚戲蓮葉南魚戲蓮葉北　晉張華〈詠荷〉荷生緑泉中碧葉齊如規廻蕩流霧珠映水逐條𡸁照灼此金塘𧁑曜君王池不愁世甞絶但畏盛明移　陸雲〈芙蕖〉緑房含青實金條懸白璆俯仰隨風傾煒曄照清流　梁簡文帝〈採蓮曲〉晚日照空磯採蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角逺牽衣　〈同庾肩吾詠蓮舟買荷度〉採蓮前岸隈舟子屢徘徊荷披衣可識風踈香
不来欲知船度處當看荷葉開　〈詠芙蓉〉圎花一𦷾卷交葉半心開影前光照曜香裏蝶徘徊欣隨玉露㸃不逐秋風催　元帝〈賦得涉江採芙蓉〉江風當夜清桂檝逐流縈初疑京兆劒復似漢冠名荷香𢃄風逺蓮影向根生葉捲珠難溜花舒紅易傾日暮鳬舟滿歸来度錦城　昭眀太子〈詠同心蓮〉江南採蓮𠁅照灼本足觀况等連枝𣗳俱耀紫莖端同踰並根草雙異獨鳴鸞以茲代萱草必使愁人歡　沈約〈詠芙蓉〉𢕄風揺紫葉輕露
拂朱房中池所以緑待我汎紅光　〈詠新荷應詔〉勿言草卉賤幸宅天池中𢕄根纔出浪短𠏉未揺風寜知寸心裏蓄紫復含紅　吴均〈採蓮〉錦𢃄雜花鈿羅衣𡸁緑川問子今何去出採江南蓮遼西三千里欲寄無因縁願君早旋反及此荷花鮮　劉孝威〈採蓮曲〉金槳木蘭船戲採江南蓮蓮香隔浦渡荷葉滿江鮮房𡸁易入手柄曲自臨盤露花時濕釧風莖乍拂鈿　劉緩〈詠江南可採蓮〉春初北岸涸夏月南湖通卷荷舒欲𠋣芙蓉生
即紅檝小宜廻徑船輕好入叢釵光逐影亂衣香隨逆風江南少許地年年情不窮　朱超〈詠同心芙蓉〉青山麗朝景𤣥峰朗夜光未及清池上紅蕖並出房日分雙𦷾影風合兩花香魚驚畏蓮折龜上礙荷長雲雨留輕潤草木應嘉祥徒歌涉江曲誰見緝為裳　江洪〈詠荷〉澤陂有𢕄草能花復能實碧葉喜翻風紅英宜照日移居玉池上託根庻非失如何霜露交應與飛蓬匹　陳祖孫登〈詠城塹中荷〉白水䴡金扉青荷承日暉葉似環
城盖香亂上橋衣岸髙知水落影合見菱稀猶疑涉江𠁅空望採蓮歸　〈賦得涉江採芙蓉〉浮照滿川漲芙蓉承落光人来間花影衣度得荷香桂舟輕不定菱歌引更長采采嗟離别無暇緝為裳　周庾信〈賦得荷〉秋衣行欲製風葢漸應𣣱若有千年蔡須巢但見隨　隋辛徳源〈芙蓉花〉洛神挺凝素文君拂艶紅䴡質徒相比鮮彩兩難同光臨照波日香隨出岸風涉江良自逺託意在無窮
〔原〕杜公瞻〈詠同心芙蓉〉灼灼荷花瑞𠅘𠅘出
水中一莖孤引緑雙影共分紅色奪歌人臉香亂舞衣風名蓮自可念况復兩心同
〔増〕宏執恭〈秋池一株蓮〉秋至皆空落凌波獨吐紅託根方得所未肯即從風　殷英童〈採蓮曲〉蕩舟無數伴解䌫自相催汗粉無庸拭風裙隨意開棹移浮荇亂船進𠋣荷来藕絲牽作縷蓮葉捧成杯　唐太宗〈採芙蓉〉結伴戲方塘携手上雕航船移分細浪風散動浮香逰鶯無定曲驚鳬有亂行蓮稀釧聲斷水廣棹歌長栖烏還密𣗳泛流歸建章　鄭
愔〈採蓮曲〉錦䋏沙棠艦羅𢃄石榴裙緑潭采荷芰清江日稍曛魚鳥争唼喋花葉相芬氲不覺芳洲暮棹歌𠁅𠁅聞
〔原〕王昌齡〈越女〉越女作桂舟還将桂為楫湖上水渺漫清江不可涉摘取芙蓉花莫摘芙蓉葉将歸問夫壻顔色何如妾　李白〈折荷有贈〉涉江翫秋水愛此紅蕖鮮攀荷弄其珠蕩𣻌不成圎佳期綵雲裏欲贈隔逺天相思無由見悵望凉風前　〈古風〉碧荷生幽泉朝日艶且鮮秋花冐緑水宻葉羅青烟秀色空絶世馨香
竟誰傳坐看飛霜滿凋此紅芳年結根未得所願託華池邉　〈感興〉芙蓉嬌緑波桃李誇白日偶蒙春風榮生此艶陽質豈無佳人色但恐花不實宛轉龍火飛零落互相失誰知凌寒松千載長守一
〔増〕李白〈子夜吴歌〉鏡湖三百里菡蓞𤼵荷花五月西施採人看隘若耶囘舟不待月歸去越王家　戎昱〈採蓮曲〉雖聴採蓮曲詎識採蓮心漾檝愛花逺囘船愁浪深烟生極浦色日落半江隂同侶憐波静看妆墮玉簮　楊𢖍〈採蓮〉凝鮮霧
渚夕揚艶緑波風魚逰乍散𧁑露重稍𣣱紅椘客傷暮節吴娃泣敗叢促令芳本固寜望雪霜中　李徳裕〈重臺芙蓉〉芙蓉含露時秀色波中溢玉女攏朱裳重重映皓質晨霞輝丹景片片眀秋月蘭澤多衆芳妍姿不相匹　白居易〈東林寺白蓮〉東林北塘水湛湛見底清中生白芙蓉菡蓞三百莖白日𤼵光彩清飇散芳馨洩香銀嚢破瀉露玉盤傾我慙塵垢眼見此瓊瑶英乃知紅蓮花虚得清净名夏蕚敷未歇秋房結纔成夜深衆僧
寝獨起繞池行欲收一顆子寄向長安城但恐出山去人間種不生　〈京兆府新栽蓮〉汚溝貯濁水水上葉田田我来一長歎知是東溪蓮下有清泥汚馨香無復全上有紅塵撲顔色不得鮮物性猶如此人事亦宜然託根非其所不如遭棄捐昔在溪中日花葉媚清漣今年不得地顦顇府門前　姚合〈蓮塘〉方塘菡蓞髙繁艶相照耀幽人夜眠起忽疑野中燒曉尋不知休白石岸亦峭　宋范仲淹〈渚蓮〉武陵誰家子波面雙雙渡空積心
中絲未成機上素似共織女期秋宵苦霜露　梅堯臣〈起居退聞宣三舘諸公觀瑞蓮〉来朝十二旒将出未央殿𢕄聞嘉蓮開獨許侍臣見嘉蓮其如何層樓擁霞片玉輦下天泉日昃不知倦恩魚應亦喜跳沫珠欲濺誰憐與衆歸博士臣疏賤　蘇軾〈與王郎昆仲及兒子邁遶城觀荷〉昨夜雨鳴渠曉来風襲月蕭然欲秋意溪水清可啜環城三十里𠁅𠁅皆佳絶浦蓮浩如海時見舟一葉此間真避世青蒻低白髪相逢欲相問已逐驚鷗
没　蘇轍〈盆池白蓮〉白蓮生淤泥清濁不相干道人無室家心迹兩蕭然我住西湖濵蒲蓮若雲屯幽居常閉户時聴逰人言色香世所共眼鼻我亦存鄰父閔我獨遺我數寸根潩水不入園庭有三尺盆兒童汲甘井日晏泥水温及秋尚百日花葉隨風翻舉目得秀色引息收清芬此心湛不起六塵空過門誰家白蓮花不受風霜殘　〈千葉白蓮〉蓮花生淤泥浄色比天女臨池見千葉謫墮問何故空眀世無匹銀瓶送佛所清泉養芳潔
為我三日住蔫然落寳牀應返梵天去　秦觀〈荷花〉方塘收雨脚落日半遥岑芙蕖净姢姢䴡服撫翠衾無言意自逺欲渡秋水深緬懐平生人對此詎可尋弄芳惜晼晚酒至誰與斟天涯有歸雲聊寄相思心心開獲清賞芙蕖一何𦂶美人艶新妆歛袂照秋水端如蕩子妻顧自良家子黃金𨕖燕趙揺落對江沚薄暮風雨来獨立淚如洗望君君詎知傾宮定誰似　范成大〈萬州西山湖𠅘秋荷〉叢薈忽眀眼山腰灔湖光列岫繞雲錦深
林䕶風香西山即太華玉井餘新芳隔江招岑仙共擘雙蓮房　楊萬里〈玉井𠅘觀荷〉蕖仙初出波照日穉猶怯密排碧羅盖低䕶紅玉頬館之水精宮環以琉璃堞珠眀浮盤戲酒漾流杯曄青筆尖欲試緑牋皺還摺老龜大扵錢辛勤上團葉忽聞人履聲入水一何㨗　金蕭貢〈古採蓮曲〉洋洋長江水渺渺漲平湖田田青茄荷艶艶紅芙蕖酣酣斜日外冉冉凉風餘蒨蒨誰家子裊裊二八初兩兩並輕舟笑笑相招呼悠悠波上鴛潑潑
蒲中魚采采不盈手依依欲何如　元龔璛〈飲府庠荷花池上又自韓園至鄧覺非家飲觀蓮〉清樽如有期初凉意俱適肯来寂寞濵菡蓞亦浮植陶然轉乗興徑度一圃碧遥指城南家臨水更展席酒狂易為仙風便香堪食空宇無能塵物我皆醉色誰言鬢已秋始得痛飲力願将花上露為洗坐中客　程鉅夫〈至洪王肯堂治書見示芙蓉詩次韻〉春風歇桃李秋雨深莓苔蕭然公館間得此竒種栽九天清露零一道紅雲開勾牽緑衣
隊酣宴瑶池杯穠妝月鑑懸麗服霜刀裁瑞蓮湧平地妙色分五臺蹔陪飛仙㳺偏稱幽人懐終疑閬苑去嘉會何時諧此日眼雙眀臨風首低徊長當歌離騷招得花神来　李孝光〈采蓮曲〉采蓮復采蓮蓮生隔江水不愁無舟楫但愁波浪起　〈夏日荷𠅘即事〉辟暑何所適南𠅘俯中渚鷗鷺了不驚况復凉入髓水華露未晞香氣紛旖旎美人美無度嬋姢照江水玉雪姿何能畏袢暑南風從天来入我懐袖裏髙氣行青雲且置吾
白羽邇来不飲酒煮藥咽香蕊羣賢政自佳有作動盈𥿄但恐清興䦨遭此催詩雨　胡天㳺〈觀蓮〉清池瑩人心俯見荷葉背南塘非不佳無此青錢葢沈沈古鏡净濯濯眀妝對凉風似留人幽賞心獨會天公亦解事一雨不破塊小呼巫陽雲浣此傾國態髙盤捧跳珠錯落無小大恍疑逢二妃迎笑争解佩低昂巧簸弄明月聚還碎馮夷不相容轉盻何所在人生總虚幻佇立増嘆嘅聊将一餉間了我看花債濓翁不我待誰復同此愛
長嘯歸去来餘芳滿襟𢃄　倪瓉〈池蓮詠〉廻翔波間風的歴葉上露清池結素彩華月映𢕄步雲隂花房歛雨歇芳氣度欲去拾明璫踟蹰惜遲莫　薛元曦〈次韻歐陽檢閱濠池觀荷〉行行濠池上𠅘𠅘見長荷瓊葩耀初日碧芰卷輕波深浦曉色亂𢕄雨晚香多方舟時自移髙軒或来過豈無河朔飲那復𤼵商歌商歌一慷慨此物奈君何
〔原〕明申時行〈晨起觀荷花〉水榭臨文漪晨曦出暘谷宛彼芙蕖花嫣然媚初旭焕若丹霞敷曄如
錦雲簇穠艶復芬馡可以娱心目須㬰日漸中歛華閟清馥匪乏傾陽姿将無避炎燠舒卷固有時昕晡逓相續努力愛朝暉寸隂如尺玉
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言排律(P.29-1)..[文淵閣四庫全書本]
［五言排律］
〔増〕唐姚合〈和李補𨶕曲江看蓮花〉露荷迎曙
𤼵灼灼復田田乍見神應駭頻来眼尚顛光凝珠有𦷾㷔起火無烟粉膩黃絲蘂心重碧玉錢日浮秋轉麗雨灑曉彌鮮醉艷酣千朶愁紅思一川緑莖扶萼正翠菂滿房圎淡暈還殊衆繁英得自然髙名猶不厭上客去争先景逸傾芳酒懐濃習綵牋海霞寕有態蜀錦不成妍客至應消病僧来欲破禪晚多臨水立夜只傍堤眠金似眀沙渚鐙疑宿浦船風驚叢乍密魚戲影𢕄偏穠彩燒晴霧殷姿擷碧泉畫工投粉筆宮女棄花鈿鳥戀
驚難起蜂偷困不前繞行香爛漫折贈意纒綿誰記江南曲風流合管絃　陳至〈芙蓉出水〉菡蓞迎秋吐妖嬈映水濵劒芒開寳匣峰影寫蒲津下照參差荇髙辭苒弱蘋自當巢翠甲非止戲赬鱗莫以時先後而言色故新芳香正堪翫誰報涉江人　賈謩〈芙蓉出水〉的皪舒芳艷紅姿映緑蘋揺風開細浪出沼𡡾清晨翻影初迎日流香暗襲人獨披千葉淺不競百花春魚戲參差動龜㳺次苐新渉江如可採從此免迷津　宋劉筠〈荷花〉
水國開良宴霞天湛晚暉凌波宓妃至盪槳莫愁歸妝淺休啼臉香清願襲衣即時聞鼓瑟他日問支機繡騎翩翩過珍禽兩兩飛牢收交甫珮莫遣此心違　〈再賦荷花〉暮雨過湘渚𢕄凉滿楚宮濺裙無限水障袂㡬多風浪跡嫌萍實塵勞笑菊叢氣清防麝損信密待魚通㳺女歌争𤼵騷人思未窮休傳江北意月冷魏池空　楊億〈荷花〉絶岸疎烟合囘塘夕照和水仙猶度曲川后自收波銀漢橋橫鵲蘅臯襪濺羅玉杯承露重鈿扇起
風多翠羽芳洲近青絲快騎過石城秋信斷搔首奈愁何　〈再賦荷花〉舒女清泉滿黃姑别渚通巴天迷峡雨楚澤映江楓思逐鮫絲亂香愁翠被空灑從瓊蘂露吹任石尤風怨淚連疎竹私書託過鴻雙魚應共戲休問葉西東　錢惟演〈荷花〉水濶雨蕭蕭風𢕄影自揺徐嬢羞半面楚女妬纎腰别恨抛深浦遺香逐畫橈華鐙連霧夕鈿合映霞朝淚有鮫人見魂須宋玉招凌波終未渡疑待鵲為橋　丁謂〈荷花〉相𠋣秋風立蘭言似有無
未饒霜女俊不愛月娥孤力弱烟披素心危露泣珠翦裁隨楚思幽怨寄吴歈半坼香嚢解𢕄傾醉弁扶渉江如可採百琲荅輕軀
〔原〕王曄〈芙蓉〉菡蓞初舒艷竒芬暈碧霄中洲欣邂逅南浦自招揺瑩色涵香霧新袍坼綘綃娉婷自珍愛穠郁更清超照水臨青鏡偎蘋𠋣彩翹駢枝疑貫寵並萼似争嬌綽約霞初映披敷烟正銷鬚蕤金粉嫩房闖玉冠喬月下仙人氅風前公子袍清虚雲步濕沉浸瀣津饒濯濯靈脩質盈盈神女標孤貞
無漫蔓雅則絶纎妖喜動文鴛舞光揺錦鯉跳瓊根託紺潔翠蓋障炎囂静賞聨瑶席芳搴集桂橈姚園多猥俗陶徑亦蕭條華井分流潤天池引脉遥須移𤣥圃種莫向若耶漂木末興幽詫濓溪結㝠招懐之思逺道秋入鬢蕭蕭
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／賦(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十三
花譜
牡丹二
［集藻］
［賦］
〔增〕唐李徳裕〈牡丹賦〉余觀前賢之賦草木者多矣靡不言託植之幽深採斸之莫致風景之妍麗追賞之歡愉至於體物良有未𥁞惟牡丹未有賦者聊以狀之曰青陽既暮鶡鴠已鳴念蘭若之方歇歎桃李之隂
成惟翠華之艶爚傾百卉之光英抽翠柯以布素粲紅芳而𤼵榮其始也碧海霄澄驪珠躍出深波曉霽丹梓吐實煥神龍之銜燭皎若木之並日其盛也若紫芝連葉鴛雛比翼奪珠樹之鮮輝掩非烟之竒色倐忽摛錦紛葩似織其落也明艶未褫紅衣如脫朱草柯折珊瑚枝碎霞既皪而轉姸紅欲消而猶綷爾乃獨含芳意幽怨殘春将獨立而傾國雖不言兮似人觀其露彩猶泫日華初照曄其晨葩情若微笑色雖美而自𧰟𩔖河汾
之窈窕逮乎的皪含景𩀌披向風鉛華春而思蕩蘭澤晩而光融情放𦂵以自得凝若煥之冶容既而華豔恍惚繁華遽畢驚寳雉之乍迴想江妃而復出望獻璫之玉俄以蔽光感懐珮之川悵然如失客顧余曰勿謂淑美難乆徂芳不留彼姸華之閱世非人夀之可儔君不見龍驤閈宏池臺御溝堂挹山林峯連翠樓有百嵗之芳叢無昔日之通侯豈暇當飛藿之時始嗟零落且欲同樹萱之意聊自㤀憂
〔原〕舒元輿〈牡丹賦并序〉古人
言花者牡丹未甞與焉葢遁乎深山自幽而芳不為貴重所知花則何遇焉天后之鄉西河也精舎下有牡丹其花特異天后歎上苑之有缺因命移植焉由此京國牡丹日月寖盛今則自禁闥洎官署外延士庶之家瀰漫如四瀆之流不知其止息之地每暮春之月遨遊之士如狂焉亦上國繁華之一事也近代文士為歌詩以詠其形容未有能賦之者余獨賦之以極其美曰圎𤣥瑞精有星而景有雲而𡖖其光下𡸁遇物流形草木得
之𤼵為紅英英之甚紅鍾乎牡丹㧞𩔖邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如将憤洩淑日披𨳩照耀酷烈美膚膩體萬状皆絶赤者如日白者如月淡者如赭殷者如血向者如迎背者如訣忻者如語含者如咽俯者如愁仰者如恱褭者如舞側者如跌亞者如醉曲者如折密者如織踈者如缺鮮者如濯慘者如別初朧朧而下上次鱗鱗而重
疊錦衾相覆繡帳連接晴籠晝薰宿露宵裛或的的騰秀或𠅘𠅘露竒或颭然如招或儼然如思或帶風如吟或泫露如悲或𡸁然如縋或爛然如披或迎日擁砌或照影臨池或山雞已馴或威鳳将飛其態萬萬胡可立辨不窺天府孰得而見乍疑孫武來此教戰其戰謂何揺揺纎柯玉欄滿風流霞成波歴堦重臺萬朶千窠西子南威洛神湘娥或𠋣或扶朱顔色酡各衒紅缸争顰翠蛾灼灼夭夭逶逶迤迤漢宫三千艶列星河我見其
少孰云其多弄彩呈姸壓景駢肩席𤼵銀燭爐升絳烟洞府真人會於羣仙晶瑩徃來金缸列錢凝睇相㸔曾不晤言未及行雨先驚旱蓮公室侯家列之如麻咳唾萬金買此繁華遑恤終日以言相誇列幄庭中歩障𨳩霞曲廡重梁松篁交加如貯深閨似隔絳紗髣髴息媯依稀館娃我來觀之如乗仙槎脉脉不語遲遲日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落羣𩔖獨占春日其大盈
尺其香滿室葉如翠羽擁抱櫛比蕊如金屑妝飾淑質玫瑰羞死芍藥自失夭桃斂迹穠李慙出躑躅宵潰木蘭濳逸朱槿灰心紫薇屈膝皆讓其先敢懐憤嫉煥乎美乎后土之産物也使其花如此而偉乎何前代寂寞而不聞今則昌然而大來豈草木之命亦有時而塞亦有時而開吾欲問汝曷為而生哉汝且不言徒留玩以徘徊
〔增〕宋蔡襄〈季秋牡丹賦并序〉爽秋渉杪扶欄間有牡丹舊枿輒吐芳桋𠅘𠅘上擢𤼵紅葩一大可徑咫
扶欄當彩翠𠅘之右𠅘屹縣圃之西北隅圃直縣堂之背縣介大江之南葢漢元朔中江都易王上封其子敢為丹陽侯邑于蕪湖此其地歟今為太平州筦時河間凌公尹之行再期矣政休賦集又所瀕江英游雅故受署齎代被召将命者憧憧然率道其疆故觴詠之娱相因無缺及此珍卉馨茂公有異時之貴趣張具髙會于其側所謂彩翠𠅘者酒三行濟陽蔡某釂舉而言曰公走文章聲二紀于兹顛葆㡬華位不過禁省二丞官不
過萬户長吏而善禦外物居頗休閒獨以浩博記書稱道聖明為事今是花也韜英和緒揭麗蕭辰時雖後而且大盛意者公其日寖亨會才慮将有所售乎昔騷人取香草美人以嫓忠潔之士牡丹者亦其𩔖歟請為公賦之其詞曰朔羽南翔建杓西宅霜天一清露草皆白悲哉轉凉葉于𠅘臯兮悵穠華之閴寂均百草之不能秋兮何此花天姿之的的使人觀之若披大暑兮臨清湘剝層霾兮仰白日厥初槁壤潜春扶欄向夕芳枝舉
以融怡絳蕊局兮羃䍥寳霧宵籠鮮風曉坼麗或中人香可專國刻紅炬以烘燄綴彤霞而薦色鬰茀誰語丰葺自持非𠋣瑟之神女抑善賦之文姬俯清都而時下簸晴陽以孤嬉霄灝瀚兮排金扉氣砊碭兮張寳帷霓曄煜兮掲朱旗雲曈曨兮披纁衣𩏶綠跗兮矉修眉姹鮮萼兮伸微辭沛怡愉兮新相知𦕈悽惻兮送将歸桃有援兮溪之曲蓮為媒兮澤之湄羗此物之善逺亶夫君之後時君不聞佳麗皇州喧繁戚里清籞迢迢名園
亹亹𦂶櫳曉兮金鑷聲繡墻明兮雨苔紫嚴霰纔歸光風半起于是萬蒂駢紅交柯結翠密顔紆餘斜袂輕𦂶文鴛羣飛鶴錦横被縓葢攀聨緹裳積委則有姝姝玉人翩翩𡖖子寳韉過兮飛電珠幰來兮流水擁翫佳辰笑語成市彼瓊㽔美英縹葉新蘤羞不得借其餘光矧標揚乎意氣今何為兮江之干地之𤰞兮嵗将闌荊蕪比兮霜月寒望下苑兮思上蘭嘉夲擢兮靈根泊淮波兮鮮楚山是知元冶一陶昌生萬育無左右先容者
淪乎朽株當匠伯不顧者被之散木譬此花之賦命兮亦節暮而葩獨然貴賤反衍禍福𠋣伏其暮也何遽不為貴其獨也庸知不為福噫化工物情吾以此卜
〔原〕明徐渭〈牡丹賦〉何名花之盛美稱洛陽為無雙東青州而南越曾不足以頡頏兹上代之無聞始絶盛乎皇唐爾其月陂堤上長夀街東張家園裏汾陽宅中當春光之既和藹𠅘榭之載營天宇曠霽兮絲遊景物招人而事起彼公子兮王孫蹙遊龍于流水遶兹葩而密坐藉
芳草而芉芉感盛年之若斯傷代謝之能㡬爾則粉承日華朱含霧雨羣蒂如翔交柯如拒凌晨併妝對客不語衛尉出婢子於羅幃鄂君擁翠被于江渚當其百蕊千芽照耀朱霞緑葉紛紜望之轉賒若儒生之授學列女樂于絳紗迨夫背户迎窓上下甍簷二三作隊矯矯愈鮮飛燕進女弟于逺條夫人挟三國而朝天錦瓣重捲檀心飛屑𣐱鬚夜殷怒苞曉决宛婦姑之反唇似相稽而無說則有若盛時合㳫諸娣從韓姞以同歸颯顔
凋衰漢主放宫人而憎別風薦小爽雨委微温楚姝舞歇于章臺陳后泣罷于長門亦有細加巨上慎妃横逼座之勢紫侍黃側班姬抗同輦之尊或勁而昂媫妤當逸熊于上殿或翹而望處子窺宋玉于東垠既離以披亦競而駢近不極態逺不𥁞姸夫彷彿乎佳麗意所想而隨存奚㧞引之數姝可罄比而殫論
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／五言古詩(P.8-1)..[文淵閣四庫全書本]
［五言古詩］
〔增〕唐白居易〈和錢學士白牡丹〉城中㸔花客旦暮去營營素華人不顧亦占牡丹名開在深寺中車
馬無來聲惟有錢學士𥁞日繞叢行憐此皓然質無人自芳馨衆嫌我獨賞移植在中庭留景夜不暝迎晨𥌓先明對之心亦静虚白相向生唐昌玉蕊花攀玩衆所争折來比顔色一種如瑶瓊彼因稀見貴此以多為輕始知無正色愛𢙣隨人情豈惟花獨爾理與人事并君㸔入時者紫豔與紅英　〈秋題牡丹叢〉晩叢白露夕衰葉凉風朝紅豔乆已歇碧芳今亦銷幽人坐相對心事共蕭條
〔原〕白居易〈西明寺牡丹花時憶元九〉前年題
名處今日㸔花來一作芸香吏三見牡丹開豈獨花堪惜方知老暗催何况尋花伴東都去未回詎知紅芳側春𥁞思悠哉　〈買花〉帝城春欲暮喧喧車馬度共道牡丹時相隨買花去貴賤無常價酬値㸔花數灼灼百朶紅戔戔五束素上張幄幕庇㫄織芭籬䕶水灑復泥封移來色如故家家習為俗人人迷不悟有一田舎翁偶來買花處低頭獨長歎此歎無人喻一叢深色花十户中人賦
〔增〕元稹〈和白樂天秋題牡丹叢〉敝宅艶山卉
別來長歎息吟君晩叢詠似見催隤色別識別後容勤過晩叢側　〈永夀寺㸔牡丹〉曉入白蓮宫琉璃花界淨𨳩敷多喻草凌亂被幽徑壓砌錦地鋪當霞日輪映蝶舞香暫飄蜂牽蕊難正籠處彩雲合露湛紅珠瑩結葉影自交揺風光不定繁華有時節安得保全盛色見𥁞浮榮希君了真性　李端〈鮮于少府宅木芍藥〉謝家能植藥萬簇相縈𠋣爛熳綠苔前嬋娟青草裏𡸁䦨復照户暎竹仍臨水驟雨𤼵芳香迴風舒錦𦂶孤光雜新故
衆色更重累散碧出踈荂分黃成細蕊遊蜂髙更下驚蝶坐還起玉貌對應慙霞標方不似春隂憐弱蔓夏日同短晷迴落報衰榮交闗鬬紅紫花信可未闌詩情詎能止上客屢移仗幽僧勞凭几初命雖薄劣幸得陪君子致謝賢主人何庸樹桃李
〔原〕宋蘓軾〈雨中㸔牡丹〉霧雨不成㸃暎空疑有無時於花上見的皪走明珠秀色洗紅粉暗香生雪膚黃昏更蕭索頭重欲相扶　明日雨當止晨光在松枝清香入花骨肅肅初自持午景
𤼵濃豔一笑當及時依然暮還斂每似惜幽姿　幽姿不可惜後日東風起酒醒何所見含粉抱青子千花與百草共𥁞無姸鄙未忍汚泥沙牛酥煎落蕊
〔增〕張耒〈與潘仲達〉淮揚牡丹花盛不如京雒姚黃一枝開衆豔氣如削𠅘𠅘風塵裏獨立朝百萼誰知臨老眼得到美葵藿　明李東陽〈鏡川先生宅賞白牡丹〉玉堂天上清玉版天下白幸從清切地見此純正色露苞春始凝脂萼曉新坼檀深藹薫心絳淺微近積終焉保貞素不涴
脂與澤先生無物玩聊以物自適澹哉君子懐富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未闌嫣然共今夕
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言律詩(P.18-2)..[文淵閣四庫全書本]
［五言律詩］
〔增〕唐顧非熊〈斜谷郵𠅘玩海棠花〉忽識海棠花令人只歎嗟艶繁惟共笑香近試堪誇駐騎㤀山險持杯任日斜何川是多處應繞羽人家　温庭筠〈題磁嶺海棠花〉幽態竟誰賞嵗華空與期川回香盡處泉照
艶濃時蜀彩澹揺曵吳妝低怨思王孫又誰恨惆悵下山遲　宋真宗〈海棠詩二首〉春律行将半繁枝忽競芳霏霏含宿霧灼灼艶朝陽戲蝶棲輕蕊遊蜂逐逺香物華留賦詠非獨務雕章　翠萼凌晨綻清香逐處飄髙低臨曲檻紅白間纎條潤比攅温玉繁如簇絳綃𥁞堪圖畫取名筆在僧繇　郭震〈海棠〉西蜀傳芳日東君著意時鮮葩猩薦血紫萼蠟融脂絳闕疑流落瓊欄合䕶持無詩杜工部今有省郎知　劉筠〈奉和真宗御製後
苑海棠〉遲景烘初綻鮮風惜未飄蝶魂迷密徑鶯語近新條芳蕙薫宫錦丹漿暈海綃維時奉宸唱𢋫和愧咎繇　晏殊〈奉和真宗御製後苑海棠〉太液波才綠靈和絮未飄霞文光啓旦珠琲密封條積潤㴠仙露濃隂奪海綃九陽資造化天意屬喬繇　〈海棠〉香靄何驚目鮮姸欲蕩魂向人無限思當晝不勝繁浩露晴方浥遊𧊵暖更喧只應春有意留贈子山園　〈和樞密侍郎因㸔海棠憶禁苑此花最盛〉青瑣曾留盻珍叢宛未移幸分
霖雨潤猶見艶陽姿㟁幘來朱檻攀條憶絳㽔能令人愛樹不獨召南詩　梅堯臣〈海棠二首〉江燕入朱閣海棠繁錦條醉生燕玉頬痩聚楚宫腰曾不分香去尤宜著意描誰能共吹笛樹下想前朝　要識吳同蜀湏㸔線海棠臙脂色欲滳紫蠟蒂何長夜雨偏宜著春風一任狂當時杜子美吟徧獨相㤀　朱子〈山館觀海棠〉春草池塘綠忽驚花嶼紅亂英深淺色芳氣有無中置酒賔朋集披襟賞詠同若非摹冩得應逐彩雲空　沈立
〈海棠〉占斷香與色蜀花徒自開園林無即俗蜂蝶落仍來青帝若為意東風無限才古今吟不𥁞百韻愧空裁　謝翺〈雨中海棠〉風吹簾網動對爾惜芳菲蜀雨何人在吳宫祇燕歸燭消春粉𥁞淚濕野香微抱蘤殘青子鳥銜隨處飛
〔原〕明張祥鳶〈海棠〉好鳥啼春晝晴雲䕶草堂日髙㤀盥櫛天暖减衣裳洗硯抄花譜鈎簾㸔海棠闌干閒徙𠋣巢燕落泥香　薛蕙〈海棠畫扇〉西蜀繁花樹春深亂蕊紅還憐彩扇上宛似錦城中影轉團團
月香含細細風江淹才力減賦爾若為工　王叔承〈雨中㸔𡸁絲海棠〉江花低拂座窈窕雨中枝濕翠濃芳樹嬌紅裊碧絲驪山清祓處越水浣紗時可奈風前態逢春映酒巵
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言律詩(P.21-1)..[文淵閣四庫全書本]
［七言律詩］
〔增〕唐李紳〈海棠〉海邉佳樹生竒彩知是仙山取得栽瓊蕊籍中聞閬苑紫芝圖上見蓬萊淺深芳萼通宵換委積紅英報晚開寄語春園百花道莫争顔色泛金杯　薛能〈海棠〉四海應無蜀海棠一時開處一城
香晴來使府低臨檻雨後人家散出墻閒地細飄浮浄蘚短𠅘深綻隔𡸁楊從來㸔𥁞詩誰苦不及懽遊與畫将
〔原〕鄭谷〈海棠〉春風用意勻顔色消得㩦觴與賦詩濃麗最宜新著雨嬌嬈全在欲開時莫愁粉黛臨窓懶梁廣丹青㸃筆遲朝醉暮吟㸔不足羡他蝴蝶宿深枝
〔增〕鄭谷〈擢第後入蜀經羅利路見海棠盛開偶題〉上國休誇紅杏艶沉溪自照綠苔磯一枝低帶流鶯睡數片狂和舞蝶飛堪恨路長移不得可無人與畫将歸手
中已有新春桂多謝𤇆香更入衣　劉兼〈海棠花〉淡淡微紅色不深依依偏得似春心𤇆輕虢國顰歌黛露重長門斂淚襟低傍繡簾人易折密藏香蕊蝶難尋良宵更有多情處月下芬芳伴醉吟　宋太宗〈海棠〉每至春園獨有名天然與染半紅深芳菲占得歌䑓地妖艶誰憐向日臨莫道無情閒笑臉任從折戴上冠簮偏宜雨後㸔顔色㡬處金杯為爾斟　晏殊〈海棠〉輕盈千結亂櫻叢占得年芳近碧櫳逐處間勻髙下萼㡬番分破淺
深紅烟晴始覺香櫻綻日極猶疑蠟蒂融數夕朱檻未飄落再三珍重石尤風　宋祁〈和晏尚書海棠〉媚柯攢仄𠋣春暉封殖寜同北枳移台嶺分霞争抱萼蜀宫裁錦𨷵纒枝不憂輕露蒙時潤正恨炎風獵處危把酒凭欄堪併賞莫容私恨為披離　邵雍〈遊海棠西山示趙彦成〉東風吹雨過溪門白白朱朱亂逺村灘石已無回棹勢㟁楓猶出繫船痕時平不厭江山僻客好惟知笑語温莫上南岡㸔春色海棠花下却銷魂　范鎮〈海棠〉
不知真宰是誰専生得韶光此樹偏吟筆偶遺工部意賦辭今職翰林權風翻翠幕晨香入霞照危墻夕影連移植上園如得地芳名應在紫薇先　石揚休〈海棠〉花工裁翦用功専濯錦江頭價最偏酷愛㡬思憑畫手難題渾覺挫詩權艶凝絳纈深深染樹認紅綃密密連因想當年武平一枝枝眷賜侍臣先　〈咏海棠〉開𥁞夭桃落𥁞棃淺荂深萼照華池都緣西蜀根逺豈是東君屬意遲𤇆慘別容曛宿酒露凝啼臉失臙脂湏知賈相
風流甚曾許神仙品格竒　李定〈海棠〉青帝行春信自専精心知向海棠偏不霑工部風騷力猶占勾芒造化權𠋣檻半開紅朶密遶池初應翠枝連誰人與㧞裁瓊苑㸔與花王鬬後先　〈和石著作海棠〉輕紅如杏素遮棃直似佳人照碧池已是化工教艶絶莫嫌青帝與開遲𤇆滋綽約明䨇臉雨借妖嬈入四肢西蜀有名湏得地瓊林髙壓百花竒　郭稹〈海棠〉朱欄明媚照横塘芳樹交加枕短墻傳得東君深意態染成西蜀好風光破
紅枝上仍施粉繁翠隂中旋撲香應為無詩怨工部至今含露作啼妝　程琳〈海棠〉海外移根灼灼竒風情間麗比應稀晶熒寳萼排珠琲旖旎芳叢簇繡帷繁極只愁隨暮雨飄多何計駐春暉浣花溪上年年意露濕𤇆霞拂客衣　髙覿〈海棠次韻〉錦里花中色最竒妖嬈天賦夲來稀綺霞忽照迷紅障縠露輕籠設翠帷繁朶有情装媚景纎枝無力帶殘暉好将繡向羅裙上永作香閨楚楚衣　范純仁〈西園海棠〉丹葩翠葉競妖濃蜂蝶
翻翻弄暖風濯雨正疑宫錦爛媚晴先奪曉霞紅芬菲劒外從來勝歡賞天涯為爾同却想鄉闗足塵土只應能見畫圖中　吳中復〈海棠〉靚妝濃淡蕊蒙茸髙下池䑓細細風却恨韶華偏蜀土更無顔色似川紅尋香只恐三春暮把酒欣逢一笑同子美詩才猶閣筆只今寂寞錦城中　陳與義〈陪粹翁舉酒君子𠅘𠅘下海棠方開〉世故驅人殊未央即隨地主借繩牀春風浩浩吹游子暮雨霏霏濕海棠故國衣冠無態度隔簾花葉有輝
光使君禮數能寛否酒味撩人我欲狂　劉子翬〈海棠〉幽姿淑態弄春晴梅借風流栁借輕種處静宜臨野水開時長是近清明㡬經夜雨香猶在染𥁞臙脂畫不成詩老無心為題拂至今惆悵似含情　吳芾〈和澤民求海棠〉君是詩中老作家笑将麗句換名花花因詩去情非淺詩為花來語更嘉湏好栽培承雨露莫令顦顇困塵沙他年爛熳如西蜀我欲從君㸔𦂶霞　〈見市上有賣海棠者悵然有感〉連年蹤跡滯江鄉長憶吾廬萬海
棠想得春來增絶麗無因歸去賞芬芳偶然擔上逢人賣猶記尊前為爾狂何日故園修舊好賸燒銀燭照紅妝　陸游〈海棠〉誰道名花獨故宫東城盛麗足争雄横陳錦幛闌干外𥁞吸紅雲酒盞中貪㸔不辭持夜燭𠋣狂直欲擅春風拾遺舊詠悲零落瘦損腰圍擬未工　〈夜宴賞海棠醉書〉便便癡腹夲來𡩖不是天涯强作歡燕子歸來新社雨海棠開後却春寒醉誇落𥿄詩千首歌費纒頭錦百端深院不聞傳夜漏忽驚蠟淚已堆
〈懐成都海棠〉碧雞坊裏海棠時彌月兼旬醉不知馬上難尋前夢境樽前誰記舊歌辭目窮落日横千嶂膓斷春光把一枝說與故人應不信茶𤇆禪榻鬂成絲
〔原〕楊萬里〈𡸁絲海棠〉𡸁絲別得一風光誰道全輸蜀海棠風攪玉皇紅世界日烘青帝紫衣裳懶無氣力仍春醉睡起精神欲曉妝舉似老夫新句子㸔渠桃李敢承當
〔增〕楊萬里〈海棠二首〉小園不到負今晨晩喚嬌紅伴老身落日争明那肯暮艶妝一出更無春樹間露坐
㸔揺影酒底花光併入唇銀燭不燒渠不睡梢頭恰恰挂氷輪　競艶嬌紅最是他教人嫌少不嫌多初酣曉日紅千滴晩笑東風澹一渦自是花中無國色非闗格外占春窠開時慳與渠儂醉却恨飄零可若何　徐儉〈海棠〉子美無詩到海棠酒邉游戲畧平章日烘不睡却成睡風暖無香亦自香花事一畨勞應接春光強半被分張速来窠上尋徐老同醉花前作楚狂　方岳〈海棠盛開而雨〉閉門十日雨淋漓洗𥁞紅香了未知纔一霽
晴齊睡去㡬何人見半開時世無解語玉條脫春欲負予金屈巵自是晦明天不定非干工部欠渠詩　金蔡松年〈黃海棠〉清隂不歎晚晴芳縹緲緗雲翠袖長萼綠江花輸帶葉醉紅蜀艶恨無香南州氣味連三月東晉風流共一觴老眼寒來易愁絶温𣐱乞與醉中鄉　梁持勝〈海棠〉野杏山桃委路塵芳菲都屬錦城春只縁造物偏留意任使無香亦可人粉白漫誇宫様巧臙脂難染睡痕新沉香𠅘子勾欄畔消得君王比太真　元牟
巘〈和劉朔齋海棠〉人物當今第一流以花為屋玉為舟曉妝未許搴帷㸔夜醉何妨秉燭遊錦里宣華思舊夢杭州定慧起新愁何如歸伴徐公飲稳結一巢花上頭　王惲〈海棠〉桃李無光分落英海棠姿色占春榮雲鬟綠擁妝初罷醉臉紅匀睡未醒任使無香真可意故教千葉更多情光風流轉都無㡬莫惜沙頭倒玉瓶　張昱〈鄰園海棠〉自家池館乆荒凉却過鄰園㸔海棠日色未嫣紅錦被露華猶濕紫羅囊掌中飛燕還能舞夢裏
朝雲自有香銀燭莫辭深夜照㡬多佳麗負春光　顧瑛〈絳雪𠅘秋日海棠花〉怪底海棠能狡獪今年當暑著花鮮露黏粉蝶生珠汗日炙猩紅上紫綿夢斷馬嵬春信逺神遊金谷晩妝妍獨憐向嵗題詩者不見燒燈花樹前　明楊基〈祁陽道中見海棠〉桂陽江口望祁陽疉疉𤇆雲入𣺌𣴭髙樹綠隂千嶂濕野棠疎雨一籬香縱無春在猶回首况有鵑啼合斷膓惆悵東湖堤上栁暖風輕絮正悠揚
〔原〕吴國倫〈海棠〉仙署名花海國移半
開風雨倍含姿紅妝向客寒猶膩翠幔留春艶不支𣣱側漫同妃子醉婆娑觧乞沈郎詩梁園多少青陽景妒煞君家赤玉枝　張祥鳶〈海棠〉花朝曾與故人期夜敞柴闗遲所思小閣憶君同𠋣處曲欄憐我獨凭時望中落日青絲騎夢裏東風瓊樹枝可是海棠如有待春分猶自著花遲
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／五言排律(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十六
花譜
海棠二
［集藻］
［五言排律］
〔增〕唐薛能〈海棠〉酷烈復離披元功莫我知青苔浮落處暮栁間開時帶醉游人插連隂被叟移晨前清露濕宴後惡風吹香少傳何計姸多畫半遺島蘇漣水脉庭綻粒松枝偶泛因沉硯閒飄欲亂碁遶山
生玉壘和郡徧坤維負賞慙休飲牽吟分失饑明年應不見留此贈巴兒　宋王禹偁〈商山海棠〉錦里名雖盛商山艶更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脉脉息媯言蕙陋虚侵徑梨凡浪占園論心留蝶宿低面厭鶯喧不沗神仙品何辜造化恩自
期栽御苑誰使擲山村𦂶季荒祠畔仙娥古洞門烟愁思舊夢雨泣怨新㛰畫恐明妃恨移同卓氏奔祇教三月見不得四時存繡被堆籠勢臙脂浥淚痕貳車春未去應得伴芳樽　石延年〈和樞密侍郎因看海棠憶禁苑此花最盛〉君看海棠格羣花品詎同嬌嬈情自富蕭散艶非窮舊縠斑吳苑梅羅碎蜀宫錦窠杯裏影繡叚隟前烘心亂香無數莖𣐱動滿叢意分巫峡雨腰細漢臺風盛若霞藏日鮮於血灑空髙低千㸃赤深淺半開
紅妝指朱纔布膏唇檀更融色焦無可壓體瘦不成豐枝重輕浮外苞疎密閙中難勝蜂不定易入蝶能通　宋祁〈蜀海棠〉蜀國天餘煦珍葩地所宜濃芳不隱葉併艶欲燃枝襞影分羣萼均霞㸃萬蕤囘文錦成後夾煎燎烘時蜂蕊迎銜密鶯梢向坐危淺深䨇絶態啼笑兩妍姿絳節排烟竦丹釭落蒂垂童容障畏薄便面到憂遲媚日能徐照暄風肯遽吹惜歡當晼晩留恨付離披麗極都無比繁多僅自持損香饒麝柏照影欠瑤池畫
要精侔色歌須巧騁辭舉樽頻語客細摘玩芳期　〈海棠〉西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦為天淺影才欹檻橫柯欲照筵愁心隨落處醉眼著繁邊的的誇妝靚番番恃笑嘕何嘗間蘭媚要是掩櫻然艶足非他譽香輕且近傳所嗟名後出遺載楚臣篇　楊諤〈和燕龍圖海棠〉西漢欺盧橘東陽愛野棠許昌竒此遇子美欠先揚杜宇三春艶蠶叢一國香臙脂㸃亂雨生色
麗斜陽富艶東君節暄妍白帝方錦樓祈水色玉壘換山光風格林檎細腰肢郁李長天生笑容質時樣舞衣裳少吐深深染全開淡淡妝烟媒䕶綠蒂風陣損朱房旋失因臨水閒飄弗過墻佩亡愁殺甫簪脱即連姜蝶舞菱花照鶯啼罨畫堂仙如弄玉少墜似綠珠常不見還成悔相思幾欲狂春深濯錦水日晩浣紗方卧對移簾柙吟看近筆牀池清滿園倒鳥起一枝昂紫燕銜泥急黃蜂趁蜜忙化工真用意銷得與攜觴　沈立〈海棠
百韻〉岷蜀地千里海棠花獨姸萬株佳麗國二月艶陽天叢萼勻如布修蕤巧似編彤雲輕㸃綴赤玉碎雕鐫瑟瑟光輸瑩猩猩血借鮮淺深相向背疎密逓勾牽輕蒨重重染丹砂細細研蕊纖金粟拱鬚嫩紫絲拳紅蠟隨英滴明璣著顆穿初莖爭裊娜翹𠏉共蹁躚絶代知無價生香不減𥴈分靈應桂苑鍾粹定星躔木帝經邦相花王入室賢祥飈如翦拂卿靄共陶甄真宰隂推轂勾芒與著鞭不湏憂薄命好為惜流年贊翼施生柄扶
持煦嫗權主張韶令正調爕淑威宣和氣高低洽芳心次第還金釵人十二珠履客三千雲雨迷巫峡風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巔暗羡遊蜂採偷輸蟻穴沿瘦嫌蛛網織𣐱怯女蘿纒蓄恨慿誰訊無言只自憐文君酒壚畔揚子草堂前品格生来別風流到老全繁中生悵望衆裏見喧闐暄暖精神出晴明意態便關關鶯對語兩兩燕髙騫天上宜封殖人間偶竚延共櫻圍別
館與杏擁斜阡清暖簾爭卷黃昬幕尚褰低籠金轣𨌠髙映畫鞦韆忽認梁園妓深疑閬苑仙怱怱来蕙圃遠遠別芝田羞隱暝濛霧輕如淡蕩烟乍逢開羽扇初喜下雲駢髣髴向星靨依稀帶翠鈿五銖衣宛轉七寳帳翩翾獨立挨霓節成行列彩旃困宜𣣱虎枕歩好襯金蓮舞定休囘袖妝濃不傅鉛蓋張松鬱鬱茵藉草芊芊馥郁蘭供夢扶蘇栁伴眠軀輕彌綽約腰細更便嬛婭姹常顒若幽𣐱自灑然侍兒羅白芷婢子列芳荃口口
濃檀注腮腮薄粉填觧圍施葉幄買笑有榆錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簪珥誰家不管絃妬姬貪恐失戲稚惜何顛折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄉心須暫觧病眼當時痊迢逓来油壁從容住錦韉雅宜交讓比穠與棣華聫不憤參朱槿寧甘混木棉
酴醿潛失色躑躅敢差肩素奈思投迹夭桃恥備員梧桐愧金井芍藥濫花磚併壓辛夷俗潛排寳馬蔫天恩無久恃人寵莫長專布影交三徑敷榮徧一廛凝眸方曄曄囘首旋翩翩可忍驚飈挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚即潺湲午影迷蝴蝶朝寒怨杜鵑物情元𠋣伏人意莫拘攣擢秀髙羣木稱珍極八埏未開獨脉脉憂落固
悁悁別著新文紀重尋舊譜箋共知紅艶好誰辨赤心堅實似陪朱李根宜灌醴泉栽須鄰竹柏樹莫繞烏鳶恥託膏腴茂當隨富貴遷為多猶底滯因遠尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易縁薛能誇麗句鄭谷賞佳篇止感芳姿美那憐託地偏山經猶罕記方志未多傳巧詠憂才竭㝠搜得意詮遐陬寡真賞僻境忍輕捐抽祕慚非據探竒敢讓先援毫叙名卉聊用放懐焉　程敦厚〈和冬
曦海棠〉花中名品異人重比甘棠苞嫩相思密紅深琥珀光好風傳馥郁凡卉愧芬芳爛熳雲成瑞葳蕤女有嬙生来先蜀國開處始朝陽賞即笙歌地題稱翰墨塲烟霞容易散蜂蝶等閒忙誰是多情侶欄邊重舉觴
子／醫家／御定佩文齋廣群芳譜／花譜　卷二十二至卷五十三／卷三十六　海棠二／附錄　秋海棠／集藻／五言律詩(P.28-1)..[文淵閣四庫全書本]
［集藻］
［五言律詩］
〔原〕明王士騏〈題秋海棠〉是花偏灼灼開處幾叢叢弱質不禁露幽懐欲訴風空庭聊取媚傍石若為容黃菊紛相應餐英未許同　鍾惺〈詠秋海棠〉墻壁固吾分烟霜亦是恩光輕偏到蒂命薄幸餘根笑泣
誰能喻榮衰不敢論年年秋色下幽獨自相存
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／詩散句(P.9-1)..[文淵閣四庫全書本]
［詩散句］
〔増〕宋張俞夏園無雜英灼灼山榴開落日杜鵑
苦花仍萎蒼苔　唐韓愈三月崧少歩躑躅紅千層　李白杜鵑花開春已䦨歸向陵陽釣魚晩　李紳澗底紅花奪火然揺風有毒愁行客　韓愈前年嶺隅鄉思𤼵躑躅成山開不算　山榴躑躅少意思照耀黃紫徒為叢　司空圖莫怪行人頻悵望杜鵑不是故鄉花　宋蘇軾當時只道鶴林仙能遣秋光放杜鵑　南漪杜鵑天下無披香殿上紅𣰽毺　王十朋造物私我小園林此花大勝金腰帶　徐似道牧童出捲烏鹽角越女
歸簪謝豹花　陳錦山一聲杜宇啼春風明朝緋挂千山叢　吳仲孚梨花痩盡東風嬾商畧平生到杜鵑　唐白居易杜鵑花落杜鵑啼　晩葉尚開紅躑躅　韋荘杜鵑花𤼵鷓鴣啼　宋㓂凖杜鵑啼處花成血　王安石躑躅江頭挽醉紅　躑躅萬樹紅相圍
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／扶桑／集藻／七言律詩(P.23-2)..[文淵閣四庫全書本]
［集藻］
［七言律詩］
〔原〕宋蔡襄〈耕園驛佛桑花詩并序〉明道中予為漳州軍事判官晩秋𡮢至州西耕園驛驛庭有佛桑數十株開花繁盛念其寒月窮山方自媚好乃作耕園驛佛桑花詩一首既而乘桴東下又作溪行一首慶厯七年予使本路明年夏四月自汀來漳復至是驛花尚仍舊追感昔游因紀前事併載舊篇龕於西壁云
溪館初寒似早春寒花相𠋣媚行人可憐萬木凋零盡獨見繁枝爛漫新清艶夜沾雲表露幽香時過轍中塵名園不肯爭顔色灼灼夭桃野水濵　使軺迢遞到天涯候館遷延感嵗華白髮却攀臨砌樹青條猶放過墻花悲來惟有金城桞醉後曾乘海客槎欲問昔游無處所晩烟生水日沉沙　明桑悦〈詠佛桑〉南無麗卉鬬猩紅浄土門傳到此中欲供如來嫌色重謂藏宣聖訝枝同葉深似有慈雲擁蕊坼偏驚慧日烘賞玩何妨三宿
戀只愁燒破太虚空
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／萱花／集藻／賦(P.19-1)..[文淵閣四庫全書本]
〔賦〕
〔原〕晉夏侯湛〈忘憂草賦〉淑大邦之竒草兮應則百之休祥禀至貞之靈氣兮顯嘉名以自彰冠衆卉而挺生兮承木徳於少陽體𣐱性剛蕙潔蘭芳結纖根以立本分嘘靈渥於青雲順隂陽以滋茂兮笑含章之有文逺而望之燭若丹霞照青天近而觀之曄若芙蓉鑒綠泉萋萋翠葉灼灼朱華煒若珠玉之樹煥如景宿之羅𠑽
后妃之盛飾兮登紫𢕄之内庭囘日月之暉光兮隨天運以虛盈　傅𤣥〈宜男花賦〉猗猗令草生於中方花曰宜男號應禎祥逺而望之煥若三辰之麗天近而察之明若芙蓉之鑒泉於是姣童媛女以時來征結九秋之永思含春風以娯情
〔增〕梁徐勉〈萱草花賦〉覽詩人之比興寄卉木以命辭惟平章之萱草欲忘憂而樹之爰有幽憂庭閑志靜髙木列其隂蘭芳糅其影翫叢蘤之爭芬悦羣根之競穎或開紅而散紫或𦯀蒀於上春信
茲華之獨秀投金質於炎辰既耀色以祛痗亦含香而可均不待合歡之木無俟孫枝之筠同芰荷於闌暑及蟬露乎首旻其葉四垂其跗六出亦曰宜男加名斯𠮷華而不艶雅而不質隨晦明而舒卷與風霜而榮悴笑杜蘅與掲車何衆彚之能匹
子／醫家／御定佩文齋廣群芳譜／花譜　卷二十二至卷五十三／卷四十七　百合花等／蓼花／集藻／五言律詩(P.28-2)..[文淵閣四庫全書本]
〔五言律詩〕
〔原〕唐鄭谷〈蓼花〉簇簇復悠悠年年拂漫流差池伴黄菊冷淡過清秋晩帶鳴蟲急寒藏宿鷺愁故溪歸不得憑仗繫漁舟
〔増〕宋梅堯臣〈水葒〉灼灼有芳艶
本生江漢濵臨風輕笑久隔浦淡妝新白鷺煙中客紅蕖水上鄰無香結珠穗秋露浥羅巾
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／五言絶句(P.26-1)..[文淵閣四庫全書本]
〔五言絶句〕
〈御製九日對菊〉不與繁花競寒苞晩更香數莖偏挺秀嘉爾傲風霜
〔增〕唐陳叔逹〈詠菊〉霜間開紫蔕露下發金英但令逢採摘寧辭獨晩榮
〔原〕杜甫〈復愁〉每恨陶彭澤無錢對菊花如今九日至自覺酒須賒
〔增〕李端〈和張尹憶東籬
菊〉傳書報劉尹何事憶陶家若為籬邊菊山中有此花　王建〈野菊〉晩艶出荒籬冷香著秋水憶向山中見伴蛩石壁裏　姚合〈詠新菊〉黄金色未足摘取且𡮢新若待重陽日何曾異衆人
〔原〕賈島〈對菊〉九日不出門十日見黄菊灼灼尚繁英美人無消息
〔增〕杜牧〈將赴湖州留題𠅘菊〉陶菊手自種楚蘭心有期遙知渡江日正是擷芳時　〈折菊〉籬東菊徑深折得自孤吟雨中衣半濕擁鼻自知心　錢珝〈江行無題〉叢菊生堤上此花長
後時有人還採掇何必在春期　晩菊遶江壘忽如開古屏莫言時節過白日有餘馨　潯陽江畔菊應似古來秋為問幽栖客吟時得酒不　宋徐鉉〈詠菊〉細麗披金彩氛氲散逺馨汎杯頻奉賜緣解制頽齡　梅堯臣〈殘菊〉零落黄金蘂雖枯不改香深叢隱孤秀猶得奉清觴　司馬光〈晩行後園見菊戲宜甫〉野菊荒無數斑斑初見花徑須求一醉試遣問東家
〔原〕楊萬里〈菊〉味苦誰能愛香含只自珍長將潭底水普供世間人　朱子
〈菊〉青蘂冒珍叢幽姿含曉露政爾破荒寒詎免傷遲暮　王十朋佳節逢吹帽黄金染菊叢淵明何處飲三徑冷香中
〔增〕金李俊民〈菊〉色笑秋光淡香嫌酒力慳東籬在何處客裏見南山　明髙啓〈菊蹊〉獨行林下路望望南山暮無酒掇英嘗寒香已零露　陳憲章〈題淵明菊〉籬下花堪把先生有酒不遙看白衣者不復問江州　〈對菊〉淅淅西風至為秋未有涯江邊聊一醉信手得黄花　春事歸桃李西風響未休長官三徑晩丞相一
坡秋　天地花無數寒花色乃佳古詩拈未出除是長官來
〔原〕李夢陽白鴈獨横秋黄花伴醉遊眼看風物換愁殺仲宣樓
〔增〕陳淳〈菊花〉清霜下籬落佳色散花枝載詠南山句幽懐不自持
〔原〕于若瀛〈菊花〉冷艶吐金英疎香入玉斚偏宜處士居不種朱門下
〔增〕王榖〈祥菊〉颯颯金風度嫣嫣秋色妍白衣還自至青女更相憐
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／百日紅(P.17-1)..[文淵閣四庫全書本]
百日紅與紫薇名同物異
〔増〕《學圃餘疏》臭梧桐者吴地野生花色淡無植之者淮揚間成大𣗳花微者縉紳家植之中庭或云後庭花也獨閩中此花紅鮮異常能開百日名百日紅花作長鬚亦與吴地不同園林中植之灼灼出矮牆上至生深澗中與清泉白石相映斐然奪目永嘉人謂之丁香花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／賦(P.29-1)..[文淵閣四庫全書本]
〔賦〕
〔原〕晉傅元〈桃賦〉有東園之珍果兮承隂陽之靈和結柔根以列樹兮艶長畆而駢羅夏日先熟初進廟堂辛氏踐秋厥味益長花落實結與時剛柔既甘且脆入口消流亦有冬桃冷侔冰霜放神適意恣口所嘗華升御扵内庭兮飾佳人之令顔實𠑽虛而療饑兮信功烈之難原嘉放牛扵斯林兮悅萬國之乂安望海島而慷慨兮懐度索之靈山何兹樹之獨茂兮條枝紛而麗閑根龍虬而雲結兮彌萬里而屈盤禦百鬼之妖慝兮列神
荼以司姦辟凶邪而濟正兮豈唯榮美之足言
〔増〕〈宋伍緝之園桃賦〉嗟王母之竒果特華實兮兼副既陶煦以夏成又凌寒而冬就嗟異植兮難㧞亦晚枯兮先茂農黄品其味漢帝驚其珍林休反耕之牛宅樹司惡之神景斃勇扵不足彌増罪扵甘分雖無言兮成蹊叵𠑽肴扵魏君時令載始周南申章瞻擇有制藥齊惟良魯拂柩以悔荊楚供弧以事王　唐獨孤授〈蟠桃賦〉東海神木是曰蟠桃可得聞其廣而未量其髙葢蒼龍之所
臨據白日之所先照結根扵凌北之峯稟氣乎衡星之耀其生植也與乾坤始其蟠縈也至三千里上鳴天雞下宅鬱壘徒駭其説莫原其以配若木以相望冠扶桑而特起爾乃煥初陽之杲杲壓巨海之漫漫太皥司方以流昐羲和䇿御而上千傾髙柯而飛鳥罕及随巨葉而青雲共蟠何帝休之名誌豈姑繇而變觀窮海陸以標竒抗蓬瀛而争聳疑蒸林之相合乃一木之所擁照溟海則攀其若浮昇日輪則逺視如捧霜雪莫能以凋
換風濤庸得其震傾拂垂雲之修翼䕃吹潦之長鯨非有嵗之可紀每先晨之效明拂青桂扵隂𩲸掩白榆扵太清信植物之神秀壮元化之曲成木無與儔其誰騁兩鬭之術子不可獲安有被三竊之名是知瑰異之説或處明而若晦區域之心多玩小以疑大天無所不育地無所不載莫出混茫之中咸居耳目之外偉蟠桃之遐絶宜列仙之逰㑹安得探神物而駐韶顔渉滄海而登朔山驂素虬之夭矯駕綵鳯之廻環庶因此以捧日
願修條而一攀
〔原〕宋吳淑〈桃賦〉果實多品惟桃可佳夭夭其色灼灼其華或成仙而益夀或制鬼而袪邪或美后妃之徳或報瓊瑶之華驚蟄應氣而斯盛農人為𠉀而無差陟雲臺而臨崖布綺逰武陵而夾岸舒霞妬媢常聞扵武女愛惡潛移扵子瑕至若綏山刻木神荼索葦犯上既戒扵文侯雪賤復聞扵夫子神女嘗食扵二郎齊相亦殺乎三士崑崙以霜實稱竒磅磄以寒英表異旄榹異狀而同名侯白殊味而俱美别有綺葉金
城之號紫文緗核之名雖云六果之下誠為五木之精髙丘餐膠而輕舉師門食葩而道成復有棓羿之事畏漢之情元冬霜林之茂朱夏豆實之英至扵漢皇罷種方朔潛偷僵李傷嗟扵見累土偶哀憐扵載浮樊氏競術扵靈變蔡誕託詐扵仙逰亦有種列三名實盈十斛太清漬花而療疾抱朴服膠而絶榖或呪之而頮面或出之而剖腹豈若饗碧實扵西逰標嘉名扵仙籙
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／詩散句(P.32-2)..[文淵閣四庫全書本]
〔詩散句〕
〔増〕梁任昉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　宋文同雨染烟蒸萬實垂丹砂為首玉為衣客疑麗水新陶得人
向瓊池舊帶歸
〔原〕唐温庭筠夏園桃已熟紅臉㸃臙脂　姚合桃花四散飛桃子壓枝垂
〔増〕殷璠迎春别賜瑶池宴捧進金盤五色桃　曹唐千嵗紅桃香破鼻玉盤盛出與金妃　宋宋祁要待花稀見秋實縹肌細肉薦盤珍　元柳貫青鳥銜書昨夜来蟠桃如斗核如杯　唐杜甫鸚鵡啄金桃　白居易紅潤園桃熟　沈彬金桃爛熟沒人偷　宋秦觀嵗星偷得桃枝碧
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／詩散句(P.11-1)..[文淵閣四庫全書本]
〔詩散句〕
〔増〕宋宋祁不競灼灼花只效離離實　眀沈周累累枝上實滿腹飽珠璣　陳淳結果多佳子甘酸合鼎調　宋宋祁烟滋黛葉千條困露裂星房百子均　石延年盡日攜樽芳樹下何湏佳醖得塗林　張舜民人拾鳥銜真可惜皮開子落不論錢　陸游半吐山榴
看著子新來梁燕見将雛　宋謝朓珠榴拆且紅　陳江總庭榴剖朱實　唐王維夕雨紅榴拆　韓愈味美蔗為漿　潛苞絳實拆　宋邵雍乆雨榴自罅　歐陽修晴林紫榴拆　黄魯直紅榴罅玉房
〔原〕唐元稹海榴紅綻錦窠匀
〔増〕唐韋莊誰家樹壓紅榴拆　宋錢惟演蜜房初滿若榴紅　陸游露重榴房初拆罅　風拆安榴子滿房
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／啟(P.21-2)..[文淵閣四庫全書本]
〔啟〕
〔增〕齊孔稚珪〈謝賜生荔支啟〉綠葉雲舒朱實星映離離昔聞曄曄今覩信西岻之佳珍諒東鄙之未識角昴興而𩄇華敷大火中而朱實繁灼灼丹華吐日離離繁星著天
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／序(P.21-2)..[文淵閣四庫全書本]
〔序〕
〔原〕唐白居易〈荔支圖序〉荔支生巴峽間樹影團團如
帷葢葉如桂冬青花如橘春榮實如丹夏熟朶如葡萄核如枇杷殻如紅繒膜如紫綃瓤肉瑩白如冰雪漿液甘酸如醴酪大畧如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工吏圖而書之葢為不識者與識而不及一二三日者云　宋蔡襄〈荔支譜序〉荔支之於天下惟閩粤南粤巴蜀有之漢初南粤王尉佗以之備方物於是始通中國司馬相如賦上林云荅
遝離支葢夸言之無有是也東京交趾七郡貢生荔支十里一置五里一堠晝夜奔騰有毒蟲猛獸之害臨武長唐羌上書言狀和帝詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寶中妃子尤愛嗜涪州歳命驛致時之詞人多所稱詠張九齡賦之以託意白居易刺忠州既形於詩又圖而序之雖髣髴顔色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛
之餘色香味之存者亡幾矣是生荔支中國未始見之也九齡居易雖見新實騐今之廣南州郡與䕫梓之間所出大率早熟肌肉薄而味甘酸其精好者僅比東閩之下等是二人者亦未始遇夫真荔支也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎葢亦有之而未始遇乎人也予家莆陽再臨泉福二郡十年徃還道由鄉國每得其尤者命一冩生萃集既多因而題
目以為倡始夫以一木之實生於海瀕巖險之逺而能名徹上亰重於當世是亦有足貴者其於果品卓然第一然性畏高寒不堪移植而又道里遼絶曾不得班盧橘江橙之右少發光彩此所以為之歎惜而不可不述也
〔增〕明徐𤊹〈荔支譜序〉荔支自宋蔡忠惠公譜錄而其名益著世代既遐種類日夥騷人韻士題品漸廣然散逸不收則子墨之失職而山林之曠典也維時朱夏側生斯出名題於西川貢珍於南海吾閩所産實冠彼
都可謂盧橘慚香楊梅避色者矣爰倣蔡書别搆兹譜狀四郡品目之殊陳生植制用之法旁羅事實雜采詠題品則專取吾閩事則兼收廣蜀物匪舊存品惟今疏深愧聞見未殫筆札荒謬博雅君子將厪掛漏之譏予小子其何敢辭焉　屠本畯〈荔支譜序〉荔支者閩廣巴蜀之佳果也實號珍腴樹稱長壽色味不一品類繁滋虞夏商周既不錫於禹貢曾何圖於王會豈非生絶徼者難以𠑽君之庖也自尉佗備物相如作賦以來貢盛
於漢帝而交趾置堠名傳於唐妃而涪州遣騎其後紅鹽白曬紛馳於趙宋矣明興一切報罷俾英英仙品逺跡廟廊之中灼灼𩄇根偃息瘴蠻之地人固有之物亦宜然本畯年在孩提從先公總憲嶺南知食而不知味年在稚齒從先公左轄閩中知味而不知品今年逾知非每覽君謨子固之書輙動三山九漈之想萬厯乙未移貳閩鹺越明年時惟朱明届節丹枝離柯翠幄舒張見絳苞之錯落瓊瓤剖迸訝甘液之旁唐齒頰浮香睂
宇競爽矣古今人啖之不足故歌詠之歌詠之不足故從而譜之於是宋蔡君謨開美於前明徐興公抉奇於後色香味品悉爾無遺生植採製粲然大備使食者可執品以按圖閱者可披圖而索品矣自蔡公所傳名存於今十而三四徐生所增奇名異品十而六七將五百年間僅二譜焉摛藻固難考索未易其不然歟伊余不慧飽啖是宜客有談楊梅勝於荔支者又有談龍眼可稱伯仲者不慧初啖謂客言為然逓嘗乃知耳食非真
身歴為信勒斯荔譜成一家言　黄履庚〈荔支譜序〉自宋蔡君謨纂荔支譜牒迄今五百餘年閩品號為奇絶古今詞人徃徃注頰而侈譚之晉安徐興公先生更取蔡譜而廣之其攟摭富其蒐羅博其詞采陸離予取而讀之覺流膾吻齒間液津津不能止何必箕踞樹下啖三百顆也甬東屠田叔使君來為吾閩農府丞稍為考訂蔡徐通譜授梓焉余從使君署中手擘輕紅因戲語使君閩故以此姬重此姬藉興公寸管殊沾沾而生氣
黄郎且檄南宫御女呼十八娘來玉珮珊珊將毋以十二峯之夢酬興公耶使君笑而頷之余獨怪靈均以騷經抒鬱瑶華佳卉舉綴穎端荔支抑何寥寥耶葢南天獨擅造物者巧閟之以待千載剖抉譜而行之皆吾閩後先諸君子也通譜行為絳衣之稗官為端明之藎臣為南部之勝事矣　曹蕃〈荔支譜序〉閩中果實推荔支為第一即巴蜀所産能挾一騎紅塵博妃子笑者亦未得與之雁行自蔡君謨學士著譜聲價頓起時運逓遷
種植繁衍品格變幻月盛日新閩人士爭哆口而艶談之即永嘉之柑洞庭之楊梅宣州之栗燕地之蘋婆果似俱為荔支壓倒曾不敢與為伍余驟聞其說竊竊致疑遂於今歳暮春之初馳入閩中謂閩人士不佞素惡負虚聲者此來將為荔支定品乃閩人士之言曰閩八郡延建汀邵地屬高寒時降霜霰不堪樹藝漳不及泉泉不及福興君請自試之余遂棲遲於二郡間泛蒲觴渡鵲橋踰兩月矣饔飱稍歇無非咀嚼此果津津乎其
有味不敢妄肆譏彈而品遂定一日閩人士造余邸而問曰聞君日啖三百顆曾與荔支評月旦乎余笑曰余今廼知閩人之譽言非誇也綠葉蓬蓬團團如葢扶疎插天赫曦若避吾爱其樹纍纍丹實槎頭掛星晴光掩映照耀林藪吾愛其色絳囊乍剖蠙珠初薦瓊漿玉液絶勝醍醐吾愛其味濕帶露華寒凝絳雪薫風暗度疑對檀郎吾愛其香幸白長慶之叙事傳神張曲江之賦語如畫此果已蒙九錫産類實非八閩唯端明蔡學士
興化軍人也生長於扶荔之鄉聞見既真殿最不爽一經品題遂爾增價但今據譜牒中所載三十二品而索之陳紫江綠尠矣即彼稱中駟十亦不得二三豈其名號之鼎新抑或今昔之異態余如未及大嚼而漫曰某佳某佳幾於耳食恐㝢内爭嘲吳人廼為閩人左袒致楊家果减色余滋愧矣遂僅舉曾嘗試其風味者二十餘種自稱荔支小乘云　宋珏〈荔支譜序〉荔支之於果仙也佛也實無一物得擬者江瑶柱河豚魚既非其倫
塞蒲桃楊家果不堪作奴矣歐陽永叔比之牡丹亦觀塲之見耳譬於月以為鈎為鏡為珪皆第二月非月體也蔡君謨亦云其味之至不可得而狀也夫不可得而狀乃深於荔支者矣荔支之在天下以閩四郡為最四郡以興化為最興化又以楓亭為最此人所知者也然不盡然黑葉之入釀未可以粤産輕之莆城外若東埔若霞墩實有可鄒莒視楓亭者人不辨耳余生於莆既幸與此果遇且天賦噉量能日噉一二千顆值熟時自
初盛至中晩腹中無慮藏十餘萬而喜别品喜撿譜始以泉浸繼以漿解磁盆筠籠一物不具則寧不噉蘇子瞻云日啖荔支三百顆不妨長作嶺南人又曰我生渉世本為口南來萬里真良圖語雖激亦有味乎言也况余每歳婆娑樹下有十餘萬在腹中又何嫌蠖屈海陬也哉既私喜於荔癖獨擅果然之餘不能自秘自蔡譜及徐氏譜外别著食譜三百餘條未遑詮次適道協以新刻見示因俾之以廣同好亦玉照堂梅品遺意也
鄧慶寀〈荔支通譜序〉荔支一物種類實繁君謨摘辭簡古列品明備興公採集羣書爭奇扼勝合此二譜誠難贅言不揣末學輙為蛇足者亦有說焉一以君謨墨本與印本之頗異也二以各郡聲稱之不一也三以興公蒐採之未盡也四以詩家錫名之未安也五以嶺南品第之當定也六以古人比擬之實逺也七以畫手冩生之失真也輙抒所聞聊為博笑其佐議未敢鍼徐砭蔡若集録或可歩王踵張云爾　林古度〈荔支通譜序〉荔
支一果有天地以來則有之乃至漢唐宋諸名賢始以賦詠譜録表著其名品可見物之遭遇亦自有時也我明徐興公繼蔡忠惠譜宋比玉曹介人復為小譜今鄧道協又合吳啟信為通譜荔支可謂有知己矣夫一果而能名實相稱使千載後人人爭為表著若此豈無故哉即楊貴妃一婦人女子偶甘是物而名為之益彰自唐以後之譜荔者賦詠荔者又莫不借貴妃以為故實道協通譜尤以漢唐宋明人詞賦詩文為侈觀覽予得
佐其摭採評訂之勤即戔戔賦詠亦獲附明人作者之末抑何厚幸因歎士人之知遇何異荔子遭逢苐患實不副名耳士之才華人品苟能如荔之色香味俱佳未有不若相如之逢狗監也倘樹名於外而鮮實於内徒與草木同腐朽而已不深媿此木實乎因序荔譜而並以務實為自勉焉
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／木譜　卷六十八至卷八十一／卷七十六　柳一／集藻／五言古詩(P.15-2)..[文淵閣四庫全書本]
〔五言古詩〕
〔増〕梁簡文帝〈折楊柳〉楊柳亂成絲攀折上春時葉密鳥飛礙風輕花落遲城髙短簫發林空畫角悲曲中無别意並是為相思　〈和湘東王陽雲樓簷柳〉曖曖陽雲臺春柳發新梅柳枝無極軟春風隨意來潭沲
青帷閉玲瓏朱扇開佳人有所望車聲非是雷　〈詠柳〉垂隂滿上路結翠早知春花絮時隨鳥風枝屢拂塵欲散依依采時要歌吹人　元帝〈詠陽雲樓簷柳〉楊柳非花樹依樓自覺春枝邊通粉色隙裏映紅巾帶日交簾影因吹掃窓塵拂簷應有意偏宜桃李人　〈緑柳〉長條垂拂地輕花上逐風露霑疑染緑葉小未障空　沈約〈翫庭柳〉輕隂拂建章夾道連未央因風結復觧霑露柔且長楚妃思欲絶班女淚成行遊人未應去為此還故
鄉　呉均〈詠柳〉細柳生堂北長風發雁門秋霜常振葉春露詎濡根朝作離蟬宇暮成宿鳥園不為君所愛摧折當何言　陳張正見〈折汾柳〉楊柳未垂空裊裊上春中枝疎董澤箭葉翠楚臣弓色映長河水花飛髙樹風莫言限宫掖不閉長楊宫　〈賦得垂柳映斜谿〉千仞清溪險三陽弱柳垂葉細臨湍合根空帶石危風翻夾浦絮雨濯倚流枝不分梅花落還同横笛吹　祖孫登〈詠柳〉馳道藏烏日鬱鬱正翻風抽翠爭連影飛綿亂上空
髙葉臨秦塞長枝拂漢宫欲騐傷攀折三春横笛中　王瑳〈折楊柳〉塞外無春色上林柳已黄枝影侵雲暗葉彩亂星光陌頭藏戲鳥樓上掩新妝攀折思為贈心期别路長　隋杜之松〈和衛尉于卿詠柳〉漢将本屯營遼河有戍城大夫曽取姓先生曽得名髙枝拂遠雁疎影度遥星不辭攀折苦為入管絃聲　唐盧照隣〈折楊柳〉倡樓啓曙扉楊柳正依依鶯啼知歳隔條變識春𡚖露葉凝秋黛風花亂舞衣攀折将安寄軍中音信稀　韋
承慶〈折楊柳〉萬里邊城地三春楊柳節葉似鏡中眉花如關外雪征人遠鄉思娼婦髙樓别不忍擲年華含情寄攀折　鄭愔〈折楊柳〉青柳映紅顔黄雲蔽紫關忽聞邊使出枝葉為君攀舞腰愁欲斷春心望不還風花滚成雪羅綺亂斑斑　李白〈折楊柳〉垂楊拂渌水揺艶東風年花明玉關雪葉暖金𥦗烟羙人結長想對此心悽然攀條折春色遠寄龍庭前　〈金陵白下亭留别〉驛亭三楊𣗳正當白下門呉烟暝長條漢水齧古根向來送
行處廻首阻笑言别後若見之為余一攀翻　姚係〈庭柳〉裊裊楊柳枝當軒雜佩垂交隂總共密分條各自宜因依似永久攬結更傷離愛此陽春色秋風莫遽吹　皇甫冉崔十四宅各賦一物得簷柳│官渡老風烟潯陽媚雲日漢将營前見胡笳曲中出復在此簷端垂隂仲長室　韋應物〈西澗種柳〉宰邑乖所願僶俛愧昔人聊将休暇日種柳西澗濵置鍤息微倦臨流睇𡚖雲封壤自人力生條在陽春成隂豈自取為茂屬他辰延詠留
佳賞山水變夕曛　孟郊〈揺柳〉弱弱本易驚看看勢難定因風似醉舞盡日不能正時邀詠花女笑輟春妝鏡　宇文秀才〈齋中海柳詠〉玉縷青葳蕤結為芳𣗳姿忽驚明月鈎鈎出珊瑚枝灼灼不死花䝉䝉長生絲飲柏况仙味詠蘭擬古詞霜風清颼颼與君長相思　白居易〈有木詩〉有木名弱柳結根近清池風烟借顔色雨露助華滋峩峩白雪花嫋嫋青絲枝漸宻隂自庇轉髙梢四垂截枝扶為杖軟弱不自持折條用樊圃柔脆非其
宜為樹信可翫論材何所施可惜金隄地栽之徒爾為　〈東溪種柳〉野性愛栽植植柳水中坻乗春持斧砍裁截而樹之長短既不一髙下隨所宜倚岸埋大幹臨流插小枝松柏不可待楩柟固難移不如種此樹此樹易榮滋無根亦可活成隂况非遲三年未離郡可以見依依種罷水邊憇仰頭閒自思富貴本非望功名湏待時不種東溪柳端坐欲何為　〈種柳三首〉白頭種松桂早晚見成林不及栽楊柳明年便有隂春風為催促副取
老人心　從君種楊柳夾水意如何凖擬三年後青絲拂緑波仍教小樓上對唱柳枝歌　更想五年後千千條麴塵路傍深映月樓上闇藏春愁殺閒逰客聞歌不見人　崔䕶〈五月水邊柳〉結根挺涯涘垂影覆清淺睡臉寒未開嫩腰晴更軟揺空條已重拂水帶方展似醉烟景凝如愁月露泫絲長魚悞恐枝弱禽驚踐長别幾多情含春任攀搴　宋司馬光〈柳〉驛道苦車馬田廬悲斧斤誰栽官舎前老朽完天真所願明府心庇𣗳如庇
人　李元應〈折楊柳〉東風來何時百花已飄零獨有堤上柳慘澹含春榮扁舟復何適延客江上亭顧無青玉案何以送子行攀條欲相贈上有䨇流鶯流鶯正求友奈此離别情　元謝應芳〈六柳荘為沈太守作〉彭澤五株柳清風千載餘顧余心乃心修名難與俱所以樹六柳於焉結吾廬門前有流水樹下堪釣魚我柳已成隂豈不懷放𡚖人生一趨舎世事紛萬殊善學柳下惠風雨慎攸居繼跡子陶子亦曰姑徐徐誰其知此心南山
黙如愚　明袁凱〈鄒園柳堤〉柔條被晴莎密隂覆芳杜逶迤起沙際寂寞連水滸鷗眠雨未歇鶯叫烟初曙還将竹竿去從爾釣春渚
子／類書／清稗類鈔／婚姻類／沙氏女被人誘婚(P.2066)
沙氏女被人誘婚
武進西門外有市曰西直街。街之南隅有一井，有石欄護之，然無就汲者。牆陰有橫石一，鐫字四曰「沙氏義井」。井何有於義？因人之義而義之耳。且井非沙氏所獨有也，而沙氏之義係於此，乃遂以沙氏名其井。
距井十數武有行曰沙裕昌，蛋行也，行為國初所設。嘉慶朝，行主某翁生三女，次女獨艷絕，一時有國色之目。翁媼鍾愛之，為擇壻。某美丰姿，有文名，中選。婚有約矣，將嫁而某殂。女泣請守貞，
翁諾之。女素勤儉，既守貞，益事操作，服勞奉養，過於男子。一夕，入廚作晚炊，忽有捫其胸者，大驚，亟視之，新雇之童廝所為也。童年約十六七，來僅旬日，頗慧，惟見女，輒目灼灼似賊。女至是大怒，力掌其頰。童被責，急遁。女白母，母杖童，逐之。而童已逸，遂不復究。
越數年，行有新販客某至，年約二十餘，操浙語，舉止甚豪，自言新設蛋肆於浙東，需貨甚夥，特來訂購。翁待以上客，某恂恂，於交易尤大雅，無錙銖必較意。翁喜甚，別時，殷殷訂後約，某諾之。自是月餘輒來，來輒主翁行，如是者年餘矣。某日，復至，貿易既定，散步於街，見道旁一老丐，遽呼曰：「舅在此，何一寒至此耶？覓舅久矣。今誠天作之合也。」遂偕之至行，告翁曰：「此吾舅，家本巨富，因乏嗣，思以吾為子，而族人多無賴，利其鰥，沒其產。舅素懦，忿而不能與爭，遂出亡。及出而族人益無忌憚，產垂盡矣。吾義無坐視，為之控於官，清釐之，漸有端緒，惟覓舅而久未遇。不圖於此遇之，且不意其困頓若此也。」乃急為之薰沐更衣焉。
子／類書／清稗類鈔／婚姻類／胡漢卿娶盜女(P.2090)
漢卿之亡也，疾行數十里。天明，達一山，倦甚，藉茵臥。忽有人推之使醒，視之，則偉丈夫也。漢卿跪曰：「長者何人？」曰：「童子，而何為者？」漢卿曰：「吾倦甚，吾夜行已數十里矣。」曰：「此間多盜，若孤身，不慮劫邪？」漢卿奇之，目灼灼視，未答。曰：「童子，爾毋疑。吾即盜徐某也，亦聞之否？」於是漢卿長跪大哭，具告所苦。徐怒曰：「吾固聞彼等狼狽，旦暮且誅之，不圖其惡如是之甚。爾年幼，能行大事，能父事我者，必為爾報仇。」漢卿大喜，跪拜稱父，而慮母衿被累。徐曰：「此都無慮。」俄有一人過，徐耳語之，其人匆匆去。徐挾漢卿行數里，至寨。居久之，漢卿復泣，求報仇。徐曰：「毋躁，微子事，吾亦不渠赦，姑待之。」未幾，有數人至山中，出書示漢卿。漢卿讀之，則母及衿手書也。略謂法慧、張某已授首，大仇盡雪，官以罣誤免，吾亦不能久居於此，已悉售業產，卜居某縣某村，若得請於義父，早圖聚合，實所深盼。漢卿泣謝徐，徐曰：「山澤非子居，子有老母，可速往奉養。吾無子嗣，有女頗慧，與子年相若，可挈之去。吾事敗，彼得弗及，則子之賜也。」呼女出，隨漢卿去。異日往探之，深箐叢密，杳無人矣。
子／類書／清稗類鈔／忠藎類／黃騰鴻負創殺敵(P.2542)
黃騰鴻負創殺敵
黃騰鴻世居平江，富膂力，能挽五百弓，射必命中，以貧故，偕弟飛鴻走定海，充戰兵，隸鄭忠節公國鴻部下。道光辛丑，英軍再犯定海，攻竹山、九安，皆不利，乃退而迫曉峯嶺。嶺無礮，時有營將在嶺外，忠節欲調入，敵彈雨下，不能行。募敢死者令縋嶺入，騰鴻應募。少選，兵皆入嶺，忠節奇之。然我軍駐曉峯者止二百餘人，英人可二十倍，忠節以眾寡不敵，命騰鴻復縋嶺出，赴鎮海求援，期以三日。騰鴻踰宿即至，至則頓足大哭。忠節知大府之擁兵不救，慨然曰：「吾受國恩二十年，來守此土，城亡，則與之俱亡耳。世有斷頭將軍，無降將軍也。」騰鴻曰：「騰鴻願與主將俱死。」忠節嘉其義勇，即擢為副將。越二日，英軍首領安奪德率兵萬餘至，與舊軍聯合猛攻，嶺破。忠節策馬持刀出戰，騰鴻先驅，英兵以短刀刺忠節，騰鴻急以背受之，中肩，血淋漓，仍竭力擁護。忽槍彈飛中忠節首，仆而殉，鴻負創持忠節刀，揮殺英兵十餘人，力竭而死，忽起立大呼曰：「亦足以報國矣。」言訖，尸復仆。飛鴻乘夜盜忠節及其兄屍，見騰鴻面中十餘創，雙目灼灼如生。年僅二十有四。事聞於朝，特贈總兵，附祀鄭忠節祠。
子／類書／清稗類鈔／義俠類／虬髯客為人解盜厄(P.2798)
虬髯客為人解盜厄
同治時，川人某宦京師，有政聲，耄年解職歸。時值粵寇亂後，遍地伏莽，殺人越貨，數見不鮮，北道為尤甚，行旅咸懷戒心。某輿馬行裝甚豐，所經皆山僻，以有僕從數人，自念當無他慮。一日，行山嶺中，忽鈴聲琅然，一客自後飛騎至，狀至修偉，虬髯如戟，睨視某車者久之始去。某驚駭，顧謂僕曰：「彼豈綠林豪客耶？不然，何目灼灼視吾車也？」僕故作暇豫態，曰：「彼手無寸鐵，必為行路商賈耳。」
某意終不釋，日未落，即投逆旅。坐甫定，遙聞歌聲清越，出隣室，潛窺之，則途中所遇客也，袒胸危坐，飲酒高歌。某愈疑，晚餐畢，即扃戶寢，輾轉不成寐。黎明起就道，先眾而發，蓋冀客之追蹤莫及也。及日暮，投旅邸，而客已先在，笑曰：「公至何暮耶？僕俟駕久矣。」某益駭，唯唯而已。翌日，朝暾已上，將首途，客請同行，某念事已至此，姑安之。
於是車馬並發，客按轡徐行。正揮鞭縱談間，忽淒風四起，林木瑟瑟有聲，某悸甚，毛髮森豎。廻首四顧，一箭飛至，客接以手，曰：「此響箭也。少安，吾為公除之。」言未已，劇盜四五乘怒馬至，客探囊，出一丸擲之，發箭者應聲落馬下，連擲數丸，無不中。近前視之，盜屍縱構，均貫腦死矣。括其囊，得數百兩，寶石珍珠無數，皆所掠商民物也。客曰：「僕老於江湖，窺盜跡無不辨。今窺盜垂涎公裝，尾公後者數日矣。僕以公寬和雍容，無時俗官習，故從公以相衞耳。今果得剪除醜類，大快事也。」并以盜贓歸之，曰：「此物取之不祥，宜存之地方有司，招失物者具領。」某感謝不已，歎曰：「君真奇男子也。
吾失物色於風塵矣。」贈以金不受，問其姓名亦不答，行數里揚鞭逕去。
子／類書／清稗類鈔／貞烈類／焦烈婦吟血詩而死(P.3098)
時明經適館宣城，與壻舍相距咫尺，則頻詗察之。陸憚明經之嚴，稍自檢束，婦又時舉嗜博之害以規之，陸自此不復至博場。顧陸家已中落，度日至艱困，米鹽薪醯，半取給於婦之十指，鍼紉補綴，至夜分不勌。人不堪其憂，而意殊安，曰：「鍼黹，婦職也。夫子不與博者游，妾即終夜治紉，十指見骨而死，甘如飴矣。」逾年，舉一雄，陸閉戶弄雛，與博徒往來益疏。明經乃笑語陸曰：「汝能改過遷善，吾復何憂！」婦亦囅然曰：「夫子卒為善士，父陶冶之效也。」
越數年，明經竟客死宣城，婦哀毀逾度，長日惘惘然。而陸乃引以自慰曰：「今奚所畏耶？吾其為脫籠鳥矣，不颺奚待！」則匆匆出門訪博徒去，竟夕，蹤跡杳然，婦殊駴詫。越日，陸歸，詰以奚往，曰：「博場耳。」曰：「吾父在時，子慷慨誓天日，謂終身不復博。今幾日耳，父骨未寒，而子盟寒矣，如逝者何？」曰：「渠殊不曉事，吾嚮者特虛與委蛇耳。渠慮博能破產，顧博者十，而破產者亦止一二。或先鈍而後利，或小往而大來。收合餘燼，背城借一，及今圖之，未為晚也。」曰：「然則今者博何如？」曰：「負矣。」婦尚欲有所語，而陸遽入室，搜篋中物逸去。翌日，又垂橐歸。曰：「何如？」曰：「負矣。」由是日湛溺於博，凡可以供博資者，羅掘幾盡，馴至拔婦頭上釵，攫取四歲兒項間銀圈，為孤注之一擲。婦強阻
之，則怒曰：「若殊憒憒，此值幾何錢，而靳不吾與？且吾博果勝，以銀飾往，以金飾歸矣。」詰朝，陸歸，則向壁咄嗟，頻頻搓其空掌。婦曰：「若賫得金飾歸乎？」不應。「然則銀飾尚存乎？」又不應。婦俛首泣。兒見母泣，亦噭然哭。良久，陸殊不答一辭。婦拭淚眸睨之，則已渺。比入廚下執爨，則釜鍋什物，一一不脛而走，蓋又將去償博資矣。婦大慟，兒腹枵然，啼飢且弗止。鄰人哀之，爭投以餅餌。兒得食，止哭。婦竟日不食。入夜，風雨交作，斗室如虛舟，飄搖不定。婦撫兒就寢，則倚檠而坐，忍飢以待其歸。比三鼓，冒雨返，曰：「今日憊矣。」既入室，目灼灼視婦，囁嚅者久之。婦曰：「子將奚語者？」陸曰：「吾夫婦潦倒至是，殊不足以自存，今於無可求全之中，將別籌一兩全之策耳。」婦曰：「求全將奈何？」陸不語。堅詰之，則以鬻妻償博對。婦殊不怒，曰：「子第歸寢，徐思之，明發當有以報命。」陸乃弛然臥。
子／類書／清稗類鈔／明智類／龍夫人智略(P.3348)
初，侯於固原聞變，遣屬將選兵進勦，而自帥親丁四人，冒雨急馳千二百里，三晝夜而至盩厔。得燮堂書，知夫人已居興安，即馳往石泉撫賊，解鄠縣圍。賊首蒲大芳，舊部也，素得眾心，侯又素得大芳心，乃單騎入賊壘諭以順逆利害，說令投誠，仍同入寧陝鎮城，約束歸伍。而大芳心懷反側，頗悔降，遂以願赴興安迎致夫人為請，實以試主將心也。侯立允所請，不增一奴。或謂夫人明哲，必託辭而不行。比大芳至，天大風雪，夫人冒雪抱子，泰然登程。越日，道過漢陰廳，大芳與同行王奉者相鬨，夫人入廳署，訊知曲宜，棍責大芳四十，械繫而行。將至鎮城，降眾代求免繫，更乞勿使主將知，夫人許之。及見侯，詢問公私事，則悲喜交集，獨不言途責大芳事。居十日，各帥遣都守馳候侯，見左右役使皆叛黨，目灼灼，皆相視無一言。少頃，請間，密白曰：「各帥得漢陰稟函，知夫人途責大芳，恐降眾離心，故遣某等探候。」侯曰：「吾不知也。」入詢夫人，曰：「有之。」曰：「何無一言？」夫人曰：「是不必知。知而不誅則廢法，知而加誅，則失信。我見不徹，不敢行，既行，保其貼服，無勞探也。」侯出語都守，皆歎服而去。他日，各帥戲謂侯曰：「君小心，夫人敢責賊，恐元帥亦不免也。」
方侯削職將戍伊犁時，謂立功贖罪，或可免行。夫人曰：「卒伍為逆而主帥無罪，國家無此法度。所望君恩高厚，不久戍耳。」後一月，果蒙賜還。侯籍隸貴州，褫職自犍為南歸，舟子慫恿糴鹽，謂至沿河司可獲重利，侯幾為之動。夫人曰：「居官不宜重利，況數奇，始罷官，一生財祿可知。」力諫而止。行抵黃瓜漕，前舟撞損，以載輕，急駛傍岸，人免而船沈。
子／類書／清稗類鈔／異稟類／克勤郡王無日廢飲(P.3408)
先是，王令既出，疆臣下屬縣羅致，久而未得。蓋各省所產之酒，惟浙之女兒酒、汾之西魯酒為天下最，而南人不能飲汾酒，北人亦以女兒酒味薄，屏弗御。南省督撫知王生長朔方，飲醇醪者未必能敵，輒不敢獻；北人善飲者眾，一時於此中求不醉量，殊覺莫衷壹是。壺關某令有酒癖，且能兼收並蓄，浙酒、汾酒汎愛不倦。巡撫聞之，欲以塞責，召某令面諭之。令亦喜，謂催科、撫字之外，杯中物亦能署上考，秣馬整裝，行有日矣。忽急足自涼州至，令之母以疾終於鄉，終天永痛，匍匐星奔。瀕行，為巡撫言：「縣屬羊腸坂有一人，年且七十矣，終身不娶，以酒為命。顧樵採為生，不能以野人溷親藩奈何？」巡撫曰：「斯人之飲，於君何如？」曰：「勝屬吏遠甚。每歲行春，輒賜巵酒，觀者掩口，以為是戔戔者，彼固
視之如一滴，官何吝也。次年，舁巨甕置老人前，令罄之，頃刻而盡，若無事者。此非異人乎？」巡撫曰：「王固不擇人，惟求善飲者，樵採何礙！」急識姓名，檄新令尹送入省，親試之，信，為具裝，遣材官與之俱。既入都，投邸，王之長史、內奄索巨賄，不得見。老人怒，謂長史曰：「我奉巡撫命來應王召，為飲酒耳，不聞有婪索事，是以無備。」長史呵之。材官為之緩頰，以費不足，終不許入。旅館羈遲，資用將乏。材官欲具牘稟巡撫，老人曰：「待巡撫以金來，老人餓且死。」翌日黎明，出走闤闠，見有輿從過市，輒攀輿訴入都事，並言王人壅遏狀。輿中為某貝子，急引至王邸，面致之。乃革長史，杖奄人，召材官，賚以金帛，問老人年歲、職業。見其短小精悍，髯長及胸，目灼灼有光，知非常人，置於別室，待入朝奏明，請假一日，為角飲計。
子／類書／清稗類鈔／疾病類／阿桂得離魂病(P.3534)
阿桂得離魂病
阿桂，佚其姓，丹徒人，農家子也。年二十餘，已娶妻生子。某年冬，阿桂驟遘奇疾，終日咄咄，不飲亦不食。其妻憾之，百計求治，卒無效。一日晝寢，狀甚適，歷二小時許始寤，目灼灼四顧，口操魯音曰：「異哉！此何地也？我何由至此？」語畢，狂奔出門去。妻大駭，牽衣阻之。阿桂怒曰：「爾欲何為？我非此間人，留無益。」語畢，又奮身欲行。妻泣曰：「爾即病狂，何床頭人亦不識耶？」阿桂笑曰：「異哉，
我安得有此黃臉婆！」妻益駭，曰：「然則爾何人？」曰：「我李某，山東人也。既不識我，何認我為夫？」妻曰：「爾名阿桂，我為爾妻，此間人孰不知者。」又指其三歲兒泣曰：「此牙牙學語者，我與爾所生之子也。爾即無結髮情，獨不念此一塊肉耶？」時村人羣集，眾口一致，皆韙其妻之言，阿桂亦踟躕不能決。妻又曰：「爾如不信，盍窺鏡自視？」阿桂曰：「善。」甫對鏡，即皦然失聲曰：「異哉！今日之我，非昨日之我也。我之本來面目安在耶？」阿桂泣，妻亦泣。村人皆嘖嘖稱異，爭詢其故。阿桂曰：「我亦不審何以至此。頃在山東時，惟午睡耳。」妻及村人仍意其病後譫語，設辭以慰之曰：「既來之，姑少安毋躁。」阿桂搖首曰：「嘻，我家有一妻一妾，華屋數楹，藏書萬卷，此齷齪者安能一朝居耶！我去矣，後會有期。」語時，又奪門欲出，妻號泣隨之，掉頭不一顧。村人不得已，乃執而送之官。阿桂本不識字，初訊時，親書供狀，則洋洋千餘言，斐然可觀。此即離魂病，往往能以彼人之魂附於此人之身，阿桂殆其類耶？
子／類書／清稗類鈔／經術類／莊大久抱遺經(P.3820)
莊大久抱遺經
莊獻可，後改名有可，字大久，武進諸生。幼而沈粹內朗，喜讀書，無歧好。父自昭邃於學，恪守庭訓，而所進輒過所期。迨長，益取諸經傳精研義理，參考禮制，句櫛字比，求其異同損益之故，使如軌轍之合，浩然無滯於心。然後核諸儒之書，正其是非，而自為之說。首撰《周官指掌》一書，其族祖養恬侍郎見之，大加嗟賞。自言諸經中《春秋》功力最摯，嘗語左仲甫中丞輔曰：「頻年究心《春秋》，讀二千餘遍，精義日出。近於字數得定歲差法。」為論甚奇，惜未究其說也。
大久淡於名利，世故無一切攖心，惟抱遺經，寢食與共。當其凝精冥求，耳目俱廢，塊然不復知有
形骸，數十年如一日。兩游京師，為當道延校中祕書，考核精審，並簽原書沿流傳習之誤，見者服其精博，而猶自以為學問中麤迹也。
大久功力猛進，中年精氣遂耗，心灼灼如焚，每嚼黃連嚥之，餐則冷淘鹽腐而已。後更患便血，左苦口進規。越數日，笑謂左曰：「感子言切，獨坐自休，覺手足耳目全無頓置處，奈何？」嘉慶壬申，子詵男迎養於南召縣署，得家人子孫之樂，意稍稍適。然晨夕一編，卒未嘗廢。旬日卒，年七十有九。所著有《春秋注解》十六卷、《春秋字數義》百有四卷、《春秋天道義》九十四卷、《春秋人倫義》五十六卷、《春秋地理義》十五卷、《春秋物類義》六卷、《春秋字義》四卷、《春秋小學》一卷、《春秋異》一卷、《春秋地名考》二卷、《春秋人名考》二卷、《周易集說》七卷、《周易條析》六卷、《周易卦序數臆》四卷、《周易異文》一卷、《毛詩說》五卷、《毛詩說蘊》上下四卷、《毛詩字義》五卷、《毛詩異文字義》一卷、《毛詩序說》一卷、《毛詩異聞》二卷、《尚書今文集注》六卷、《尚書序說》二卷、《周官集說》十二卷、《周官指掌》四卷、《儀禮喪服經傳分釋圖表》二卷、《禮記集說》四十九卷、《考工記集說》一卷、《各經傳記小學》十四卷、《傳記不載說文餘字》三卷。
毘陵莊氏之族望，為海內所宗仰，代有聞人，湛深經術。自大久外，起蒙字鶴瀾，廷臣字凝宇，淳凝字容軒，存與字方耕，逢原字匯川，關和字有鈞，述祖字珍藝，鎮方字秋㝢，綬甲字卿珊，方耕之孫。宇逵字達甫，皆於羣經有所撰述。而以方耕、珍藝、卿珊、大久為尤著。蓋自康熙以迄同治，凡得十一人。
子／類書／清稗類鈔／文學類／陳逸仙自謂拙於詩(P.3921)
陳逸仙自謂拙於詩
陳三者，事于待園太史於都中，年五十餘矣。眾但呼之曰「陳三」，不問其名字。乾隆丙辰春正月，史震林與待園之兄曰南沙者入都，見閽人恭謹類文士，問其字，踧踖曰：「陳三。」不敢言字也，實字逸仙。當雍正乙卯秋，待園主陝試，次年，門生入都，謁待園。陳不索金，即為通，有無多寡皆不計，眾笑之。旬餘，夜讀史所撰之《西青散記》，聞其歎曰：「傷哉！不為女子身也。賀雙卿命嗇而才豐，德幽而名顯，歌之哭之者，以其女子特甚耳。吾為女子，即不如雙卿賢，何至如蠛蠓蚍蜉之不為人所見聞哉！」史問之曰：「若何能？」陳踧踖曰：「拙於詩。」乃出其《城南懷古》詩曰：「黃雲漠漠風蕭蕭，城南白烏雜鳴梟。少時不見舊時人，焉識衞霍意氣驕。衞霍意氣吞河漢，哀絲脆管傾簫韶。行樂只愁雲日升，築室每防風雨漂。傳之千秋與百世，三槐五桂爭茂喬。泰山不礪河不帶，舊時意氣倏忽凋。野火吹入蘅蕪宮，荒霾滿目芻與堯。與馬僅容古所尚，篌蓽環堵何囂囂？司閽老人無可言，和之者誰歌且謠。」又《野老》詩云：「灼灼芙蕖花，可玩不可久。猗猗原上竹，歲寒常不朽。竹下有流泉，竹中聞春臼。老翁脫帽迎，親為煮泥藕。大兒能力作，今出種豆南山右。小兒學析薪，強欲代父時傷手。植桑可治蠶，植葵可充口。耄期復何言，杖藜每沽酒。昔時歌舞地，惟見牧馬牛。惡草雜芳葩，蜂蝶奚所投？高低鴂舌鳴，鸚鵡言足羞。吁嗟道旁李，雖苦人亦求。我思空谷蘭，惻惻誰與儔？惻惻誰與儔，山僧野客適其幽。」
又有擬陶之《聽琴》、《聞歌》、《八駿圖》、《織婦歎》、《明妃怨》、《玉階怨》諸作，皆古。其《詠魚》句云：「淺深咸自得，涇渭又何爭。」則自况也。
子／類書／清稗類鈔／藝術類／郭宏翥之醫神於望(P.4148)
郭宏翥之醫神於望
郭宏翥，永定國學生。幼讀書，未卒業，游學江漢間，得岐黃術，遂以醫名。中年，囊金數千歸，邑有公益事，多襄助之。其醫人，神於望，遇病者，目灼灼視良久，授之方，立愈。嘗至某家，見其僮，驚曰：「此子今日必死，宜急舁送歸。」至半途，腹大痛，抵家，遂斃。請其故，則曰：「僮陰寒結臟腑，俱成冰，死
色已見面部。此素嗜冷物所致，盧扁無能為也。」詢之他傭，果信。
子／類書／清稗類鈔／動物類／蛇食猴(P.5617)
蛇食猴
乾隆時，有茅八者，少曾販紙入江西。其地有深山，多紙廠。廠中人每於日將落時，即鍵戶，戒勿他出，曰：「山多異物，不特虎狼也。」一夕，月皎甚，茅不寐，思一啟戶玩月，瑟縮再四，自恃武勇尚可任，乃啟關而出。行不數十武，忽見猴數十，奔泣而來，擇一大樹而上。茅亦上他樹遠窺之。旋見一蛇自林際出，身如栱柱，兩目灼灼，體甲皆如魚鱗而硬，腰以下生九尾，相曳而行，有聲如鐵甲然。至樹下，乃倒植其尾，旋轉作舞狀。尾端有小竅，竅出涎，如彈，射樹上。猴有中者，輒叫號墮地，腹裂而死，乃徐啖三猴，曳尾而去。茅懼，歸，自是昏夜不敢出。
子／類書／清稗類鈔／動物類／慶忌(P.5658)
慶忌
光緒某歲，某邑有鄉人持一蟲入城求售，長僅五寸，狀詭異，自首至腰具人形，瞳小如黑豆，灼灼有光。以物飼之，口張，齒細於針。兩手握拳，撩以草，輒張作攫勢。腰以下，毛茸茸然，兩股趯趯猶蟲也。觀者如堵。鄉人索值千錢，無購者。許植之素好奇，如其值，購歸，飼以果餌，越日竟斃，乃乾之，狀如木雕之小人。蓋即《搜神記》所載之蟲名慶忌，具人形，喜效人所為，此特變化未全者耳。然近時科學昌明，動物學中實未有昆蟲化人之說也。
子／類書／清稗類鈔／服飾類／耳環(P.6220)
耳環
女子穿耳，帶以耳環，自古有之，乃賤者之事。《莊子》曰：「天子之侍御不穿耳。」杜子美詩：「玉環穿耳誰家女？」其後遂為婦女之普通耳飾矣。程子大以《生查子》詞詠之云：「小小嚲齊眉，灼灼明如月。耳熱那時情，背立櫻桃雪。低觸枕函聲，巧綰連環結。驀到洗妝初，卸入妝臺側。」
貴州苗女之耳環，大如鉤，下垂至肩。富者多飾以珠貝，纍纍如瓔珞。
子／醫家／醫方類聚／卷二十二／諸風門十／肘後方／治中風諸急方(P.593)
若但腹中切痛者，取鹽半斤，熬令盡，著口中，飲熱湯二升，得便吐愈。　　壽域神方用鹽四兩，炒乾候冷，用一二匙，著口中，用熱湯一盞咽下，以吐為好，如不吐，再服。
又方：　附子六分，生薑三兩，切，以水二升，煮取一升，分為再服。
若手足不随方，取青布燒作煙，就小口器中，熏痛處。
又方：　豉三升，水九升，煮取三升，分三服。又取豉一升，微熬，囊貯，漬三升酒中，三宿，溫服，微令醉為佳。
若身中有掣痛，不仁不随處者，取乾艾葉一斛許，丸之，內瓦甑下，塞餘孔，唯留一目，以痛處著甑目下，燒艾以熏之，一時間愈矣。
又方：　取朽木削之，以水煮令濃，熱灼灼爾，以漬痛處，效。
子／醫家／醫方類聚／卷九十三／心腹痛門二　附胸脇痛／肘後方／治卒心痛方(P.279)
又方：　取灶下熱灰，篩去炭分，以布囊貯，令灼灼爾，便更番以熨痛上，冷更熬熱。壽域神方治九種心痛。
又方：　切生薑，若乾薑半升，以水二升，煮取一升，去滓，頓服。
又方：　畫地作五行字，撮中央土，以水一升，攪飲之也。壽域神方同。
又方：　吳茱萸二升，生薑四兩，豉一升，酒六升，煮三升半，分三服。壽域神方同。
又方：　人參、桂心、梔子、擘，甘草、炙，黃芩各一兩，水六升，煮取二升，分三服，奇效。
又方：　桃仁七枚，去皮尖，熟研，水合壽域神方、衛生易簡方水一盞，備預百要方湯水。頓服良。
烟霞聖效方研，湯調服，酒服亦良。亦可治三十年患。
子／醫家／醫方類聚／卷九十九／脾胃門一／蘭室秘藏／脾胃虛損論(P.463)
內經云：安穀者昌，絕穀者亡[二]亡：蘭室秘藏此下有“水”字。，去則榮散，穀消則[三]則：蘭室秘藏此下有“衛”字。亡，榮散衛亡，神無所依。仲景云：水入于經，其血乃成，穀入于胃，脈[四]脈：蘭室秘藏此下有“道”字。乃大[五]大：蘭室秘藏無此字。行。故血不可不養，胃不可不溫，血溫[六]溫：蘭室秘藏作“養”。胃和[七]和：蘭室秘藏作“溫”。，榮衛將行，常有天命，穀者，身之大柄也。書與周禮皆云：金、木、水、火、土，穀惟修以奉養五臟者也。內傷飲食，固非細事，苟妄服食藥，而輕生損[八]損：蘭室秘藏作“殞”。命，其可乎哉！黃帝針經有說：胃惡熱而喜清冷，大腸惡清冷而喜熱，兩者不和，何以調之？歧伯曰：調此者，食飲、衣服亦欲適寒溫，寒無淒愴，暑無[九]無：蘭室秘藏此下有“出”字。汗，飲食者，熱無灼灼，寒無淒淒，寒溫中適，故氣將[十]將：蘭室秘藏此下有“持”字。乃不致邪僻也。是必有因用，豈可用俱寒俱熱之藥，倉卒致損，與以刀殺人者何異？內經說：內傷者，其氣口脈反大于人迎一倍、二倍、三倍，分經用藥。又曰：上部有脈，下部無脈，其人當吐；不吐者死。如但食不納，噁心欲吐者，不問一部[十一]部：蘭室秘藏作“倍”。、二部[十二]部：蘭室秘藏作“倍”。，不當正與瓜蒂散吐之，但以指或以物探去之。若所傷之物，去不盡者，更診其脈，問其所傷，以食藥去之，以應塞因塞用，又謂之寒因[十三]因：蘭室秘藏此下有“寒用”二字。泄而下降，乃應太陰之用，其中更加升發之藥，令其元氣上升。
子／醫家／醫方類聚／卷九十九／脾胃門一／脾胃論／凡治病當問其所便(P.473)
凡治病當問其所便
黃帝針經云：中熱消癉則便寒，寒中之屬則便熱。胃中熱則消穀，令人懸心善飢，臍已上皮熱。腸中熱則出黃如麋，臍已下皮寒。胃中寒則腹脹，腸中寒則腸鳴飧泄。
一說腸中寒，則食已窘迫，腸鳴切痛，大便色白。腸中寒，胃中熱，則疾飢，小腹痛脹；腸中熱，胃中寒，則脹而且泄。非獨腸中熱則泄，胃中寒傳化亦泄。
胃欲熱飲，腸欲寒飲，雖好惡不同，春夏先治標，秋冬先治本。衣服寒無淒愴，暑無出汗，熱無灼灼，寒無愴愴[三]愴愴：脾胃論作“淒淒”。，寒溫中適，故氣將持，乃不致邪僻也。
此規矩法度，乃常道也，正理也，揆度也，當臨事制宜，以反常合變耳[四]耳：脾胃論作“也”。。
子／醫家／醫方類聚／卷一百／脾胃門二／東垣辨惑一／內傷飲食用藥所宜所禁論(P.509)
胃氣豈可不養，復明養胃之理，故經曰：安穀則昌，絕穀則亡。水去則榮散，穀消則衛亡，榮散衛亡，神無所依。仲景云：水入于經，其血乃成，穀入于胃，脈大[二]大：內外傷辨惑論作“道”。乃行。故血不可不養，胃不可不溫，血溫胃和，榮衛將行，常有天命，穀者，身之大柄也。書與周禮皆云：金木水火土，穀惟修，以奉養五藏者也。內傷飲食，固非細事，苟妄服食藥，而輕生損命，其可乎哉？黃帝針經有說：胃惡熱而喜清，大腸惡清冷而喜熱，兩者不和，何以調之？歧伯曰：調此者，飲食衣服亦欲適寒溫。寒無淒愴，暑無出汗。飲食者，熱無灼灼，寒無滄滄，寒溫中適，故氣將持，乃不致邪僻也。詳說見于本經條下。是必有因用，豈可用俱寒俱熱之食藥致損者與！內經云：內傷者，其氣口脈反大于人迎一倍、二倍、三倍，分經用藥。又曰：上部有脈，下部無脈，其人當吐，不吐者死。如但食不納，噁心欲吐者，不問一倍、二倍，不當正與瓜蒂散吐之，但以指或以物探去之。
子／醫家／醫方類聚／卷一百一／脾胃門三／脾胃論／脾胃損在調飲食適寒溫(P.533)
脾胃損在調飲食適寒溫
十四難曰：損其脾者，調其飲食，適其寒溫。夫脾、胃、大腸、小腸、三焦、膀胱，倉廩之本，營之所居，名曰器，能化糟粕轉味而出入者。若飲食，熱無灼灼，寒無滄滄[三]滄滄：脾胃論作“淒淒”。，寒溫中適，故氣將持，乃不致邪僻。或飲食失節，寒溫不適所生之病，或溏泄無度，或心下痞悶，腹脇䐜脹，口失滋味，四肢困倦，皆傷于脾胃所致而然也。腸胃為市，無物不包[四]包：脾胃論作“受”。，無物不入，若風、寒、暑、濕、燥一氣偏勝，亦能傷脾損胃，觀證用藥者，宜詳審焉。
脾胃右關所主，其脈緩　如得：
弦脈：風邪所傷，甘草芍藥湯、黃耆建中湯之類，或甘酸之劑皆可用之。
洪脈：熱邪所傷，三黃丸、瀉黃散、調胃承氣湯或甘寒之劑皆可用之。
緩脈：本經太過，濕邪所傷，平胃散加白朮、茯苓、五苓散，或除濕滲淡之劑皆可用之。
澀脈：燥熱所傷，異功散加當歸、四君子湯加熟地黃，或甘溫甘潤之劑皆可用之。
沉細脈：寒邪所傷，益黃散、養胃丸、理中丸、理中湯，如寒甚加附子，甘熱之劑皆可用之。
前項所定方藥乃常道也，如變則更之。拔粹方同。
子／醫家／醫方類聚／卷一百八／霍亂門二／肘後方／治卒霍亂諸急方(P.723)
肘後方
治卒霍亂諸急方
凡所以得霍亂者，多起飲食，或飲食生冷雜物，以肥膩酒鱠，而當風履濕，薄衣露坐，或夜臥失覆之所致。初得之便務令暖，以炭火布其所臥下，大熱减之。又并蒸被絮，若夜[四]夜：肘後備急方作“衣”。絮自苞，冷易熱者。亦可燒地，令熱水沃，敷薄布，席臥其上，厚覆之。亦可作灼灼爾，熱湯著瓮中，漬足，令至膝，并銅器貯湯，以著腹上夜[五]夜：肘後備急方作“衣”。藉之，冷復易。亦可以熨斗貯火，著腹上。如此而不淨者，便急灸之，但明案次第，莫為亂灸，須有其病，乃随病灸之，未有病，莫預灸，灸之雖未即愈，要萬不復死矣。莫以灸不即[六]即：六醴齋醫書引肘後方此下有“愈”字。，而止灸。霍亂艾丸，苦不大，壯數亦不多，本方言七壯為可，四五十無不便。火下得活，服舊方用理中丸，及厚朴大豆豉通脈半夏湯。先輩所用藥皆難得，今但疏良灸之法，及單行數方，用之有效，不减于貴藥。已死未久者，猶可灸。餘藥乃可難備，而理中丸、四順厚朴諸湯，可不預合，每向秋月，常買自随。
若兩臂腳及胸脇轉筋，及[四]及：肘後備急方作“取”。鹽一升半，水一斗，煮令熱灼灼爾，漬手足。在胸脇者湯洗之，轉筋入腹中，倒擔病人，令頭在下，腹中平乃止，若極者，手引陰，陰縮必死，自轉筋入腹中已下，永類鈐方同。猶在，倒擔之可活耳。
若注痢不止，而轉筋入腹欲死。生薑一[五]一：肘後備急方作“二”。兩累，衛生易簡方三兩搗爛。擘破，以酒半升，易簡方一升。煮合三四沸，頓服之。壽域神方同。
治霍亂吐下後，心腹煩滿方：　梔子十四枚，水三升，煮取二升，內豉七合，煮取一升，頓服之。嘔者，加橘皮二兩，若煩悶，加豉一升，甘草一兩，蜜一升，增水二升，煮取二升[六]煮取二升：肘後備急方無此四字。，分為三服。
子／醫家／醫方類聚／卷一百十八／咳嗽門五／肘後方／治卒上氣咳嗽(P.140)
氣嗽不問多少時者，服之便差方：　陳橘皮、桂心、杏仁去尖皮熬，三物等分，搗蜜丸，每服飯後，須茶湯下二十丸。忌生蔥。史侍郎傳。
治卒厥逆上氣，又兩心脇下痛滿，淹淹欲絕方：　溫湯令灼灼爾，以漬兩足及兩手，數易之也。此謂奔豚病，從卒驚怖憂迫得之，氣下縱縱，冲心胸，臍間築築發動有時，不治煞人，諸方用藥皆多，又必須煞豚，唯有一湯，但可辨耳。甘草二兩，人參二兩，桂心二兩，茱萸一升，生薑一斤，半夏一升，以水一斗，煮取三升，分三服，此藥宜預蓄，得病便急合之。
又方：　麻黃二兩，杏仁一兩，熬令黃，搗散，酒散方寸匕，數服之，差。
子／醫家／醫方類聚／卷一百三十／脹滿門一／肘後方／治卒心腹煩滿方(P.503)
肘後方
治卒心腹煩滿方
治卒心腹煩滿，又胸脇痛欲死方：　以熱湯令灼灼爾，漬手足，冷復易。秘方。壽域神方同。
又方：　青布方寸，鹿角三分，亂發灰二錢匕，以水二升，煮令得一升五合，去滓，盡服之。
又方：　銼薏苡根，濃煮取汁，服三升。壽域神方服三二盞。
又方：　取比輪錢二十枚，水五升，煮取三沸，日三服。
又方：　搗香菜汁，服一二升。水煮乾薑亦佳。
又方：　即用前心痛支子豉湯法，差。
又方：　黃芩一兩，杏仁二十枚，牡蠣一兩，水三升，煮取一升，頓服。
子／醫家／醫方類聚／卷一百六十八／癮疹門／備預百要方(P.103)
備預百要方
泄風癮疹搔之汁出方：
泄風皮癢是癮疹，惡實炒熟為末，每服一錢，入荊芥穗三，水一盞，同煎至七分，去滓，溫服，取汗差為度。
又燒石令赤，投小水中，內鹽數合，及熱灼灼洗漬。
又商陸根搗熟，用醋煎熟，和如泥，帛裹，裹上溫石繫著熨之，冷易。
又藍汁三合服之。
又芋蒡莖葉汁浴洗了，慎勿當風冷，差為度。
子／醫家／醫方類聚／卷二百四十九／小兒門十一／丹毒／聖濟總錄／小兒諸丹／伏龍肝塗方(P.342)
治小兒螢火丹發，灼灼在脇下，正赤色而長，初從額起而多痛，伏龍肝塗方：
伏龍肝研細五合　生麻油
右二味，和研如糊塗傅，乾即易之，以差為度。
經／十三經／重刊宋本十三經注疏附校勘記／重栞宋本毛詩注疏附挍勘記／國風／周南關雎詁訓傳第一／附釋音毛詩注疏卷第一　一之二　二／桃夭(P.36-2)..[清嘉慶二十年(1815)南昌府學刊本]
桃之夭夭灼灼其華興也桃有華之盛者夭夭其少壯也灼灼華之盛也箋云興者踰時婦人興者踰時婦人閩本明監本毛本同小字本相臺本踰作喻考文古本同案喻字是也山井鼎云諸本皆誤但據注疏本而言耳皆得以年盛時行也○少詩照反之子于歸宜其室家之子嫁子也于往也宜以有室家無踰時者箋云宜者謂男女年時俱當○當丁浪反○
[疏]桃之至室家○毛以為少壯之桃夭夭然復有灼灼然此桃之盛華以興有十五至十九少壯之女亦夭夭然復有灼灼之美色正於秋冬行嫁然是此行嫁之子往歸嫁於夫正得善時宜其為室家矣○鄭唯據年月不同又宜者謂年時俱善為異謂年時俱善為異閩本明監本毛本同案善當作當考正義上下文可證○傳桃有華之盛者○正義曰夭夭言桃之少灼灼言華之盛桃或少而未華或華而不少此詩夭夭灼灼並言之則是少而有華者故辨之言桃有華之盛者由桃少故華盛以喻女少而色盛也○箋時婦至時行○正義曰此言年盛時謂以年盛二十之時非時月之時下云宜其室家乃據時月耳○箋宜者至俱當○正義曰易傳者以既說女年之盛又言之子于歸後言宜其室家則揔上之辭故以為年時俱當○
經／十三經／重刊宋本十三經注疏附校勘記／重栞宋本毛詩注疏附挍勘記／國風／衞淇奧詁訓傳第五／附釋音毛詩注疏卷第三　三之三　十一／氓(P.134-1)..[清嘉慶二十年(1815)南昌府學刊本]
以爾車來以我賄遷賄財遷徙也箋云女女復關也信其卜筮皆吉故荅之曰徑以女車來迎我我以所有財遷徙就女也我以所有財遷徙就女也閩本明監本毛本同小字本相臺本遷作賄案賄字是也○賄呼罪反徑經定反桑之未落其葉沃若于嗟鳩兮無食桑葚無食桑葚唐石經小字本相臺本同案此釋文本也釋文云葚本又作椹音甚考正義本是椹字見下五經文字云椹詩或體以為桑葚字亦其證泮水經作黮即用字不畫一之例于嗟女兮無與士耽桑女功之所起沃若猶沃沃然鳩鶻鳩也食桑葚過則醉而傷其性耽樂也女與士耽則傷禮義箋云桑之未落謂其時仲秋也於是時國之賢者刺此婦人見誘故于嗟而戒之鳩以非時食葚猶女子嫁不以禮耽非禮之樂○沃如字徐於縛反葚本又作椹音甚桑實也耽都南反鶻音骨樂音洛下同士之耽兮猶可說也女之耽兮不可說也箋云說解也士有百行可以功過相除至於婦人無外事維以貞信為節○行下孟反○
[疏]桑之至不可說○毛以為桑之未落之時其葉則沃沃然盛以興己色未衰之時其貌亦灼灼然美君子則好樂於己己與之耽樂時賢者見己為夫所寵非禮耽樂故吁嗟而戒己言吁嗟鳩兮無食桑椹言吁嗟鳩兮無食桑椹明監本毛本椹誤葚案正義椹字凡八見十行本皆從木閩本亦然是正義本作椹也此借椹為葚而正義不易為葚而說之者即以椹為正字不以椹葚為古今字也考文及補遺皆不載亦如郭忠恕佩觿謂桑葚字不當用鈇椹字耳凡山井鼎物觀以為誤者則不載其例如是猶吁嗟女兮無與士耽然鳩食桑椹過時則醉而傷其性女與士耽過度則淫而傷禮義然耽雖士女所同而女思於男而女思於男閩本明監本毛本同案浦鏜云思當異字誤是也故言士之耽兮尚可解說女之耽兮則不可解說己時為夫所寵不聽其言今見棄背乃思而自悔○鄭以為男子既秋來見己己使之取車男子既去當桑之未落其葉沃若仲秋之時國之賢者刺己見誘故言吁嗟鳩兮無得非時食椹吁嗟女兮無得非礼與士耽士之耽兮尚可解說女之耽兮
則不可解說已時不用其言至季秋乘車而從之故今思而自悔○傳桑女至禮義○正義曰言桑者女功之所起故此女取桑落與未落以興己色之盛衰毛氏之說詩未有為記時者明此以為興也言鳩鶻鳩者釋鳥云鶌鳩鶻鵃某氏曰春秋云鶻鳩氏司事春來冬去孫炎曰一名鳴鳩月令云鳴鳩拂其羽郭璞曰似山鵲而小短尾青黑色多聲宛彼鳴鳩亦此鳩也陸機云班鳩也爾雅鳩類非一知此是鶻鳩者以鶻鳩冬始去今秋見之以為喻故知非餘鳩也鳩食椹過時者謂食之過多故醉而傷其性經直言無食桑椹而云過時者以與士耽相對耽者過禮之樂則如食桑椹過時矣女與士耽以過禮故為傷禮義則時賢者戒女之過禮謂己為君子所寵過度不謂非禮之嫁為耽也○箋桑之至之樂○正義曰以上章初秋云以爾車來始令男子取車下章季秋云漸車帷裳謂始適夫家則桑之未落為仲秋明矣言士女則非自相謂之辭故知國之賢者刺其見誘而戒之其時仲秋則無椹賢者禁鳩食之由當時無也假有而食之為非時以非時之食椹以興非禮之行嫁故云耽非禮之樂鄭志張逸問箋云耽非禮之樂小雅云和樂且耽何謂也荅曰禮樂者五聲八音之謂也小雅亦言過禮之盛和樂過禮之言也燕樂嘉賓過厚賢也不以禮耽者非禮之名故此禁女為之小雅論燕樂言作樂過禮以見厚意故亦言耽而文連和樂也○箋士有至為節○正義曰士有大功則掩小過故云可以功過相除齊桓晉文皆殺親戚篡國而立終能建立高勳於周世是以功除過也○
子／醫家／醫部全錄／黃帝靈樞經／卷五十八／師傳篇第二十九(P.242)
師傳篇第二十九
黃帝曰：予聞先師有所心藏，弗著於方，予願聞而藏之，則而行之，上以治民，下以治身，使百姓無病，上下和親，德澤下流，子孫無憂，傳於後世，無有終時，可得聞乎？岐伯曰：遠乎哉問也！夫治民與自治，治彼與治此，治大與治小，治國與治家，未有逆而能治之也。夫惟順而已矣。順者非獨陰陽脈論氣之逆順也，百姓人民，皆欲順其志也。黃帝曰：順之奈何？岐伯曰：入國問俗，入家問諱，上堂問禮，臨病人問所便。黃帝曰：便病人奈何？岐伯曰：夫中熱消癉則便寒，寒中之屬則便熱。胃中熱則消穀，令人懸心善飢，臍已上皮熱。腸中熱則出黃如糜，臍已下皮寒。胃中寒則腹脹，腸中寒則腸鳴飧泄。胃中寒，腸中熱，則脹而且泄。胃中熱，腸中寒，則疾飢小腹痛脹。黃帝曰：胃欲寒飲，腸欲熱飲，兩者相逆，便之奈何？且夫王公大人血食之君，驕恣縱欲，輕人而無能禁之，禁之則逆其志，順之則加其病，便之奈何？治之何先？岐伯曰：人之情莫不惡死而樂生。告之以其敗，語之以其善，導之以其所便，開之以其所苦，雖有無道之人，惡有不聽者乎？黃帝曰：治之奈何？岐伯曰：春夏先治其標，後治其本；秋冬先治其本，後治其標。黃帝曰：便其相逆者奈何？岐伯曰：便此者，飲食衣服亦欲適寒溫。寒無悽愴，暑無出汗。食飲者熱無灼灼，寒無滄滄。寒溫中適，故氣將持，乃不致邪僻也。惡死之惡，去聲。惡有之惡，音烏。
馬蒔曰：此詳言便病人之法也。病有中熱消癉，則以寒為便，中寒之屬，則以熱為便也。如胃中熱則消穀，令人懸心而善飢，其臍已上之皮當熱。若腸中有熱，則後出黃色如糜，而臍已下之皮則當冷也。又如胃中寒則腹當為脹，若腸中寒，則腸中鳴而為飧泄也。又如胃中寒而腸中熱，則胃中寒者當脹，而腸中熱者必泄也。又如胃中熱而腸中寒，則胃中熱者當速飢，而腸中寒者小腹必痛且脹也。此腸胃之寒熱不同，似為難便，帝之所以有胃欲寒飲，腸欲熱飲為問，則胃有寒時，當飲之以熱，而熱奈非其性，腸有熱時，當飲之以寒，而寒奈非其性，兩者相逆，便之甚難。況王公大人血食之君，禁其欲則其志逆，順其欲則其病加，固難於便而治法難於先也。殊不知人情惡死而樂生，凡致死之事，告之以其敗，開之以其所苦，凡致生之事，語之以其善，導之以其所便，則逆之者未有不樂從
者也。且治有所先，法不容貶。春夏陽氣在外，病亦在外，故先治其後病之標，而後治其先病之本。秋冬陽氣在內，病亦在內，故先治其先病之本，而後治其後病之標。此治之者必有所先，不得以順其志而可舍法以徇之也。至於飲食衣服之類，則彼固有所便，而吾亦可以曲全之耳。故飲食衣服，必欲其適乎寒溫。彼之衣服，欲寒而法不可寒，但使之寒不至於悽愴；暑熱而法不可熱，但使之熱不至於出汗可也。又彼食飲，欲熱而法不可熱，但使之熱無灼灼；欲寒而法不可寒，但使之寒無滄滄可也。寒溫中適，則正氣自持，乃不致有邪僻矣。凡此者，皆所以便病人也。否則治民與自治，治彼與治此，治小與治大，治國與治家，入國則問俗，入家則問諱，上堂則問禮，未有可以逆而治之者，而獨於臨病人之際，可不問其所便也哉？
吳懋先曰：氣之逆順者，陰陽寒暑之往來也。志者，心之所之也。驕恣縱慾，惡死樂生，意之所發也。便者，所以更人之逆也。熱者更之寒，寒者更之熱也。熱中寒中者，寒熱之氣，皆由中而發內而外也。臍以上皮熱者，腸中熱，臍以下皮寒者，胃中寒，寒熱外內之相應也。寒熱者，陰陽之氣也。
姚士因曰：本標者，內為本而外為標也。春夏之氣，發越於外，故當先治其標，後治其本；秋冬之氣，收藏於內，故當先治其本，後治其標。知本末之先後，氣可令調，為萬民式，天之道畢矣。若飲食衣服，乃日用平常之事，所當適其和平，則陰陽之氣可以持平，不致邪僻之所生也。便其相逆者，謂胃欲寒飲，腸欲熱飲，兩者相逆，便之奈何？夫胃中熱，腸中寒，則胃欲寒飲，腸欲熱飲矣。如胃中寒，腸中熱，則胃欲熱飲，腸欲寒飲矣。此寒熱之在內也。故飲食者熱無灼灼，寒無滄滄，則在內之寒熱可調矣。四時之氣，寒暑在外也，時值凉寒，無使其悽愴，時值暑熱，無使其汗出，則在外之陰陽可調矣。
子／醫家／醫部全錄／外診法／卷九十二／外診法　問／東垣十書　元‧李杲／治病問所便(P.571)
東垣十書元‧李杲
治病問所便
《黃帝針經》云：中熱消癉則便寒，寒中之屬則便熱。胃中熱則消穀，令人懸心善飢。臍以上皮熱，腸中熱則出黃如糜。臍以下皮寒，胃中寒則腹脹。腸中寒，則腸鳴飧泄。蓋腸中寒，則食已窘迫，腸鳴切痛，大便色白。腸中寒胃中熱，則疾飢小腹痛脹。腸中熱，胃中熱，則脹而且泄。非獨腸中熱則泄，胃中寒傳化失常亦泄。胃欲熱飲，腸欲寒飲。雖好惡不同，春夏先治標，秋冬先治本。衣服寒無悽愴，暑無出汗。熱無灼灼，寒無淒淒。寒溫中適，故氣將持，乃不致邪僻也。此規矩法度，乃常道也，正理也，揆度也。當臨事制宜，以反常合變也。
子／醫家／醫部全錄／臟腑門／卷九十九／臟腑門　脾／東垣十書　元‧李杲／脾胃損在調飲食適寒溫(P.186)
脾胃損在調飲食適寒溫
十四難曰：損其脾者，調其飲食，適其寒溫。夫脾、胃、大腸、小腸、三焦、膀胱，倉廩之本，營之所居，名曰器，能化糟粕轉味而出入者也。若飲食熱無灼灼，寒無淒淒，寒溫中適，故氣將持乃不致邪僻。或飲食失
節，寒溫不適，所生之病，或溏泄無度，或心下痞悶，腹脅脹，口失滋味，四肢困倦，皆傷於脾胃所致而然也。腸胃為市，無物不受，無物不入，若風寒暑濕燥一氣偏勝，亦能傷脾損胃，觀證用藥者，宜詳審焉。
子／醫家／醫部全錄／痘疹門／卷四百六十四／家傳痘疹心法　明‧萬全／五行生死(P.144)
五行生死
按五行之理，生於陽者死於陰，生於陰者死於陽，抑隔別損益之數歟？夫五臟六腑，所以配五行也。腑為陽，臟為陰。腑生於陰，臟生於陽，根陰根陽之義也。腑死於陽，臟死於陰，分陰分陽之義也。陽之所死，陰之所生，陰之所死，陽之所生，陽極則生陰，陰極則生陽之義也。自子至巳為陽而統乎足，自午至亥為陰而統乎手，亦陰陽互為其根也。以腑言之，水火者，南北之對也。壬膀胱水生於申，申者手少陽三焦之位也。經曰：
三焦者，決瀆之官，水道出焉。故壬水生於申，死於卯者，水月象也，生於西，死於東矣。丙小腸火生於寅，寅者足少陽膽位也，膽為甲木，甲祿在寅，故丙火生於寅，死於酉者，火日象也，生於東，沒於西矣。金木者，東西之對也。甲膽木生於亥者，風木之分。經曰：風生木，故甲木生於亥，死於午者，木陽也，午則陰生而陽死矣。庚大腸金生於己，己者六陽之位，卦應乎乾，乾為金，故庚金生於己，死於子者，金陰也，子則陽生而陰死矣。此四腑生死之理也。然木主於東而生於北者，水流趨東以生木也。火主於南而生於東者，鑽木取火木所生也。金主於西而生於南者，金曰從革火所出也。水主於北而生於西者，水西而東金所生也。以五臟言之，丁心火生於酉，酉者肺旺位也。坎中之陽，乃火之原，坎位於子，辛金所生，不能再生丁火，故丁火乘辛金生旺之氣而生於酉，所以心與肺相連而位乎上也。死於寅者，寅乃顯明之地，丁為陰火，其光自伏矣。癸腎水生於卯，卯者肝旺之位也，離中之陰，乃水之原，離位於午，乙木所生，不能再生癸水，故癸水乘乙木生旺之氣而生於卯，所以腎與肝相連而位乎下也。死於申者，申手少陽相火，所謂一水不能勝二火也。又水生於一，一者乃天元初動之氣也，於卦為震，在卯之中，所以癸水生於卯，而震初爻為子水也。火生於二，二者地元初動之氣也，於卦為巽，陽自下而上，陰自上而下，兌為少陰，巽之反也，在酉之中，所以丁火生於酉，而兌初爻為丁火也。乙肝木生於午者，乙震木也，青龍之象，寄生於午，龍從火裏出也。死於亥者，午為一陰，至於亥而極，陰老不能生乙木也。辛肺金生於子者，辛兌金也，白虎之象，寄生於子虎，向水中生也。死於巳者，子為一陽，至於巳而極，陽老而不能生辛金也。又肝在下陰也，陰生於午，肺在上陽也，陽生於子，此四臟生死之理也。夫陽則順者，陽道常饒，故左行而有餘，此六腑之氣常盛，而病在腑者易已也。陰則逆者，陰道常乏，故右行而不足，此五臟之氣常弱，而病在臟者難愈也。若夫脾者己土也，離中之陰是已，故離納己。胃土戊土也，坎中之陽是已，故坎納戊。己土生於酉，死於寅者，心象離而生己土，故己與丁同生死也。戊土生於寅，死於酉者，腎配坎，腎有二枚，左為水不能生土，右為相火能生土，故戊與相火同生死也。然脾得心之氣多而喜熱，從火化也；胃得腎之氣多而喜寒，從水化也。食熱則損胃，食寒則損脾，養生之道，所以貴適其寒溫，
熱無灼灼，寒無滄滄也。故傷風冷則胃強而脾弱，脾不主事，胃與右腎相火相合，而同歸於火，所以戊癸化火也。傷熱則脾強而胃弱，胃失清化之令，脾與心火相得而致敦阜，所以火炎則土益燥也。苟得其養，則脾胃稟中和之氣，而陰陽無偏勝之疾；苟失其養，則脾氣歸於心而成潰爛癢塌之瘡，胃氣歸於腎而成陷伏青黑之變，知乎此可以語瘡痘之治矣。
子／醫家／醫部全錄／痘疹門／卷四百六十七／家傳痘疹心法　明‧萬全／飲食所禁(P.228)
飲食所禁
經曰：飲食自倍，腸胃乃傷。言平人也。病痘之人，腸胃先困，飲食可不謹歟？故五味之人，各有所宜，各有所禁。如芳草之氣、美酒氣盛面慓悍，肥者令人內熱，甘者令人中滿，魚者使人熱中，食毒負毒者其毒必發，乘氣伏氣者其氣必靈。以至偏熱偏寒，動風動火，一切辛酸炙煿油膩之物，不知禁口，若貪食之，則腸胃僅存衝和之氣，不但為之傷，而乖戾之渣滓，又能助毒為虐矣。所可食者，糜粥淡菜，間以豶猪精肉飼之，使腸胃常實，血氣常充，以助痘之成就，仍無太飽、無太飢，熱無灼灼，寒無滄滄，以致傷脾胃也。吾見痘中喜飲酒者多目疾，喜飲甘者多齒疾，喜酸鹹者多喘欬之疾，貽禍終身。詩曰：爽口物多終致疾。邵子豈欺我哉？
史／編年／朝鮮王朝實錄／世宗實錄／九年（1427）　卷三十五至三十八／卷三十八　十月至十二月／冬十月／30日(P.8-1)
○甲申/視事。上謂朝啓群臣曰：“觀其容止，可知
存心。使臣之不肖，豈有如今來范榮等耶？皇帝之不遣內官，而傳授此輩者，正爲除弊也。此輩不顧此意，計其錙銖之利，屢發於口，眞市井輕薄之徒也。”許稠對曰：“古史有云：‘朝鮮本無盜賊，而遼東連境，薰陶漸染，間或有之，’則大抵遼人貪吝，自古爲然。”上曰：“然。予亦知古史之言也。”
○上曰：“昨日頭目黃哲云：‘黃儼死後，被斬棺之罪，妻與奴婢沒入爲公賤。’曩尹鳳亦曰：‘呂氏毒殺權氏，而被凌遲之刑，然非其罪也，儼訴之也。’然則儼當太宗皇帝之時，專主宮壼，誣陷呂氏之失，灼灼明顯。呂氏之死，實本國之恥，而今稍雪矣。”
○上曰：“宜山君，今在何處？”代言等對曰：“在處仁縣。”上曰：“宜山君，別無功德，致位極品，以駙馬之故也。宜當戒愼，乃放恣無忌，動觸非法，自公主生時而然也。”
○輪對。
○遣右代言許誠，贈范、劉油芚各二十、雀舌茶等物。
○司憲府啓：“司膳署令康勸善，義興赴任時，以蠶室差使員，丙午丁未兩年蠶種，依式十張外，加數三十六張，飼蠶桑葉不足，收合民戶作弊罪，律應制書有違，杖一百。監考前驛丞蔣英桂欲受賞職，誘掖守令，侵民生弊罪，杖八十。”命康勸善減一等。
史／編年／朝鮮王朝實錄／端宗實錄／即位年（1452）　卷一至四／卷一　五月至六月／六月／30日(P.34-2)
○辛卯/金宗瑞遺瑢詩曰：“大空本寂寥，玄化憑誰訊？人事苟不差，雨晹由玆順。隨風着桃李，灼灼催花信，沾濡及麥隴，率土均澤潤。”此宗瑞密促，瑢收人心謀反耳。
史／編年／朝鮮王朝實錄／世祖實錄／四年（1458）　卷十一至十四／卷十三　六月至八月／六月／29日(P.5-2)
○乙酉/御慶會樓下觀射，內宗親諸宰樞承旨入侍。
○兵曹據都巡察使啓本啓：“曾革慶尙道知世浦萬戶，然知世浦，倭寇初程，防禦最緊，請復立。忠淸道唐津浦萬戶移戍難知島，難知島水路險惡，氷凍則出入尤難，請還唐津浦。難知島亦賊路，不可無防戍，故前此解氷時，分唐津浦兵船防戍，又其土地沃饒，請令唐津浦萬戶分兵船戍難知島，且耕屯田，以補軍需。”從之。
○頒佐翼功臣敎書。敎桂陽君璔曰：
周封同姓，首命魯、衛之親，漢建諸侯，先策蕭、曹之烈，永世傳祚，與國匹休，所以旌扶運之功、明展親之義也。咨爾毓慶麟趾，挺秀金枝，博通經史之文，好學出乎天性。克篤孝友之行，持身必於義方，縉紳欽其高標，宗戚視爲儀表。唯其養於中者有素，故能見諸
功者非常。頃遭國步之多艱，遂致凶徒之謀逆，予時在邸，心切濟屯。剪除群姦，攝輔大政，高勳在所不賞，餘孽因之肆兇，不軌之謀，匪朝卽夕，豈惟寡躬之利害！實關宗社之安危。爾能洞察幾微，究極姦狀，內激忠奮之志，首贊戡定之謀，轉危卽安，淸大憝於不日，化家爲國，基鴻業於無疆。蓋雖天命有歸，亦由爾功是賴。同德有君臣之義，急難見兄弟之情，爲國維城，作我心膂，宜加帶礪之寵，益鞏盤石之宗。肆策勳爲佐翼一等功臣，宥及永世，仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！予克念爾嘉績，用推不次之恩，爾尙弼予寡人，永肩匪躬之節。
○敎翼峴君璭曰：
有功論賞，古之道也。故功懋懋賞，崇德報功。湯、武所以柄賞慶之權，隆殷、周之治者也。乃者國家遭逢厄，會姦兇謀逆，予時在邸，幸奉宗社之威，旋卽平定。然功高權重，地處危疑。逆黨餘孽謀欲報復，將不利於我，禍且不測。爾能周旋奔走，究極姦狀，勸予除兇，以定我宗社，以成我今日之休，化家爲國。雖由天命，宣力佐翼，(繄)〔繫〕爾
之功寔賴焉。惟爾之勳之盛，予敢忘諸！爾宗室之英、文武之才，溫良愷悌出於天性，身端行治，富貴不驕。惟其才德之夙成，故玆勳名之灼著。爾之於予，義則君臣，親惟兄弟，以王室有至親，又有此大功，褒崇之典，宜在異數。肆策勳爲佐翼一等功臣，宥及永世，仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！誓以帶礪，昭揭忠勳，作我股肱，益勤保乂，服玆寵命，肩乃一心。
○敎韓確曰：
自古有國家者，必擧崇德報功之典，以答大勳而勉其忠也。卿衣冠門閥之後，天資粹美，謙恭而自持，安靜而無華，有經國濟世之略。歷事我列聖，特被殊眷，踐揚中外，所至聲績蔚然。入居政府，持正論行正道，不動聲色，得大臣之體。癸酉之變，權奸相煽爲亂，予仗義靖難，卿之功與有多焉。自予輔政以後，功高權重，爲兇徒所忌，有不自容之勢，賴卿左右先後之力，式至今休。嗚呼！不有社稷之臣危而扶顚而持，國家其能爲國家乎！卿仗忠貞之節，屢建大功，再造我王室，萬世永賴，予敢忘哉！肆策勳爲佐翼(功臣)一
等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。嗚呼！股肱心膂，成一體以相資，帶礪山河，誓萬世之無斁。
○敎尹師路曰：
明良相資，式扶興運，庸德必報。爰擧異恩，非予敢私，惟國有舊。惟卿身端行治，志遠識明，早以名閥之賢，入膺尙主之選。周旋必中於禮，溫溫惟德之恭，險夷不變于初，蹇蹇匪躬之故，故多世廟之簡注，而爲戚畹之儀刑。頃者國步多艱，兇徒謀逆，予信大義，寔奮寧周之謀，卒仗皇靈，克成安劉之業。然功高而人忌，乃權重則地嫌，餘孽尙伺於危疑，大難殆迫於呼吸。卿能灼有先見，究極兇謀，從容運籌，首贊戡定之計，左右宣力，益輸扞衛之勤，粤至今休，敢忘舊績！肆策勳爲佐翼一等功臣，爵其父母，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！懋乃功懋乃德，諒已載於旂常，傳諸子傳諸孫，庶永觀於帶礪。
○敎申叔舟曰：
天開景運，必生豪傑之才，國有元勳，宜示褒崇之典。眷言功德之懋，粤有
酬報之難。卿識見該通，學問宏博。早承家庭之訓，忠孝爲心，素蘊經濟之才，文章餘事。初遇知於世考，遂見擢於兩朝。予昔淵潛，叨膺使命，時當國家危疑之日，復冒山河跋涉之艱，卿於是時，與爲參佐，出示肺腑，而精神志氣之同孚，托爲腹心，實忠憤慷慨之交激。越至兇徒爲禍，滋蔓難圖，予時存姬公寧周之心，卿奮絳侯安劉之節，遂協炳幾之策，能成靖難之功。屬玆多艱，予親輔政，懼高勳之不賞，惟小心而自持，兇孽復肆其謀，禍機爲之不測。卿於是時，職長納言，周旋咸中其宜，處置悉當乎法。淸大憝於不日，基鴻休於無疆。以此弘濟之勤，益殫左右之力，俾予小子式至今休。念戎功而不忘，俾萬世而無斁。嗚呼！君臣相遇，古今實難，心德旣同，功業可必。卿有管仲羽翼之助，予成昭烈魚水之懽，永懷曰篤之思，式擧丕視之典。肆策勳爲佐翼一等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。嗚呼！股肱心膂之資，旣與同乎休戚，礪山帶河之誓，宜益堅於終
始。
○敎權擥曰：
皇天眷命，將隆景運之興，維岳降神，必生間世之輔。相與一德，用集大勳，宜推不次之恩，以答非常之績。惟卿聰明好學，沈靜有謀，忠孝得於家傳，文章繼其舊業。自負甚偉，不悅趨時，雖孔明高臥草廬之中，而安石終繫蒼生之望，遂魁制擧，揚翹仕途，奇才豈混於常流！利器當施於大用，肆際風雲之會，克成帶礪之功。頃者姦臣鞫兇，國步斯蹙，予時奮義而靖難，卿實協策以濟屯。大憝已除，鴻基益固，顧餘孽之未殄，懷反側而不安，忌寡人勳位之高，乘國家危疑之釁，潛相煽亂，將欲肆姦。卿又能炳於幾先，贊成大計，除內外滋蔓之惡，致宗社永賴之休，扞我于艱，以有今日。昔我太宗之興，乃祖文忠公克贊鴻業，垂裕後昆，在今予寡人之身，而惟卿力是賴，可謂世濟其美，與國咸休者矣。永念戎功，當懋賞典，肆策勳爲佐翼一等功臣，爵其父母及妻，宥及永世。仍賜田一百五十結、奴婢十三口、白銀五十兩、表裏一段、內廐馬一匹，至可領也。於戲！丕視功載，共貞滋至之休，益勵初心，永弼無疆之業。
○敎韓明澮曰：
構大廈者，必賴柱石之材，建丕基者，必資豪傑之士。是以申、甫、方、召致，周宣中興之隆，寇、鄧、耿、吳，成漢光再造之業，功旣多於輔翼，恩亦極於褒崇。惟卿性度沈雄，風姿魁偉，行著忠孝之懿，學貫經史之文。有磊落不群之高才，有慷慨經世之遠略，中罹否運，久沈下僚。位卑而名愈揚，身窮而志益壯，遂致孔明三顧之遇，終試陳平六計之奇。乃者姦臣肆兇，國步斯蹙，予時奮義，欲剪不軌之徒，卿亦協謀，遂建非常之績，夾輔王室，共濟時危。雖首惡已正其典刑，而餘孽尙漏於天網，陰伺危疑之釁，欲逞報復之懷。卿又能炳幾燭微，忘軀徇節，從容決策，贊成誅討之功，奔走効忠，扞衛艱難之際，用集大命，式至今休。昔殷宗得傅說而比於濟川之舟，齊桓相管仲而喩諸飛鴻之翼，古今之迹雖異，君臣相遇則同。念玆戎功，宜膺茂賞，肆策勳爲佐翼一等功臣，爵其父母及妻，宥及永世。仍賜田一百五十結、奴婢十三(曰)〔口〕、白銀五十兩、表裏一段、內廐馬一匹，至可領也。於戲！誓以帶礪，昭揭忠勳，作我股肱，益勤保乂。
○敎鄭麟趾曰：
天將啓太平
之運，世必生雋傑之才，是能有德而有功，以之懋官而懋賞。卿識見洞達，學問該通，早負明體適用之才，而有致君澤民之志。當太廟之籲俊，始見登庸，及世考之任賢，深加眷注，歷試(阮)〔旣〕久，倚任益專。英華發爲文章，經術措諸事業。昵侍帷幄，從容獻可之謀，稱說《詩》、《書》，密勿陳謨之戒，蹇蹇有大臣之體，恂恂持儒者之風。忠勤歷事於四朝，夷險不渝於一節。頃者劉安始禍，漢鼎幾傾，呼吸之間，成敗所在，予時奮義而靖難，卿能協策以樹勳，足見命世之奇才，可謂輔國之良弼。予嘉乃績，同升諸公，是琴瑟更張之秋，而(監)〔鹽〕梅相濟之日，其於立政立事，尙克同德同心。旣身佩於安危，將與同乎休戚。顧以否德，屬玆多艱，爾惟時心膂股肱，予曰惟先後奔走。厥有嘉績，在我王家，念戎功而不忘，俾萬世而無斁。嗚呼！君臣一體，古今相須，卿之於予，盡忠竭節，知無不爲。予之於卿，崇德報功，曷敢有後！肆策勳爲翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！旱作霖
川作舟，旣資當時之大用。山如礪河如帶，益昌爾後於無窮。
○敎李思哲曰：
人臣建輔翼之勳，旣同心而協力，王者操賞慶之柄，當崇德而報功。玆擧寵章，庸答茂烈。惟卿山河間氣，經濟宏材，有寬厚長者之風，有篤實君子之學，早登科第，揚翹仕途。入侍經帷，持論每有所據，擢司喉舌，處事咸得其宜。昭考之眷注實深，文廟之倚賴亦重。副我入覲，備嘗險艱，贊我除兇，茂著勳績。予時攝輔，引與同升，庶臻調爕之勤，永底淸平之治。不意奸胸餘孽，忌我功高，潛構邪謀，禍在不測，卿又能深知逆順，不避危疑，捍衛寡躬，得有今日。方倚贊襄之力，遽興殄瘁之悲，何不幸至是耶！尙念戎功，用推賞懋。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！終始一心，旣成我基圖之永，幽明罔間，庶膺此賞賚之稠。
○敎鄭昌孫曰：
帝王受命，惟賢哲能効其忠，臣隣有功，在君上宜懋其賞。玆率彝典，用答殊勳。惟卿《詩》、《禮》名家，簪纓世冑，端方有守，淸介無華。再捷賢科，
久侍經幄，經術施諸事業，文章是其緖餘。在政院而啓沃弘多，長憲司而綱紀自振。雅量熒氷壺之表，勁節勵松筠之堅，後學仰其高標，士林歆其淸德。允也瑞世之良，偉矣鎭俗之器。頃予在邸，爲國除兇，知卿有藻鑑之明，擢卿爲銓曹之長，是國家艱難之際，乃權奸濁亂之餘。予時與卿共司政柄，凡於任官位事，相與推賢讓能，翕然衆職之畢張，庶幾太平之可冀。顧涼德未堪於多難，而餘孽尙稔其邪謀，陰伺釁端，構成內難。卿以不貳之操，奮匪躬之忠，勸除兇徒，用扶景命。及至丙子之夏，又有群小之謀，禍已迫於斯須，變將出於肘腋，卿聞其計，奔告於予，旋卽誅除，永底寧謐。念玆佐翼之績，宜膺賞賚之重，肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！泰山如礪黃河如帶，予敢忘於咸休！歲旱作霖濟川作舟，卿益勵於篤弼。
○敎姜孟卿曰：
有大有爲之君，必有不世出之臣，作股肱心膂，贊成大業。於是疇庸懋賞，永世匹休，若周大賚之封、漢帶
礪之盟是已。惟卿奕(業)〔葉〕華冑，家傳詩禮，以聰明剛果之資、通敏博碩之才，被服儒雅，識貫古今，自負經濟之略，人知遠大之器。早擬賢科，躋于膴仕，奮直筆於柱下，佐銓衡于吏部，作僚相府，著能煩劇。擢司喉舌，盡心啓沃，遇事敢爲，不避艱險，宣力中外，大振休聲。頃予靖難輔政之初，軍國庶務寔叢于身，思得偉才，共濟屯否之運，引與同升，俾贊元化。卿實能與予協心，可否相濟，裨益弘多。不意兇徒餘孽，乃復滋蔓，忌寡人功權大重，將欲乘釁而起，以洩不逞之憤。禍機斯迫，匪朝則夕，尙賴卿等扞衛之勤、贊襄之力，姦謀自敗，悉就擒戮。人心旣協，天亦佑命，以有我今日之休，以大我無疆之業。厥有成績在于王室，予敢忘諸！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！懋乃功懋乃德，用推褒賞之恩，若作礪若作霖，益殫臣隣之職。
○敎尹炯曰：
嗚呼！褒崇庸德，所以率世勵後，聖王之道也。故古者司勳秉策，在勤必紀，懋官懋賞，厥有常典。惟卿英才
卓躒，飾以《詩》、《禮》，當官莅事，守正不撓。昔事我昭考，弘益已多，越予寡人潛邸之初，亦嘗注意輸誠，與有助焉。雖殂謝已久，而勳烈益章，追惟舊德，庶幾同休。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。噫！勳在王室，歿而不朽，誓指山河，終始何忘！服玆寵靈，尙開爾後。
○敎李季甸曰：
自古王者之受命也，必賴名臣碩輔以造洪業，其報功之典，不容不厚也。惟卿傳家《詩》、《禮》，奕世文章，早捷巍(料)〔科〕，潛心聖學。及居經幄，遇我世廟，凡有大政，多所獻替。擢司喉舌，呢承恩寵，自是歷居政曹，淸謹奉公。尤以興起斯文爲己任，其監國學也，則嚴敎養之方，其秉文衡也，則黜浮華之習。後學仰如山斗，國家倚爲柱石，眞所謂儒雅之宗、公輔之器也。頃者姦臣擅權，植黨中外，卿於是時居本兵之地，守正不阿，特立不動。及予靖難之夕，卿適直宿殿廬，卽提禁旅佐我討平，群姦授首。予時輔政，知卿之悃愊無華，而其淸忠大節，足以共政也，陞爲判書，仍委兵柄。予之知
卿如此，而卿亦知予之赤心，益殫忠懇，振修軍政，期於邦家之輯寧也。不幸又有姦臣餘孽，忌予之功高權重，謀復煽亂，以逞其憤，卿乃與一二忠義之臣，炳幾決策，勸除兇徒，輔佐翼戴，以扶景命，以至于今日休。厥功之大，予得而忘之哉！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！風從虎雲從龍，旣同濟於多難，山如礪河如帶，庶咸休於無疆。
○敎李季疄曰：
予惟誕膺天命，纉承丕緖，亦惟忠賢翼扶之力是賴，宜有寵典，以旌殊勳。卿簪纓世冑，戚畹賢英，端慤之資，淸介之性，守正不阿。疾惡如讎，居富貴而不驕，更夷險而一節，雖古名臣烈士，無以遠過也。事我皇考，居喉舌，典風憲，攪轡三道，歷判諸曹，凡所踐敭職修弊祛。頃予輔政，功高權重，爲世所忌，而兇徒未殄，陰懷報復，卿在政府，與公卿宰輔，矢遠猷(晝)〔畫〕大策，勸除餘孽，以安宗社生靈，擁佑寡躬，式至于今日休。功德懋盛，予甚嘉之。方將倚用，共濟隆平，而天遽不憖，予之不幸也。肆策
勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！表河岳以爲誓，卿旣與歃於神明，傳子孫以報功，我何有間於存歿！
○敎尹巖曰：
同心協力，旣建輔翼之勳，崇德報功，宜加賞賚之寵，玆擧異數，用答元功。卿家傳閥閱，氣稟英明，識達古今，資兼文武。早膺尙主之寵，曾無挾貴之心。頃予値國家之亂，處危疑之地，奸兇忌我功權之重，禍亂幾在呼吸之間，卿以腹心之親，克展羽翼之助，捍我于艱，再安宗社。功烈之盛，帶礪難忘。肆策勳爲佐翼二等功臣，爵其父母〔及〕妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！天命靡常，人情難保，莫謂功業之已定，永思其艱，常念休戚之與同，毋敢或怠。
○敎洪達孫曰：
當國家之多故，弘濟須仗於宏材，有臣工之大勳，恩禮必加於異等，匪今伊始，從古則然。卿氣雄一代，勇冠三軍，擢擧武闈，雅有穿楊之敏，禦侮戎場，則著折俎之威，爲國干城，秉心金石。曩者奸臣構逆，禍機甚危，卿
奮攄孤忠，聽用大策，卒殲兇黨，再造洪基。逮寡人之攝政，寔萬務之叢身，當國隆委，罔知攸濟。雖大難之已平，猶餘孽之未去，鎭定不暇，寧謐無期。卿左右夾輔，茂有豐功，群小自至於波潰，國家重安於磐石。豈予一人獨能致此！實賴同德，共至于玆，其在今日之休，敢忘旣往之烈！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！如帶如礪，表山可而不渝，汝翼汝爲，期子孫之勿替。
○敎楊汀曰：
受玆寶命，實仗佐時之臣。念爾戎功，爰擧懋賞之典，蓋由百王之舊，匪予一人之私。惟卿氣度雄沈，風姿魁偉，有無雙之勇，夙成果毅之才，有不貳之心，雅存忠貞之節。名旣重於虎牓，望益重於羽林，衛王宮而隱若長城，典國兵而蔚爲良翰。載惟邦傑，孰與卿賢！頃者奸起蕭墻，禍稔帷幄，朝夕變在於不測，宗社危逼而難圖。予時奮忠，爰有事於戡定，卿能協力，乃克底於靖夷，庶回朝野之淸明，永銷邦國之氛沴。不意大慝適去而餘孽蔓，高勳不賞而群小猜，
潛懷報復之謀，構成兇禍之變，卿又能敷乃心腹，展爾爪牙，以周臣熊羆之才，爲漢帝羽翼之助，先後奔走，剗除不逞之徒，左右周旋，捍衛多虞之際。言念締構之始，敢忘夾輔之勤！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！山河帶礪之盟，予惟丕視於功載，藩垣屛翰之輔，爾其克勤於王家。與國匹休，永世享德。
○敎崔恒曰：
書記益贊，臣隣所以弼厥辟，詩歌虎拜，王者所以錫於臣，蓋君資臣以致治，猶魚有水以相泳，不疏寵賚，曷表殊勳！惟昔世宗臨朝，敷求俊哲，躬釋奠於先聖，遂論秀於文闈，褎然擧首其中，莫有居卿之右。學問之邃，源伊、洛而獨尋，文章之華，(薄)〔博〕漢、唐而癖古。玉堂金馬，乃其遨遊，獻納論思，爲其職業。雖以我先考英文睿武之聖，尙且賴憲大夫繩愆糾繆之勤，蓋用韋匡經術之徽，濟以梁晏可否之懿。頃者權奸擁幼，圖危宗社，阽於不測，適卿喉舌出納之日，惟是股肱展布之時，轉禍爲安，若木有蘖，蓋不惟寡人承天
地祖宗之佑，實亦惟卿左右夾輔之力。大慝以祛，餘類復滋，灼灼之微，幾於燎野，涓涓之勢，將至滔天，蓋所謂不顯之虞，聖哲難於預算，無形之禍，庸夫得以潛懷，豈忍邦國再汚，其可生靈重滓！眷玆周旋決策之輔，又得勳庸定難之人。且不穀攝政之辰，而萬幾叢身之際，匡其不及，有同《冏命》之言，偶王在亶，無愧保奭之訓，永惟於卿不一之善，允宜中心是貺之儀。蓋材懋必致其功之隆，功隆必得其賞之厚，從古若是，在今何疑！肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一(端)〔段〕、內廐馬一匹，至可領也。於戲！敷心腹乂王家，旣盡人臣享上之忠，勉新功錄舊績，豈忽人君褒下之寵！往宣一德，共受純禧。
○敎田畇曰：
協謀翊贊，克成殊勳，報功行賞，自有常典，粤惟公義，匪出私恩。惟爾聰慧異常，勤敏無比。少遇皇考，昵侍內庭，俾掌出納之任，而無差謬之失。頃者劉安構禍，漢鼎將傾，賴汝應機之功，殲彼滔天之惡。勳庸旣大，眷憐實多。雖巨奸之剪去，尙餘孽之復蔓，圖釋前憾，將
危寡躬，連結無賴，禍在不測。幸天命之不僭，致罪人之自伏，遂使寡人得有今日。是雖皇天之扶佑，亦因汝輩之輔助。迹玆佐翼之功，宜擧褒崇之典。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。嗚(乎)〔呼〕！爾其尙體予意，益篤忠貞，長保富貴。
○敎權攀曰：
推忠佐翼，成不世之大功，策勳褒揚，示非常之寵典，稽往事於古牒，實有國之常經。惟爾喬木舊臣之裔，士林拔萃之才，學富多聞，早承過庭之訓，才堪大受，雅存體國之心。頃以權奸之謀亂，岌乎宗社之將危，幸賴祖宗之靈，剪除奸凶之黨。粤自輔政以來，反爲群邪所忌，爾於是注意危疑之時，委身憂虞之際，扶持王室，坐致餘孽之伏辜，捍衛寡躬，丕承先祖之遺業。勳庸如此，褒賞可稽。肆策勳爲佐翼二等功臣，爵其父母及妻，宥及永世。仍賜田一百結、奴婢十口、白銀二十五兩、表裏一段、內廐馬一匹，至可領也。於戲！丹書白馬，期永保於一心，黃河、泰山，誓無忘於萬世。
○敎權恭曰：
周重旂常，所
以紀於丕績，漢誓帶礪，乃用答乎元勳，是皆勸忠於當世，旌異於無窮者也。惟卿氣雄食牛，親聯駙馬，年芳而老成，位嵩而謙退，接物以和，臨事必義。惟卿先父佐我昭考，不但知遇之隆，蔚有禦侮之功，雖今日資稟之非常，亦前世垂裕之匪淺，豈天生一傑，乃靖我之多難！我之知卿如此，卿之遇我若何？逮我攝政之時，國家屯否之日，卿能注意推誠，盡力夾輔，俾予誕受丕基，以有今日，嘉乃丕績，曰篤不忘。肆策勳爲佐翼三等功臣，爵其父母，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，期永保於洪業，子孫萬世，誓無忘於今休。
○敎李澄石曰：
炳幾效力，旣建非常之功，命德旌能，宜示非常之寵，爰稽古典，用答殊勳。惟卿將相良才，山川間氣，藝成穿楊之妙，智蘊增竈之奇。肆我世宗目爲名將，試諸邊地，顯有功能。往征北戎，虜庭爲之震疊，節制南鄙，海門因以淸寧。豈但擅名於兵家！亦且留意於書史，視古良將而無愧，驗諸行事而可知。粤惟曩時遭國否運，奸臣竊柄，兇謀
售時，禍已胎而莫遏，人雖知而難明。卿於是知禍亂之將成，奮忠義以効策，兼東短什，以表深衷。屬予靖亂之時，適卿于畋之日，雖不與策勳之列，其敢忘注意之勤？而況卿當寡人輔政之際，克礪忠貞，及兇孽煽亂之時，亦勤捍衛。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！終始一心，毋忘帶礪之誓，子孫萬世，永保金石之堅。
○敎黃守身曰：
王者受命，必資間世之賢，人臣効忠，當擧策勳之典，玆由公義，匪出私恩。惟卿識見疎通，宇量宏大，喬木世臣之冑，士林拔萃之英。以詩禮飭躬，謹受過庭之訓，以忠義徇國，素抱經世之材。遭遇昌期，踐歷華秩，入烏府而綱紀自振，長銀臺而啓沃弘多。典兵夏官，宣化當邊，賢勞著於中外，休聞洽乎縉紳，用能荷眷注於先朝，樹勳庸於今日。頃因邦家多故，馴致權姦肆兇，予在潛淵，志安宗社，克淸大憝，入輔萬機，以一身獨當將相之權。以高勳反爲憸小所忌，流言交構，禍機已成，幸賴列聖在天之靈，
姦謀自敗，亦因群僚同心之助，餘孽伏辜。卿於是時，灼有先見，身雖在於外服，意常注於寡躬，永肩一心，以贊大業。念玆翼戴之績，宜膺賞賚之稠。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！山河帶礪之盟，期匹休於永世，麴孽鹽梅之誨，尙益勵於初心。
○敎朴薑曰：
盡忠輔國，旣建不世之功，命德旌能，宜示非常之典。惟卿先父佐我皇祖，有大勳勞，卿早承家訓，益篤忠貞之節，歷事累朝，聲績蔚然。頃予輔政，功高權重，爲人所忌，姦兇餘孽潛懷報復，相煽爲變，禍在不測，幸賴祖宗之佑，旋卽戡定。卿於是時，奔走宣力，捍衛艱難，式至今休。予嘉乃德，其敢忘哉！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，永保艱大之業，子孫萬世，益堅終始之誠。
○敎朴元亨曰：
惟不世之才，得以扶興運，惟不次之賞，可以答懋功，此隆古君臣所以能成大業而永
保洪休者也。卿風猷高雅，操履貞純，夙負經世之才，濟以明體之學。擢登制科，歷敭華貫，中外宣勞，大展厥志。忠君愛國，出於至誠，剸煩治劇，乃其餘事。頃者姦兇構逆，圖危宗社，予乃炳幾決策，先事討除。顧惟屯否之際，非得大才，難與有爲。是用擢卿，置諸喉舌之司，相與協心，共扶王室。不意餘孽復蔓，流言煽亂，將不利於寡躬，又能不避疑危，周旋其間，捍衛扶翊，以成我今日之休。永言嘉績，寧不厚報！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！風從虎雲從龍，共成不世之業，河如帶山如礪，永匹無疆之休。
○敎洪允成曰：
有非常之才者，必成不世之功，有不世之功者，宜受莫大之報。卿風姿挺特，器度雄偉，文武之才，卓然不群。予在潛邸一見卿，知其爲非常之材，遂擬爲心腹。卿亦赤心在我，知無不爲。頃値國家之疑危，宗戚權姦相煽爲變，將不利於社稷。予時奮義，欲事剗除，卿能密贊籌策，出死力以捍衛之。靖亂之功，卿實居多。自
予輔政以來，功高權重，爲人所忌，兇孽尙存，相繼爲變，卿能左右先後，弘濟艱難。嗚呼！自古有國家者，不有豪傑之士感會知遇同心協力，誰與成厥功哉！予惟式至今日休，(繄)〔繫〕卿是賴，寔用曰嘉。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！撑天貫日之忠，心德如一，礪山帶河之誓，終始難忘。
○敎具致寬曰：
竭誠効力，旣立殊勳，策命旌功，宜加寵典，玆惟公義，匪是私恩。惟卿性稟剛果，器度宏深，學通今古，識達時變。早捷賢科，蔚有聲譽，歷踐華要，擢居喉舌，遇事不避於盤錯，敷奏務盡於詳明。粤予輔政之時，相與同心勵翼。頃者姦臣構亂，禍將不測，尙賴宗社之靈，旋卽誅夷。兇徒雖已伏辜，而餘孽尙且不殄，忌予功高權重，有不相容之勢，賴卿左右之力，式至今日之休。言念戎功，當施大報。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！奔走先後，功旣樹於
非常，帶礪山河，誓不忘於永世。
○敎李禮長曰：
予惟念功簡勞，百王所先，懋賞之典，載在前誥，蓋周有大常之紀，漢有丹書之信，皆所以昭不忘勵後世也。咨！卿姿性端慤，秉心忠直，早服儒術，又有經武之略。昔事我皇考，備見任使，予固知卿可與有爲之材也。頃以國家不造，群兇顓權，因緣爲姦，遂謀不軌。時予在邸，慨然仗義，收召一二忠勇之士，以戡定厥亂，而卿能挺身赴急，贊成大功，事君不貳之忠，於玆大矣。及予輔政以來，功權竝隆，見忌於人，姦兇餘黨，輒復孽牙，將加我不利，以逞報復之計。卿又能與同德之彦，竝心協力，使不逞之(從)〔徒〕悉就梟戮。扞衛我艱難，夾輔我興運，以至今休。《書》不云乎！功多有厚賞。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！咸休之義，丕視於舊章，永存之心，勿替於來裔。
○敎(尹士畇)〔尹士昀〕曰：
立功立事，茂著扶翊之勳，懋賞懋官，庸示褒崇之典。惟卿醇慤之資，端重之器，早業儒術，首捷賢科，累歷淸班，所至底績，戚里
視爲儀表，物論多其才識。頃者國家多艱，兇徒謀逆，禍機甚迫，予乃倡儀靖亂，再安宗社。卿惟時奔走夾輔，與有勞焉。大慝雖去，而餘孽復蔓，忌予功權太重，將欲乘釁以逞其憤，卿又能左右効忠，剗除群兇，以捍我寡躬，以至今休。永念厥功，宜膺異數。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！黃河、泰山，誓不忘於前迹，丹書鐵券，期永傳於後昆。
○敎元孝然曰：
勞於事勞於國，旣著輔翊之勳，懋以賞懋以官，庸示褒崇之典，玆惟公義，匪出私恩。惟卿識見該通，器宇宏達，早業儒術，擢登賢科。遍歷華(聯)〔職〕，所至有績。諸曹爲佐，恢恢剸治之有餘，憲府提綱，澟澟威稜之莫犯。經術飾乎吏治，信義孚於物論，灼有古人之風，溫乎長者之量。頃予在政府之日，擢爾爲郞舍之官。屬時多艱，庶務方劇，簿書不勞乎指授，而裁決當理，刑獄必審其情由，而平反居多。調護於危疑之時，奔走於憂虞之際。予知爾之偉器，爾諒予之赤心，輸誠自其曩時，効力至于
今日。顧爲庸之旣茂，宜其報之當隆。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！丹書白馬，期永保於一心，泰山、黃河，誓同休於萬世。
○敎黃孝源曰：
自古帝王之興，必有輔佐之臣，爲之竭節盡忠，以共成大業，蓋其弘濟艱難之功，不可忘也。惟卿天資端亮，正直自守，早捷巍科，舊有華聞。在予輔政，爾與同僚，遇事敢爲，不避盤錯，凡諸施措，靡有諐失，予甚器之。越予踐阼之時，亦惟爾奔走先後，與有夾輔之勤焉。《書》不云乎！“崇德報功。”肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。嗚呼！山礪河帶，此心不易，子孫世世，嘉與國家同休。爾其欽哉！
○敎鄭守忠曰：
天將啓王業之隆，必生賢材以爲之輔。是故周之王也，實資十亂之助，漢之興也，亦賴三傑之謀。於是乎視爲功載，賜之鐵券，報其前功而益勵後効。古今雖殊，其義則同。惟卿醇雅之資，篤實之行，被服儒術，博通
書史，雖久沈於末僚，未嘗有苟容之心，卒捷賢科，躋于膴仕。以公廉莅官，以忠義檢身，可謂不負所學者矣。且有先見之明，不眛去就，自予在邸，已能注意。曁乎靖亂輔政之日、餘孽煽變之際，不避危疑，終始一心，以成我今日之休。原其化家爲國，雖由天命之集，捍衛扶翊，實賴卿等之力，予敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！盟以丹書，旣極疇庸之典，永堅素節，益輸補袞之誠。
○敎崔濡曰：
自古王者之作，必有忠智之臣，爲之輔翊而成其大業。故君非臣，罔與成厥功，有功而不報，豈爲人君之道歟！頃者我國家遭罹厄會，姦兇交構，禍孽滋蔓，于時卿身任百里之寄，乃心罔不在王室，所聞兇謀，旋卽入報，微卿予何以先幾應變，以扶王室，克定禍亂哉！寡人之有今日，亦惟爾功是賴。肆策勳爲佐翼三等功臣，爵其父母及妻，宥及子孫。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！勳紀竹帛，丕示
將來，誓指山河，益堅永世。
○敎曺孝門曰：
盡節効忠，功在不刊，策勳旌能，賞豈可後！此古今之通義，非國家之私恩也。惟卿才堪大受，學優多聞，早登名於賢科，而歷敭於顯秩，惟供厥職，所至有聲。予自潛邸，固知爾可與有爲也，肆予輔政，擢爲僚佐，乃能攄誠而敷其心腹，盡厥職而多所裨益。明識天命，翊戴寡躬，以致今休。惟卿之功，予心不忘，爰命有司，載擧彝典。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！功多厚賞，旣擧非常之典，歲寒不凋，永肩無貳之節。
○敎李克培曰：
有功必賞，國家之恒規也。卿門閥之冑，英敏之資，早服《詩》、《書》之敎，夙知忠義之方，明達吏體，處事明允。曩予輔政之日，兼摠兵機，卿爲僚佐，勤以處官，敏於莅事。軍務浩繁，能一一酬答，不避盤錯，予固知卿爲大材也。頃者奸兇餘孽，潛圖報復，禍在不測，卿乃左右先後，捍衛難艱之中，俾予寡昧獲承大統，得有今日之休。抑惟卿功是賴，爰擧異數。肆策勳爲佐翼三等功臣，爵其
父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！叨承艱大之業，靡堪負荷，庶賴匡救之力，永保盈成。須體此心，益堅乃心。
○敎曺錫文曰：
褒有德賞有功，古今之通義，國家之大典也。卿簪纓世冑，縉紳賢英，明敏之性，端慤之資，學達古今，才優經濟。早捷賢科，遂躋膴仕，踐揚中外，久著華(問)〔聞〕。予昔靖難之初，攝輔大政，思濟屯否之運，宜仗忠賢之助。是用擢自州牧，置之顯秩，卿能與予同心協力，以輔王室，予甚器之。及乎兇孽煽亂之日，國家危疑之際，益勵忠貞，扞衛艱難，俾予一人式至今休。爾功爾勞在我宗社，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！指山河以盟，期匹休於萬世，竭股肱之力，宜永肩於一心。
○敎韓終孫曰：
有功而賞不加，雖唐、虞曷得而化天下也！卿相門之裔，果毅之材，早業弓馬，擢捷虎科，知藝夙成，兵書亦習，結陣行伍，如指諸掌。羽林服其材，而予亦器之。當
予輔政之初，國家多故，雖巨魁授首，而餘孽作黨，忌予有功，乘隙肆毒，將禍患之不可測也。卿當斯時，進退於我左右，給事周旋奔走，不有其躬。卒能破兇謀而成大業，以有今日之休，非卿之扶翊擁衛之力耶！肆策勳爲佐翼三等功臣，爵其父母及(安)〔妻〕，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！功懋賞德懋官，庸擧策勳之典，河如帶山如礪，益堅篤弼之誠。
○敎尹子雲曰：
蓋聞德懋懋官，功懋懋賞，玆乃令典，予甚慕焉。卿禮義名家，文章華冑，行己恭儉，慮事詳密。珥筆翰苑，戞步鑾坡，俄遷銓曹，凡所歷敭，蔚有聲績。予嘗靖難，職兼摠戎，難其僚佐，克廣疇咨，擢卿置諸幕府，俾掌機務，終始不怠，以輔予不逮，良用嘉之。時有姦臣餘黨，潛懷報復，禍在不測，卿能協策，導予剗除，以有今休。予嘉乃績，帶礪難忘。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！忠必見報、功不可忘，古之道也，丕應我顯命，永與國
家同休。卿其欽哉！
○敎韓繼美曰：
自古帝王之興，雖曰天命，亦由人謀。歷觀前代，咸有勳臣，其所以功懋懋賞，德懋懋官，隆示寵章，豈以私恩！實惟公義。惟卿勳閥苗裔，簪纓華冑，稟資端重，不習綺紈。自爲姻親，予心器之，卿亦傾心輸寫。予昔奉使朝京爲從官，身負覉紲，出入臥內，調護寡躬，間關萬里，憑仗實深。及予東還，旋靖內難，攝輔大政，功高權重，爲兇徒所忌，復相煽爲難，謀不利於寡躬，尙賴宗社之靈，悉皆剪除以有今日之休。玆雖天意，亦惟爾左右之臣篤棐之力是賴。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！丕視功載，旣選爾勞，益勵初心，無替我命。
○敎金礩曰：
仗義効忠，人臣之大節，論功行賞，國家之良規。卿以勳盟之裔，世濟其美，早捷賢科，累歷淸貫，蔚有名望。予昔輔政，卿爲兵曹僚佐，處事詳敏，予甚器之。頃者姦兇餘孽包藏禍心，潛結黨援，將刻日擧事，禍在不測。卿能奔告急變，旋卽芟除，宗社再安。迹其不世之勳，當
施莫大之賞。肆策勳爲佐翼三等功臣，爵其父母及妻，宥及永世，仍賜田八十結、奴婢八口、白銀二十五兩、表裏一段、內廐馬一匹，至可領也。於戲！念爾戎功，特加褒奬之典，纉乃舊服，宜敦輔弼之誠。
○敎李克堪曰：
天將布雨，澤無高下咸烝雲，王道欲熙，臣無大小皆劾績。匪有佐時之傑，曷致濟屯之亨！惟卿詩、《書》名家，簪纓世冑，慷慨有經世之志，磊落有不覉之材。再捷賢科，久侍經幄，文章可以華國，議論足以格君。彬彬儒雅之良，籍籍聲名之著。頃予輔政，擢卿爲僚，博古之才，剖析有據，見事之敏，裁決無留，相與咨謀，多所裨益。曁兇孽煽亂之際，寔國家危疑之時，卿能周旋其間，終始不變，益勵忠義之操，以贊基命之休，爾功爾勞，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！心腹敷陳，庶永肩於一德，山河帶礪，期不替於後昆。
○敎權愷曰：
有德者，尊之以官，有功者，報之以賞，此古今之通義也。頃者國家運否，姦臣構亂，內外連結，禍
在不測，予炳幾先，奮義剪除。卿時爲兵曹郞吏，入直禁中，聞變赴急，與有勞焉。自是予判兵曹，都統兵馬，卿承予志，以給事左右，乃能服勤而効職。不意姦兇餘孽，不悛舊惡，潛懷報復，謀不利於寡躬，幸賴天地祖宗扶佑之力，亦因汝輩奔走先後之功，群兇伏辜，轉危而安，俾予寡人得有今日。念玆戎功，其敢忘諸！肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！君臣一心，期永保於洪業，子孫萬世，庶毋忘於今休。
○敎趙得琳曰：
竭誠佐翼，旣立非常之功，策勳褒崇，宜加不次之寵。惟爾稟性穎悟，執事恭恪。弱齡從予常在左右，夙夜匪解，承順罔違。頃者姦兇餘孽，潛懷報復，謀危宗社，禍在須臾，爾乃盡心輸誠，奔走効力，捍衛艱難之際，以有今日之休。忠在王家，予嘉乃績。肆策勳爲佐翼三等功臣，爵其父母及妻，宥及永世。仍賜田八十結、奴婢八口、白銀二十五兩、表裏一段、內廐馬一匹，至可領也。於戲！爾其永堅一心，益篤忠貞，以保我艱大之
業。
史／編年／朝鮮王朝實錄／世祖實錄／九年（1463）　卷三十至三十一／卷三十一　閏七月至十二月／冬十月／18日(P.20-1)
○癸卯/上與中宮御思政殿，議政府、六曹進豐呈。王世子與孝寧大君補、臨瀛大君璆、永膺大君琰、寶城卿峇、龜城君浚、射宗、陣宗、河東府院君鄭麟趾、蓬原府院君鄭昌孫、雲城府院君朴從愚、鈴川府院君尹師路、河城尉鄭顯祖、靑
城尉沈安義、領議政申叔舟、右議政具致寬、右參贊崔恒、仁山君洪允成、刑曹判書金礩、禮曹判書朴元亨、中樞院使尹士昕‧魚孝瞻、戶曹判書曺錫文、淸平君郭連城、西原君韓繼美、文城君柳洙、漢城府尹金從舜、吏曹判書金淡、兵曹判書尹子雲、信川君康袞、原城君元孝然、行僉知中樞院事閔發、行大護軍洪逸童、吏曹參判洪應、漢城府尹權攀、大司憲徐居正、戶曹參判任元濬、兵曹參判金國光等侍宴。王世子進酒，宗宰各以次進酒。酒酣，上援筆製詩云：
春花灼灼映雞村，夏樹蒼蒼蔭紫陌。風高天地飄羽群，雪盈山河走毛族。景致由來動人情，作息誰非固家國？親摠六陣昭忠信，共修五禮別淑慝。庭陣昭武形盛烈，踧踖齊躬獻壽爵。交泰運際濡雨露，宗勳同力補寡德。只坐香甘淪肌骨，起舞非時坐非席。階頹扶出怳若夢，寤來哀樂都無迹。
令宗宰等和進。
史／編年／朝鮮王朝實錄／燕山君日記／六年（1500）　卷三十六至三十九／卷三十六　正月至二月／正月／14日(P.5-2)
○己巳/議政府啓：“京畿及下三道連歲凶荒，飢饉太甚，民
無儲蓄。若於兩麥未熟之前，不行救荒之政，則民不聊生矣。頃者，該曹救荒節目，旣已議啓，法雖詳密，若不申明，則徒爲文具而已，請諭諸道監司，使民知國家恤民之意。掌令丁壽崗未爲掌令時，已受假。且婚姻，必兩家定約，不可愆期，然臺諫被駁，勢不相容，不可不遞。”傳曰：“救荒事，依所啓。壽崗何過之有？況婚姻大事，不可進退。《詩》云：‘桃之夭夭，灼灼其華。’此言婚姻之不可失時也。政丞亦知壽崗之無失矣，何以曰：‘勢不相容。’而請遞之也？”
○正言洪脩啓禹坰及辛甘菜事，不聽。
○大司憲安琛等啓丁壽崗事及開西路，不必收議，不聽。
○司憲府啓：“僉知中樞府事洪伯慶奸成宗朝侍女福非，罪當杖一百，盡收告身，遠方付處。”傳曰：“(伯敬)〔伯慶〕至親，只贖。”
史／編年／朝鮮王朝實錄／光海君日記／太白山本／十四年（1622）　卷一百七十三至一百八十四／卷一百八十四　十二月／27日(P.149)
壬戌十二月二十七日戊子
○大司諫兪大建上箚曰：“伏見三司啓箚，李貴與金自點扶護西宮云，李貴與自點之議，孰聞而孰知之？臣與自點，大小謀爲無不相議，孰見而孰知之？自點以臣之外甥，其所往來，不過一家之義也。其所敍話，不過寒暄而已。以一家之人，見一家之人，謂之謀爲相議云，則如權門晝夜聚會，促膝低聲而語者，皆可謂之有所謀爲乎？設令自點，實有悖言，傳入臣耳，則豈敢一毫容隱，自陷於不測之地乎？臣衰敗守拙，罕與人接，尋常風聞，亦後於人，彼發論臺諫，未知何從而得其詳耶？近來時輩，百計陷臣。初以家行構捏，中以反父爲言，末以逆名勒加臣身，而皆未售其計，乃敢以拒諫二字，歸之於聖上，豈不痛心矣乎？凡人上變，必的知其實跡然後，斯得罪人，不然則自有誣告之律。今此臺諫之
論，果若的實，則臣不可一刻容息於覆載之間。臺諫之言，果若不實，則豈可以臺諫而廢閣誣告之律乎？伏願殿下，下臣司敗，與發論者，嚴劾虛實，以正常刑。”答曰：“省箚，具悉。安心勿辭盡職。”
○司諫林健、掌令李時楨、持平鄭湛‧韓正國、獻納任器之啓曰：“臣等伏見南瑾、兪大建箚子，瑾之言曰：‘李貴好動惡靜’，又曰：‘設或有傳播之說，旣不知言根之所自。’大建之言曰：‘凡人上變，必的知其實跡，不然則自有誣告之律’，甚矣，兩長官之欺罔聖上，至於此也。瑾果不知李貴逆言而發之乎？旣無片言出口，則入於城上所之耳者，何言(而城上所以：‘不測其心。’旣斥，鄭道又對人說瑾之所云云者，何也)？瑾亦不能終掩其跡，以設或有傳播之說，不知其根爲辭。蓋大臣皆聞知貴等之逆言矣。玉堂之官，有聞於大臣，法府之官，有聞於大臣，大臣子弟，亦有聞於其父兄而
傳播，言根所自，灼灼然明白，而瑾之獨謂不知其言根者何也？瑾以憲長，旣聞於人，又言於城上所而還諱之。瑾旣以不聞不知，爲欺君父、陷臣等之資，則宜乎爲自點叔者，之多發護逆之言，謂臣等誣告也。臣等爲聖明忘身討逆，而聖明不察，兩長又從而構捏之，此臣等結舌而自退者也，請命遞斥臣等之職。”答曰：“勿辭。”
子／醫家／植物名實圖考／石草　卷之十六至卷之十七上／卷之十七上／金蘭(P.16-2)..[清道光二十八年(1848)陸應穀刻本]

金蘭
金蘭卽石斛之一種花如蘭而瓣肥短色金黃有光灼灼開足則扁闊口哆中露紅紋尤艷凡斛花皆就莖生柄此花從梢端發杈生枝一枝多至六七朵與他斛異滇南植之屋瓦上極繁且賣其花以插鬢滇有五色石斛此其一也
子／醫家／植物名實圖考／水草類　卷之十七下至卷之十八／卷之十七下／馬尿花(P.36-2)..[清道光二十八年(1848)陸應穀刻本]

馬尿花
馬尿花生昆明海中近華浦尤多葉如荇而背凸起厚脆無骨數莖為族或挺出水面抽短葶開三瓣白花相曡微皺一名水旋覆滇本草味苦微鹹性微寒治婦人赤白帶下按野菜贊云油灼灼蘋類圓大一缺背點如水泡一名芣菜沸湯過去苦澀須薑醋宜作乾菜根甚肥美卽此草也
子／醫家／植物名實圖考／毒草　卷之二十三下至卷之二十四／卷之二十三下／雞骨常山(P.74-2)..[清道光二十八年(1848)陸應穀刻本]

雞骨常山
雞骨常山生昆明山阜弱莖如蔓高二三尺長葉似桃葉光韌蹙紋開五尖瓣粉紅花灼灼簇聚自春徂秋相代不絕結實作角翹聚梢頭圃中亦植以為玩
子／醫家／植物名實圖考／芳草　卷之二十五／杜若(P.9-2)..[清道光二十八年(1848)陸應穀刻本]

杜若
杜若本經上品按芳洲杜若九歌曡詠而醫書以為少有識者考郭璞有贊謝眺有賦江淹有頌沈約有詩豈皆未覩其物而空託采擷耶韓保昇云苗似山薑花黃子赤大如棘子中似豆蔻細審其說乃卽滇中豆蔻耳蘇恭以為似高良薑全少辛味陶云似旋葍根者卽真杜若李時珍以為楚山中時有之山人亦呼為良薑甄權所云㺐子薑圖經所云山薑皆是物也沈存中以為卽高良薑以生高良而名余於廣信山中採得之俗名連環薑以其根瘦細有節故名有土醫云卽良薑也根少味不
【圖】
入藥用其花出籜中纍纍下埀色紅嬌可愛與前人所謂豆蔻花同與良薑花微異殆卽圖經所云山薑也余取以入杜若以符大者為良薑小者為杜若之說但深山中似此者尚不知幾許姑以備考云爾若劉圻父采杜若詩素英綠葉紛可喜又云餐花嚼蕊有真樂則亦韓保昇所云花黃一種草豆蔻花帶紅白二色非同良薑花紅紫灼灼也至秇花之書有以雞冠當之者可謂刻畫無鹽唐突西施
子／醫家／植物名實圖考／芳草　卷之二十五／高良薑(P.39-2)..[清道光二十八年(1848)陸應穀刻本]

高良薑
高良薑滇生者葉潤根肥破莖生葶先作紅苞光燄炫目苞分兩層中吐黃花亦兩長瓣相抱復突出尖黃心長半寸許有黑紋一縷上綴金黃蕊如半米另有長鬚一縷尖擎小綠珠俗以上元摘為盂蘭供養故圃中多植之按良薑山薑杜若草果葉皆相類方書所載多相合併嶺南諸紀述形則是稱名亦無確詁蓋方言侏𠌯難為譯也唯南越筆記目覩手訂又復博雅有稽余使粵僅寶山一過未能貯籠頃以滇南之卉與南越筆記相比附大率可識其云高良薑出於高涼故名根為薑子為紅
【圖】
豆蔻子未坼曰含胎鹽糟經冬味辛香入饌又云凡物盛多謂之蔻是子如紅豆而叢生故名紅豆蔻今驗此花深紅灼灼與圖經花紅紫色相脗合花罷結實大如白果有棱嫩時色紅綠子細似橘瓤無慮數百香淸微辛殆所謂含胎也老則色紅滇之婦稚皆識為良薑花李雨村所述雖刺取嶺表錄異中語然彼以為山薑且云花吐穗如麥粒嫩紅色則是廣饒所產與桂海虞衡志紅豆蔻同志云此花無實則所云為膾者乃是花非子也余則以滇人所呼為定而折中以李說范云紅豆蔻蓋卽草木狀之山薑而楚詞之杜若也
子／醫家／植物名實圖考／木類　卷之三十三至卷之三十八／卷之三十六／馬銀花(P.18-2)..[清道光二十八年(1848)陸應穀刻本]

馬銀花
馬銀花生雲南山坡枝幹虬挐樹高丈許枝端生葉頗似瑞香柔厚光潤背有黃毛花苞作毬擎於葉際宛如泡桐一苞開花十餘朵圓筩四瓣或五瓣長幾盈寸似單瓣茶花微小白鬚褐點有朱紅粉紅深紫黃白各種紅者葉瘦餘者葉闊春颸煦景與杜鵑同時盛開荼火綺繡弥罩林崖有色無香炫晃目睫其殷紅者灼灼有燄或誤以為木棉鄉人採其花煠熟食之檀萃滇海虞衡志馬纓花冬春徧山山氓折而入市深紅不下山茶製其根以為羹匙堅緻又有白馬纓亦可玩似未全覩
集／別集／四庫輯本別集拾遺／《武英殿聚珍版叢書》所收四庫輯本別集二十八種拾遺／袁燮：《絜齋集》二十四卷／經筵講義(P.135)
經筵講義
詩‧桃夭
《桃夭》，后妃之所致也，不妒忌則男女以正，婚姻以時，國無瘝民也。「桃之夭夭，灼灼其華。之子于歸，宜其室家。桃之夭夭，有蕡其實。之子于歸，宜其家室。桃之夭夭，其葉蓁蓁。之子于歸，宜其家人。」臣聞詩人稱人情之相安者，未嘗不以宜言之。《假樂》之詩曰：「宜民宜人。」取其人民之相安也。《魯頌》曰：「宜大夫庶士。」取士大夫之相安也。夫人情至於相安，則有和順而無乖戾，有歡娛而無怨讟，豈不甚可貴哉？今此詩曰：「宜其室家」，「宜其家室」。則夫婦之間，雝雝其和，交相親愛者至矣。又曰：「宜其家人。」則非獨夫婦也，闔門之內，長幼尊卑，無不犂然有當於心矣。婦人謂嫁曰歸。「桃之夭夭， 灼灼其華」謂仲春之月婚姻之時也。女之始嫁，情意未洽，而宜家之效固已立應，況於寖久乎？既詠其華，又詠其實，又詠其葉，以明物物之可嘉也。以桃之可嘉，媲德之可貴，周旋俯仰，無所不宜，此豈法嚴令具強之使然哉？風化之行，固有本之者矣。后妃無妒忌之行，閨門有肅雍之美，是非其本歟？惠及其下，眾妾序進，則內無怨女；化行於外，婚嫁以時，則國無瘝民。此和氣溢，極治之時也。詩人安得不於一篇之中致其意歟？雖然，婚嫁及時，後人如是者亦不少矣。而人情未免乖戾，罕以輯睦
聞者，又何歟？曰：此所以有貴於風化也。先王之時，家道既正，教化流行。習俗淳美，涵濡於禮義之澤久矣。之子于歸，資性婉淑，足宜其家，風化使然也。非有先王修身正家之本，而獨以男女及時為貴，此乃不澄其源而欲清其流也，又豈能銷乖戾之習，而長輯睦之風哉？此詩三章，曾無一語及於后妃，而序詩者推而言之，蓋天下之事有可以法禁整齊者，而風俗之美，非法禁之所能致，要必基本所在，能用其力，故其感召如此。歸諸后妃，鈎深之論也。嗚呼，后妃之賢否，風俗之美惡繫焉。吾身之脩不脩，后妃之賢否繫焉。君天下者其可忽哉？

集／別集／四庫輯本別集拾遺／其它版本四庫輯本別集六十九種拾遺／王之望：《漢濱集》十六卷／講義(P.671)
講義
詩‧桃夭
「桃之夭夭，灼灼其華。之子于歸，宜其室家。桃之夭夭，有蕡其實。之子于歸，宜其家室。桃之夭夭，
其葉蓁蓁。之子于歸，宜其家人。」　　木或華縟而實不甘，或實豐而華不茂。若夫華實兼盛，而又早實者莫如桃，故詩人以興焉。「夭夭」，少好之貌，興其早成也。「 灼灼其華」，以興其容之麗。「有蕡其實」，以興其德之美。「其葉蓁蓁」，以興其服飾之盛。蓋有容而無德，則其合或不以正。合不以正，則其服飾亦不能以備禮。今也容德如桃之華實，服飾如其葉之茂，而于歸於夭夭少好之時，此序所謂「男女以正，婚姻以時」者也。葉者所以茂其枝幹，猶服之蔽身也。故詩人以其蓁蓁，興服飾之盛焉。其始歸也，男親迎以下女，所見者婦容而已。故一章言其華，而曰「宜其室家」。室家云者，女上而男下，始歸之時也。其既歸也，女以正而承夫，則婦德著焉。故二章言其實，而曰「宜其家室」。家室云者，夫先而婦從，既歸之後也。惟其合也以正，則服飾足以備禮。服飾足以備禮，則非特夫婦之相宜，其室家之人舉將宜之。故三章言其葉，而曰「宜其家人」。蓋鑽穴踰牆，則父母國人皆賤之，何以得家人之宜乎？此「親結其縭，九十其宜」。《東山》所以詠「其新之孔嘉」也。

集／別集／四庫輯本別集拾遺／其它版本四庫輯本別集六十九種拾遺／程端學：《積齋集》五卷／遊建康東湖分韻得花字(P.790)
遊建康東湖分韻得花字
積潦曉雲霽，莫 暮春饒物華。眾綠漸葱蒨，灼灼棲餘花。步遵清湖潯，來憇幽人家。依松坐石磴，笑語紛諠譁。密樹含風煙，樛枝蓊相摩。清溪澄肺肝，蒼巘遙岈。歌聲散飄風，驚鷗起參差。人生處茲世，塵事苦紛拏。持心苟沖寂，萬慮一以化。日落幽意生，輕橈入煙霞。

集／別集／四庫輯本別集拾遺／其它版本四庫輯本別集六十九種拾遺／錢宰：《臨安集》六卷／擬古十九首(P.814)
其二
灼灼堦上花，離離堦下草。盈盈倚市門，粲粲顏色好。對客巧趨蹌，當歌善窈窕。毋為逞妖冶，愧爾增謣傲。褰裳竟何為，日夕終風暴。
史／正史／清史稿／志　凡一百三十五卷／卷四十　志十五／災異一　水／龍蛇之孽(P.1516)..[底本：關外二次本]
咸豐二年五月十七日，枝江天無片雲，有白龍降于瓦窰湖，蜿蜒行數里，忽騰去。三年七月初七日，西鄉白龍見，長數十丈。七月十五日，黃陂龍見于聶口，鱗甲宛然，擁船隻什物於空中。十一月，西寧西納川降孽龍，臭聞數里。五年七月二十三日，石首風雷大作，頃
之二龍接尾而上。六年五月，鄱陽縣兩頭蛇見。七年五月初八日，來鳳縣曾氏塘風雨驟至，有物長丈餘，乘風入塘，形似牛，身備五色，目灼灼有光，水噴起。八年六月十七日，雲夢有龍入城，壞廬舍無數，繞城東北去。十年三月，麻城龍見。五月，松滋天鵝塘出龍，行陸地，所過禾稼盡偃。十一年冬，平湖有二龍鬥于海。
史／正史／清史稿／志　凡一百三十五卷／卷九十八　志七十三／樂五　樂章三／筵宴／皇帝三大節上元除夕筵宴三章(P.2879)..[底本：關外二次本]
皇帝三大節、上元、除夕筵宴三章　進茶、進酒丹陛清樂，進饌中和清樂
進茶海宇昇平日之章　海宇昇平日，景物雍熙，偏乾坤，草木樂清時。河清海晏麥雙歧，麟游鳳集枝連理。風澹澹，日依依。正蓬壺乍啟，天顏有喜。金門嶰竹傳仙吹，金猊篆裊香煙細，合殿歡聲殷地。一統山河，萬年天子。一解佳氣佳瑞滿皇畿，天門詄蕩御筵披，千峰疊嶂排晴翠。動龍蛇，日煖旌旗，青蔥玉樹萬年枝。燕溫溫，玉戺金墀。二解天工四序平分歲，皇心惟念小民依。一自農功始、祁寒暑雨遍疇咨。崇墉櫛比，豐樂成民瑞；真民瑞，茅檐外，簫鼓樂豳詩。三解溯當年，深仁厚澤；到於今，累洽重熙。皇心繼述踵前徽，勤宵旰，敕惟時惟幾。四解孝饗吉蠲，修祀事，奉明粢。于豆于豋祝繁禧，為民祈聖心無逸。天庥至，天心錫福聖無為。聖無為，太平恭己垂裳治。五解得賢臣，襄上理，賁干旌，連茹彙征至。蟬有緌，鷺在墀。九苞颺彩映朝曦，來集上林枝。六解民俗恬熙，盈寧婦子，康衢黃髮偕兒齒。食舊德，服新菑。想中天，堯舜世，鼓腹共游嬉，亦越於茲。戴堯天，遵舜軌。七解重譯來時，梯航萬里，冠裳玉帛圖王會。於萬載，太平基。想中天，堯舜世，鼓腹共游嬉，亦
越於茲。戴堯天，遵舜軌。八解皇心和豫陽春似，自萬類，光輝盛美。四海共傾葵，五雲齊獻瑞。趨辭
進酒玉殿雲開之章　玉殿雲開，金門春在蓬壺界。日月昭回，景福齊天大。一解乾坤清泰，五雲深處是三台。看句陳北指，更閣道南迴。明朗朗，左樞兼上相；爛熒熒，龍角枕河魁。際中天，珠聯璧合；仰紫極，麇至鳧來。一人有慶，萬國春臺。二解府事修和籲俊才，扇仁風，遍九垓，萬方樂育仰栽培。一人宵旰符真宰，幾康劼毖天工代。民生亦快哉，饔飧廑聖懷。勵憂勤，保大持盈泰。歌帝力，望堯階。三解香馥馥，葡萄潑醅，天漿泛玉杯，光灩灩，露從仙掌開。北斗傾，萬壽觴；南山獻，延壽杯。慶玉食，萬方來。四解看蓬瀛春煖，林巒間早梅。喜風和日麗，年華入睿裁。況山巔水隈，玲瓏萬卉開。綠芊芊，蘚似茵，紅灼灼，花如海。雨過也，隱隱輕雷。五解到清和，暑風來。茂對乘時，長景恢台。敞水殿，紅紛綠駭；曳暄颸，楊柳毰毸。六解金飆至，商序回，清秋皓月揚光彩。芙蓉初日舒蓓蕾。平疇䆉稏黃雲藹，歲登大有萬民歡，皇仁優渥敷天戴。七解寒雲沍，四序垓，一陽來復天心泰。兕觥釃酒公堂介，豐年蜡饗吹豳賽。乾資美利本無言，帝恩廣運真無外。八解天呈瑞，愜睿懷。金鏡光輝，玉燭和諧。鳴鳳雝喈，堯棟上，雲影徘徊；舜琴中，慍為吾民解。奏南薰，還阜民財。冠裳玉帛圖王會，皇風蕩蕩，聖德巍巍。九解淵思往代，茅茨土階，不圖不繪。黃
屋心齋，不築崔嵬。不重玫瑰，不貴腥羶葅醢。卻猩脣，減豹胎，惟寶賢才。亦有鹽梅和舟楫，九棘三槐。念民依，饑渴殷懷，願時和，田不汙萊，神倉御廩藏精粺。五風十雨，無僭無差。十解日晶熒，雲靉靆，蓂葉芳生玉階。紺露丹霞接上台，帝居深在蓬萊。泛瑤觴，玉斝雲罍，宮漏銅壺緩緩催。頌元首明哉，喜君賡臣拜，太平時節萬年杯。趨辭
進饌萬象清寧之章　萬象清寧，海宇承平，瑞日麗彤廷。乾主大生，坤職資生，四序不言而成。宸居端拱敷皇極，帝道無為法健行。五緯明，百度貞，萬邦額手歡慶。一解軒圖麗日懸金鏡，堯階蓂莢舒長景。陽回黍谷開春令，帝車運轉杓攜柄。天道本無言，主德惟居敬，萬邦咸頌吾皇聖。二解歡幸，累洽重熙際太平，萬國獻葵誠。簪紱盈廷，筐篚充庭。圖王會，奏咸英。微颸不動珠簾卷，露漙漙，仙掌高擎。酒初馨，薦瑤觥，共祝一人有慶。三解彤墀上，花磚布影。瑤階上，鑪煙細生。鳳凰鳷鵲敞雲屏，宮漏悄，玉壺清。四解泰階久平，大有屢登。上林草木瑞光凝，卿雲景星。梯航萬國冠裳整，香煙盎盎排蓮井。宮殿風微仙樂盈，九成韶箾來儀鳳，穆肅天容睟以清。五解庭燎初炳，仰垂裳，一人有慶。明離午正，又千道彩霞籠瑞景。西山峨峨分翠黛，共南山獻壽，北斗天漿溟涬。天長地久，永茲九野盈寧，萬方綏定。六解念世德，承天命，況復寶籙鴻圖，嘉祥歲歲呈。五風十雨，九穗雙歧，紫芝朱草榮。木華連理，更兼之，屈軼階前指佞。七解欣慶，際昌期，觀聖政。億萬載，培周鼎。宵
衣旰食，日邁月征。殫厥心，為民求瘼，菖葉抽時花綻杏。寫豳風，又思省，春省秋省。八解玉振金聲，皇朝功德慶成。從此年年獻兕觥，佳節良辰喜交並。傾堯酒，堯棟雲生，壽籙緜緜天共永。趨辭
史／正史／清史稿／志　凡一百三十五卷／卷一百　志七十五／樂七　樂章五／鐃歌清樂／巡幸鐃歌清樂二十七章／昊天命第二十七(P.2975)..[底本：關外二次本]
昊天命第二十七　昊天有成命，受此丕基。武烈文謨，式穀是貽。亹亹我皇，克纘鴻規。敷天裒對，罄無不宜。一解欽若昊天，敷時繹思。求民之莫，夙夜其咨。迄用康年，維星協畢與箕。既富且穀，迪彼秉彝。聖敬日躋，帝命式于九圍。二解憲憲令德，抑抑令儀。綱
紀四方，涵泳聖涯。率由前模，惠澤勤施。民之攸塈，如取如攜。如壎如篪，迪教不違。皇帝聖神，天錫英姿。聽聰視明，法式生知。并包蓄養，解慍絃揮。仁滂施厚，元氣淋漓。千秋萬歲，復覯姒與姬。三解百姓昭明，五典慎徽。澣濯甄陶，沁骨浹肌。如彼田矣，亦既敷菑。如彼室矣，亦塗塈茨。皇心統天，品物咸資。維嘉維時，樂矣魚麗。四解翩翩之鴻，言漸於逵。皜皜之鷺，言集于湄。藹藹王多吉士，赤芾祁祁。束修其躬，慎乃樞機。左右天子，盍簪勿疑。五解嶐然雙闕，晏然三陲。端拱明堂，默運璿璣。禮陶樂淑，俗易風移。金儀測象，玉律定時。四野八荒，洵不遐遺。淀有蘺，隰有葹。對時育物，萬邦是綏。省方設教，用致雍熙。無封靡于爾邦，惟日孜孜。六解咨我三公，及爾庶司。豈敢怠安，無平不陂。建國親侯，王者無私。卜云襲吉，昆命元龜。農事告成，秋以為期。倬彼雲漢，奎畢井觜。揆文奮武，營壘車騎。象緯昭回，聖人法之。以補以助，上繼姚媯。億萬斯年，壽考維祺。整法駕，揚華旗。六軍雷動，萬馬星飛。白山嵃嵃，綠水澌澌。騶虞至，鳳凰儀。于疆于理，皇心則怡。七解渺渺川原，坦然逶迆。遺秉滯穗，如京如坻。各峙乃粻，以饗我師。鳥獸充牣，碩大蕃茲。莫不振疊，永藉保釐。七騶既馭，萬眾咸隨。鍧鍧鼓鐸，幡然旌麾。逐獸追禽，大戟長鉟。為鐃為鐲，載常載旂。左律右鉞，平於有司。瞻彼翠華，朱英蕤蕤。星旗月鈒，錦韉珠戣。禮百神，奠四維。王用三驅，勿競厥威。我求懿德，允王保之。八解張皇六
師，如虎如羆。天休震動，周道驅馳。策勛在廟，莫不寅威。戢干韜矢，說禮敦詩，天子是毗。九解灼灼芙蓉花，毿毿楊柳枝。旜旐婀娜，畫龍與螭。干盾騰拏，逐豹與麋。湛湛甘露，酌以玉卮。陛下千萬歲，撫御萬國歸銜羈。十解王會有圖，天葩芬奇，爻閭赤帟，元繚碧基。文蜃大蟹，孔鳥皋雞。隃冠尊耳，露犬星施。白鹿黃騏，獻其貔皮。在彼澤宮，璧水瀰瀰。樹爾侯矣，射熊與貍。槐宸高聳，棘路明熹。鳴葭駐罕，麗日和颸。四牡騤騤，以車伾伾，飲至言歸。十一解驂四鸞，駕六螭。彤雲分五老，珠露浥三峗。訪姑射，拜希夷。執衡與規，循理因資。昭假遲遲，恭己無為。十二解誕敷文德，懷柔神祇。天命靡諶，念茲在茲。周原稼穡，小民之依。蠲租賜復，王言如絲。裁成輔相，於鑠純禧。首山之陽，毋釆爾薇。商山之顏，毋釆爾芝。三老五更，惠和宣慈。有馮有翼，爾性爾彌。袒而割牲，謙謙是撝。示我周行，瑟鼓笙吹。十三解矗矗恆山，幽冀之治。絳雲紫霞，岐岐嶷嶷。青書綠笈，神所護持。包王孕帝，駕軒鑠羲。元泉神草，瑞勒豐碑。爰命太常，爰詔后夔。式祀上帝，饗以騂犧。獻琮璧，奏咸池。奎聯璧合，星斗陸離。洞簫玉琯，鳳羽麟差。十四解中澤有葵，南山有桋。豈弟君子，佩玉履綦。遭逢明盛，文煥功巍。三墳五典，煌煌麗辭。願續雅頌，永鎮厜㕒。十五解
史／正史／清史稿／列傳　凡三百十六卷／卷四百九十　列傳二百七十七／忠義四／徐曉峯(P.13542)..[底本：關外二次本]
曉峯初從甲三軍，與馬新貽 同幕，新貽 謂曉峯殺氣滿面，目光灼灼射人，終當以義烈見。及被賊執，備受凌虐，叱跪不跪，勸降不降，書其禁錮壁間有云：「壯志未酬，君恩莫補。取義成仁，臣心千古。」又絕命辭二章。尋予諡剛毅。
史／地理／北游錄／紀郵上／甲午　公元一六五四年　清順治十一年(P.45)
50乙酉。
51丙戌。陳木菴來。知邑人王倪生至自江寧。夜夢竄籍登鄉薦被糾。欲上書。措大積習。固不俟盧生枕中耶。
52丁亥。陰。過曹太僕借書。出劉若愚酌中志三袠。孫侍郎北海崇禎事蹟一袠。酌中志舊嘗手錄。今本加詳。蓋此閹繼編者屢矣。前以問趙常侍。云若愚風狂不足信。入宮之嫉也。侍郎輯崇禎事若干卷。不輕示人。又著春明夢餘錄若干卷。並祕之。還訪王倪生。不值。巳吳太史柬及近事。隨答之。暮雨。
53戊子。　己丑。　庚寅。
54三月辛卯朔。大慈仁寺伽藍殿海棠二株。亞韋祠。煙姿猗那。貴人方席其下。亟去之。頗似漢武帝帷中見李夫人也。
55壬辰。午過吳太史。讀近詩。其簫史青門曲曰。簫史青門望明月。碧鸞尾埽銀河闊。好畤池臺白草荒。扶風邸舍黃塵沒。當年故后婕妤家。槐市無人噪晚鴉。卻憶沁園公主第。春鶯啼煞上陽花。嗚呼先皇寡兄弟。天家貴主稱同氣。奉車都尉誰最賢。鞏公才地如王濟。被服依然儒者風。讀書妙得公卿譽。大內傾宮嫁樂安。光宗少女宜加意。正值官家從代來。王姬禮數從優異。先是朝
廷啟未央。天人寧德降劉郎。道路爭傳長公主。夫婿豪華勢莫當。百兩車來填紫陌。千金榼送出彫房。紅窗小阮調鸚鵡。翠管繁箏叫鳳凰。白首傅璣阿母飾。綠鞲大袖騎奴裝。灼灼夭桃共穠李。兩家姊妹驕紈綺。九子鸞雛啕玉釵。釵工百萬恣來取。屋裏熏爐滃若雲。門前鈿轂流如水。外家肺腑數尊親。神廟榮昌主尚存。話到孝純能識面。抱來太子輒呼名。六宮都講家人禮。四節頻加戚里恩。同謝面脂龍德殿。共乘油壁月華門。萬事豪華有消歇。樂安一病音容沒。莞蒻桃笙朝露空。溫明祕器空堂設。玉房珍玩宮中賜。遺言上獻依常制。卻添駙馬不勝情。至尊覽表為流涕。金冊珠衣進太妃。鏡奩鈿合還夫婿。此時同產更無人。寧德來朝笑語真。憂及四方宵旰甚。自家兄妹話艱辛。明年鐵騎燒宮闕。君后倉皇相訣絕。仙人樓上看灰飛。織女橋邊聽流血。慷慨難從鞏公死。亂離怕與劉郎別。扶携夫婦出兵間。改朔移朝至今活。粉碓脂田縣吏收。妝樓舞閣豪家奪。曾見天街羨璧人。今朝破帽迎風雪。賣珠易米反柴門。貴主淒涼向誰說。苦憶先皇涕淚漣。長平嬌小最堪憐。青萍血碧他生果。紫玉魂歸異代緣。盡嘆周郎曾入選。俄驚秦女遽登仙。青青寒食東風柳。彰義門邊冷墓田。昨夜西窗仍夢見。樂安小妹重懽宴。先后傳呼喚捲簾。貴妃笑折櫻桃倦。玉階露冷出宮門。御溝春水流花片。花落回頭往事非。更殘燈炧淚沾衣。休言傅粉何平叔。莫見焚香衛少兒。何處笙歌臨大道。誰家陵墓對斜暉。只看天上瓊樓夜。烏鵲年年他自飛。
56癸巳。陰。曹太僕來。語久之。許借王元之小畜集、顧玉山倡和集。
史／地理／北游錄／記詠上／26妾薄命(P.158)
26妾薄命
桃李日灼灼。車馬日轔轔。長安滯行役。黑貂將懸鶉。絳灌解媒糵。誤我秋復春。嫁時金雀釵。遺奩積寸塵。昨書來長沙。又出洛與秦。君當勉富貴。賤妾行負薪。
史／地理／北游錄／記詠上／103明下童曲(P.182)
103明下童曲
灼灼鄭櫻桃。騂騟為誰豪。白門多游冶。柳絲繫前旄。
史／編年／清實錄／高宗純皇帝實錄／卷之一千二百九十七／乾隆五十三年正月下／17日(P.424-2)
○庚辰。諭軍機大臣等、據勒保奏、密陳兩司道府賢否一摺。開單進呈。並另摺開具陝省藩臬考語具奏。前因各省督撫、具奏提鎮兩司道府考語。開單繁複。已令
【圖】
軍機大臣、酌定章程。除將提鎮兩司道府考語。於年終照例密陳。隨摺開單具奏外。其大計、及軍政考語。祗須咨部存覈。毋庸另單陳奏。以免淆混。想勒保具奏時。尚未接到。此後務照新定章程辦理。毋得重複開單。致多牽混。
○又諭曰、徐嗣曾奏、長樂縣監犯池唐佐等五名。同時脫逃。該縣陳德馨、因辦差赴省。經該縣典史、會同營員。先後捕獲池唐佐、何厚厚、林來順三犯。尚有林灼灼、張順尊、二名
未獲。請將該縣陳德馨革職。勒限協緝。典史王若恭、革職拏問。該管各上司。交部議處等語。此等監禁重犯。自應嚴密看守。乃管獄有獄各官。並不小心防範。越獄至五名之多。玩縱已極。况現在正值臺灣勦捕逆匪之時。其餘匪竄入內地者。一經盤獲。俱應收禁審辦。各處監獄。尤須加倍慎重。若亦似此疏玩。致匪犯得以乘間脫逃。更復成何事體。不可不嚴示懲儆。所有玩視監獄之典史王若恭、著
【圖】
革職拏問。長樂縣知縣陳德馨、亦著革職拏問。署福州府知府田尹衡、兼攝福糧通判李振文、著交部嚴加議處。該撫徐嗣曾、署按察使戚蓼生、督糧道凌廣赤、亦著交部議處。其未獲林 灼灼、張順尊二犯。著該護撫嚴飭地方官。實力查拏務獲。毋使兔脫漏網。所有禁卒人等、有無賄縱情弊。並著該護撫、從嚴究辦。定擬具奏。
○又諭曰、福康安 前此具奏柴大紀 、為人狡詐、不可深信一摺。於柴大紀 如
何貪劣。如何誤事。如何懼賊不進兵實跡。並未列款參劾。經節次降旨飭諭。茲據軍機大臣奏、福康安 有寄伊等公信一件。內稱、柴大紀 守禦縣城。並非伊之力量。福康安 到縣城時。面見柴大紀 。形貌並非勞瘁。馬匹亦皆臕壯。城中糧食。並未斷絕。其接奉諭旨、不肯帶兵出城一節。亦係義民等不肯將伊放出。伊亦畏賊不敢出城。守諸羅一事。朕不忍以為柴大紀 之罪。至於其他聲名狼籍。縱兵激變。
【圖】
不肯帶兵勦賊。柴大紀 既有此等情節。福康安 於具摺時。何不逐款指出。據實參奏。即或因縣城甫經解圍。未便即將柴大紀 參劾。亦應將以上各情節。隨摺寄知軍機大臣。令其代陳。朕亦得以悉其原委。可無須再三飭諭。乃福康安 既未於摺內列款糾參。又不早寄知軍機大臣代奏。試思柴大紀 、在縣城被圍日久。其奏到接奉諭旨、不肯帶兵出城一摺。披閱之下。朕為之墮淚。即在朝諸臣。凡有人
心者。亦無不以柴大紀 竭力守城。稱其義勇。是即柴大紀 小有過失。亦當錄其大功。而宥其微眚。豈能據福康安 所奏柴大紀 為人狡詐不可深信一語。遽治以無名之罪。若因此籠統虛詞。即將有功之人。加以罪譴。又何以服眾心而示天下耶。此事福康安 具奏含糊。固難辭咎。而李侍堯 心存容隱。其咎較之福康安 為尤重。前問李侍堯 之諭。尚未覆奏。想亦難為措詞耳。本日常青所奏。總不過敷衍
【圖】
塞責。殊屬無謂。前因其初至郡城。調度一切。尚為妥協。且伊已年老。尚能親自帶兵打仗。是以賞戴雙眼花翎。以示獎勵。今半載以來。株守郡城。毫無出力。念其尚無大過。與恒瑞之搖惑人心者有間。伊於閩省情形。尚為熟悉。業經補用福州將軍。伊自當照將軍職分。戴用單眼花翎。
史／編年／清實錄／高宗純皇帝實錄／卷之一千三百三十五／乾隆五十四年七月下／19日(P.1090-1)
○癸卯。諭曰、琅玕奏、查明大門洋盜船、拒捕傷官一摺。據稱署參將張殿魁、乘駕小舟。追拏盜匪。手執腰刀、隨勢過船、連殺三盜。復擒拏殺傷十餘犯。因盜匪有四十餘名、拚命拒捕。張殿魁致被殺傷、落海身
【圖】
斃。遊擊董步雲等、實因風逆浪大。不見盜船蹤跡。並非有意不行救援。應請仍令照舊供職等語。張殿魁出洋巡哨。遇有盜船。即駕小舟追趕。並持刀過船、連殺三盜。又擒拏殺傷十餘犯。甚屬奮勇出力。因盜匪眾多。致被戕害。殊為可憫。張殿魁、著照參將陣亡例議卹。其餘被害受傷兵丁、著分別賞卹。至董步雲等、當張殿魁被害之時。雖緣風浪甚大。哨船駕駛不前。尚非怯懦可比。但以洋面遇有頂
風、不能前往救護為詞。試思張殿魁雖乘坐小船輕快。豈獨不為頂風所阻。何以又能駛往追趕盜船。董步雲等、究屬救援不力。所有遊擊董步雲、千總戴得勝、鄭殿魁、把總張獻麟、王良貴、趙大勇、外委陳學明、何啟高、池以忠、王得龍等、現在仍令其照舊供職外。俱著交部分別嚴加議處。總兵陳莊、於盜船逃至境內。漫無覺察。殊屬疏懈。著一併交部嚴加議處。
○諭軍機大臣曰、琅玕奏、審明陳三三
【圖】
等七名。實係傷官案內正犯。即先行正法梟示。其餘林阿匹等九名。有因形跡可疑誤拏者。有訊明另行竊刦別案者。已與陳三三等質訊。實於此案無涉。現另行分別辦理。總期正犯不致漏網。餘人毋稍羅織。至溫州、黃巖、兩鎮所轄沿海水師將弁。仍派令出洋緝捕。在迅巡防。以期無誤等語。所辦尚為妥協。昨據陳杰參奏、遊擊董步雲等、於張殿魁被賊戕害時。不能趕上救援。恐有畏葸捏飾情形。
請革職拏問。該提督、係為整飭營伍起見。是以降旨交伍拉納、琅玕、會同查審。茲據該撫將張殿魁追捕被害情形、詳查具奏。是張殿魁甚為勇往。而董步雲等亦實無懦弱不前情事。已明降諭旨、將張殿魁照陣亡例議卹。董步雲等照舊供職。與陳莊一併交部分別嚴加議處。俟部議上時、酌量加恩矣。至此案陳禮禮、柯興奇、陳四舵、吳進、林明灼、林灼灼、六名。係屬首犯。現在曾否就獲。著傳諭伍拉
【圖】
納、琅玕等、務上緊設法緝拏。勿任首惡遠竄稽誅。其因形跡可疑誤拏、暨訊明另行竊刦之犯。該督撫仍宜嚴切究訊。毋使匪犯狡展漏網。又閱陳三三供稱、上年十二月間。在福建地方、上岸搶過高陳二姓。該督撫曾奏過否。詳報究緝有案否。著伍拉納即查明據實具奏。
○命固倫額駙豐紳殷德、在御前行走。
集／總集／石蓮盦彙刻九金人集／趙秉文／閑閑老人滏水文集／卷五／古詩／楊妃墓(P.132-2)
楊妃墓
灼灼陌上花青青路傍草人心任榮悴過眼無醜好馬嵬三尺墳西出劍門道如何傾國顏傷心不同老
集／總集／石蓮盦彙刻九金人集／王若虛／滹南遺老王先生文集／卷二十二／新唐書辨上(P.414-1)
宋廣平教張說救魏元忠云若獲罪流竄其榮多矣此本分語也舊史以榮為芬芳新書作芬香皆甚紕繆
舊史云李義琰改葬父母使舅氏移其舊塋子京云使舅家移塋而兆其所兆其所三字想煞用心來然既使移舊塋則便知就其地矣何必如此費力兼三字自非典實語
武后遣醫人卻內安金藏五臟以桑白皮為線縫合語固近俗然子京云褫桑皮紩之大小依樣也
漢書稱倪寬以儒術飾吏事而新唐謂員半千不顓任吏常以文雅粉澤漢武稱何武所居無赫赫之名去後常見思而新唐謂薛戎居官時無灼灼可驚者己罷則懷之子京於文字其實處不及古人而專以易直字語為新徒勞甚矣
舜稱耄期倦于勤蓋老而倦于勤也新史哥舒翰等贊云主德耄勤
集／總集／石蓮盦彙刻九金人集／元好問／元遺山先生集／卷二／五言古詩二／哭延孫(P.704-1)
哭延孫
兒生去年冬閭里日相慶今年迫周晬疹痘俱已竟斕斑綴錦衫未與玉雪稱宅相望此孫惜愛均氣命一宵誰奪去遽有亡辜橫情鍾未難忘力挽將安勝憶昔點妝初季女抱臨鏡灼灼芙蓉花澹與清波映霜風入芳渚瘦綠餘荷柄嬌紅耿在眼百喚不一應寂寞空鏡前老眼淚如迸
史／地理／勅建淨慈寺志／卷十三　山水／萬工池(P.19-2)..[清光緖十四年錢塘嘉惠堂丁氏重刻本　　本書與法鼓文理學院合作製作]
潘之恒詠萬工池蓮花詩三首入寺逢慧遠不負蓮社期灼灼千芙蓉發溢雙池安見田田葉幻出青蓮枝花葉自言好分別何從施盜香吾不取伏孔吾不爲側立以躇躊請師爲證之
【圖】
南屏對藕居中池名萬工有魚得放生有藕何不容開花復結子盡作佛前供胡爲批其根憔悴先秋風聞魚中夜泣寄言謝居士身游蓮葉間刺促長不已脫鉤與漏網暫活亦等死何不借升斗縱我於海底不然禁漁採與藕同腐爾昔聞萬頃湖繚之千頃荷斷橋近西泠舟檝不得過時時採蓮唱流響附靈波山影花相盪雲氣葉相摩不見九品蓮西方一何多上者發清池下者出濁河火宅尚挺生淨域將如何
史／地理／勅建淨慈寺志／卷十八　藝文一　各體文１(P.1-1)..[清光緖十四年錢塘嘉惠堂丁氏重刻本　　本書與法鼓文理學院合作製作]
釋法聚鏡蓮偈并引昔永明禪師示眾云欲識永明旨門前一湖水日照光明生風來波浪起此實宗鏡直指苟非悟在言外則未易升其堂也淨慈綱上禪師之法嗣也退居湖上見蓮花出水烱然鏡中若也遂以鏡蓮自號旣復請發明
【圖】
於天池老人老人曰子固見其似是而未知其所以爲宗也昧其宗則取象分別覩影失眞曷免演若之狂然道非情謂要以譬喻得入乃作偈以贈他日視余言爲眼中金屑則其升堂也亦庶幾乎止水湛心淵洞寂開圓鏡灼灼寶蓮花莊嚴例諸行煩惱佛法種汙泥出清淨因花燦乃敷果彰齊以證丹苞紫金臺九品含聖孕亭亭翠葢交主伴恒相映文藻資所薰菱波蕩空瑩香飄祗樹行根力乘戒定妙有起永沉色空謝華競披奩不知幻妙相成見病永明有三
【圖】
昧得旨須究竟
史／地理／雲居聖水寺志／卷一／建置／清明日趺翠山樓同人訪風遠心學兩上人４　釋德言心學(P.10-2)..[清光緖十八年錢塘丁氏重刻本　　本書與法鼓文理學院合作製作]
釋德言心學入望湖光萬頃開東鄰近接大觀臺未隨支遁棲山去何幸元龍帶雨來曲徑春深餘碧草閒房晝靜長蒼苔清風拂面情無限幽意惟將茗一杯　懷清江水靜無波躡屐佳辰問碧蘿興逐仙桃花灼灼溼霑春服雨娑娑鳴琴試借青霞起積案吟成白雪多他日廟堂回憶此湖山依舊待君過
史／地理／雲居聖水寺志／卷一／建置／讀書雲居外麓山房雲巢上人　柳溥潔夫(P.11-2)..[清光緖十八年錢塘丁氏重刻本　　本書與法鼓文理學院合作製作]
讀書雲居外麓山房雲巢上人柳溥潔夫遊踪鴻爪倦行縢逭暑幽巖靜氣澂書笥到今傳後輩詩名隱自訪山僧綠沈古竹風前爽翠綷朝嵐座內蒸近賦歸來結蓮社許吾酬倡得無曾　攜得長安負米圖來從山頂瞰明湖揚眉綸閣虛簪紱息足琳宮問苾芻塵網白雲深處隔雨花清嘯望中敷胸情礧珂終何濟莫笑逃禪兀坐枯　搜到名藍六月涼菁林盤磴度長廊樵歌曲徑依清磬蓮渚遙風送佛香百雉城頭山作帶三台石畔月如霜我來急待尋芳躅惹得詩情又欲狂　雒誦因緣開士林烟霏霧結許追尋殘碑片石清堪語古履空山蹟未沈細爇爐香參易畫閒烹茗椀聽焦琴寧須脈望書成蠹學坐蒲團透佛心　麈尾談空意蕊
【圖】
清滄桑厯劫感深情梅花百咏今傳韻松樹千章舊指名木末當頭親鳥語人烟吹谷識雞聲沖霄自比支公鶴養翮空階聊一鳴　半鄰城堞半林泉挈伴來登縹緲顚隔院聲新雨後殘陽塔影小窗前湖開圖畫供晨夕月作賓朋晤水天儘許銜杯蕭寺裏懶來成癖可忘年　棲遲暑月已成秋滿室雲根雨未收客少叩門驚吠犬牀多醒夢怪鳴鳩薜蘿獨喜終朝放巖壑堪追舊日遊更待九旻恣眺覽南屏紅葉滿山稠　迴憶黃沙駕遠軿竟來紆嶺探江櫺唫蛩四壁傳秋氣雲嶂一門遮翠屏蛣未離羈客況支離堪笑病癯形湖西釣碣何時遂靜對遙篸眼自青　莫說蘇公共了元名區總足養靈根泉流聖水能醫俗嶺逼楓林可滌煩灼灼野花然石壁啞啞怪雀噪城垣雲駝已徧南兼北應借雲居作故園　臺觀參差倚翠微為憐梓里戀春暉無心出岫雲仍在已倦知時鳥亦歸座客莫猜鸚鵡賦荒居已製芰荷衣下方鐘鼎隨烟霧坐看雙丸日月飛
史／地理／江北運程／卷一　順天西路廳大興縣至東路廳通州／都城扆山帶海神臯奧區也(P.1-1)..[清咸豐十年(1860)刊本]
江北運程卷一
甘泉董恂醖卿甫輯
順天西路廳大興縣至東路廳通州
都城。扆山帶海。神臯奧區也。
〔大淸一統志〕京師形勝甲天下。民俗樸湻。土地深厚。滄海環其東。大行擁其西。喜峰古北諸關衞其北。兗豫荊揚襟帶南服。都會雄固。無過於此。在周為燕召公封國。漢為要郡。唐為重鎭。遼會同初。升為南京。始建都焉。金為中都。元為大都。明初為燕王封國。永樂元年。建北京。稱行在。十九年。稱京師。洪熙初。復稱行在。正統中。始定為京師。　本朝因之。
〔日下舊聞考〕燕薊為軒黃
建都之地。扆山帶海。形勢之雄偉博大。甲於天下。我　朝定鼎於兹。鞏億萬載丕丕基。美矣茂矣。國策謂燕地民不佃作。蓋舉當時風俗言之。其後耕墾相望。地無遺利。今則封畿內外數千里皆成沃壤。盛哉乎。神臯奧區。咸慶樂利而登上腴矣。
〔博物策會〕范鎭之賦幽州也。曰繩直砥平。博大爽塏。巴圖魯巴圖魯。滿洲語勇也。舊作霸突魯。今譯改。之傳幽燕也。曰虎踞龍盤。形勢雄偉。〔日下舊聞考〕案元史穆呼哩傳。孫巴圖魯。從世祖征伐為先鋒。世祖在潛邸嘗從容語曰。今天下稍定。我欲勸主上駐蹕回鶻以休兵息民。何如。對曰。幽燕之地。龍蟠虎踞。形勢雄偉。南控江淮。北連朔漠。果欲經營天下。駐蹕非燕不可。及卽位。卒定都於燕。嘗曰。朕居此以臨天下。巴圖魯之力也。博物策會原本誤以為穆呼哩語。今據元史改正。　穆呼哩。滿洲語禿尖也。舊作木華黎。今譯改。以今考
之。是邦之地。左環滄海。右擁太行。北枕居庸。南襟河濟。形勝甲於天下。誠天府之國也。究其沿革。唐虞則為幽都。夏殷皆入冀地。周封堯後於薊。封召公於燕。正此地也。厥後漢曰廣陽。晉曰范陽。宋曰燕山。元曰大興。國初謂之北平。而為燕府龍潛之地。尋建為北京。而謂之順天焉。
〔邱濬大學衍義補〕太行自西來。演迆而北。綿亙魏晉燕趙之境。東極於醫無閭。重岡㬪阜。擁護萬重。形勢全。風氣密。其東則汪洋大海。浴日月而浸乾坤。其對面之案。則泰岱萬山之宗正當其前。自古建都之地。未有過此者也。
〔唐李益幽州詩〕征戍在桑乾。年年薊水寒。殷勤驛西路。北去向長安。
〔元郝經入燕行〕南風綠盡燕南草。一桁靑山翠如掃。驪珠晝擘滄海門。王氣夜寒居庸道。魚龍萬里入都會。澒洞合沓何擾擾。黃金臺邊布衣客。拊髀激嘆肝膽裂。塵埃滿面人不識。骯髒偃蹇虹霓結。九原喚起燕太子。一樽快與澆明月。英雄豈以成敗論。千古志士推奇節。荊卿雖云事不就。氣壓咸陽與俱滅。何如石晉割燕雲。呼人作父為人臣。偷生一時快一己。遂使王氣南北分。天王幾度作降虜。禍亂衮衮開其源。誰能倒挽析津水。與洗當時晉人恥。崑崙直上尋田疇。漠漠丹霄跨箕尾。
〔宋本燕都詩四首〕拋卻漁竿滄海邊。拂衣來看九重天。畫欄幾曲橋如月。綠樹千門雨似煙。南國佳人王幼玉。中朝才子杜樊川。紫雲樓上如澠酒。孤負春風二十年。繡錯繁華徧九衢。上林初賦漢西都。朱門細婢金條脫。紫禁材官玉鹿盧。萬里星辰開上界。四朝冠蓋翼皇圖。東鄰白面生紈綺。笑殺揚雄臥一區。盧溝曉月墮蒼煙。十二門開日色鮮。海上神山無弱水。人間平地有鈞天。寶幢珠珞瞿曇寺。豪竹哀絲玳瑁筵。春雨如膏三萬里。盡將嵩呼祝堯年。形勢全燕擁地靈。梯航萬國走王城。狗屠已仕明天子。牛相
甯知別太平。元武鉤陳騰王氣。白麟赤雁入新聲。近來朝報多如雨。不見河南召賈生。
〔宋褧詩四首〕萬戶千門氣鬱葱。漢家城闕畫圖中。九關上徹星辰界。三市橫陳錦繡叢。玉盌金杯丞相府。珠幢寶剎梵王宮。遠人縱睹爭修貢。不用雕戈塞徼通。豪傑紛紛白玉京。汗顏血指戰功名。九重見帝多因鬼。萬里封侯不用兵。肥馬塵深心獨苦。鮒魚波涸事難平。西山小隱煙蘿暗。依舊春犁趁雨耕。風物鮮妍飾禁城。豪家戚里競留情。花圍錦幄淸明宴。香擁珠樓乞巧棚。叱撥馬搖金轡具。帡幪車颺繡簾旌。他年定擬持鉛槧。細數繁華紀太平。流珠聲調錦琵琶。韋曲池臺似館娃。羅袖舞低楊柳月。玉笙吹綻牡丹花。龍頭瀉酒紅雲豔。象口吹香綠霧斜。卻笑西鄰蠹書客。牙籤緗帙費年華。
〔李源道燕中懷古詩〕燕王墓上草離離。郭隗臺前對落暉。戰國山川秋氣壯。中原豪傑曉星稀。乾坤納納無人識。南北年年有雁飛。說與盧溝橋畔柳。安排靑眼送人歸。
〔明劉崧早春燕城懷舊詩三首〕金水河枯禁苑荒。東風吹雨入宫牆。樹頭槐子乾未落。沙際草芽靑已黃。北口晚陰猶有雪。薊門春早漸無霜。城樓隱映山如戟。笳鼓蕭蕭送夕陽。宫樓粉暗女垣攲。禁苑塵飛輦路移。花外斷
橋支屭贔。草間壞壁綴罘罳。酒坊當戶懸荷葉。兵壘緣渠插柳枝。不見當年歌舞地。空餘松柏鎖荒祠。海內蒼生困亂離。宫中舞女鬬腰肢。金渠水暖龍船出。彩檻花香翠輦移。松樹盤空皆偃蓋。柳枝拂地更垂絲。迷樓不獨江都恨。鳥竄龍沙更可悲。
〔王廷相帝京詩〕帝京南面俯中原。王氣千秋湧薊門。渤澥東波連肅慎。太行西脊引崑崙。九皇天運坤維奠。萬國星羅北極尊。堯舜昇平見今日。按圖形勝不須論。
〔吳國倫燕京篇〕擬賦燕京勝。三都未足誇。霸圖雄雁塞。古戍扼龍沙。北谷回陽令。西山擁帝家。天平恆嶽迥。地險薊門賒。秦楚慚雞口。侯王屬犬牙。重城開御氣。雙闕倚明霞。芳樹華陽館。高臺易水涯。談天曾碣石。望海卽瑯琊。帶甲環三輔。梯航走八遐。風雲森劍佩。雨露足桑麻。紫陌新豐酒。紅樓宛洛花。輕塵飛白練。旭日麗靑緺。雪色并兒劍。星杓漢使槎。羽林矜節俠。戚里競紛奢。接軫趨長樂。揚鞭過狹斜。悲歌聞擊筑。斥堠警鳴笳。七校傳淸蹕。諸陵望翠華。豎儒何寂寞。抱影獨長嗟。
〔陶望齡帝京篇〕地軸幽燕壯。星辰北極尊。向明開帝服。面勢敞天門。天門帝服何雄麗。到處煙花夾朱第。崔嵬古臺黃金築。迢遞離宫白玉砌。儲胥百萬護嚴更。十二交衢繞鳳城。
見啟北門封將校。新開左掖召儒生。連艘千里吳陵粟。擐甲三營突騎兵。旗亭分隊起。輦路入雲平。搹車隱隱闐街轉。流汗窮冬氣猶喘。說劍相邀過慶卿。談天何處逢鄒衍。走馬東門繡陌新。角弓珠彈鬬芳春。曾持紫綺裁行帳。共屑旃檀作遠塵。七貴豪奢何不有。材官導前蹶張後。蘭錡分將御仗陳。椒房自合君恩厚。董家小兒元賣珠。霍氏大奴公使酒。榮華銷落須臾事。盛滿尋常多怨忌。但見交游去翟公。空傳丞相過車騎。由來破甑難重炊。由來素髮難復緇。千金處囊意氣盛。一朝脫手為人欺。君看世事共如此。獨傍悲歌高漸離。
〔徐熥帝京篇〕文皇定鼎都燕冀。三輔黃圖誇壯麗。九重宫闕何嵯峨。百二山河咸拱衞。五鳳高樓逼太淸。六龍御宇泰階平。曈曨曉日昇金闕。縹緲紅雲擁玉京。玉京金闕倚天開。隱隱鑾輿複道來。雲迷翠幰依龍袞。露滴金莖泛羽杯。平明長樂鐘聲響。九天日月開仙仗。豸史臺中曉聽烏。虎賁階下朝鞭象。月照彤墀環佩齊。風生靑鎖旌旗颺。高臺突兀比章華。上苑紆迴同博望。我家京洛何煌煌。山河錦繡軼隋唐。反舌文身俱稽顙。雕題黑齒盡梯航。三載公車計偕吏。嚴樂鄒枚乘傳至。黃紙承恩金馬門。綠衣賜宴慈恩寺。敕賜當街上五
花。金鞭絡繹更堪誇。市中春色濃如錦。身上宫袍爛似霞。妝臺舞榭層雲裏。粉白蛾黃兼皓齒。怙寵翻令女伴憎。承歡卻得天顏喜。更有中涓美少年。朱顏白皙珥貂蟬。當筵解唱霓裳曲。出直常揮碧玉鞭。一代豪華稱戚里。回天轉日誰能比。薄暮酣歌閶闔門。平明取醉新豐市。繁華三五上元燈。蜀錦吳綾結作棚。任從玉漏催銀燭。不顧銀河轉玉繩。馬上佳人金絡索。筵前公子玉壺冰。懸得華燈燈七寶。搆成綺閣閣千層。中宵露冷羅衣溼。姣童兩兩當筵立。夜永甯愁鳳腦殘。寵移豈顧龍陽泣。侯家繡柱玉盤龍。朝朝鼎食奏歌鐘。翠翹金鳳三千隊。畫閣雕闌十二重。繡枕春宵開菡萏。羅幃夜月絢芙蓉。五侯七貴豪華客。油壁香車過柳陌。花前調笑片時春。百萬黃金輕一擲。春風日日恣遨游。北里南鄰樂未休。玉顏到處堪迴轍。珠箔誰家不上鈎。靑錢多買醉。紅袖暗藏鬮。投來靑玉案。費盡錦纒頭。蹁躚紅袖人如玉。豔舞嬌歌歡不足。琥珀深杯醉玉樓。珊瑚寶樹羅金谷。灼灼桃花兩頰紅。娟娟柳葉雙睂綠。愁縈弱水遠重重。夢繞巫山高六六。王孫公子好游閒。往來射獵向西山。驅將鷹犬垂鞭去。射得狌狸帶箭還。九衢三市相迤邐。車塵白日連天起。六郡良家盡錦衣。四
方賈客多紈綺。錦衣紈綺競豪奢。結俠追歡意氣賒。論交半是蕭朱輩。託命多於趙李家。華堂宴會春風繞。一派絃歌聲嫋嫋。香氣頻聞寶鴨熏。漏聲忘卻銅龍曉。春來春去自年年。聽盡笙歌與管絃。但知芳草春風滿。誰識鶯花歲序遷。自古奢華豈能久。轉眼紅顏成白首。往日堂前羅異花。於今門外生衰柳。世事悠悠未可知。桑田滄海須臾期。金張許史今何處。富貴驕奢空爾為。
〔李攀龍燕京篇〕燕京豪俠地。杯酒為君陳。雙闕西山下。諸陵北海濱。薊門行雨雪。黍谷變陽春。鄒衍初臨碣。荊軻故入秦。黃金來駿馬。白璧售佳人。定鼎從先代。千年正紫宸。
〔孟思詩〕箕尾分星野。軒轅肇帝墟。燕山蟠王氣。瀛海帶宸居。西北饒兵馬。東南富國儲。太平兹樂土。非夢亦華胥。
〔陳泰朔方歌〕朔方大野何寥哉。悲風慘憺從天來。初如巨壑吼陰淚。忽似晴空打怒雷。嚴風吹霜石為裂。淅瀝飛沙砭人骨。萬里書生二十餘。匹馬來為朔方客。朔方之人膽如斗。不鬬才華鬬身手。無復悲歌慷慨聲。猶能使氣屠雞狗。憑高仰視太行山。山氣空濛紫翠間。東西日月自吞吐。今古燕雲相往還。太行勢盡西山起。鳳舞龍蟠聳神偉。昨夜燕支雪作團。散落飛花漢宫裏。朔方猛士氣淩雲。白首防邊
未策勳。馬上相逢淚如瀉。嗟我何為朔方野。
〔程旦幽燕行〕太行亙西天。薊門控東海。山川何雄深。烈士多慷慨。千金重然諾。九死志無悔。憶昔荊軻子。英風赫如在。醉挽高漸離。悲歌燕市間。旁觀若無人。乃復涕汍瀾。太子跽避席。頃刻不遑安。朝送易水歌。夕入函谷關。秦王殿上走。羣臣仗下喧。把袖志莫遂。負劍已喪元。立名輕其身。報德安足言。至今少年者。甲騎獵平原。結客滹沱陰。剽吏長安道。殺人若刈麻。攫金如糞草。鼓鐘常達旦。終歲常醉飽。自視七尺軀。焉能牖下老。
史／地理／江北運程／卷末　趙熙和跋(P.1-1)..[清咸豐十年(1860)刊本]
醖卿師以道光庚子官農曹分雲南司司故職銅漕而漕最劇師扵是乎日講漕政厯十有二載為咸豐壬子
特簡漕衡湘粟師於是乎著有楚漕江程一書洎咸豐十年庚申維時師由淸河觀察擢保釐任三年矣師念京儲未裕而運道弗講以江之南之不靖田疇之不易固無粟可漕也卽有粟而江以北無程以運
奈何師扵是乎蒐討舊聞表章成憲備采疏牘牋啟旁及詩古文詞又成是書而屬和以挍勘之役當其牕明几淨茶釅酒香師日治官文書畢從事扵此和亦日課諸生徒畢從事於此筆歌墨舞融融怡怡致足樂也無何京師戒嚴軍書旁午迅霆震野火光燭天終夜嗚嗚扵枕上聽城頭觱篥聲其時幕僚星散師昕夕籌軍國神色
自若每從巡防處歸苟片刻暇卽手操不律纂輯如故和無事亦相從參挍如故比解嚴師嘉和之相守勿去也為賦詩曰灼灼桃李華當春競妍媚一從霜雪緊獨有松柏在君看來年春芳菲桃李依舊爭相輝於斯時也和挍稾本訖挍初繕淸本亦先後訖明年春和以省墓告歸師重念和之臨難不避俾是書得以卒挍也又念是
書或有更訂而參挍之難其人也瀕行把袂依依手書邃古文章敦粟菽高寒節㮣挺松筠一聯以贈并跋焉以著所繇和什襲弆之不敢忘同治乙丑師以書來言別後悵惘如有所失日月寖馳寒暑瞚四易前書再繕淸本同門鐵嶺耀朗川續熾菴兩孝廉昆仲分挍一過各宦遊去今三繕淸本成矣始終其事繄惟足下是賴足下
其許我乎和得書愴然感懷亟欲行不果會公子劍秋於丙寅嵗南來復將師意劍秋舊從和遊遂偕北上既湔塵單出前後稾本淸本字梳句比心所謂危必以告其或所引兩書同載一事而字句不同有可折衷者折衷之不則各存其舊以附疑事毋質之義凡十閱月綜挍畢初和受是役深懼譾陋弗克任顧念是書為經世遠猷
不敢固辭至是蕆事爰紀其端委於卷末同治六年太嵗在强圉單閼律中林鍾之月受業趙熙和小山謹識
史／政書／清朝文獻通考／樂　考　凡二十四卷／卷一百七十一　樂考十七／樂歌　三／乾隆七年／行幸鐃歌清樂章／昊天命第二十七(P.6349-3)
昊天命第二十七
昊天有成命受此丕基
武烈
文謨式穀是貽亹亹我
皇克纘鴻規敷天裒對罄無不宜一解欽若
昊天敷時繹思求民之莫夙夜其咨迄用康年維星協畢與箕既富且穀迪彼秉彝聖敬日躋帝命式于九圍二解憲憲令德抑抑令儀綱紀四方涵泳聖涯率由前模惠澤勤施民之攸塈如取如攜如塤如箎迪教不違
皇帝聖神天錫英姿聽聰視明法式生知并包蓄養解慍絃揮仁滂施厚元氣淋漓千秋萬歲復覯姒與姬三解百姓昭明五典慎徽澣濯甄陶沁骨浹肌如彼田矣亦既敷菑如彼室矣亦塗塈茨
皇心統天品物咸資維嘉維時樂矣魚麗四解翩翩之鴻言漸于逵皜皜之鷺言集于湄藹藹王多吉士赤芾祁祁束修其躬慎乃樞機左右
天子盍簪勿疑五解嶐然雙闕晏然三陲端拱明堂默運璿璣禮陶樂淑俗易風移金儀測象玉律定時四野八荒洵不遐遺淀有蘺隰有葹對時育物萬邦是綏省方設教用致雍熙無封靡于爾邦惟日孜孜六解咨我三公及爾庶司豈敢怠安無平不陂建國親侯王者無私卜云習吉昆命元龜農事告成秋以為期倬彼雲漢奎畢井觜揆文奮武營壘車騎象緯昭回
聖人法之以補以助上繼姚媯億萬斯年壽考惟祺整法駕揚華旗六軍雷動萬馬星飛白山嵃嵃綠水澌澌騶虞至鳳凰儀于疆于理
皇心則怡七解渺渺川原坦然逶迤遺秉滯穗如京如坻各峙乃粻以饗我師鳥獸充牣碩大蕃滋莫不震疊永藉保釐七騶既馭萬眾咸隨鍧鍧鼓鐸幡然旌麾逐獸追禽大戟長鉟為鐃為鐲載常載旗左律右鉞平于有司瞻彼翠華朱英蕤蕤星旗月鈒錦韉珠戣禮百神奠四維王用三驅勿競厥威我求懿德永王保之八解張皇六師如虎如羆天休震動周道馳驅策勳在廟莫不寅威戢干韜矢說禮敦詩
天子是毗九解灼灼芙蓉花毿毿楊柳枝旜旐妸娜畫龍與螭干盾騰拏逐豹與麋湛湛甘露酌以玉巵
陛下千萬歲撫御萬國歸銜羈十解王會有圖天葩芬奇爻閭赤奕元繚碧基文蜃大蠏孔鳥臯鷄隃冠尊耳露犬星施白鹿黃騏獻其貔皮在彼澤宮璧水瀰瀰樹爾侯矣射熊與貍槐宸高聳棘路明熹鳴葭駐麗日和颸四牡騤騤以車伾伾飲至言歸十一解驂四鸞駕六螭彤雲分五老珠露浥三峗訪姑射拜希夷執衡與規循理因資昭假遲遲恭己無為十二解誕敷文德懷柔神祇天命靡諶念茲在茲周原稼穡小民之依蠲租賜復王言如絲裁成輔相於鑠純禧首山之陽母采爾薇商山之顏母采爾芝三老五更惠和宣慈有馮有翼爾性爾彌袒而割牲謙謙是撝示我周行瑟鼓笙吹十三解矗矗恆山幽冀之治絳雲紫霞岐岐嶷嶷青書綠笈神所護持包王孕帝駕軒鑠羲元泉神草瑞勒豐碑爰命太常爰詔后夔式祀
上帝享以騂犧獻琮璧奏咸池奎聯璧合星斗陸離洞簫
玉管鳳羽麟差十四解中澤有葵南山有桋豈弟君子佩玉履遭逢明盛文煥功巍三墳五典煌煌麗辭願續雅頌永鎮厜十五解
史／政書／清朝文獻通考／樂　考　凡二十四卷／卷一百七十二　樂考十八／樂歌　四／皇帝三大節筵宴樂章／乾隆七年(P.6355-1)
皇帝三大節筵宴樂章
乾隆七年定
進果丹陛清樂奏海宇昇平日之章
海宇昇平日景物熙然徧乾坤草木樂清時河清海宴麥雙岐麟遊鳳集枝連理風澹澹日依依正蓬壺乍啟奉
天顏有喜金門嶰竹傳仙吹金猊篆裊香烟細合殿歡聲殷地一統山河萬年
天子一解佳氣佳瑞滿皇畿天門詄蕩御筵披千峯疊嶂排晴翠動龍蛇日暖旌旗菁葱玉樹萬年枝晏溫溫玉戺金墀二解天上四序平分歲
皇心惟念小民依一自農功始祁寒暑雨遍疇咨崇墉櫛比豐樂成民瑞真民瑞茅簷外簫鼓樂豳詩三解溯當年深仁厚澤到於今累洽重熙
皇心繼述踵前徽勤宵旰敕惟時惟幾四解孝享吉蠲脩
祀事捧明粢于豆于登祝繁禧為民祈
聖心無逸
天休至
天心錫福
聖無為
聖無為太平恭己垂裳治五解得賢臣襄上理賁干旌連茹彙征至蟬有緌鷺在墀九苞颺彩映朝曦來集上林枝六解民俗恬熙盈寍婦子康衢黃髮偕兒齒食舊德服新菑想中天堯舜世鼓腹共遊嬉亦越于茲戴堯天遵舜軌七解重譯來時梯航萬里冠裳玉帛圖王會於萬載太平基想中天堯舜世鼓腹共遊嬉亦越于茲戴堯天遵舜軌八解
皇心和豫陽春似自萬類光輝盛美四海共傾葵五雲齊獻瑞趨辭
進酒丹陛清樂奏玉殿雲開之章
玉殿雲開金門春在蓬壺界日月昭回景福齊天大一解乾坤清泰五雲深處是三台看勾陳北指更閣道南迴明朗朗左樞兼上相爛熒熒龍角枕河魁際中天珠連璧合仰紫極麕至鳧來
一人有慶萬國春臺二解府事脩和籲俊才扇仁風徧九垓萬方樂育仰栽培
一人宵旰符真宰幾康劼毖天工代民生亦快哉饔飧厪
聖懷勵憂勤保大持盈泰歌
帝力望堯階三解香馥馥葡萄潑醅天漿泛玉罍光灔灔露從仙掌開北斗傾萬壽觴南山獻延壽杯慶玉食萬方來四解看蓬瀛春暖林巒間早梅喜風和日
麗年華入
睿才況山巔水隈玲瓏萬卉開綠芊芊蘚似茵紅灼灼花如海雨過也隱隱輕雷五解到清和暑風來茂對乘時長景恢台敞水殿紅紛綠駭曳暄颸楊柳毰毸六解金颷至商序回清秋皓月揚光彩芙蓉初日舒蓓蕾平疇稏黃雲靄歲豳大有萬民歡
皇仁優渥敷天戴七解寒雲沍四序該一陽來復天心泰兕觥釃酒公堂介豐年蜡饗吹豳賽乾資美利本無言
帝恩廣運真無外八解天呈瑞愜
睿懷金鏡光輝玉燭和諧鳴鳳雝喈堯棟上雲影徘徊舜琴中慍為吾民解奏南薰還阜民財冠裳玉帛圖王會
皇風蕩蕩
聖德巍巍九解淵思往代茅茨土階不圖不繪黃幄心齋不築崔嵬不重玫瑰不貴腥羶菹醢卻猩唇減豹胎惟寶賢才亦有鹽梅和舟楫九棘三槐念民依饑渴殷懷願時和田不汙萊神倉御廩藏精粺五風十雨無僭無差十解日晶熒雲靉靆蓂葉芳生玉階紺露丹霞接上台
帝居深在蓬萊泛瑤觴玉斝雲罍宮漏銅壺緩緩催頌元首明哉喜君賡臣拜太平時節萬年杯趨辭
進饌中和清樂奏萬象清寍之章
萬象清寍海宇承平瑞日麗彤廷乾主大生坤職資生四序不言而成
宸居端拱敷皇極
帝道無為法健行五緯明百度貞萬邦額手歡慶一解軒
圖麗日懸金鏡堯階蓂莢舒長景陽回黍谷開春令帝車運轉杓攜柄天道本無言
主德惟居敬萬方感頌吾
皇聖二解歡幸累洽重熙際太平萬國獻葵誠簪紱盈庭筐篚充庭圖王會奏咸英微颸不動珠簾捲露漙漙仙掌高擎酒初馨薦瑤觥共祝
一人有慶三解彤墀上花磚布影瑤階上爐烟細生鳳凰鳷鵲敞雲屏宮漏悄玉壺清四解泰階久平大有屢登上林草木瑞光凝卿雲景星梯航萬國冠裳整香烟盎盎排蓮井宮殿風微仙樂盈九成韶箾來儀鳳肅穆
天容晬以清五解庭燎初炳仰垂裳
一人有慶明離午正又千道彩霞籠瑞景西山峩峩分翠黛共南山獻壽北斗天漿溟涬天長地久永茲九野盈寍萬方綏定六解念
世德承
天命況復寶籙鴻圖嘉祥歲歲呈五風十雨九穗雙岐紫芝朱草榮木華連理更兼之屈軼階前指佞七解欣慶際昌期觀
聖政億萬載培周鼎宵衣旰食日邁月征殫厥心為民求瘼菖葉抽時花綻杏寫豳風又思省春省秋省八解玉振金聲
皇朝功德慶成從此年年獻兕觥佳節良辰喜交併傾堯酒堯棟雲生壽籙緜緜天共永趨辭
又定上元筵宴樂章
皇帝陞座中和樂奏怡平之章
皇心保太和海宇昇平樂事多瓊樹長新柯冰泮春流
漲玉河晴雲展細羅擎堯酒泛天波花舞鳥能歌齊拜手賦卷阿
皇帝還宮中和樂奏昇平之章
時雍頌帝堯玉佩鏗鏘慶早朝紫禁瑞烟飄春意淩寒上柳條和風禁院饒陳仙樂奏簫韶三五正良宵宮漏永月輪高
除夕元宵上燈中和清樂奏火樹星橋之章
火樹星橋爛煌煌燈月連宵夜如晝春風料峭鈞天奏徹奏徹簫韶烟雲中瑞靄交籠著鮫鮹錦繡叢萬花繚繞魚龍天矯嵩祝聲高一解分明是洞天是絳霄分明是靈臺靈囿靈沼更春光乍到景物暄妍雨露饒又黃上柳條漏洩青陽在野橋二解賀
聖朝
世德遙鬱曈曈日麗層霄
聖嗣
聖重明繼照萬民歡樂萬方熙皞昇平節瑞應昭瓊蕋飄蕭寶殿開法曲雲璈魚龍天矯嵩祝聲高三解金支麝氣飄西吠琉璃四照影娥池鳳燭燒百子池涎爇龍膏九華燈篆烟消寒星纍纍綴銀霄蟻穿九曲珠光耀好良宵是
皇家景福滔滔四解滿山椒花簇百枝嬌月輪正高燈和月一片冰霄是
皇家景福滔滔五解殿當中黼座高春悄銅壺漫敲笙歌千萬里而遙是
皇家景福滔滔六解良宵正好正好良宵看皇都萬井多娛樂良宵正好正好良宵蓬壺清窈銀海光搖百和香霏瑤島紫羅囊繡綵飄花匼匝東風吹飽同
慶清朝七解小梅梢暗香浮動淡烟籠罩月上柔枝露滴輕苞今宵裏巷舞衢歌遍寰瀛同慶清朝八解願春光年年好三五迢迢不夜城燈月交奉
宸歡暮暮朝朝成矞成卿萬朵祥雲護帝霄趨辭
史／政書／大清會典則例（乾隆朝）／樂部　卷九十八至卷一百一／卷一百　樂部三／和聲署一(P.1-1)..[文淵閣四庫全書本]
一丹陛清樂
大燕進茶奏海宇昇平日之章曰海宇昇平日景物雍熙徧乾坤草木樂清時河清海晏麥雙岐麟
【圖】
遊鳯集枝連理風澹澹日依依正蓬壺年啟奉天顔有喜金門嶰竹傳仙吹金猊篆裊香煙細合殿歡聲殷地一統山河萬年天子一解佳氣佳瑞滿皇畿天門詄蕩御筵披千峰疊嶂排晴翠動龍蛇日暖旌旗菁葱玉樹萬年枝燕温温玉戺金墀二解天工四序平分𡻕皇心惟念小民依一自農功始祁寒暑雨遍疇咨崇墉櫛比豐樂成民瑞成民瑞茅檐外簫鼔樂豳詩三解溯當年
【圖】
深仁厚澤到於今累洽重熙皇心繼述踵前徽勤宵旰勅惟時惟幾四解孝饗吉蠲修祀事奉明粢于豆于登祝繁禧為民祈聖心無逸天休至天心賜福聖無為聖無為太平恭己垂裳治五解得賢臣襄上理賁干旌連茹彚征至蟬有緌鷺在墀九苞颺彩映朝曦来集上林枝六解民俗恬熙盈寜婦子康衢黄髪偕兒齒食舊德服新菑想中天堯舜世鼓腹共遊嬉亦越於兹戴堯天
【圖】
遵舜軌七解重譯来時梯航萬里冠裳玉帛圗王會於萬載太平基想中天堯舜世鼓腹共遊嬉亦越於兹戴堯天遵舜軌八解皇心和豫陽春似自萬類光輝盛羙四海共傾葵五雲齊獻瑞趨辭
○進酒奏玉殿雲開之章曰玉殿雲開金門春在蓬壺界日月昭囘景福齊天大一解乾坤清泰五雲深處是三台看勾陳北指更閣道南迴明朗朗左樞兼上相爛熒熒龍角枕河魁際中天
【圖】
珠聨璧合仰紫極麕至鳧来一人有慶萬國春臺二解府事修和籲俊才扇仁風徧九垓萬方樂育仰栽培一人宵旰符眞宰幾康劼毖天工代民生亦快哉饔飱厪聖懷勵憂勤保大持盈泰歌帝力望堯階三解香馥馥葡萄潑醅天漿泛玉桮光灧灧露從仙掌開北斗傾萬壽觴南山獻延壽杯慶玉食萬方来四解看蓬瀛春暖林巒間早梅喜風和日麗年華入睿才況山巔水隈玲
【圖】
瓏萬卉開綠芊芊蘚似茵紅灼灼花如海雨過也隐隐輕雷五解到清和暑風来茂對乘時長景恢台厰水殿紅紛緑駭曵喧颸楊柳毰毸六解金飇至商序囘清秋皓月揚光彩芙蓉初日舒蓓蕾平疇䆉稏黄雲靄歲登大有萬民歡皇仁優渥敷天戴七解寒雲沍四序該一陽来復天心泰兕觥釃酒公堂介豐年蜡饗吹豳賽乾資美利本無言帝恩廣運真無外八解天呈瑞惬睿懷金
【圖】
鏡光輝玉燭和諧鳴鳯雝喈堯棟上雲影徘徊舜琴中愠為吾民解奏南薫還阜民財冠裳玉帛圗王會皇風蕩蕩聖德巍巍九解淵思徃代茅茨土階不圗不繪黄幄心齋不築崔嵬不重玫瑰不貴腥羶俎醢却猩唇減豹胎惟寳賢才亦有鹽梅和舟楫九棘三槐念民依饑渴殷懷願時和田不汚莱神倉御廪藏精粺五風十雨無僣無差十解日晶熒雲靉靆蓂葉芳生玉階紺露
【圖】
丹霞接上台帝居深在蓬莱泛瑤觴玉斚雲罍宮漏銅烏緩緩催頌元首明哉喜君𢋫臣拜太平時節萬年杯趨辭
耕耤禮成筵燕進茶奏喜春光之章曰喜春光將瑞靄集斗杓運農祥正土脈融平野水泉滋景風至農夫塗脛長隄柳蠒館條桑映蓑共笠村謳相永頌元后睂壽萬年育我民四方歡慶一解看風烏翔玉樹外帝座臨瑤階影百辟趨搢笏共
【圖】
朝天摳衣拜田夫瞻望箾韶奏磬管聲依永寢園内朱櫻初迸玉井藕十丈移根安期棗似瓜晶瑩二解是瑤池来閬苑薦世間物如何並嵰雪甜王母逺相將笑留核冰桃還勝吾皇念菽粟真民命異物捐芳甘俱屏富方穀在𡻕有秋勞則思若時恆性三解辨土宜頒月令遍紫陌野人望杏玉盤待賜紅垂上苑櫻趨辭
○進酒奏雲和迭奏之章曰雲和迭奏聽倉庚載鳴玉壺清漏
【圖】
萬井歡娱桑柘隂濃緑樹稠紅牆外柳𢇁微軃鴉黄瘦更桃李暄妍晴晝聖天子勞民勸相今日青轅黛耜芳塍如繡一解霞觴獻壽願吾皇萬年與天齊耉玉斚金罍栢葉芳馨綠蟻浮彤墀下緋衣玉𢃄兼青綬更父老摳趨在後共慶祝皇圖鞏固從此五風十雨年年大有二解皇心在宥念春風始和不忘耕耨婦子盈寜宵旰仍懷饑溺憂深宫内心齋常屏瑤池酒喜天耤既栽
【圖】
黄茂坐廣厦與民同樂但見遐阡邇陌黄童白叟三解芳旨陳金石奏進九醖在廷拜手萬年永錫稱觥樂有秋趨辭
駕幸翰林院大燕進茶奏文物京華盛之章譜同海宇昇平日曰文物京華盛論道崇儒萃衣冠禮樂在鴻都木天藻飾舊規模翬飛鳥革何軒翥麟在囿鳯棲梧牙籖分四庫更芸香辟蠹綺牕青瑣連朱戸飇輪不隔瀛洲路鈴索丁冬風度僚寀雍
【圖】
容鵷行鷺序一解欣遇欣遇小春初五雲深處啟鑾輿鳴鳶風細雲霞曙擁橋門萬𡻕山呼詞林曠典古今無泝心源上接唐虞二觧聖皇自昔需元輔都俞吁咈矢嘉謨斆學先稽古旁求爰立夢相符後先疏附左右皆心膂皆心膂如魚水在藻更依蒲三解況我朝雨露涵濡採瓌材並植天衢承明著作重璠璵欲方駕子雲相如四觧聖學髙深超邃古得元珠乙夜丹黄性所娱不知
【圖】
劬琳瑯宛委圗書府赤文緑字德充符德充符淳龐渾厚登三五五解戞球琳鳴栒虡際中天堂上虞琴撫獻堯尊接舜壺金虀玉膾出仙廚湛露共沾濡六解琬琰天書鸞翔鳯翥羲文奎畫雲霞護光藻井麗金鋪矢卷阿零露湑枚馬共嚴徐億萬斯年慶龍光歌燕譽七解勗爾簮裾勉思建樹風雲月露終無取崇實行是眞儒矢卷阿零露湑枚馬共嚴徐億萬斯年慶龍光歌燕譽
【圖】
八解翠華臨幸恩光溥重儒術榮生藝圃天禄被春風石渠沾化雨趨辭
○進酒奏延閣雲濃之章譜同玉殿雲開曰延閣雲濃蘭臺日麗鑾輿涖香泛玻璃九醖傳仙醴一解深嚴丹地髙張黼座面南離看廣庭碧䕃早清露晨晞錦斒綵仗和風度玉琮琤香階晝漏移光㶑灧雲開蓬島霧氤氲香裊金猊鳯来丹穴鶴在丹墀二觧雲漢為章際盛時命冬官斧𦸼施雕楹玉舄煥雲楣采椽不
【圖】
斵無華侈五經貯腹便便笥臨軒集衆思賢才聖所資慕神仙虚妄誠無謂惟得士致雍熙三解啟天禄斯文在兹宵燃太乙藜入承明花甎日影移覆錦袍蒙眷禮徹金蓮𡚖院遲賜玉膾自蓮池四觧緬崆峒問道虚懷謁具茨更金華侍講流清鑒不疲信鴻逵羽儀通經淺漢韋樂横汾燕鎬京歌在藻思行葦咸英奏春酒初釃五解集簮裾燕鳯池栁外輕颸曲沼漣漪陋宋主賞花
【圖】
垂釣笑唐宗結綵評詩六解班聨肅樂有儀天池下逮皆珍味凝甘天酒還如醴御鑪靉靆香煙細賡歌颺拜萬年歡年年侍奉天顔喜七解天顔喜福履綏太和保合中天世珠聨璧合奎垣麗一心妙衍圗書秘賡歌颺拜萬年歡年年侍奉天顔喜八解玉河東抱清且漣兮斯干既咏不日成之汲古論思銀榜親題用作士林之氣培其根達其枝無貳無欺若作和羮為舟楫惟爾攸
【圖】
資思賛襄日有孜孜亮天工庶績咸熙湏將器識先文藝有為有守汝翼汝為九解湛露濃卿雲麗滿院芝蘭臭味秋水蒹葭寤寐思鶴書時賁巖隈伴青松商雒仙芝拜手羣歌既醉詩更束帛安車徧山巔水湄得賢致理聖無為趨辭
凱旋
賜燕進茶奏景運乾坤泰之章曰景運乾坤泰八表𡚖懷迅除戎玉壘陣雲開一封箋表達堯階天
【圖】
顔大霽宣寮寀抒壯畧運竒才建膚功奏凱永敉寜邊界錦江春色消煙靄人工健羡天工代方叔師干應賽績著旂常榮褒圭玠一解指授指授特宣差何殊吉甫頌平淮運籌帷幄成功快賀澄清燕啟蓬莱祥光爚煜襲罘罳暖融融瑞氣南来二解𡚖而飲至垂方策平安火報樂無涯五服施章彩萬方寜謐陟春臺車書玉帛丕冒如天大如天大慶酬庸列爵耀三台三解緬嚴冬
【圖】
旗麾色展喜今春笳鼓聲諧都緣廟畧聖親裁移時節掃浮雲浮埃四解我武維揚羣虎拜詠良哉來饗来王互絃埃貢金苔洗兵何必臨魚海作舟端藉濟川材濟川材還資燮理調仙鼐五解望前塗戈倒載荷包蒙赦宥加寛貸驅獸散叶鳯喈用逷蠻方福孔皆琛贄喜盈堦六解花雨輕篩香雲結靄鴻鈞氣轉陽和届拖杏頰暈桃腮睠盈筐嘉實采玉案早安排春並恩長暢宸襟
【圖】
符帝賚七解三殿歡諧千官樂愷堯尊舜樂欣重再知有喜永無猜睠盈筐嘉實采玉案早安排春並恩長暢宸襟符帝賚八解明良遭際光千載喜振旅歡騰中外駿烈協賡歌鴻猷標史册趨辭
○進酒奏聖德誕敷之章曰聖德誕敷皇威逺布資元輔授鉞前驅蕩定昭神武一解豨張巴蜀臨軒推轂掌兵符便霜戈西指更羽騎南趨威凛凛先聲馳遠徼顫巍巍撻伐審孤虚仰台垣
【圖】
權操左相寄專閫星耀中樞濯征咫尺剋㨗湏臾二解奮武揆文秉聖謨甫臨衝奏㨗書耿光揚烈志何如申明紀律嚴軍伍指揮決勝天威助風雲八陣圗機宜式範模勵公忠德教忙宣諭恢覆載宥頑愚三解承睿算天兵勦除何愁蜀道紆卜遄征鷹揚出上都凍日寒雲入棧嚴風勁雪載塗乘橇走殚勤劬四解乍營開細柳温同挟纊餘凛自天成命聲靈振八區把宵人剪除握
【圖】
要似摧枯息氛祲淬戈鋋修文德陳干羽振士氣忠信交孚五解競輸誠悔負嵎面縳来降釡底游魚開湯網遄宣露布慰堯心不事征誅六解班師慶報㨗初鳴笳擂鼓催前部不驚雞犬咸安堵威名綽著追强弩太平一統萬年歡潜消兵氣成霖雨七解和風扇淑景攄承恩既醉趨鵷鷺端資啟沃聨心膂儲胥常見風雲護堂亷一德慶昇平春光怎及恩光溥八解沾優渥賜大酺三
【圖】
爵言言拜錫宮壺饜飫天廚波㶑灩湛露涵濡競稱觥介壽綏多祐好韶華春盎雲衢垂裳有道開昌宇光移玉盞麗映金鋪九解龎洪異数羣歌樂胥威馳六合位重三孤進獻嘉謨出靖邊隅允作中朝砥柱企都俞佐唐虞百辟嚴趨殿陛山呼廝濟濟颺拜歡娱戞鏘鏘依永笙竽萬斯年玉燭安舒河清海晏金甌固榮生虎竹喜溢簮裾十解日舒長時和煦萬彚從兹昭蘇寳篆
【圖】
氤氲裊御鑪玉缸香泛酴酥想當年在藻依蒲鎬燕何曾今昔殊慶槐𪔂雲需賡君臣相遇曈曨旭日照宸居趨辭
史／政書／大清會典則例（乾隆朝）／樂部　卷九十八至卷一百一／卷一百一　樂部四／和聲署二　鐃歌大樂章　鐃歌清樂章／鐃歌清樂章(P.24-1)..[文淵閣四庫全書本]
昊天命第二十七
昊天有成命受此丕基武烈文謨式穀是貽亹亹我皇克纉鴻規敷天裒對罄無不宜一觧欽若昊天敷時繹思求民之莫夙夜其咨迄用康年
【圖】
維星協畢與箕既富且穀迪彼秉彝聖敬日躋帝命式於九圍二觧憲憲令德抑抑令儀綱紀四方涵泳聖涯率由前模惠澤勤施民之攸塈如取如擕如塤如箎迪教不違皇帝聖神天錫英姿聽聰視明法式生知并包蓄飬觧愠絃揮仁滂施厚元氣淋漓千秋萬𡻕復覯姒與姬三觧百姓昭明五典慎徽澣濯甄陶沁骨浃肌如彼田矣亦既敷菑如彼室矣亦塗塈茨皇心統天品
【圖】
物咸資維嘉維時樂矣魚麗四觧翩翩之鴻言漸于逵皜皜之鷺言集于湄藹藹王多吉士赤芾祁祁束脩其躬慎乃樞機左右天子盍簪勿疑五觧嶐然雙闕晏然三陲端拱明堂黙運璿璣禮陶樂淑俗易風移金儀測象玉律定時四野八荒洵不遐遺淀有蘺隰有葹對時育物萬邦是綏省方設教用致雍熙無封靡于爾邦惟日孜孜六觧咨我三公及爾庶司豈敢怠安無平不陂
【圖】
建國親侯王者無私卜云襲吉昆命元龜農事告成秋以為期倬彼雲漢奎畢井觜揆文奮武營壘車騎象緯昭囘聖人法之以補以助上繼姚嬀億萬斯年壽考維祺整法駕揚華旗六軍雷動萬馬星飛白山嵃嵃綠水澌澌騶虞至鳳凰儀于疆于理王心則怡七觧𣺌渺川原坦然逶迤遺秉滯穗如京如坻各峙乃粻以饗我師鳥獸充牣碩大蕃滋莫不震疊永藉保釐七騶既
【圖】
馭萬衆咸随鍧鍧鼓鐸幡然旌麾逐獸追禽大㦸長鉟為鐃為鐲載常載旂左律右鉞平於有司瞻彼翠華朱英蕤蕤星旗月鈒錦韀珠戣禮百神奠四維王用三驅勿競厥威我求懿德永王保之八觧張皇六師如虎如羆天休震動周道驅馳䇿勲在廟莫不寅威戢干韜矢説禮敦詩天子是毗九觧灼灼芙蓉花毵毵楊柳枝旜旐婀娜畫龍與螭干盾騰拏逐豹與麋湛湛甘露酌
【圖】
以玉巵陛下千萬嵗撫御萬國歸銜羈十解王會有圗天葩芬竒爻閭赤帟元繚碧基文蜃大蠏孔鳥臯鷄隃冠尊耳露犬星施白鹿黄騏獻其貔皮在彼澤宫璧水瀰瀰樹爾侯矣射熊與貍槐宸高聳𣗥路朋熹鳴葭駐䍐麗日和颸四牡騤騤以車伾伾飲至言𡚖十一解驂四鸞駕六螭彤雲分五老珠露浥三峗訪姑射拜希夷執衡與規循理因資昭假遲遲恭己無為十二觧誕敷
【圖】
文德懷柔神祇天命靡諶念兹在兹周原稼穡小民之依蠲租賜復王言如絲裁成輔相於鑠純禧首山之陽毋采爾薇商山之顔毋采爾芝三老五更惠和宣慈有馮有翼爾性爾彌袒而割牲謙謙是撝示我周行瑟鼓笙吹十三解矗矗恒山幽冀之治絳雲紫霞岐岐嶷嶷青書綠笈神所護持包王孕帝駕軒鑠羲元泉神草瑞勒豐碑爰命太常爰詔后䕫式祀上帝饗以騂犧
【圖】
獻琮璧奏咸池奎聨璧合星斗陸離洞簫玉琯鳯羽麟差十四觧中澤有葵南山有桋豈弟君子佩玉履𤪌遭逢明盛文煥功巍三墳五典煌煌麗辭願續雅頌永鎮厜㕒
史／政書／大清會典事例（嘉慶朝）／樂部　卷四百十至卷四百二十六／卷四百二十二　樂部十三／樂章六　丹陛淸樂／大燕(P.1-1)..[清嘉慶年間刻本]
玉殿雲開之章。進酒
玉殿雲開。金門春在。蓬壺界。日月昭囘。景福齊天大。一解乾坤淸泰。五雲深處是三台。看句陳北指。更閣道南迴。明朗朗。左樞兼上相。爛熒熒、龍角枕河魁。際中天、珠聯璧合。仰紫極、麕至鳧來。
一人有慶。萬國春臺。二解府事修和籲俊才。扇仁風、徧九垓。萬方樂育仰
栽培。
一人宵旰符真宰。幾康劼毖天工代。民生亦快哉。饔飧厪
聖懷。勵憂勤。保大持盈泰。歌
帝力望堯階。三解香馥馥、葡萄潑醅。天漿泛玉杯。光灎灩、露從仙掌開。北斗傾、萬壽觴。南山獻。延壽杯。慶玉食萬方來。四解看蓬瀛春暖。林巒間早梅。喜風和日麗。年華入
睿裁。況山巔水隈。玲瓏萬卉開。綠芊芊蘚似茵。紅灼灼花如海。雨過也隱隱輕雷。五解到淸和。暑風來。
茂對乘時。長景恢台。敞水殿、紅紛綠駭。曳喧颸、楊柳毰毸。六解金飈至。商序囘。淸秋皓月揚光彩。芙蓉初日舒蓓蕾。平疇䆉稏黃雲靄。歲登大有萬民歡。
皇仁優渥敷天戴。七解寒雲沍。四序該。一陽來復天心泰。兕觥釃酒公堂介。豐年蜡饗吹豳賽。乾資美利本無言。
帝恩廣運真無外。八解天呈瑞。愜
睿懷。金鏡光輝。玉燭和諧。鳴鳳雝喈。堯棟上、雲影徘徊。舜琴中、慍為吾民解。奏南薰、還阜民財。冠裳玉帛圖王會。
皇風蕩蕩。
聖德巍巍。九解淵思往代。茅茨土階。不圖不繪。黃屋心齋。不築崔嵬。不重玫瑰。不貴腥羶葅醢。却猩唇。
【圖】
減豹胎。惟寶賢才。亦有鹽梅。和舟楫、九棘三槐。念民依、饑渴殷懷。願時和、田不汙萊。
神倉
御廩藏精粺。五風十雨。無僭無差。十解日晶熒。雲靉靆。蓂葉芳。生玉階。紺露丹霞接上台。
帝居深在蓬萊。泛瑤觴玉斝雲罍。宮漏銅壺緩緩催。頌
元首明哉。喜
君賡臣拜。太平時節萬年杯。趨辭
史／政書／大清會典事例（嘉慶朝）／樂部　卷四百十至卷四百二十六／卷四百二十六　樂部十七／樂章十　鐃歌淸樂／巡幸／昊天命第二十七(P.22-1)..[清嘉慶年間刻本]
昊天命第二十七
昊天有成命。受此丕基。
武烈
文謨。式穀是貽。亹亹我
皇。克纘
鴻規。敷天裒對。罄無不宜。一解欽若
昊天。敷時繹思。求民之莫。夙夜其咨。迄用康年。維星協畢與箕。旣富且穀。迪彼秉彝。
聖敬日躋。
帝命式于九圍。二解憲憲令德。抑抑令儀。綱紀四方。涵泳
【圖】
聖涯。率由前模。惠澤勤施。民之攸塈。如取如攜。如壎如篪。迪教不違。
皇帝聖神。天錫英姿。聽聰視明。法式生知。并包蓄養。解慍絃揮。仁滂施厚。元氣淋漓。千秋萬歲。復覯姒與姬。三解百姓昭明。五典慎徽。澣濯甄陶。沁骨浹肌。如彼田矣。亦旣敷菑。如彼室矣。亦塗塈茨、
皇心統天。品物咸資。維嘉維時。樂矣魚麗。四解翩翩之鴻。言漸于逵。皜皜之鷺。言集于湄。藹藹王多吉士。赤芾祁祁。束修其躬。慎乃樞機。左右
天子。盍簪勿疑。五解嶐然雙闕晏然三陲。
端拱明堂。默運璿璣。禮陶樂淑。俗易風移。金儀測象。玉律定時。四野八荒。洵不遐遺。淀有蘺。隰有葹。對時育物。萬邦是綏。
省方設教。用致雍熙。無封靡于爾邦。惟日孜孜。六解咨我三公。及爾庶司。豈敢怠安。無平不陂。建國親侯。王者無私。卜云襲吉。昆命元龜。農事告成。秋以為期。倬彼雲漢。奎畢井觜。揆文奮武。營壘車騎。象緯昭囘。
聖人法之。以補以助。上繼姚媯。億萬斯年。壽考維祺。整
法駕。揚華旗。六軍雷動。萬馬星飛。白山嵃嵃。綠水澌澌。騶虞至。鳳凰儀。于疆于理。
皇心則怡。七解渺渺川原。坦然逶迤。遺秉滯穗。如京如坁。各峙乃粻。以饗我師。鳥獸充牣。碩大蕃滋。莫不震曡。永藉保釐。七騶旣馭。萬衆咸隨。鍧鍧鼓鐸。幡然旌麾。逐獸追禽。大戟長鉟。為鐃為鐲。載常載旂。左律右鉞。平於有司。瞻彼翠華。朱英蕤蕤。星旗月鈒。錦韀珠戣。禮百神。奠四維。王用三驅。勿競厥威。我求懿德。允王保之。八解張皇六師。如虎如羆。
天休震動。周道驅馳。策勳在
廟。莫不寅威。戢干韜矢。說禮敦詩。
天子是毗。九解灼灼芙蓉花。毿毿楊柳枝。旜旐婀娜。畫龍與螭。干盾騰拏。逐豹與麋。湛湛甘露。酌以玉巵。
陛下千萬歲。撫御萬國歸銜羈。十解王會有圖。天葩芬奇。爻閭赤帟。元繚碧基。文蜃大蠏。孔鳥臯雞。隃冠尊耳。露犬星施。白鹿黃騏。獻其貔皮。在彼澤宮。璧水瀰瀰。樹爾侯矣。射熊與貍。槐宸高聳。棘路明熹。鳴葭駐䍐。麗日和颸。四牡騤騤。以車伾
【圖】
伾。飲至言歸。十一解驂四鸞。駕六螭。彤雲分五老。珠露浥三峗。訪姑射。拜希夷。執衡與規。循理因資。昭假遲遲。恭己無為。十二解誕敷
文德。懷柔神祇。
天命靡諶。念茲在茲。周原稼穡。小民之依。蠲租賜復。王言如絲。裁成輔相。於鑠純禧。首山之陽。毋采爾薇。商山之顏。毋采爾芝。三老五更惠和宣慈。有馮有翼。爾性爾彌。袒而割牲。謙謙是撝。示我周行。瑟鼓笙吹。十三解矗矗恒山。幽冀之治。絳雲紫霞。岐岐嶷嶷。靑書綠笈。神所護持。包王孕帝。駕
【圖】
軒鑠羲。元泉神草。瑞勒豐碑。爰
命太常。爰
詔后夔。式祀
上帝。饗以騂犧。獻琮璧。奏咸池。奎聯璧合。星斗陸離。洞簫玉琯。鳳羽麟差。十四解中澤有葵。南山有桋。豈弟君子。佩玉履𤪌。遭逢明盛。文煥功巍。三墳五典。煌煌麗辭。願續雅頌。永鎮厜㕒。十五解
史／政書／大清會典事例（光緒朝）／樂部／卷五百三十六　樂部一三／樂章六／丹陛清樂(P.1-1)..[清光緒二十五年(1899)石印本]
玉殿雲開之章進酒
玉殿雲開。金門春在。蓬壺界。日月昭回。景福齊天大。一解乾坤清泰。五雲深處是三台。看句陳北指。更閣道南迴。明朗朗。左樞兼上相。爛熒熒。龍角枕河魁。際中天珠聯璧合。仰紫極麕至鳧來。
一人有慶。萬國春臺。二解府事修和籲俊才。扇仁風徧九垓。萬方樂育仰
栽培。
一人宵旰符真宰。幾康劼毖天工代。民生亦快哉。饔飧廑
聖懷。勵憂勤。保大持盈泰。歌
帝力。望堯階。三解香馥馥。葡萄潑醅。天漿泛玉杯。光灩灩。露從仙掌開。北斗傾。萬壽觴。南山獻。延壽杯。慶玉食萬方來。四解看蓬瀛春暖。林巒閒早梅。喜風和日麗。年華入
睿裁。况山巔水隈。玲瓏萬卉開。綠芊芊蘚似茵。紅灼灼花如海。雨過也隱隱輕雷。五解到清和。暑風來。
茂對乘時。長景恢台。敞水殿紅紛綠駭。曳暄颸楊柳毰毸。六解金飇至。商序回。清秋皓月揚光彩。芙蓉初日舒蓓蕾。平疇䆉稏黃雲靄。歲登大有萬民歡。
皇仁優渥敷天戴。七解寒雲沍。四序該。一陽來復天心泰。兕觥釃酒公堂介。豐年蜡饗吹豳賽。乾資美利本無言。
帝恩廣運真無外。八解天呈瑞。愜
睿懷。金鏡光輝。玉燭和諧。鳴鳳雝喈。堯棟上雲影徘徊。舜琴中慍為吾民解。奏南薰還阜民財。冠裳玉帛圖王會。
皇風蕩蕩。
聖德巍巍。九解淵思往代。茅茨土階。不圖不繪。黃屋心齋。不築崔嵬。不重玫瑰。不貴腥羶葅醢。卻猩脣。
減豹胎。惟寶賢才。亦有鹽梅和舟楫。九棘三槐。念民依饑渴殷懷。願時和田不汙萊。
神倉
御廩藏精粺。五風十雨。無僭無差。十解日晶熒。雲靉靆。蓂葉芳。生玉階。紺露丹霞接上台。
帝居深在蓬萊。泛瑤觴玉斝雲罍。宮漏銅壺緩緩催。頌
元首明哉。喜
君賡臣拜。太平時節萬年杯。趨辭
史／政書／大清會典事例（光緒朝）／樂部／卷五百四十一　樂部一八／樂章一一／鐃歌清樂／昊天命第二十七(P.22-1)..[清光緒二十五年(1899)石印本]
灼灼芙蓉花。毿毿楊柳枝。旜旐婀娜。畫龍與螭。干盾騰拏。逐豹與麋。湛湛甘露。酌以玉卮。
陛下千萬歲。撫御萬國歸銜羈。十解
史／載記／十國春秋／拾遺　卷一百十五／前蜀(P.35-1)..[清乾隆癸丑年昭文周氏此宜閣重校刊本]
灼灼者蜀麗人也莊聞其貧且老殂落於成都酒市中因以詩弔之云嘗聞 灼灼麗於花雲髻盤時未破瓜桃臉曼長橫綠水玉肌香膩透紅紗多情不住神仙界薄命曾嫌富貴家流落錦江無問處斷魂飛作碧天霞又有悼亡姬詩亦極哀艷
子／筆記／續子不語／卷八／靈符(P.146)
靈符
萬近蓬言：聞胡中丞寳瑔病劇時，忽語家人曰：『明日慎閉吾戶，勿喚勿入也。』如其教。明日日將暮，亦不喚啟鑰。夫人疑之，自往從穴隙窺，見房內列二桌，南北相向。南向桌上，有一人頭大如十石甕，金目巨口，灼灼翕動。北向桌上，中丞坐與相對，桌上列紙筆，方握管，似與問答欲作書狀，第見口動，亦不聞聲。遂大驚，排闥入。中丞擲筆而起曰：『汝敗吾事矣！不然，可得尚延歲月，然此亦天數也。速備我身後事，三日內當死。』已而果然，究不知此大頭屬何神怪。
子／筆記／續子不語／卷八／九尾蛇(P.152)
九尾蛇
茅八者，少曾販紙入江西。其地深山多紙廠，廠中人日將落即鍵戶，戒勿他出，曰：『山中多異物，不特虎狼也。』一夕，月皎甚，茅不能寐，思一啟戶玩月，瑟縮再四。自恃武勇尚可任，乃啟關而出。行不數十步，忽見群猴數十，奔泣而來，盡擇一大樹而上。茅亦上他樹遠窺。旋見一蛇從林際出，身如拱柱，兩目灼灼，體甲皆如魚鱗而硬，腰以下生九尾，相曳而行，有聲如鐵甲。然至樹下，乃倒植其尾，旋轉作舞狀。每尾端有小竅，竅中出涎如彈，射樹上。猴有中者，輒叫號墮地，腹裂而死。乃徐啖三猴，曳尾而去。茅懼歸，自是昏夜不敢出。
子／醫家／神農本草經贊／附月令七十二候贊／二月／桃始華(P.5-1)..[清道光三十年粵東撫署刊印本]
爻臨大壯桃著穠華酡顏散旭錦浪蒸霞緣溪遠近滿縣周遮夭夭灼灼季女宜家
易通卦驗大壯初九桃始華詩何彼穠矣華如桃李皮日休賦玉顏半酡馮琦詩漸入千枝散朝旭
【圖】
李白詩夾岸桃華錦浪生韓愈詩川源遠近蒸紅霞陶潛記武陵人緣溪行忘路之近遠忽逢桃花林夾岸數百步晉書傳潘岳為河陽令栽桃李號河陽滿縣花元禛詩濯錦莫周遮詩桃之夭夭 灼灼其華易林春桃生華季女宜家
集／小說／綠野仙蹤／第八回　泰山廟于氷打女鬼　八里鋪俠客趕書生(P.78)
方纔睡倒，只見廟外跑入個婦人來，紫襖紅裙，走動如風，從目前一瞬，已入殿內去了。于氷驚
訝道：「這時候，怎麼有婦人獨來？」語未畢，只見那婦人走出殿外，站在臺階上，像個眺望的光景。于氷急忙坐起，從大鬼兩腿縫中一覷，只見那婦人面若死灰，無一點生人血色，東張西望，兩隻眼睛閃閃灼灼，顧盼不測。少停，只見那婦人如飛的跑出廟外去了。于氷大為詫異，心裡想道：「此女絕非人類，非鬼即妖，看他那般東張西望光景，或者預知我今日到此，要下手我，亦未可知。」又想了想，笑道：「隨他去。等他尋著我來，再做裁處。」正想算間，只見那婦人又跑入廟來，先向于氷坐的廊下一望，旋即又向西廊下一望，急急的入殿內去了。于氷道：「不消說，是尋我無疑了。」少刻，那婦人又出殿來，站在臺階上，向廟外望，口裡咶咶咶長笑了一聲，倒與母雞咶蛋相似，只是聲音連貫，不像那樣斷斷續續的喊叫，又如飛的跑出廟外去了。于氷道：「這是我生平未見未聞的怪異事。似他這樣來來往往，端的要怎麼？」
集／小說／綠野仙蹤／第九十七回　淫羽士翠黛遭鞭笞　戰魔王四友失丹爐(P.1033)
再說翠黛那日同城璧等，在半空中找尋九功山，陡遇大風，把持不住，飄泊了許多時，方纔落地。睜眼看時，見層巒疊嶂，瀑布懸崖，怪石搜雲，高柯負日，遠水遙岑，與巖壑中草色相映，上下一碧。那些奇葩異卉，紅紅白白，遍滿山谷，四圍一望，無異百幅錦屏，真好一片山景。翠黛賞玩移時，心裡說道：「此地山環水繞，有無限隱秀，必真仙居停境也。似我們虎牙山，不足論矣。」遶著山徑行去，只轉了兩個山峰，早看見一座洞府，門兒大開著，寂無一人。翠黛道：「我何不入這洞中觀玩觀玩？」於是輕移蓮步，走入洞內。放眼看去，都是些瓊宮貝闕，與別處洞府大不相同。正在觀
望間，只見東角門內走出個道人來，但見：
金冠嵌明珠三粒，紅袍繡白鶴八團。灼灼華顏，儼似芙蓉出水；亭亭玉骨，宛若弱蕙迎風。一笑欲生春，目送桃花之浪；片言傳幽意，齒噴月桂之芬。逢裴航於藍橋，雲英出杵；遇子建於洛浦，神女停車。漫誇傅粉何郎，羞殺偷香韓壽。
翠黛看罷，不由的心蕩神移，道：「此丈夫中之絕色也。」再看年紀，不過二十上下。只見他款步走來，啟丹唇，露皓齒，笑盈盈打一躬道：「仙姐從何處來？」只這一句，問的翠黛筋骨皆酥，將修道心腸頓歸烏有。禁不住眉迎目送，也放出無限風情，連忙還了一福，吐出嚦嚦鶯聲道：「奴，冷法師弟子翠黛是也。適被大風刮奴至此，誤入瑤宮，自覺孟浪之至，萬望真人莫見怪為幸。敢問真人法號？」那道人道：「我紫陽真人弟子，別號色空羽士是也。適仙姐言係冷師兄弟子，則你我不但同道，
又兼有世誼矣。」翠黛道：「真人可會過吾師否？」
集／小說／醒世姻緣／第十四回　　囹圄中起蓋福堂　死囚牢大開壽宴(P.186)
晁大舍聽見說典史在外查夜，就如叫珍哥得了赦書的一般。又知典史還要從本宅經過，機會越發可乘，叫家中快快備辦果盒煖酒，封了六十兩雪白花銀，又另封了十兩預備，叫家人在廳上明灼灼點了燭，生了火，頓下極熱的酒；果子按酒攢盒，擺得齊齊整整的。又在對面倒廳內也生了火，點了燈，煖下酒，管待下人。自己雖是革了監生，因是公子，也還照常戴了巾，穿了道袍，在大門等候。
果然候不多時，只見前面一對燈籠，一對板子，一個地方拿了一根柳棍，前面開路；典史戴著紗帽，穿了一件舊藍紬道袍，騎在馬上。
集／小說／醒世姻緣／第一百回　　狄希陳難星退舍　薛素姐惡貫滿盈(P.1213)
胡無翳對晁梁說道：「不意隔了一世，別了多年，又在此舊遊之地相遇。」晁梁回光返照，真真灼灼，知這狄希陳前世是他的長兄晁源托生至此。又問胡無翳說：「他目下有殺身傷命之災，卻是那世的冤仇，這般利害？」胡無翳道：「這是他前世在你家的時候，圍場上射死了個仙狐，又將他的皮張剝去，所以這仙狐誓必報仇。前世姦人的妻子，雖是被那本夫殺害，卻也得了那仙狐的幫助，方能
下手。轉世今生，如今那仙狐也托生了女人，為了他的正室，方得便於報復。此番必然得我搭救，方可逃生；不然就也難逃性命！」胡無翳方將他平生所做之事及晁夫人留銀在寺，常平糴糶的原由，告訴了晁梁一遍。晁梁問道：「據他如此為人，這般行事，必定該墮落輪迴，怎生還得人身，且又托生男子？據他方纔自道，又做了朝廷的命官，這個報應卻是怎生的因果？」胡無翳定了一會，說道：「他三世前是個極賢極善的女子，所以叫他轉世為男，福祿俱全，且享高壽。不料他迷了前生的真性，得了男身，不聽父母教訓，不受師友好言，殺生害命，利己損人，棄妻寵妾，姦淫詐偽，奉勢趨時，欺貧抱富，誣良謗善，搬挑是非，忘恩負義，無所不為，所以滅了他的福祿，折了他的壽算。若依了起初的註定，享用豈止如此？幸得今生受了冤家的制縛，不甚鑿喪了良心，轉世還有人身可做；不然也就幾乎往畜生一道去了。」丟下此處，再說那邊。
叢書２／歲時習俗資料彙編／新增月日紀古／卷之三上／三月卷上附寒食／清明(P.909)..[清順治宛委山堂勘重較說郛本]
韓濬前題朱騎傳紅燭天厨賜近臣火隨黃道見煙遶白榆新榮耀分他曰恩光共此辰更調金鼎膳還暖玉堂人灼灼千門曉輝輝萬井春應憐螢聚夜瞻望及東隣
鄭轅前題改火清明後優恩賜近臣漏殘丹禁晚燧發白榆新瑞彩來雙闕神光照四隣氣回侯第暖烟散帝城春利用調羹鼎餘暉燭縉紳皇明如照隱願
及聚螢人
叢書２／歲時習俗資料彙編／新增月日紀古／卷之七上／七月卷上／初七日(P.2406)..[清順治宛委山堂勘重較說郛本]
又霓裳轉雲路鳳駕臨天潢虧星凋夜靨殘月落朝璜促歡今夕促長離別後長輕梭聊駐織掩淚獨悲傷
許敬宗七夕賦咏成篇一年抱怨嗟長別七夕含態始言歸飄飄羅韤光天步灼灼新妝鑒月輝誰催巧笑開新靨不惜呈露解雲衣所歎却隨更漏盡掩淚還弄昨宵機
史／史評／讀通鑑論／卷二十六／唐宣宗／五　宣宗懷疑致禍更甚德宗(P.945)
雷，至動也；火，至明也。以灼灼之明，為非常之動，其象為豐。「豐其蔀，日中見斗。」以星之明亂日之明，則窺其戶而無人。易之垂訓顯矣哉！
史／正史／明史／志　凡七十五卷／卷二十九　志第五／五行二／火／火異(P.469)..[底本：清武英殿本]
隆慶二年三月戊午，延綏保寧堡城角旗杆出火，灼灼有聲。
史／目錄／四庫全書總目提要／經部／卷九　經部九／易類存目三／周易起元十八卷(P.177)
【周易起元十八卷】江西巡撫採進本　國朝陳圖撰。圖字寄巖。永豐人。是書以太極先天河洛諸圖。合而演之。支離曼衍。不可究詰。如周子太極圖。以無極作一空圈。此則變為一純黑圈形。以為陽含於陰。至於太極圖。乃為半黑半白圈。是先生陰而後生陽。非太極生陰陽也。又以名山大川。分配六十四卦之陰
陽。尤為牽合。昔林至水村易鏡。以卦配星。以為仰觀天文。此更以卦配地。以為俯察地理。此非惟聖人作易。慮不及此。即邵子周子傳陳摶之圖。豈料其末流至此耶。其詮釋經文。每句皆隨意叶韻。如象傳天行健。君子以自強不息。則以天行為一句。健為一句。君子以自強為一句。不息為一句。而注曰行叶杭。息叶襄。坤卦初爻。則注曰六叶翕。至叶室。殆不知其何據。他如雲行雨施。飛龍在天之類。必破為二字一句。雖嫌煩碎。理尚可通。至於乾卦三爻。以君子終日為一句。乾乾夕惕為一句。若厲為一句。無咎為一句。則君子終日四字。不知是何文義矣。又經文之中。多閒以圖。其圖皆奇形怪狀。如文言傳見龍在田節。下附一物欲所蔽圖。作純黑壺盧形。上段分布五小白圈。中書人欲一萌。血自攻心云云。四言詩十二句。下段則書慾海茫茫不計深。其中灼灼產黃金云云。七言詩八句。左右注致知格物四字。下注云。此亦黑體。用陰文。其圖大抵皆類此。真不知意欲何為也。
史／地理／水經注疏／附錄／明清兩代整理《水經注》之總成績　汪辟疆(P.3454)
一事博採經傳雅記，參伍互證，以疏酈注之疑滯也。此屬疏之本體。疏之為義，本訓為通，所謂通其壅塞也。解釋古書曰注，注本訓灌，以此器之水，注入彼器，恰如其量，謂之注。是疏之為義，亦猶治水者從而宣洩利導之也，故疏不厭其詳。唐孔穎達賈公彥之疏經，於注不明者，不惜繁稱博引，務申注義，斯其例也。朱鬱儀之水經注箋，徵引秘文，意在讎校；間有疏證，未臻詳備。且禹貢史漢，尚未究心，何論他籍，故趙一清有朱箋三刊誤之作。趙戴亦僅有刊正文字之功矣，不能為疏，信乎斯事之難也。楊熊既以疏名其書，則於校正文字，詳徵出處之外，自當博考群籍，鉤稽史實，以疏注義，例如江水注：「又逕北井縣西，東轉歷其縣北，水南有鹽井，井在縣北，故縣名北井，建平一郡之所資也」句，楊氏疏：「按漢志，巫有鹽官，後為北井縣地，文選蜀都賦：『濱以鹽池』。劉注：『鹽池出巴東北井縣，水出地，如湧泉，可煮為鹽。』方輿覽勝：『寶山，在大寧縣北十七里，山半有石穴，出泉如瀑』，即鹽泉也。」以《晉志》建平郡論：「統巫、北井、秦昌、信
陵、興山、建始、秭歸、沙渠八縣；為今巫山、興山、建始、恩施等縣，及歸州地。」又如注：「溪水又南屈逕巫縣，縣之東北三百步，有聖泉，謂之孔子泉，其水飛清石穴，潔並高泉」句。楊氏疏：「按御覽七十引盛弘之荊州記：『巫城東北三百步，有孔子泉。其水甘馨，雖帝漿無以過也。』此云潔並高泉，即指帝漿。呂氏春秋本味：『水之美者，高泉之山』。山海中次十一經：『高前之山，其上有水焉，甚寒而清，帝臺之漿也。』寰宇記：『內鄉縣高山，今名天池山。』」此皆博徵載籍，以與注文相發者也。又如經：「又東過邾縣南」，注：「城南對蘆洲」。熊氏疏：「按通鑑：『梁大寶二年，徐文盛討侯景，進軍蘆洲』，即此。胡注：『昔伍子胥去楚出關，於江上求渡』，漁父歌曰：『灼灼兮己私，與子期兮蘆之漪。』子胥既渡，解劍與之，辭不受，漁父遂覆舟而死，是其處。據寰宇記引輿地志，已有此說，考史記子胥傳：『自鄭奔吳，到昭關而後渡江。』昭關，在今含山縣北；則渡處當在今和州東，不在此。且是時楚購子胥急，子胥必於楚境之北，東南行，何得南入楚境？此乃鄉俗傅會之談耳。酈氏不載子胥事，是為有識。文選鮑明遠還都道中作詩注：引『庾仲雁江圖，蘆洲至樊口二十里。』在今文昌縣西，俗名得勝洲。」此又徵引史注而並糾樂史胡三省之失以昭酈亭之矜慎也。他如水經注之地域山川，往往以遷徙靡常，建置無定。楊熊此疏，詳加勘審，概著今名，令讀者一展卷，而識今地之何在。如是，則酈注一書，可以考古，可以證今，可以致地平天成之業，通溝洫而修水利。然後知劉繼莊所稱為「宇宙未有之奇書」者，當非妄嘆也。
史／地理／增修雲林寺志／卷三／法語／巨濤義果禪師／羅漢開光(P.22-1)..[清光緖十四年錢塘嘉惠堂丁氏刻本　　本書與法鼓文理學院合作製作]
羅漢開光
師拈杖云法化報三身卻從這裏薦得戒定慧之學豈更節外生枝遨遊四海習定天台圓陀陀光灼灼照徹十虛各顯神通同歸淨域澄澄爾湛湛爾萬象
【圖】
平吞煆聖鎔凡通身抖擻不盡西天東土異類心跡全降若然衞法頓令法幢振起若然助福管敎福慧駢臻如許妙用縱橫畢竟以何施設卓拄杖一下云人間天上稱如意莫不承其正眼開
史／地理／龍興祥符戒壇寺志／卷三／古蹟／寶極觀十景(P.5-1)..[清光緖十九年錢塘嘉惠堂丁氏刊本　　本書與法鼓文理學院合作製作]
寶極觀十景
孤雲訪道　鳳陽苗衷詩身騎金虎佩蒼精遠向
【圖】
蓬萊謁舊盟千樹紅桃百壺酒與君漫飲話長生　錢塘秦邦福詩一卷老子書靜領無為趣抽簪扣雲關只恐雲攔住　仁和林則茂詩可道非常道一片孤雲孤欲訪不知處妙與天地樞
赤腳談玄　邱南賈愚詩嬾著雙鳧姓便揚也曾因此動明王從來不受人纏縛嬴得芳名萬古香　秦邦福詩汗腳一尺三不屨亦不襪衝口寓元機泉流而風發　林則茂詩拖泥而帶水腳重八十斤眞玄之又玄實聞所未聞
蒼松雪鶴　苗衷詩別卻緱山歲月長琳宫樹色
【圖】
更蒼蒼曉依樹葉煙籠玉夜啄空庭月影霜引呪每思銀甕水聽經還履石壇香天風吹醒烟霞夢飛伴山遊覽八荒　秦邦福詩松髯蒼何疏鶴髮白且潔道人術長生髯修髮如漆　林則茂詩鶴壽不知紀雲情無此閒道人默爾息靜日閉松關玉沼金鱗　賈愚詩一泓寒玉浸芙蓉隔斷桃花浪幾重釣餌不來香跡隱此心無復望成龍　秦邦福詩石闌環方池波影浮碧玉物理悟悠然鱗鱗三十六　林則茂詩方流白於玉沼上生遐心莫謂金鱗小能作三日霖
祖庭秋月　苗衷詩虛亭幽敞夜漫漫璧月流輝照石壇影浸羽衣銀兔溼光浮玉宇露華寒鉤簾屢入杯中吸掬水還從掌上乾幾度晚天風細細置身疑在五雲端　秦邦福詩圓靈證道心涼爽沁仙骨何煩申法師御風游月窟　林則茂詩近祖張無為遠祖張道陵月不分今古空庭秋氣澄仙閣朝霞　苗衷詩仙閣平明啟曙扉九天霞彩遠稀微千章捧日花間見五色文成鳥外飛爛漫繡紋浮錦障鬱蔥佳氣晃朝衣道人已得長生術食盡精華養素機　秦邦福詩霞帔加星冠曾膺
【圖】
紫泥召紅牆紺宇間榮光先照耀　林則茂詩丹光騰五色豔豔鬬朝霞往來高閣上仙子多於麻觀橋春水　賈愚詩門前流水綠迢迢春抹鵞黃上柳條半夜雨聲渾似洗一篙新漲欲平橋　秦邦福詩長虹吸春水門前緣無垢倦眼讀南華潄齒禮北斗　林則茂詩三尺橋下水澈底無纖塵流出眞丹液蓬蓬生遠春
環林夕照　會稽陳贄詩瑤草琅玕翠滿林洞天開處快登臨道人相契談玄久不覺虛簷墮夕陰　秦邦福詩瑤草接琪花春長不知老背手看西
【圖】
山夕陽無限好　林則茂詩福地洞天府叢林環其中世上三千年一度斜陽紅
石壇丹桂　慈湖江山詩瓊樹婆娑發露叢託根曾在廣寒宫天風吹下金千斛人醉虛壇月影中　秦邦福詩天香落瑤臺仙風澹秋味所寶惟不貪卻識金銀氣　林則茂詩仙壇石百級其上眞靈過桂子落如雨天香雲外多
玄圃緋桃　苗衷詩東風吹暖報春華玄圃新開滿樹花平漲錦雲迷鶴氅亂飄紅雨點丹砂當年緱嶺應同品比地元都足並誇片片盡隨流水去
【圖】
行人疑是武陵家　秦邦福詩幾叢灼灼華和露分天上瞬息三千年蟠桃作供養　林則茂詩武陵在塵境曼倩亦凡夫自笑非劉郎重來無一株
史／地理／金山龍遊禪寺志略／卷之二／題贈(P.1-1)..[民國二十五年金山江天寺景清刊本　　本書與法鼓文理學院合作製作]
題贈
題贈扁額乃名賢達士目擊名藍勝境與高僧宿德酧唱機宜輒有命題其世出世間凡所有相豈能保其長久乎然時移事遷興替不同此護法眞心似不忍忘遂錄存以誌山靈之永好云行海識
法門秘藏
妙慧一泓吳泰來題并書
天宮寳藏樊尚璟題
潮梵和音秦鏡題
筏濟無邊易水劉大川題
鎭海禪宗順治甲午張思明題篆
苦海慈西蜀蕭雲舉題篆
自在法門江都楊九鵬題并書
禪宗寶藏申時行題
另是一天陳國經為大徹堂題
中流砥柱天水胡纘宗題丹徒令藍田李本書
飛巖驚幬西雒王鐸題
天懸柱石李率泰題
龍游禪寺成化癸卯明遼王書
大雄寶殿成化癸卯明遼王書
洄瀾矗漢張思明題
形似盤龍越人柴際題
佛印山居虞淳熈題周天球書
乾坤一覽行人內江高梅題
水月空明智烺題
雨奇觀宋淳熈戊戌主僧藴衷建弘治庚戌郡守鄭傑命工重建于北墖左
吐納江波李植題
雲水樓臺楊寀題
破浪開山河東塗廓題
長嘯江天太守錢升題
金沙江月王懩題
千古雄觀新安汪廷納題篆
江山如画鄭貴京題
雪崖氷柱張翮題
江心坐快朱啟元題
有山此僧楊道寅題
山水佳居越人柴棨題
坡僊遺蹟黃吉士題
卷石飛來
空閣雷聲河東李瑾題
金玉懸岩在蟒洞之旁怪石嶙峋草木罕生其赤若金其白如玉灼灼艷艷若烟霞浮空古記謂紫金浮玉者此也
江山一覽在南墖右
不忙處史題
百八窩劉玄賜題
小匡廬樂天遊匡廬見泉勝絕為之忘歸斯臺之矌有不殊也書以誌之雲間張安茂書
第一泉鐵溪題
中泠泉隆慶戊辰春三月望七十二翁仲山王問篆
羼提齋王鐸題
雪洲門大徹堂堂左後
臺骨依雲靜蘆中公題
江聲帶雨飛
苦海岸頭淸世界丹徒令張文光題
浪濤千古康應乾府主題
佛國金湯趙庭眞府主題
雪山示現張瞻題
俯視一氣張瑞圖相國題　　中流自在
江山滿目皆詩料唐虞世請　龍藏寶閣趙志臯題
烟雨千家總畵圖仙判對　　天風海濤朱來遠題
玉液潭懷劬題　　　　　　江山絕勝汪高梅題
史／地理／金山志／卷八／藝文四／詩三／清／遊江天寺　姚攀龍(P.19-2)..[清光緖二十六年雅雨堂重刊本　　本書與法鼓文理學院合作製作]
遊江天寺
姚攀龍
泛舟貪縱目入寺喜登臨曲曲危欄靜巍巍畫棟深山門懸玉帶殿角鎭黃金寶塔輝朝旭甘泉出曉岑鈎連雲裏岫斷續雨中砧唳鶴窺仙閣哀鴻
【圖】
度遠林香從僧舍出霧似佛巖沈曲磴蹲沙蟹瑤階滯野禽奇花紅灼灼老樹綠森森樓借峯腰築苔將石面侵斷碑湮古字草榻冷秋衾但問禪三昧安知數六壬江空浮鰐劍海近起龍吟巨浪翻牛斗驚濤振古今怪風掀屋頂片月走波心不改靑松色長流碧水音徘徊須放眼俯仰復披襟學士嗟何在名賢未可尋乾坤留勝蹟雷電送光陰醉酒彈魚鋏無勞拂素琴
史／地理／平山堂圖志／卷五　藝文三／詩二／清／人日諸子遊平山堂大雪驟至飲眞賞樓走筆得(P.17-2)..[清乾隆三十年揚州官署原刊本　　本書與法鼓文理學院合作製作]
人日諸子遊平山堂大雪驟至飲眞賞樓走筆得三十六韻
汪懋麟
時節初逢卯是日癸卯年華復建寅一冬常苦旱七日已驚春出郭宜登陸尋幽怕問津柳容青未著梅意白如勻凍草承車軟林禽語客馴到山鐘未午
【圖】
禮佛飯初辰祠宇尊先哲周防仗後人廿年心始遂八字夢何因築真賞樓初成夢歐蘇兩文忠公命余作聯余應聲曰登斯樓也大哉觀乎遂用為對勝跡原無敵佳題信有神江山列淮楚人代本梁陳夜夜笙歌沸朝朝粉黛嚬燒香來妙女祈嗣肅明禋范相宮方楚胡公廟肯薪山傍為文正安定兩祠三賢眞尚友百世此為鄰地脉原通蜀泉源舊出岷一亭依衆樹片石出荒榛近水烟光活遥天雪意純初焉猶是霰倐矣盡成塵素女翔天闕湘娥舞漢濱滿空交蛺蝶遍夜失麒麟著地渾如掌當杯不及脣廻戈光灼灼奔馬勢駪駪喜勝褰
【圖】
瑤草狂思倒葛巾步兵厨恐竭公瑾味稱醕接席皆仙客逃名半隱倫爭先持玉斗攘臂劈銀鱗勢欲傾三峽歡堪抵一旬交原垂髮好飲是布衣眞愼勿言通塞何須辨主賓行觴休緩緩起舞共蹲蹲晚霽還移席終筵莫吐茵夕陽看有態積雪浩無垠暮鵲歸飛急昏烟繞舍頻紅樓連市燭畫鼓隔城闉雨夜期烹韭晴天訂採蓴定知邱壑好得醉即稱臣
史／地理／光孝寺志／卷之十一　題詠志上／清詩／與元孝蒲衣方回王顧諸子集光孝寺(P.3-1)..[民國二十四年廣東編印局重刊上海中華書局排印本　　本書與法鼓文理學院合作製作]
國朝詩
與元孝蒲衣方回王顧諸子集光孝寺
禮部尚書王士正阮亭山東新城人
一鳥鳴灌木招提春雨餘偶來方外遊踪跡似閒居清池浮水蕹碧藻躍文魚輕颸散訶林葵樹交扶疏灼灼佛桑花紅艷驚珊瑚緬追昔賢跡俯仰懷赤烏孝廉自英雄江左盛文儒魯周閫外寄張顧府中趨如何虞仲翔獨此悲向隅青蠅為弔客千
【圖】
載同欷歔
史／地理／重修昭覺寺志／卷六／藝文４　詩／詩／憶丈祖功行(P.28-2)..[清光緖二十二年(1896)四川成都茹古書局刊本　　本書與法鼓文理學院合作製作]
憶丈祖功行
釋明照
北近錦官城峞峞古昭覺玉壘壯其形天迴擁林□創自唐宋間靈鍾秀華嶽紅塵飛不到白雲近
【圖】
可掬宗風常炯炯禪燈光灼灼何期遭兵燹梵宇已零落蘭若成邱墟湮頽自明末吁嗟丈雪祖堅貞志彌篤策杖與孤征飄然猶野鶴始自吳越來表表絶塵俗挂錫迴龍嶺結茅威鳳窟芒鞋費經營破衲勞筋骨精誠天地格言行宰官服祖道復中興叢林震六合宏開萬代基得博千頃粟寮舍千萬間開士五百六殿閣倚雲根臺池傍水鑿林深聽鳥歸水淺任魚躍四時祝
北闕千秋屏西蜀廣大一世界凡聖同住足俾得一
【圖】
枝棲皆係先人福迴廊猶一新聳翠花雨落厯厯二百年家風還如昨於戲丈祖行功高並日月燈燈傳至今千秋付衣缽悵予學謭陋難寫高深䠱但願後來人五葉花長續
史／別史／清朝通志／七音略　凡四卷／卷十七　七音略四／古韻標準(P.6843-1)
古韻標準
臣等謹按
國朝江永撰古韻標準一書平上去三聲分十二部入聲分八部每部首先列韻目一韻歧分兩部者
曰分某韻韻本不通而有字當入此部者曰別收某韻四聲異者曰別收某聲某韻大率本顧炎武採明陳第毛詩古音考屈宋古音義謂古無叶音之說詩之韻即是本音此說始於焦竑陳氏闡明之焦氏為之序其書列五百字以詩為本證他書為旁證是編即從此例以詩為主經傳騷子為證詩未用而古今韻異者采他書附益之於陳氏說之善者則多采錄有舛誤處亦閒摘一二其於古韻無書則借今韻離合以求古音今韻有隋唐相傳二百六部之韻顧炎武所著音學五書悉以唐韻為準是編本之而於音變源流及詩外之字亦多採顧說第顧氏詩本音欲改正舊叶之誤而有求之太過反生葛藤如一章平上去入各用韻或兩部相近之音各用韻率謂通為一韻恐非古人之意小戎二章以合軜邑叶驂以念字叶合軜邑尤失之甚者不得不為辨正若朱子取吳棫韻補釋詩以便學者誦讀如桃之夭夭灼灼其華之子于歸宜其室家晝爾于茅宵爾索綯其桐其椅其實離離豈弟君子莫不令儀此類今音可讀即不復加叶音其意在辨古音凡吳氏之叶音集傳從之而不安者亦行改正審其流變晰其是非自詡識斷精審此外尚有四聲切韻表細區今韻歸之字母音等及詩韻舉例一卷均有功於音學者
史／政書／續文獻通考／物異考　凡十三卷／卷二百十七　物異考二／火異／明／穆宗(P.4583-1)
穆宗隆慶二年三月戊子延綏保寧堡城角旗杆出火灼灼有聲
史／政書／清朝續文獻通考／物異考　凡一卷／卷三百四　物異考／咸豐七年(P.10496-1)
七年五月來鳳縣曾氏塘風雨驟至有物長丈餘乘風入塘形似牛身備五色目灼灼有光水噴起
又浙江黃巖民家牛產犢四首
又江西德化縣見散錢無數蔽空而飛又湖北松滋縣青楊樹忽結梨實十三枚
史／雜史／九家舊晉書輯本／臧榮緒晉書／卷十／潘岳　附潘尼(P.91)
泰始四年正月丁亥。世祖初藉千畝。司空掾潘岳作藉田頌曰。伊晉之四年。正月丁未。皇帝親率羣后。藉於千畝之甸。禮也。於是乃使甸帥清畿。野廬埽路。封人壝宮。掌舍設枑。青壇蔚其嶽立兮。翠幕黕以雲布。結崇基之靈阯兮。啟四塗之廣阼。沃野墳腴、膏壤平砥、清洛濁渠。引流激水。遐阡繩直。邇陌如矢。繱犗服於縹軛兮。紺轅綴於黛耜。儼儲駕於廛左兮。俟萬乘之躬履。百僚先置。位以職分。自上下下。具惟命臣。襲春服之萋萋兮。接游車之轔轔。微風生於輕幰兮。纖埃起於朱輪。森奉璋以階列兮。望皇軒而肅震。若湛露之唏朝陽兮。似星之拱北辰也。於是前驅魚麗。屬車鱗萃。閭闔洞啟。參塗方駟。常伯陪乘。太僕秉轡。后妃獻穜稑之種。司農撰播殖之器。挈壺掌升降之節。宮正設門閭之蹕。天子乃御玉輦。蔭華蓋。衝牙錚鎗。綃紈綷䌨。金根照耀以炯晃兮。龍驥騰驤而沛艾。表朱衣於離坎兮。飛青縞於震兌。中黃曅以發輝兮。方綵紛其繁會。五輅鳴鑾。九旗揚斾。瓊鈒入蘂。雲罕晻藹。蕭管嘲哳以啾嘈兮。鼓鞞硡隱以砰礚。筍簴嶷以軒翥兮。洪鐘越乎區外。震震填填。塵騖連天。以幸乎藉田。蟬冕熲以灼灼兮。碧色肅其千千。似夜光之剖荊璞兮。若茂松之依山顛也。於是我皇乃降靈壇。撫御耦。坻場染屨。洪縻在手。三推而舍。庶人終畝。貴賤以班。或五或九。於斯時也。居靡都鄙。民無華裔。長庶雜遝以交集。士女
頒斌而或戾。被褐振裾。垂髫總髮。躡踵側肩。掎裳連襼。黃塵為之四合兮。陽光為之潛翳。動容發音。而觀者莫不抃舞乎康衢。謳吟乎聖世。情欣樂於昏作兮。慮盡力乎樹蓺。靡誰督而嘗勤兮。莫之課而自厲。躬先勞以說使兮。豈嚴刑而猛制之哉。有邑老田父。或進而稱曰。蓋損益隨時。理有常然。高以下為基。民以食為天。正其末者端其本。善其後者慎其先。夫九土之宜弗任。四業之務不壹。野有菜蔬之色。朝靡代耕之秩。無儲稸以虞災。徒望歲以自必。三代之衰。皆此物也。今聖上昧旦丕顯。夕惕若慄。圖匱於豐。防儉於違。欽哉欽哉。惟穀之卹。展三時之弘務。致倉廩於盈溢。固堯湯之用心。而存救之要術也。若乃廟祧有事。祝宗諏日。簋簋普悼。則此之自實。縮鬯蕭茅。又於是乎出。黍稷馨香。旨酒嘉栗。宜其民和年登。而神降之吉也。古人有言曰。聖人之德。無以加於孝乎。夫孝者。天地之性、人之所由靈也。昔者。明王以孝治天下。其或繼之者。鮮哉希矣。逮我皇晉。實光斯道。儀刑孚於萬國。愛敬盡於祖考。故躬稼以供粢盛。所以致孝也。勸穡以足百姓。所以固本也。能本而孝。盛德大業。至矣哉。此一役也。而二美具焉。不亦遠乎。不亦重乎。敢作頌曰。思樂甸畿。薄采其茅。大君戾止。言藉其農。其農三推。萬方以祗。耨我公田。實及我私。我簠斯盛。我簋斯齊。我倉如陵。我庾如坻。念茲在茲。永言孝思。人力普存。祝史正辭。神祇攸歆。逸豫無期。一人有慶。兆民賴之。
子／筆記／閱微草堂筆記／卷八／如是我聞二(P.3353)
烏魯木齊泉甘土沃。雖花草亦皆繁盛。江西蠟五色畢備。朵若巨柸。瓣葳蕤如洋菊。虞美人花。大如芍藥。大學士溫公以倉場侍郎出鎮時。堦前虞美人一叢。忽變異色。瓣深紅如丹砂。心則濃綠如鸚鵡。映日灼灼有光。似金星隱耀。雖畫設色不能及。公旋擢福建巡撫去。余綵線繫花梗。秋收其子。次歲種之。仍常花耳。乃知此花為瑞兆。如揚州芍藥。偶開金帶圍也。
子／筆記／蕉軒隨錄_續錄／隨錄／卷十／425吳徵君(P.370)
425吳徵君
歙吳澹泉徵君定為諸生，久困場屋，受學桐城劉海峰學博，得文章宗派。平生法守程、朱，尤邃於易。周易集注一書，用力四十年，貫穿理數，為唐、宋以來所罕見。著有紫石泉山房等
集，鮑雙五侍郎為之刊刻。詩宗子美，繼乃刻意漢、魏、六朝五言，諸體之工，置之古人集中，幾不可辨。侍郎所刊者惟五言三體詩如干首，此外各體未曾蒐輯。錄其古意十首。其一云：「峨峨城南山，其下路逶迤。春風方浩蕩，桃花忽已萎。人生氣所化，盛衰日推移。寢興不自覺，時至方知之。登高覽中原，雲霞絢華姿。祥飆蕩樓臺，羅纓縱橫飛。身世非膠漆，旦暮不可知。王侯與編氓，奄忽皆等夷。及今崇令德，沒世揚光輝。」其二云：「娟娟樓上女，灼灼池中蕖。清風從何來，芬芳相有餘。峨冠者誰子？下馬立中衢。對之喜還歎，咄咄撚髭鬚。私憐咫尺間，無由通素書。苟合非所宜，欲進還趦趄。美人默無聲，上馬獨躊躇。」其三云：「高樓廣百尺，思婦居中央。漠漠不聞語，歌聲連華堂。纖指逐高徽，隨風自低昂。曲半忽嗚咽，節促不能長。雲中有靈鳥，人稱為鸞皇。十年無儔侶，羽翮將摧傷。終焉守故巢，日夕遙相望。此情奚由已，因風發中腸。」其四云：「賤者忽以貴，富者有時貧。登高何所見，江上水沄沄。長安佳麗地，豪貴馳雕輪。頭上玳瑁簪，腰佩雙璵璠。勢位一朝失，鶉衣不復溫。黃鵠東南來，中道遇浮雲。裵回草澤間，偃臥輒經旬。美人方娛樂，何由達殷勤。」其五云：「原野直復斜，山川相倚伏，翺翔未終朝，楊柳黃以綠。蓬萊有仙人，金銀為樓屋。招我從之遊，授以長生錄 [籙]。盛衰互遷代，天地有不足。吾生會有歸，明德為禔福。」其六云：「改弦不成音，冶容非絕姿。多謝世間人，吾其從此辭。願將青青柏，贈汝長相思。有客為予言，君言毋乃乖。芬芳盈路隅，自古誰致之？願君
執高節，惠我以無私。念此不能寐，雞鳴來海沂。」其七云：「結髮行事君，垂老傷乖離。攜手立長衢，依依復纍纍。倉卒難為言，羲陽忽已移。出門非故鄉，微軀安可知。親戚隔層雲，饑渴當告誰？保君千金軀，歡會未有期。願將霜下蘭，長托瓊樹枝。」其八云：「疏星不成列，中夜起傍徨。俛仰無所為，但見沙禽翔。我行踰千里，歲月未可量。水中無萍實，何以充饑腸？登高望舊林，六翮不得長。思為金與石，歡愛長不忘。」其九云：「翩翩梁上燕，秋風旋北歸。栖栖遠遊子，來去不自知。盛年難久留，芳草亦已萎。有親親相憐，無親私自悲。浮雲忽飄颺，為我東南飛。」其十云：「世路多艱險，出門始懷憂。層雲蔽大陸，黃河滔滔流。中有沉溺人，哀鳴如有求。浮生易位置，對此增綢繆。太息舍之去，訪我舊林丘。潛身以立命，天地良悠悠。」又律詩如之金陵云：「年荒為客苦，親老別家難。」送姚姬傳比部歸桐城云：「野闊風驅霧，秋深月帶霜。」泊金山云：「金銀浮夜氣，江海接秋聲。」過新嶺云：「日隨眾峰隱，人與亂雲寒。」余忠宣墓云：「綱常支一代，骨肉痛全家。」春感云：「蘼蕪江上綠，楊柳隴頭黃。」皆卓然可傳之句也。
子／筆記／浪跡叢談／三談／卷六／新齊諧摘錄(P.501)
靈符一條云：「萬近蓬言，胡中丞寶瑔病劇時，忽語家人曰：『明日慎閉吾戶，不喚勿入也。』明日將暮，夫人疑之，自窗隙窺見房內設二桌，南北相向，南向桌上有一人，頭大如十石甕，目灼灼翕動，中丞北向與相對，桌上列紙筆，方握管，似與問答，第見口動亦不聞聲。夫人大驚，排闥入，中丞擲筆而起曰：『汝敗吾事矣！不然，可得尚延歲月，然此亦天數也。速備吾身後事，三日後當死。』已而果然。究不知此大頭屬何神怪？時張六乾在座，曰：『此名靈符，文昌宮宿也。凡有文名才德者，喜往依護，昔朱子注四書，每見之，而文思日進，復能招之來，麾之去，遇疑義輒與剖晰。中丞蓋欲召之來，以祈祿命，不意為婦女所敗也。』予因詢其出何書，曰：『朱子集中序
上載其事。』因記之。」
治肺癰一條云：「蔣秀君精醫理，遇一紅袍鬼，問曰：『君是名醫，敢問肺癰可治乎？不可治乎？』曰：『可治。』曰：『治用何藥？』曰：『白朮。』紅袍鬼大哭曰：『然則我當初誤死也。』」
水鬼一條云：「趙衣吉云，鬼有氣息，水死之鬼，羊臊氣，岸死之鬼，紙灰氣，人聞此二氣，皆須避之。又云，河水鬼最畏『囂』字，如舟中忽聞羊臊氣，則急寫一『囂』字，可以遠害。」
牛生麒麟一條云：「乾隆四年，蕪湖民間牛生麒麟，三日而死，剖其腹，不見腸胃，中實如蟹。有人云，康熙南巡盛典曾載此事。」
子／醫家／本草詩箋／卷四／隰草／紅藍花(P.3-2)..[清道光二年羣玉山房重刊本]
紅藍花即紅花
花開灼灼號紅藍無毒而溫辛味含活血自從男子治通經更向婦人探通婦人經水疔生不使膚間受觧疔毒腫胎死難容腹內擔產症痘科咸有賴上行之性尚宜諳
子／醫家／植物名實圖考長編／木類　卷十八至卷二十二／卷二十二／木槿(P.1095-1)
毛晉陸疏廣要爾雅釋草云椴木槿櫬木槿郭註云似李樹花朝生夕隕可食或呼日及一曰王蒸鄭註云卽朝生暮落花也今亦謂之木槿一名椴一名櫬一名王蒸一名舜華埤雅云華如葵朝生夕隕一名舜蓋瞬之義取諸此詩曰顏如舜華又曰顏如舜英言不可與久也蓋榮而不實者謂之英人物志曰草之精秀者為英獸之將羣者為雄張良是英韓信是雄篤論曰日給之華似柰柰實而日給虛虛偽之與真實相似也通志云爾雅入草列者樊公云其花朝生暮落與草同氣故在草中今人謂之朝生暮落多植庭院間唐人詩云世事方看木槿榮言可愛易凋也亦可作籬故謂之槿籬傅元云蕣花麗木也或謂之愛老成公綏云日及華甚鮮茂榮於孟夏訖於孟秋廣雅云一名朱槿一名赤槿爾雅翼云抱朴子曰夫木槿楊柳斷植之更生倒之亦生橫之亦生生之易者莫過斯木也仲夏應陰而榮月令
取之以為候其花朝開暮落或呼為日及陸璣賦云如日及之在條常雖及而不悟潘尼云朝菌者詩人以為舜華莊生以為朝菌詩曰有女同車顏如舜華又曰顏如舜英舜蓋華之茂者又枝葉相當有同車之象亦如舜朝開日暮落少過時則後之矣太子忽當有功於齊之時可以取齊女於是時而不取則若日及之不可待矣木槿作飲令人得暝與榆同功其花用作湯代茗可以治風然茗令人不睡木槿令人睡為異爾本草衍義云木槿如小葵花淡紅色五葉成一花朝開暮斂花與枝兩用湖南北人家多植為籬障傅咸賦云應靑春而敷蘖逮朱夏而誕英布夭夭之纖枝發灼灼之殊榮紅葩紫蔕翠葉素莖含暉吐曜爛若列星
子／類書／宋稗類鈔／卷八／搜遺(P.167)
齊州城西張意諫議園亭．有金線泉．石甃方池．廣袤丈餘．泉亂發其下．東注城濠中．澄澈見底．池心南北．有金線一道．隱起
水面以油滴一隅．則線紋遠去．或以紋亂之．則線輒不見．水止如故．天陰亦不見．齊為東方名郡．而張氏濟南盛族園池乃郡之勝遊．泉之出百年矣．士大夫過濟南至泉上者不可勝數．而無能究其所以然．亦無一人題詠者．獨蘇子瞻有詩曰．槍旗攜到齊西境．更試城南金線奇．然亦不能辨泉之所以有金線也．曾南豐亦有金線泉詩曰．玉甃常浮顥氣鮮金絲不定路南泉．雲依美藻爭成縷．月照寒漪巧上弦．已繞渚花紅灼灼．更縈沙竹翠娟娟．無風到底塵埃盡．界破冰綃一片天．又范諷自給事中謫官．數年方歸．遊張氏園亭．飲泉上有金線珍珠之日．水木環合．乃歷下之勝景．園亭主人．乃張
□丞聰也嘗邀范晏飲於亭范題一絕於壁云園林再到身猶健．官職全拋夢乍醒．惟有南山與君眼．相逢不改舊時青
集／小說／三國演義／第八十一回　急兄讎張飛遇害　雪弟恨先主興兵(P.501)
震星夜到了青城，令鄉人引入山谷深處，遙望仙莊，清雲隱隱，瑞氣非凡。忽見一小童來迎曰：『來者莫非陳孝起乎？』震大驚曰：『仙童如何知我姓字？』童子曰：『吾師昨夜有言：『今日必有皇帝詔命至；使者必是陳孝起。』震曰：『真神仙也！人言信不誣矣！』遂與小童同入仙莊，拜見李意，宣天子詔命。李意推老不行。震曰：『天子急欲見仙翁一面，幸勿吝鶴駕。』
再三敦請，李意方行，既至御營，入見先主。先主見李意鶴髮童顏，碧眼方瞳，灼灼有光，身如古柏之狀，知是異人，優禮相待。李意曰：『老夫乃荒山村叟，無學無識。辱陛下宣召，不佑有何見諭？』先主曰：『朕與關、張二弟結生死之交，三十餘年矣。今二弟被害，親統大軍報讎，未知休咎如何。久聞仙翁通曉玄機，望乞賜教。』李意曰：『此乃天數，非老夫所知也。』
叢書／正誼堂全書／朱子語類輯略／卷之八／論文(P.43-2)..[清康熙張伯行編同治左宗棠增刊本]
論文
古人文章大率只是平說而意自長後人文章務意多而酸歰如離騷初無奇字只恁說將去自是好後來如魯直恁地著力做卻自是不好
夜來鄭文振問西漢文章與韓退之諸公文章如何某說而今難說便與公說某人優某人劣公亦未必信得及須是自看得這一人文字某處好某處有病識得破了卻看那一人文字便見優劣如何若看這一人文字未
【圖】
破如何定得優劣便說與公優劣公亦如何便見其優劣處但子細自看自識得破而今人所以識古人文字不破只是不曾子細看又兼是先將自家意思橫在胷次所以見從那偏處去說出來也都是橫說又曰人做文章若是子細看得一般文章熟少間做文字意思語脈自是相似讀得韓文熟使做出韓文底文字讀得蘇文熟便做出蘇文底文字若不曾子細看少間卻不得用向來初見擬古詩將謂只是學古人之詩元來卻是如古人說灼灼園中花自家也做一句如此遲遲㵎畔松自家也做一句如此磊磊㵎中石自家又也做一句
【圖】
如此人生天地間自家也做一句如此意思語脈皆要似他底只換卻字某後來依如此做得二三十首詩便覺得長進蓋意思句語血脈勢向皆傚他底大率古人文章皆是行正路後來杜撰底皆是行狹隘邪路去了而今只是依正路底路脈做將去少間文章自會高人又云蘇子由有一段論人做文章自有合用底字只是下不著又如鄭齊叔云做文字自有穩底字只是人思量不著橫渠云發明道理惟命字難要之做文字下字實是難不知聖人做出來底也只是這幾字如何鋪排得恁地安穩然而人之文章也只是三十歲以前氣格
【圖】
都定但有精與未精耳然而掉了底便荒疏只管用功底又較精向見韓無咎說他晚年做底文字與他二十歲以前做底文字不甚相遠此是他自驗得如此人到五十歲不是理會文章時節前面事多日子少了若後生時每日便偸一兩時間做這般工夫若晚年如何有工夫及此或曰人之晚年知識卻會長進曰也是後生時都定便長進也不會多然而能用心於學問底便會長進若不學問只縱其客氣底亦如何會長進日見昏了有人後生氣盛時說盡萬千道理晚年只恁地闒靸底或引程先生曰人不學便老而衰曰只這一句說盡
【圖】
了又云某人晚年日夜去讀書某人戲之曰吾丈老年讀書也須還讀得入不知得入如何得出謂其不能發揮出來為做文章之用也又曰人晚年做文章如秃筆寫字全無鋒銳可觀又云某四十以前尚要學人做文章後來亦不暇及此矣然而後來做底文字便只是二十左右歲做底文字又云劉季章近有書云他近來看文字覺得心平正某答他令更掉了這箇虛心看文字蓋他向來便是硬自執他說而今又是將這一說來罩正身未理會得在大率江西人都是硬執他底橫說如王介甫陸子靜都只是橫說且如陸子靜說文帝不如
【圖】
武帝豈不是橫說又云介甫諸公取人如資質湻厚底他便不取看文字穩底他便不取如那決裂底他便取說他轉時易大率都是硬執他
韓文力量不如漢文漢文不如先秦戰國
才卿問韓文李漢序頭一句甚好曰公道好某看來有病陳曰文者貫道之器且如六經是文其中所道皆是這道理如何有病曰不然這文皆是從道中流出豈有文反能貫道之理文是文道是道文只如喫飯時下飯耳若以文貫道卻是把本為末以末為本可乎其後作文者皆是如此因說蘇文害正道甚於佛老且如易所謂
【圖】
利者義之和卻解為義無利則不和故必以利濟義然後合於人情若如此非惟失聖言之本指又且陷溺其心先生正色曰某在當時必與他辨卻笑曰必被他無禮
東坡文字明快蘇老文雄渾儘有好處如歐公曾南豐韓昌黎之文豈可不看柳文雖不全好亦當擇合數家之文擇之無二百篇下此則不須看恐低了人手段但採他好處以為議論足矣若班馬孟子則是大底文字
韓文高歐陽文可學曾文一字挨一字謹嚴然太迫又云今人學文者何曾作得一篇枉費了許多氣力大意主
【圖】
乎學問以明理則自然發為好文章詩亦然
劉子澄言本朝只有四篇文字好太極圖西銘易傳序春秋傳序因言杜詩亦何用曰是無意思大部小部無萬數益得人甚事因傷時文之弊謂張才叔書義好自靖人自獻於先王義胡明仲醉後每誦之又謂劉棠舜不窮其民論好歐公甚喜之其後姚孝寧易義亦好
歐公文字鋒刃利文字好議論亦好嘗有詩云玉顏自古為身累肉食何人為國謀以詩言之是第一等好詩以議論言之是第一等議論
因改謝表曰作文自有穩字古之能文者纔用便用著這
【圖】
樣字如今不免去𢯱索修改又言歐公為蔣穎叔輩所誣旣得辨明謝表中自敘一段只是自胷中流出更無些窒礙此文章之妙也又曰歐公文亦多是修改到妙處頃有人買得他醉翁亭稾初說滁州四面有山凡數十字末後改定只口環滁皆山也五字而已如尋常不經思慮信意所作言語亦有絕不成文理者不知如何
文字到歐曾蘇道理到二程方是暢荊公文暗
歐公文字敷腴溫潤曾南豐文字又更峻潔雖議論有淺近處然卻平正好到得東坡便傷於巧議論有不正當處後來到中原見歐公諸人了文字方稍平老蘇尤甚
【圖】
大抵已前文字都平正人亦不會大段巧說自三蘇文出學者始日趨於巧如李泰伯文尚平正明白然亦已自有些巧了廣問荊公之文如何曰他卻似南豐文但比南豐文亦巧荊公曾作許氏世譜寫與歐公看歐公一日因曝書見了將看不記是誰作意中以為荊公作又曰介甫不解做得恁地恐是曾子固所作廣又問後山文如何曰後山煞有好文字如黃樓銘館職策皆好又擧數句說人不怨暗君怨明君處以為說得好廣又問後山是宗南豐文否曰他自說曾見南豐於襄漢間後見一文字說南豐過荊襄後山攜所作以謁之南豐
【圖】
一見愛之因畱款語適欲作一文字事多因託後山為之且授以意後山文思亦歰窮日之力方成僅數百言明日以呈南豐南豐云大略也好只是冘字多不知可為略刪動否後山因請改竄但見南豐就坐取筆抹數處每抹處連一兩行便以授後山凡削去一二百字後山讀之則其意尤完因歎服遂以為法所以後山文字𥳑潔如此廣因擧秦丞相敎其子孫作文說中說後山處曰他都記錯了南豐入史館時止為檢討官是時後山尚未有官後來入史館嘗薦邢和叔雖亦有意薦後山以其未有官而止
統領商榮以溫公神道碑為餉先生命吏約道夫同視且曰坡公此文說得來恰似山摧石裂道夫問不知旣說誠何故又說一曰這便是他看道理不破處頃之直卿至復問若說誠之則說一亦不妨否曰不用恁地說蓋誠則自能一問大凡作這般文字不知還有布置否曰看他也只是據他一直恁地說將去初無布置如此等文字方其說起頭時自未知後面說甚麼在以手指中間曰到這裏自說盡無可說了卻忽然說起來如退之南豐之文卻是布置某舊看二家之文復看坡文覺得一段中欠了句一句中欠了字又曰向嘗聞東坡作韓
【圖】
文公廟碑一日思得頗久忽得兩句云匹夫而為百世師一言而為天下法遂埽將去道夫問看者蘇文似勝坡公黃門之文又不及東坡曰黃門之文衰遠不及也只有黃樓賦一篇爾道夫因言歐陽公文平淡曰雖平淡其中卻自美麗有好處有不可及處卻不是闒茸無意思又曰歐文如賓主相見平心定氣說好話相似坡公文如說不辦後對人鬧相似都無恁地安詳蜚卿問范太史文曰他只是據見定說將去也無甚做作如唐鑑雖是好文字然多照管不及評論總意不盡只是文字本體好然無精神所以有照管不到處無氣力到後
【圖】
面多脫了道夫因問黃門古史一書曰此書儘有好處道夫曰如他論西門豹投巫事以為他本循良之吏馬遷列之於滑稽不當似此議論甚合人情曰然古史中多有好處如論莊子三四篇譏議夫子處以為決非莊子之書乃是後人截斷莊子本文攙入此其考據甚精密由今觀之莊子此數篇亦甚鄙俚
南豐作宜黃筠州二學記好說得古人敎學意出
今人作文皆不足為文大扺專務節字更易新好生面辭語至說義理處又不肯分曉觀前輩歐蘇諸公作文何嘗如此聖人之言坦易明白因言以明道正欲使天下
【圖】
後世由此求之使聖人立言要敎人難曉聖人之經定不作矣若其義理精奧處人所未曉自是其所見未到耳學者須玩味深思久之自可見何嘗如今人欲說又不敢分曉說不知是甚所見畢竟是自家所見不明所以不敢深言且鶻突說在裏
前輩文字有氣骨故其文壯浪歐公東坡亦皆於經術本領上用功今人只是於枝葉上粉澤爾如舞訝鼓然其間男子婦人僧道雜色無所不有但都是假底舊見徐端立言石林嘗云今世安得文章只有箇減字換字法爾如言湖州必須去州字只稱湖此減字法也不然則
【圖】
稱霅上此換字法也
貫穿百氏及經史乃所以辨驗是非明此義理豈特欲使文詞不陋而已義理旣明又能力行不倦則其存諸中者必也光明四達何施不可發而為言以宣其心志當自發越不凡可愛可傳矣今執筆以習研鑽華采之文務悅人者外而已可恥也矣
道者文之根本文者道之枝葉惟其根本乎道所以發之於文皆道也三代聖賢文章皆從此心寫出文便是道今東坡之言曰吾所謂文必與道俱則是文自文而道自道待作文時旋去討箇道來入放裏面此是他大病
【圖】
處只是他每常文字華妙包籠將去到此不覺漏逗說出他本根病痛所以然處緣他都是因作文卻漸漸說上道理來不是先理會得道理了方作文所以大本都差歐公之文則稍近於道不為空言如唐禮樂志云三代而上治出於一三代而下治出於二此等議論極好蓋猶知得只是一本如東坡之說則是二本非一本矣
一日說作文曰不必著意學如此文章但須明理理精後文字自典實伊川晚年文字如易傳直是盛得水住蘇子瞻雖氣豪善作文終不免疏漏處
因論文曰作文字須是靠實說得有條理乃好不可架空
【圖】
細巧大率要七分實只二三分文如歐公文字好者只是靠實而有條理如張承業及宦者等傳自然好東坡如靈壁張氏園亭記最好亦是靠實秦少游龍井記之類全是架空說去殊不起發人意思
文字奇而穩方好不奇而穩只是闒靸
人有才性者不可令讀東坡等文有才性人便須取入規矩不然蕩將去
前輩云文字自有穩當底字只是始者思之不精又曰文字自有一箇天生成腔子古人文字自貼這天生成腔子
看陳蕃叟同合錄序文字艱歰曰文章須正大須敎天下後世見之明白無疑
蘇子由愛選詩亭皋木葉下隴首秋雲飛此正是子由慢底句法某卻愛寒城一以眺平楚正蒼然十字卻有力
齊梁間之詩讀之使人四肢皆嬾慢不收拾
唐明皇資稟英邁只看他做詩出來是甚麼氣魄今唐百家詩首載明皇一篇蚤渡蒲津關多少飄逸氣槩便有帝王底氣燄越州有石刻唐朝臣送賀知章詩亦只有明皇一首好有曰豈不惜賢達其如高尚何
古人詩中有句今人詩更無句只是一直說將去這般詩
【圖】
一日做百詩也得如陳簡齋詩亂雲交翠壁細雨溼靑松煖日薰楊柳濃陰醉海棠他是甚麼句法
擧南軒詩云臥聽急雨打芭蕉先生曰此句不響曰不若作臥聞急雨到芭蕉
今人所以事事做得不好者緣不識之故只如箇詩擧世之人盡命去奔做只是無一箇人做得成詩他是不識好底將做不好底不好底將做好底這箇只是心裏鬧不虛靜之故不虛不靜故不明不明故不識若虛靜而明便識好物事雖百工技藝做得精者也是他心虛理明所以做得來精心裏鬧如何見得
先生因說古人做詩不十分著題卻好今人做詩愈著題愈不好
字被蘇黃胡亂寫壞了近見蔡君謨一帖字字有法度如端人正士方是字
子瞻單勾把筆錢穆父見之曰尚未能把筆邪
筆力到則字皆好如胷中別樣卽動容周旋中禮
寫字不要好時卻好
叢書／正誼堂全書／小學集解／外篇　凡二卷／卷之五　嘉言第五／廣立敎(P.1-1)..[清康熙張伯行編同治左宗棠增刊本]
范魯公質為宰相從子杲嘗求奏遷秩質作詩曉之其略曰戒爾學立身莫若先孝悌怡怡奉親長不敢生驕易戰戰復兢兢造次必於是戒爾學干祿莫若勤道藝嘗聞諸格言學而優則仕不患人不知惟患學不至戒爾遠恥辱恭則近乎禮自卑而尊人先彼而後己相鼠與茅鴟宜鑑詩人刺戒爾勿放曠放曠非端士周孔垂名敎齊梁尚淸議南朝稱八達千載穢靑史戒爾勿嗜酒狂藥非佳味能移謹厚性化為凶險類古今傾敗者厯厯皆可記戒爾勿
【圖】
多言多言眾所忌苟不愼樞機災厄從此始是非毀譽間適足為身累擧世重交游擬結金蘭契忿怨容易生風波當時起所以君子心汪汪淡如水擧世好承奉昂昂增意氣不知承奉者以爾為玩戲所以古人疾籧篨與戚施擧世重游俠俗呼為氣義為人赴急難往往陷囚繫所以馬援書殷勤戒諸子擧世賤淸素奉身好華侈肥馬衣輕裘揚揚過閭里雖得市童憐還為識者鄙我本羈旅臣遭逢堯舜理位重才不充戚戚懷憂畏深淵與薄冰蹈之惟恐墜爾曹當閔我勿使增罪戾閉門斂蹤迹縮首避名勢勢位難久居畢竟何足恃物盛則必衰有隆還有替速成不
【圖】
堅牢亟走多顚躓灼灼園中花早發還先萎遲遲㵎畔松鬱鬱含晚翠賦命有疾徐靑雲難力致寄語謝諸郞躁進徒為耳范質字文素周宰相仕宋封魯國公兄子名杲遷秩陞職也相鼠茅鴟皆詩之刺無禮者齊梁二朝崇尚老莊淸虛之談當西晉時胡母輔之謝鯤阮放畢卓羊曼桓彝阮孚光逸共八人淸談酣飲不舍晝夜時人謂之八達樞機言語之發如戶之樞如弩之機也一有不愼則害及身矣金蘭易曰二人同心其利斷金同心之言其臭如蘭契合也交游非人則口裏相合轉盼嫌隙如風波之無端也籧篨龜胷不能俯戚施駝背不能仰皆惡疾借以狀柔佞之人也此章凡十二節第一節戒其立身以孝悌為先第二節戒其干祿以道藝為要第三節戒其遠恥辱乃接人之道第四節戒勿放曠乃持身之道第五節戒嗜酒第六節戒多言第七節戒濫交第八節戒好承奉第九節戒重游俠第十節戒其勿賤淸素第十一節自敘遭時畏罪之意使知恩遇無常勿求遷秩第十二節言人物有常理富貴有定命末言躁進無益以結全篇之意詳味此詩閱厯人情看破物理見人生官職素定不可求而得
【圖】
也世之躁進營求者讀此亦可憬然悟矣
叢書／正誼堂全書／濂洛風雅／卷之三／邵康節／五言排律／流鶯吟(P.9-2)..[清康熙張伯行編同治左宗棠增刊本]
流鶯吟
遷喬固有之出谷未多時正嫩簧為舌初新金作衣替花言灼灼代柳說依依柳外晚猶囀花前曉又啼啼多因雨過囀少為春歸莫遣行人聽行人路正迷
叢書／正誼堂全書／唐宋八大家文鈔／卷之二　韓文公文二／答呂醫山人書(P.1-1)..[清康熙張伯行編同治左宗棠增刊本]
唐宋八大家文鈔卷之二　　　韓文公文
答呂醫山人書
愈白惠書責以不能如信陵執轡者夫信陵戰國公子欲以取士聲勢傾天下而然耳如僕者自度若世無孔子不當在弟子之列以吾子始自山出有樸茂之美意恐未礱磨以世事又自周後文弊百子為書各自名家亂聖人之宗後生習傳雜而不貫故設問以觀吾子其已成熟乎將以為友也其未成熟乎將以講去其非而趨是耳不如六國君子有市於道者也方今天下入仕惟以進士明經及
【圖】
卿大夫之世耳其人率皆習熟時俗工於語言識形勢善候人主意故天下靡靡日入於衰壞恐不復振起務欲進足下趨死不顧利害去就之人於朝以爭救之耳非謂當今公卿間無足下輩文學知識也不得以信陵比然足下衣破衣繫麻鞋率然叩吾門吾待足下雖未盡賓主之道不可謂無意者足下行天下得此於人蓋寡乃遂能責不足於我此眞僕所汲汲求者議雖未中節其不肯阿曲以事人者灼灼明矣方將坐足下三浴而三薰之聽僕之所為少安無躁
茅鹿門曰此文奇氣
張孝先曰公以師道接引後進而山人不知以為欲借賓客以為重故以信陵執轡責公亦可謂愚且妄矣公自明其意以答之詞旨峻厲中仍是一片惓惓接引之意此公之所以不可及也
叢書／武英殿聚珍版叢書／夏僎尚書詳解／周書／卷二十五／呂刑(P.1-1)..[清乾隆敕刻武英殿聚珍本]
皇帝哀矜庶戮之不辜報虐以威遏絶苗民無世在下乃命重黎絕地天通罔有降格羣后之逮在下明明棐常鰥寡無蓋皇帝淸問下民鰥寡有辭于苗德威惟畏德明惟明乃命三后恤功于民伯夷降典折民惟刑禹
【圖】
平水土主名山川稷降播種農殖嘉穀三后成功惟殷于民士制百姓于刑之中以教祗德穆穆在上明明在下灼于四方罔不惟德之勤故乃明于刑之中率乂于民棐彝
苗民旣肆為暴虐下民不忍方告無辜于上上帝監之知其無辜于是帝堯知天意之所向哀傷矜憐衆遭有苗殺戮而無罪者乃以德威誅伐而報苗民之暴虐正絶其嗣俾無有繼世而在天下者蓋謂誅絕之也然至舜之世猶有存者何也蓋苗民種類至多
【圖】
堯之遏絕乃其一時為君長者其不為君長者或支或庶堯豈能盡絕之此所以至舜之世而其遺種或復育也堯旣絕苗民無世在下旣又念苗民所以階亂者皆由罔中于信以覆敗古人詛盟之事遂至假于鬼神惑亂愚民以階禍亂故堯旣遏絕之後所以必命重黎以正神人之分也蓋在天有神在地有人幽明之間截然不可移易今苗民旣假鬼神以階亂則引天神以惑愚民如漢末張角一日同起者三十六萬此皆假鬼神以階亂者也今三苗之俗旣如此
【圖】
故堯命重黎使絕地天通罔有降格謂絕在地之民使不得以妖術格于在天之神絕在天之神使不得假其名字以降于在地之民蓋將塞其生亂之階也孔氏引楚語云昭王問于觀射父曰周書所謂重黎實使天地不通者何也若不然民將能登天乎對曰非此之謂也古者民神不雜少昊氏之衰也九黎亂德家為巫史民神同位禍災薦臻顓頊受之乃命南正重司天以屬神北正黎司地以屬民使復舊常無相侵瀆是謂絕地天通其後三苗復九黎之德堯復
【圖】
育重黎之後不忘舊者使復典之以此知重卽羲也黎卽和也但此以重黎絕地天通為堯時事而楚語乃指為顓頊時事今且以經為據堯卽命重黎正神人之分以絕苗民生亂之階故羣后及在下化之乃明明棐常而不敢為幽隱神怪之事雖鰥寡窮民亦得通其情于上而無有蓋蔽而不通者蓋苗民假鬼神以階亂其同惡相濟者共為暴虐以賊害小民故鰥寡有欲言而不得上聞今旣絕其亂階而人不復假鬼神以生亂此鰥寡所以無蓋也元后謂羣后諸
【圖】
侯也在下羣吏也諸侯及羣吏皆不事幽隱鬼神而明于明明之人事不事詭異妖者之術而輔于世間之常道如是則人習誠實下無隱情故鰥寡無告之人皆得陳其哀苦之情于上而無有蔽蓋之者豈不美哉鰥寡之情旣無蔽蓋皆得上達則民之利病堯無不知于是帝堯乃淸問下民所謂淸者乃虛心屈己以延問于下如無垢所謂無非誠實曾不以一毫名位滓于其中此所謂淸問也蓋其問如父母之問其子之飢渴寒暑豈有嫌疑置于其心哉堯忘其君
【圖】
位之尊而誠心致問故鰥寡之民感其誠實皆有稱誦之辭于遏苗之事所稱頌者卽德威惟畏德明惟明是也舊說皆以有辭于苗民然至于時苗民已遏絕鰥寡已無蓋不應于此復有怨辭兼下文德威惟畏德明惟明二句無所係屬故知此有辭于苗當為有美辭于堯感遏苗之事也蓋苗民之虐堯以威報之則堯之威非赫赫之威也乃德威也惟其威自德來此所以威一震而人莫不畏苗民之奸堯以明察之則堯之明非察察之明也德明也惟其明自德來
【圖】
此所以明一照而人莫能逃也鰥寡以是辭而稱堯伐苗之事豈不簡而當哉堯遏絕苗民而鰥寡頌之若此則民亂除矣民亂旣除則民生不可不厚乃命三后恤功于民蓋欲厚民之生也恤是憂也謂憂其功于民猶言功不及民以為己憂也三后卽伯夷禹稷也伯夷掌禮故降其禮典以示于民然禮有品節條目易以强世而難于民之盡從故伯夷旣示以禮典于是又以刑而折服其邪心使之畏刑之威而盡趨禮此典禮所以言刑也然伯夷之刑非果用也特
【圖】
以此懼之耳禹為司空主土故旣平水土為民除患于是又辨山川之主名為九州各有一名山大川為之主名如揚州山曰會稽川曰三江荊州山曰衡山川曰江漢是也棄為后稷司稼故降其布種之法使為農者皆得封殖其善禾麥布種有法則稂莠不生而嘉穀可成也此皆堯命之使之憂其功于民者也堯之用人多矣獨言此三后者蓋教之安之養之尤為憂民之深者也惟堯以此命之故三后皆得成功功旣成而皆富厚故曰惟殷于民殷盛也謂富盛也
【圖】
民旣富盛堯又慮其狃于富厚或復思亂不可不有以防之于是又命士師之官使制百姓于刑之中謂用中典以防民也所以如此者凡欲敎民使常知敬德不致復階亂也呂侯旣言堯于三后成功之後命士以刑制百姓恐當時或不明其先後本末之序謂堯專以刑制于民故下又復明前說謂之刑也非徒刑也其君穆穆以敬德居上其臣明明以明德居下上下之間以德相資醖釀造化一旦發越于四方如灼灼火然一燈灼千萬燈無有窮已必至于極四方
【圖】
萬里無不克勤於德然後始明刑之中以率乂於民率謂率之使從乂謂乂之使治然堯之所謂率乂者亦豈專於傷民肌體哉亦不過欲輔其常性耳蓋民失常性特以刑警之使聳動知畏而復其常性是堯之刑雖具而實未嘗用也此又呂刑詳明堯所以用刑之意
叢書／武英殿聚珍版叢書／絜齋毛詩經筵講義／卷一／桃夭篇(P.8-1)..[清乾隆敕刻武英殿聚珍本]
桃夭篇
臣聞詩人稱人情之相安者未嘗不以宜言之假樂之詩曰宜民宜人取其人民之相安也魯頌曰宜大夫庶士取士大夫之相安也夫人情至于相安則有和順而無乖戻有歡娛而無怨讟豈不甚可貴哉今此詩曰宜
【圖】
其室家宜其家室則夫婦之間雝雝其和交相親愛者至矣又曰宜其家人則非獨夫婦也闔門之內長幼尊卑無不犁然有當于心矣婦人謂嫁曰歸桃之夭夭灼灼其華謂仲春之月婚姻之時也女之始嫁情意未洽而宜家之效固已立應況于寖久乎旣詠其華又詠其實又詠其葉以明物物之可嘉也以桃之可嘉媲德之可貴周旋俯仰無所不宜此豈法嚴令具强之使然哉風化之行固有本之者矣后妃無妒忌之行閨門有肅雍之美是非其本歟惠及其下衆妾序進則內無怨女
【圖】
化行于外婚姻以時則國無瘝民此和氣洋溢極治之時也詩人安得不于一篇之中致其意歟雖然婚姻及時後人知是者亦不少矣而人情未免乖戾罕以輯睦聞者又何歟曰此所以有貴于風化也先王之時家道旣正敎化流行習俗淳美涵濡于禮義之澤久矣之子于歸資性婉淑足宜其家風化使然也非有先王修身正家之本而獨以男女及時為貴此乃不澄其源而欲淸其流也又豈能銷乖戾之習而長輯睦之風哉此詩三章曾無一語及于后妃而序詩者推而言之蓋天下
【圖】
之事有可以法禁整齊者而風俗之美非法禁之所能致要必基本所在能用其力故其感召如此歸諸后妃鉤深之論也嗚呼后妃之賢否風俗之美惡繫焉吾身之修不修后妃之賢否繫焉君天下者其可忽哉
叢書／知不足齋叢書／古今偽書考／有眞書雜以偽者／孫子(P.45-2)..[清乾隆鮑廷博校刊本]
孫子
此書凡有二疑一則名之不見左傳也史記載孫武齊人而用于吳在闔閭時破楚入郢有大功左氏于吳事最詳其功灼灼如是不應遺之也葉正則曰自周初至春秋凡將兵者必與聞國政未有特將兵于外者六國時此制始改孫武于吳為大將乃不為命卿而左氏無傳焉可乎其言尢是一則篇數之不侔也史遷稱孫子十三篇而漢志有八十二篇後應少于前何以反多于前乎杜牧註所傳者十三篇後少
【圖】
于前矣然何以又適符于前之前耶杜牧謂武書數十萬言魏武削其繁剩筆其精粹以成此書然則仍是漢志之八十二篇而非遷傳之十三篇矣故曰可疑也梅聖俞亦曾註是書曰此戰國相傾之說也葉正則祖述之為說曰春秋末戰國初山林處士所為其言得用于吳者其徒夸大之說也其言闔廬試以婦人尢為奇險不足信今姑存梅葉二君之說以釋左傳不載之疑可也然則孫武者其有耶其無耶其有之而不必如史遷之所云耶其書自為耶抑其後
【圖】
之徒為之耶皆不可得而知也故入之未定其人例中若夫篇數其果為史遷之傳而非曹瞞之刪漢志八十二篇或反為後人附益劉歆任宏輩不察而收之耶則亦不可得而知也
叢書／知不足齋叢書／全唐詩逸／卷之中／陸翬　春日(P.5-2)..[清乾隆鮑廷博校刊本]
陸翬
春日
鶯歸樹頂繁聲轉雁去天邊細影斜雨拂靑靑行處草
【圖】
煙含灼灼望中花
句
三尺寒光冰在手一張弓勢月當心贈李都使　巖下光陰生戸牖㵎邊形勢入池臺松　孤帆影入江煙盡百舌聲流浦樹新送胡八弟
