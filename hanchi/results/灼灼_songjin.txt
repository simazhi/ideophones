子／醫家／御定佩文齋廣群芳譜／卷首／目録上(P.1-1)..[文淵閣四庫全書本]
卷十七　　　　　　蔬譜五
菜瓜
稍瓜
黄瓜
南瓜
絲瓜
冬瓜
壺盧
瓠子
茄子苦茄
緬茄以上食實
土菌
木耳石耳
地耳以上菌屬
嘉樹菜
雞候菜
優殿
葙
買菜
專蹄菜
芸薇
冬風菜
榖菜
荶菜
菹菜
䕦菜
繤菜
藒菜
葟菜
蓶菜
䓠菜
羞菜以上竒蔬
佛土菜
孟娘菜
眞珠菜
雪裏蕻
白鼓釘
剪刀股
猪殃殃
絲蕎蕎
牛塘利
浮薔
水菜
看麥娘
狗脚跡
破破衲
燕子不來香
猢猻脚跡
眼子菜
猫耳朶
籓籬頭
鴈腸子
野籬落
羊耳秃
黄花菜
油灼灼
燈蛾兒
芽兒拳
板蕎蕎
天藕兒
老鸛筋
鵞觀草
牛尾瘟
兎絲根
草鞋片
抓抓兒
雀舌草
羅漢菜
根子菜
龍芽菜
杏葉菜
歪脖菜
龍巓菜
高河菜
蓮花菜以上雜蔬
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／文賦㪚句(P.12-1)..[文淵閣四庫全書本]
〔文賦㪚句〕
〔増〕晉傅𤣥〈陽春賦〉乾坤絪緼冲氣穆清幽蟄蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　湛方生〈懷春賦〉麥芃芃而含秀桑藹藹而敷榮華照灼以爛林葉婀娜以媚莖　王廙〈春可樂賦〉春可樂兮樂孟月之初陽冰泮渙以微流土冐橛而觧剛野暄卉以揮緑山蔥蒨以𤼲蒼　李顒〈四時賦〉平臯眇莽中林蔥青野馬飛澗晨虹𡸁旌陽燕南徂隂鴈北征青華皓皓丹秀熒熒　謝萬〈春遊賦〉青陽司候勾芒御辰陳條灌以摧枯初莖蔚其曜新羃豐葉而為幄靡翠草而成茵　宋劉義恭〈感春賦〉
天晻曖而流寒日隂翳而淪精風淑穆而吹蘭雨濛濛而洗莖草承澤而擢秀花順氣而飛馨　梁元帝〈春賦〉洛陽小苑之西長安大道之東苔染池而盡緑桃含山而併紅露霑枝而重葉網縈花而曵風　隋蕭慤〈春賦〉落花無限數飛鳥排花度禁苑玉饒風吹花春滿路　唐王勃〈春思賦〉蜀川風𠉀隔秦川今年節物異常年霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草
〔原〕宋之問〈春宴韋曲莊序〉萬株果樹色雜雲霞千畝竹林氣含煙霧激樊川而縈碧瀬浸以成波望太乙而鄰少微森然逼座　鋪落花以為藉結垂楊而代幄霽景含日晩霞五彩而丹青韶光卷雲春臯一色而凝黛　李邕〈春賦〉楊廻曲沼李雜芳園條煙濃而曵地花錦縟而當軒　李白〈春夜宴桃李園序〉幽賞未已高談轉清開瓊筵以坐花飛羽觴而醉月　〈惜餘春賦〉平原萋兮綺色
愛芳草兮如翦惜餘春之將䦨每為恨而不淺
子／醫家／御定佩文齋廣群芳譜／天時譜　卷一至卷六／夏　卷四／夏／集藻／五言律詩(P.5-1)..[文淵閣四庫全書本]
〔五言律詩〕
〔增〕唐駱賔王〈夏日遊目〉暫屏塵囂累言尋物外情致逸心逾黙神幽體自輕浦夏荷香滿田秋麥氣
清詎假滄浪上將濯楚臣纓　〈夏日遊山家〉返照下層岑物外狎招尋蘭徑薰幽佩槐庭落暗金谷静風聲徹山空月色深一遣樊籠累唯餘松桂心　杜審言〈夏日過鄭七山齋〉共有樽中好言尋谷口來薜蘿山徑入荷芰水亭開日氣含殘雨雲隂送晚雷洛陽鐘鼓至車馬繫遲囘　韋應物〈夏花明〉夏條綠已宻朱萼綴明鮮炎炎日正午灼灼火俱燃翻風適自亂照水復成妍𡚖視窓間字熒煌滿眼前　許渾〈長興里夏日南鄰避暑〉侯
家大道𠊓蟬噪樹蒼蒼開鏁洞門逺下簾賔舘涼欄圍紅藥盛架引綠蘿長永日一欹枕故山雲水鄉　宋韓琦〈夏景即事〉槐耳籠前檻雲峯透曲櫺涼風即崑閬煩思入滄溟荷弱翻青蓋榴新倒綠缾晚來收驟雨一枕夢魂醒　邵雍〈春盡後園閒歩〉綠樹成隂日黄鶯對語時小渠初瀲灧新竹正參差倚杖閒吟乆擕童引步遲好風知我意故故向人吹　張耒〈夏日〉過雨芰荷亂繁隂竹樹多雛聲知鳥哺萍動見魚過細徑饒苔蘚隂墻
引薜蘿角巾從倒側踈懶欲如何　蚓壤排晴圃蝸涎印雨階花鬚嬌帶粉樹角老封苔問字病多忘過鄰慵却廻晚涼還盥櫛對竹引清杯　細徑依原僻茅蓬四五家山田來雉兔溪雨熟桑麻竹籠晨收果茅菴夜守瓜頗知農事樂從此問生涯　金龎鑄〈喜夏〉小暑不足畏深居如退藏青奴初薦枕黄妳亦升堂鳥語竹隂宻雨聲荷葉香晚涼無一事歩屧到西厢　明仁宗〈池亭納涼〉夏日多炎𤍠臨池憩午涼雨滋槐葉翠風過藕花
香舞燕來青𤨏流鶯出建章援琴彈野操民物樂時康
子／醫家／御定佩文齋廣群芳譜／桑麻譜　卷十一至卷十二／卷十一　桑　柘／桑／集藻／五言古詩(P.20-2)..[文淵閣四庫全書本]
〔五言古詩〕
〔増〕〈漢樂府陌上桑〉日出東南隅照我秦氏樓
秦氏有好女自名為羅敷羅敷善採桑採桑城南隅青絲為籠系桂枝為籠鈎頭上倭墮髻耳中眀月珠緗綺為下帬紫綺為上襦行者見羅敷下擔捋髭鬚少年見羅敷脫㡌著帩頭耕者忘其犂鋤者忘其鋤来歸相怒怨但坐觀羅敷使君従南来五馬立踟蹰使君遣吏往問是誰家姝秦氏有好女自名為羅敷羅敷年㡬何二十尚不足十五頗有餘使君謝羅敷寜可共載不羅敷前致辭使君一何愚使君自有婦羅敷自有夫東方千
餘騎夫壻居上頭何用識夫壻白馬従驪駒青絲繋馬尾黄金絡馬頭腰中鹿盧劒可直千萬餘十五府小史二十朝大夫三十侍中郎四十専城居為人潔白晳鬑鬑頗有鬚盈盈公府歩冉冉府中趨坐中數千人皆言夫壻殊　〈晋樂府採桑度〉蠶生春三月春桑正含緑女兒採春桑歌吹當春曲　繋條採春桑採葉何紛紛採桑不装鈎牽壊紫羅裙　採桑盛陽月綠葉何翩翩攀條上樹表牽壊紫羅𧟆　陶潛〈擬古〉種桑長江邉三年
望當採枝條始欲茂忽值山河改柯葉自摧折根枝浮滄海春蠶既無食寒衣欲誰待本不植髙原今日復何悔
〔原〕陶潛〈歸田園居〉野外罕人事窮巷寡輪鞅白日掩荆扉虚室絶塵想時復墟曲中披草共来往相見無雜言但道桑麻長桑麻日已長吾土日已廣常恐霜霰至零落同草莽
〔増〕宋謝靈運〈種桑〉詩人陳條柯亦有羙攘剔前修為誰故後事資紡績常佩知方誡愧㣲富教益浮陽騖嘉月藝桑迨閒隙疎欄𤼵近郛長行達廣
域壙流始毖泉湎塗猶跬跡𠈷此将長成慰我海外役　梁吴均〈採桑〉賤妾思不堪採桑渭城南帶減連枝繡髮亂鳳凰篸花舞依長薄蛾飛愛綠潭無由報君信流涕向春蠶　〈陌上桑〉嫋嫋陌上桑䕃陌復垂塘長條映白日細葉𨼆鸝黄蠶飢妾復思拭淚且提筐故人寜知此離恨煎人腸　劉邈〈萬山見採桑人〉倡妾不勝愁結束下青樓逐伴西城路相攜南陌頭葉盡時移樹枝髙乍易鈎絲繩挂且脫金籠寫復收蠶飢日已暝詎為使
君留　王䑓卿〈陌上桑〉令月開和景處處動春心挂筐湏葉滿息倦重枝隂　沈君攸〈採桑〉南陌落花移蠶妾畏桑萎逐便牽低葉爭多避小枝摘駛籠行滿攀髙腕易疲看金怯舉意求心自可知　北周王褒〈陌上桑〉人傳陌上桑未曉已含光重重相䕃映輭弱自芬芳秋胡未住馬羅敷未滿筐春蠶朝已老安得久徬徨　陳傅縡〈採桑〉羅敷試採桑出入城南傍綺裙映珠珥絲繩提玉筐度身攀葉聚聳腕及枝長空勞使君問自有侍中
郎　賀徹〈採桑〉蠶妾出房櫳結伴類花叢度水春衫綠映日晚妝紅釧聲時動樹衣香自入風鈎長嫩枝曲葉盡細條空競採須盈手爭歸欲滿籠自憐公府歩誰與少年同　唐劉希夷〈採桑〉楊栁送人行青青西入秦誰家採桑女樓上不勝春盈盈灞水曲歩歩春芳綠紅臉耀眀珠絳唇含白玉囬首渭橋東遙憐春色同青絲嬌落日緗綺弄春風攜籠長嘆息逶迤戀春色看花若有情倚樹疑無力薄暮思悠悠使君南陌頭相逢不相識
歸去夢青樓
〔原〕李白〈陌上桑〉羙女渭橋東春還事蠶作五馬如飛龍青絲結金絡不知誰家子調笑来相謔妾本秦羅敷玉顔艶名都緑條映素手採桑向城隅使君且不顧况復論秋胡寒螀愛碧草鳴鳳栖青梧託心自有處但怪旁人愚徒令白日暮髙駕空踟蹰　〈子夜吳歌〉秦地羅敷女採桑綠水邊素手綠條上紅妝白日鮮蠶飢妾欲去五馬莫留連　常建〈陌上桑〉翳翳陌上桑南枝交北堂羙人金梯出素手自提筐非但畏蠶飢
盈盈嬌路傍
〔増〕李彦逺〈採桑〉採桑畏日髙不待春眠足攀條有餘愁那矜貌如玉千金豈不贈五馬空躑躅何以變貞性幽篁雪中綠　王建〈採桑〉鳥鳴桑葉間綠條復柔柔攀看去手近散作長長鈎黄花盖野田白馬少年遊所念豈廻顧良人在髙樓　劉駕〈桑婦〉墻下桑葉盡春蠶半未老城南路迢迢今日起更早四鄰無去伴醉臥青樓曉妾顔不如誰所貴守婦道一春常在樹自覺身如鳥歸来見小姑新妝弄百草　于濆〈田翁歎
桑〉手植千樹桑文杏作中梁頻年徭役重盡属富家郎富家田業廣用此買金章昨日門前過軒車滿垂楊歸来説向家兒孫竟咨嗟不見千樹桑一浦芙蓉花　元趙孟頫〈題織圖〉〈正月〉正月新獻嵗最先理農噐女功並時興蠶室臨期治初陽力未勝早春尚寒氣𥦗户當奥密勿使風雨至田疇耕耨動敢不脩耒耜經冬牛力弱相戒勤飯飼萬事非預備倉卒恐不易田家亦良苦舍此復何計　〈二月〉仲春凍初解陽氣方滿盈旭日照原
野萬物皆欣榮是時可種桑插地易抽萌列樹徧阡陌東西各縦横豈惟籬落間採葉憚逺行大哉皇元化四海無交兵種桑日已廣彌望綠雲平匪惟錦綺謀祇以厚民生　〈三月〉三月蠶始生纎細如牛毛婉孌閨中女素手握金刀切葉以飼之擁紙散周遭庭樹鳴黄鳥𤼵聲和且嬌蠶飢當採桑何暇事逰遨田時人力少丈夫方種苗相将挽長條盈筐不終朝數口望無寒敢辭終嵗勞　〈四月〉四月夏氣清蠶大已屬眠髙首何昻昻蛾
眉復娟娟不憂桑葉少徧野如綠煙相呼携筐去迢遞立逺阡梯空伐條枚葉上露未乾蠶飢當早歸秉心靜以専飭躬修婦事僶勉當盛年救忙多女伴笑語方喧然　〈五月〉五月夏以半谷鸎先弄晨老蠶成雪繭吐絲亂紛紜伐葦作簿曲束縛齊榛榛黄者黄如金白者白如銀爛然滿筐筥愛此顔色新欣欣舉家喜稍慰經時勤有客過相問笑聲聞四鄰論功何所歸再拜謝蠶神　〈六月〉釜下燒桑柴取繭投釜中纖纖女兒手抽絲疾
如風田家五六月緑樹隂相蒙但聞繰車響逺接村西東旬日可經絹弗憂杼柚空婦人能蠶桑家道當不窮更望時雨足二麥亦稍豐酤酒田家飲醉倒嫗與翁　〈七月〉七月暑尚熾長日弄機杼頭蓬不暇梳揮手汗如雨嚶嚶時鳥鳴灼灼紅榴吐何心娱耳目往来忘傴僂織為機中素老㓜要紉補青燈照夜梭蟋蟀𥦗外語𨐌勤亦何有身體衣㡬縷嫁為田家婦終嵗服勞苦　〈八月〉池水何洋洋漚麻水中央數日庶可取引過兩手長
織絹能㡬時織布已復忙依依小兒女嵗晚歎無裳布襦不掩脛念之𤍠中腸朝緝滿一籃暮緝滿一筐行看機中布計日漸可量我衣苟已成不憂天早霜　〈九月〉季秋霜露降凛凛寒氣生是月當授衣有布織未成天寒催刀尺機杼可無營教女學紡纑舉足疾且輕舍南與舍北嘒嘒聞車聲通都富豪家華屋貯娉婷被服雜羅綺五色相間眀聽說貧家女惻然當動情　〈十月〉豐年禾黍登農心稍逸樂小兒漸長大終嵗荷鋤钁目不
識一字每念心作惡東鄰方迎師收拾令上學後月日南至相賀因舊俗為女裁新衣脩短巧量度龜手事塞向庶禦北風虐人生真可歎至老長力作　〈十一月〉冬至陽来復草木潛滋萌君子重其然吾道自此亨父母坐堂上子孫列前榮再拜稱上夀所願百福并人生属眀時四海方太平民無札瘥者厚澤敷羣情衣食苟給足禮義自此生願言興學校庶㡬教化成　〈十二月〉忽忽嵗将盡人事可稍休寒風吹桑林日夕聲颼飀墻南
地不凍墾掘為坑溝斫桑埋其中眀年芽早抽是月浴蠶種自古相傳流蠶出易脫殻絲纊亦倍收及時不努力知有来嵗不手凍不足惜冀免號寒憂　眀李東陽〈采桑玉堂隂二首答篁墩學士〉采桑玉堂隂分蠶長安郭一勞累百枚再分連數箔寜知富貴地此物能沃若平生𤱶畝憂黽勉懐力作嗟彼衣錦児空言養蠶樂吳機詠濯濯周葉歌莫莫遺我通家人同心故相託愛之敢輕棄弱女方就學　采桑玉堂隂隂濃樹婆娑一采
不滿筐竟日能㡬何乃知富貴地不及窮山阿蠶成忽滿眼所得良亦多人言繋家運或者隂陽和向非夙夜勤豈恃葉與柯衣多必思寒吾民本同科欲将分蠶意廣被無偏頗
子／醫家／御定佩文齋廣群芳譜／蔬譜　卷十三至卷十七／卷十七　菜瓜等／油灼灼(P.46-2)..[文淵閣四庫全書本]
油灼灼
〔増〕《野菜譜》油灼灼生水邊葉光澤生熟皆可食又可作乾菜食
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／彚考(P.25-1)..[文淵閣四庫全書本]
［彚考］
〔原〕《詩‧周南》桃之夭夭灼灼其華［傳］桃有華之盛者
夭夭其少壯也灼灼華之盛也　〈召南〉何彼穠矣花如桃李　《禮記‧月令》仲春之月桃始華　《史記‧李将軍傳》［贊］諺云桃李不言下自成蹊
〔増〕《易通卦驗》驚蟄曰大壯初九桃不花倉庫多火
〔原〕《春秋運斗樞》玉衡星之精散為桃
〔増〕《管子》五沃之土其木宜桃
〔原〕《荀子》桃李倩粲于一時時至而殺至於松栢經隆冬而不凋蒙霜雪而不變可謂得其性矣
〔増〕《十洲記》東海有山名度索山有大桃𣗳屈盤數千里曰蟠桃　《拾遺記》扶桑
東五萬里有磅磄山上有桃𣗳百圍其花色青黑萬嵗一實
〔原〕《神仙傳》樊夫人與夫劉剛俱學道術各自言勝中庭有兩大桃𣗳夫妻各咒其一桃便相鬭擊良乆剛所咒者𣗳走出籬外
〔増〕《晉宮閣名》華林園桃七百三十八株白桃三株侯桃三株　《妬記》武厯陽女嫁阮宣武絶忌家有一桃𣗳華葉灼燿宣歎美之即便大怒使婢取刀斫𣗳摧折其華
〔原〕《史畧》北齊盧士深妻崔林義之女有才學春日以桃花和雪靧兒面咒曰取紅
花取白雪與兒洗面作光悦取白雪取紅花與兒洗面作妍華取花紅取雪白與兒洗面作光澤取雪白取花紅與兒洗面作華容
〔増〕《景龍文館記》景龍四年春上宴於桃花園羣臣畢從學士李嶠等各獻桃花詩上令宮女歌之辭既清婉歌仍妙絶獻詩者舞蹈稱萬嵗上勅太常簡二十篇入樂府號曰桃花行
〔原〕《開元天寳遺事》御苑新有千葉桃花帝親折一枝插於妃子寳冠上曰此箇花尤能助嬌態也　明皇禁苑中初有千葉
桃盛開帝與貴妃日宴於𣗳下帝曰不獨萱草忘憂此花亦能銷恨
〔増〕《北户録》桑苧翁謂李復云天寳末有韋長史虗舟寓于廬山瀑布泉時夏月多雨見瀑布之中流出一桃葉濶五寸長一尺二寸
〔原〕《劇談録》武宗朝術士王瓊妙於化物無所不能方冬以藥栽培桃杏數株一夕繁英盡𤼵芳蕊濃艶月餘方謝　《本事詩》唐崔䕶舉進士不第清明獨遊都城南得村居花木叢萃叩門乆之有女子自門隙問對曰尋春獨行酒渇求飲
女子啟關以盂水至獨倚小桃柯佇立而屬意殊厚崔辭起送至門如不勝情而入後絶不復至及來嵗清明徑徃尋之門庭如故而扃矣因題詩於左扉云去年今日此門中人面桃花相映紅人面不知何處去桃花依舊笑春風後數日復徃聞其中哭聲䕶叩門有老父出曰君非崔䕶耶曰然曰君殺我女吾女笄年未嫁自去年以來常恍惚如有所失比日與之出歸見左扉字入門遂病絶食數日而死崔大感慟請入哭之尚儼然在
牀崔舉女首枕以股大呼曰䕶在斯䕶在斯湏㬰開目半日復活老父大喜以女歸之
〔増〕《清異録》江南後主同氣宜春王從謙𡮢春日與妃侍遊宮中後圃妃侍覩桃花爛開意欲折而條髙小黃門取綵梯獻時從謙正乗駿馬擊毬乃引鞚至花底痛採芳菲顧謂嬪妾曰吾之緑耳梯何如　《外史檮杌》蜀孟知祥僭位召百官宴芳林園賞紅桃花其葉六出　《彦周詩話》春時穠麗無過桃栁桃之夭夭楊栁依依詩人言之也老杜云顛狂
栁絮随風舞輕薄桃花逐水流不知縁誰而波及桃花與楊栁矣
〔原〕《𡌨雅》桃性早華又華於仲春故周南以興女之年時俱富也　《雞肋編》范純仁女孫病狂𡮢閉於室中窓外有大桃𣗳一株花適盛開一夕斷櫺登木食桃花幾盡自是遂愈　《孫公談圃》石曼𡖖通判海州以山嶺髙峻人路不通畧無花卉㸃綴照映使人以泥裹桃核抛擲于山嶺上不數年間花𤼵滿山爛如錦繡
〔増〕《老學庵筆記》歐陽公梅宛陵王文恭集皆有小桃
詩歐詩云雪裏花開人未知摘來相顧共驚疑便湏索酒花前醉初見今年第一枝初但謂桃花有一種早開者耳及游成都始識所謂小桃者上元前後即著花狀如垂絲海棠曽子固雜識云正月二十開天章閣賞小桃正謂此也　《全唐詩話》劉禹錫元和十年自朗州召至京戲贈看花君子云紫陌紅塵拂面來無人不道看花回𤣥都觀裏桃千𣗳盡是劉郎去後栽再游𤣥都觀絶句并序云余貞元二十一年為屯田郎時此觀未有
花是嵗出牧連州貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復為主客郎中重遊𤣥都蕩然無復一𣗳惟兎葵燕麥動揺春風耳因再題二十八字以俟後游時太和二年三月也詩云百畝庭中半是苔桃花净盡菜花開種桃道士歸何處前度劉郎今又來　鄭志道《劉阮洞記》鳴玉澗之東有塢植桃數畦花光射目落英繽紛㸃綴芳草流紅縹緲随水而下
此昔人食桃輕舉之地也遂名曰桃花塢　《六朝事迹》桃花塢在蔣山寳公塔之西北舊有桃花甚盛今不復存　霹靂溝在城東五里王荊公詩云霹靂溝西路柴荊四五家憶曽騎欵叚随意入桃花　《花經》碧桃千葉桃三品七命緋桃花五品五命　王維楨〈游石城山記〉茅公𡮢與余遊石城山中其時三月矣而桃尚未華茅公訝之而問故余謂草木期雖至猶湏日曝之乃𤼵耳今四面連𡶶雲霧恒𤼵其上見日最難桃華能乎故得
日苟先梅常侵臘得日苟後桃乃失春斯未足訝也　王叔承〈茅山記〉夜次毘陵桃花園桃花數十畝映月如朝霞忽忽身在華陽夢中也　《聞鴈齋筆談》桃之品無慮數十絳碧夭緋總堪極目然夭者故是正色耶至于人面桃則桃之變極矣瑩白如雪光浮白外素者故艷不艶于此方之梅花則今古雅俗正復迥然藉使敷蘤一時堪作梅嬖夭夭者雲從可也　《香宇詩談》今花始開曰試花張司業新桃行植之三年餘今夏初試花月
令桃始華亦讀如試　王立程〈天台山記〉桃源洞即漢永平中劉晨阮肇遇仙處澗之東塢有桃數畦春時花光射目紅雨㸃綴芳草如踏錦茵　《江郎山志》山多緋桃華而不實　《黃山志》桃花𡶶下有桃花源桃花溪處處皆桃花　《武𡗝雜記》春山霽時滿鼻皆新緑香訪鼓樓坑十里桃花杖策獨行随流折步春意尤閒　《西湖志》包家山多桃花宋時有匾曰蒸霞二月遊人最盛號小桃源董嗣杲詩綺霞蒸日透林梢一簇南山尚姓包
冷水峪邉苔色老冲雲樓下𣗳隂髙園鄰古道傳耕籍臺倚青城想拜郊欲趁桃花尋隐去關門無鎖不湏敲　西湖棲霞嶺以嶺上桃花爛漫色如凝霞故名
〔原〕《𤣥中記》寧波府城東舊傳劉阮采藥於此春月桃花萬𣗳儼若桃源　《花史》茅山乾元觀道士姜麻子閻蓬頭弟子也從揚州乞爛桃核數石空山月明中種之不避豺虎自茶庵至觀中有桃花五里餘　志勤禪師在溈山因桃花悟道偈曰自從一見桃花後三十年來更不
疑　簡州天水一碧放目無際春月桃花甚繁　潘岳為河陽令栽桃李號河陽滿縣花　劉公幹居鄴下一日桃李爛漫值諸公子延賞久之方去公幹問僕曰損花乎僕曰無但愛賞而已公幹曰珍重輕薄子不損折使老夫酒興不空也遂飲花下　錢伸仲于錫山所居作芳美亭種桃數千百株蔡載作詩曰髙人不惜地自種無邉春莫随流水去恐汙世間塵　古田縣黃蘖山多桃𣗳下有桃塢桃湖桃洲春月不減武陵桃溪在黃
蘖山下春風㣲和夭桃夾岸亦勝境也　漵浦一名華蓋山昔人𡮢種桃千𣗳至今呼桃花圃
〔増〕《一統志》平樂府仙巖富州口多桃花旁有碧潭游魚可掬
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／記(P.32-2)..[文淵閣四庫全書本]
［集藻］
［記］
〔原〕晉陶潛〈桃花源記〉晉太元中武陵人捕魚為業縁溪行忘路之逺近忽逢桃花林夾岸數百步中無雜𣗳芳草鮮美落英繽紛漁人甚異之復前行欲窮其林林盡水源便得一山山有小口髣髴若有光便舍船從口入初極狹纔通人復行數十步豁然開朗土地平
曠屋舍儼然有良田美池桑竹之屬阡陌交通雞犬相聞其中徃來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絶境不復出焉遂與外人間隔問今是何世乃不知有漢毋論魏晉此人一一為具言所聞皆歎惋餘人各復延至其家皆出酒食停數日辭去此中人語云不足為外人道也既出得其船便扶向
路處處志之及郡下詣太守説如此太守即遣人随其徃尋向所志遂迷不復得路南陽劉子驥髙尚士也聞之欣然規徃未果尋病終後遂無問津者
〔增〕明王衡〈東門觀桃花記〉盖今人多偽為雅而吾吳尤甚蘭菊幾家置一譜焉次則君竹而友松第而至桃花極矣廼余性獨深愛桃花毎春未𡮢不游游必徧今年二月之十七日余與汝増約使人徃探城四隅問花之所止而之焉具報東門好則步出東門踏菜花行望見一邨居小
有花栁可觀則酒鎗與蒲席已次第設矣其居在小溪中桃花左右溪約有三四十株甚嫩美既又移至吳氏莊莊宅與池相遶畧同前而廣五倍之花碩大且繁中一緋色據水上者特異長楊數章立池外如偉丈夫衣冠拱手而䕶少女于内桃花亦醉面垂垂傍水洗妝不輕見頭額也飲𣗳下留連乆之顧日尚未晡廼復信步尋花其在水濵者墻角橋畔者菜花栁𣗳叢中者輙灑水施茵曰與而延客或遇之矮簷下及坑塹竈突之間
則含酒滿舌噀之曰為汝浣衣席暖更移酒盡復買忘其去城之遂逺也汝增曰夫桃價不堪與牡丹作奴人且以市娼辱之子何好之甚余笑曰子品花乎品價乎夫價則百十桃者有之然皆如口脂面粉不粘人意刻畫綵繢人能盗天夫桃也逺而睇之光浮浮然近而即之若有暖暈然盖頌桃徳者夭夭近之灼灼則已下矣擬之于春殆㢲女乎陽出震而得梅桃與梅其得氣獨完故於香味色中具有别韻即刻畫綵繢者巧愈不似
似愈不真子舍是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤于子無惑也汝増無以對遂以筆誌其語
子／醫家／御定佩文齋廣群芳譜／花譜　卷二十二至卷五十三／卷二十五　杏花　桃花一／桃花一／集藻／賦(P.35-1)..[文淵閣四庫全書本]
［賦］
〔増〕陳張正見〈衰桃賦〉巖巖秀𡶶吐桂榮松獨夭桃之灼灼輕擢采於寒蹤爾乃萬株成錦千林似翼苔畫波
文花然𣗳色𤼵秦源而逸氣飄漢綬而流芳譬蘭釭之夜炷似明鏡之朝妝成蹊列徑光崖𧰟氾間真定之蒼棃雜房陵之縹李紛芳難歇照曜無儔舒若霞光欲起散似電采将收既而風落新枝霜飛故葉歎垂釣之妖童怨傾城之麗妾
〔原〕唐皮日休〈桃花賦并序〉余𡮢慕宋廣平之為相貞姿勁質剛態毅狀疑其鐵腸與石心不解吐婉媚辭然覩其文而有梅花賦清便富艶得南朝徐庾體殊不類其為人也後蘓相味道得而稱之廣
平之名遂振嗚呼夫廣平之才未為是賦則蘇公果暇知其人哉将廣平困于窮阨于躓強為是文耶日休于文尚矣狀花卉體風物非有所諷輙抑而不𤼵因感廣平之所作復為桃花賦其辭曰伊祁氏之作春也有𧰟外之𧰟華中之華衆木不得融為桃花厥花伊何其美實多臺隸衆芳縁餙陽和開破嫩萼壓低柔柯其色則不淡不深若素練輕茜玉顔半酡若夫美景姸時春含曉滋密如不幹繁若無枝妦妦婉婉夭夭怡怡或俛者
若想或閉者如癡或向者如步或倚者如疲或温黁而可薰或婑媠而莫持或幽柔而旁午或撦冶而倒披或翹矣如望或凝然若思或奕偞以作態或窈窕而騁姿日将明兮似喜天将慘兮若悲近榆錢兮妝翠靨映楊栁兮顰愁眉輕紅拖裳動則裊香宛若鄭袖初見楚王夜景皎㓗閧然秀𤼵又若嫦娥欲奔明月蝶散蜂寂當閨脉脉又若妲己未聞裂帛或開故楚𧰟𧰟春曙又若息媯含情不語或臨金塘或交綺井又若西子浣紗見
影玉露厭浥妖紅墜濕又若驪姬将譛而泣或在水濵或臨江浦又若神女見鄭交甫或臨廣筵或當髙會又若韓娥将歌斂態㣲動輕風婆娑暖紅又若飛燕舞于掌中半霑斜吹或動或止又若文姬将賦而思丰茸旖旎互交逓倚又若麗華侍讌初醉狂風猛雨一陣紅去又若褒姒初随戎虜滿地春色階前砌側又若戚姬死于鞫域花品之中此花最異以衆為繁以多見鄙自是物情非關春意若氏族之斥素流品秩之卑寒士他目
則目他耳則耳或以昵而稱珍或以疎而見貴或有實而花乖或有花而實悴其花可以暢君之心目其實可以充君之口腹匪乎兹花他則碌碌我欲脩花品以此花為第一懼俗情之橫議我曰不然為之則已我目吾目我耳吾耳姸媸决于心取舍斷于志豈惟草木之品獨然信為國兮如此
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷二十六
花譜
桃花二
［集藻］
［五言古詩］
〔原〕晉陶潛〈桃花源詩〉嬴氏亂天紀賢者避其世黃綺之商山伊人亦云逝往迹𣹰復湮來徑遂蕪廢相命肄農耕日入從所憩桑竹垂餘䕃菽稷随時藝春蠶取長絲秋熟靡王税荒路曖交通雞犬互鳴吠
爼豆猶古法衣裳無新製童孺縱行歌斑白歡遊詣草榮識節和木衰知風厲雖無紀歴誌四時自成嵗怡然有餘樂于何勞智慧竒蹤𨼆五百一朝敞神界淳薄既異源旋復還幽蔽借問遊方士焉測塵囂外願言躡輕風髙舉尋吾契　梁簡文帝〈詠桃〉初桃麗新彩照地吐其芳枝間留紫燕葉底𤼵輕香飛花入露井交幹拂華堂若映窓前栁端疑紅粉妝
〔增〕沈約〈詠桃〉風來吹葉動風去畏花傷紅英已照灼况復含日光歌童暗理曲
游女夜縫裳詎减當春淚能斷思人腸　任昉〈詠池邉桃〉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　隋蕭慤〈奉和詠龍門桃花〉舊聞開露井今見植龍門𣗳少知非塞花髙異小園論時應未𤼵故欲影歸軒祇言經摘罷猶勝逐風翻　唐孔紹安〈應詔詠夭桃〉結葉還臨影飛香欲徧空不意餘花落翻沉露井中
〔原〕李白〈古風〉桃花𨳩東園含笑誇白日偶蒙東風榮生此艶陽質豈無佳人色但恐花不
實宛轉龍火飛零落早相失詎知南山松獨立自蕭瑟　〈寄東魯二稚子〉吴地桑葉緑吴蠶已三眠我家寄東魯誰種龜隂田春事已不及江行復茫然南風吹歸心飛堕酒樓前樓東一株桃枝葉拂青烟此𣗳我所種别來向三年桃今與樓齊我行尚未旋嬌女字平陽折花倚桃邉折花不見我淚下如流泉小兒名伯禽與姊亦齊肩䨇行桃𣗳下撫背復誰憐念此失次第肝腸日憂煎裂素冩逺意因之汶陽川
〔增〕張籍〈新桃〉桃生葉婆
娑枝葉四面多髙未出墻顛蒿莧相凌摩植之三年餘今年初試花秋來未成實其隂良已嘉青蟬不來鳴安得迅羽過常恐牽𢇁蟲蒙羃成網羅顧託戯童兒勿折吾柔柯明年結甘實磊磊充汝家　白居易〈種桃歌〉食桃種其核一年核生芽二年長枝葉三年桃有花憶昨五六嵗灼灼盛芬華迨兹八九載有减而無加去春已稀少今春漸無多明年後年後芳意當如何命酒𣗳下飲停杯拾餘葩因桃忽自感悲吒成狂歌　宋梅堯臣
〈通判桃花㕔〉種桃西庭下有意延東風東風與雨至染出枝上紅花底有小鳥其字曰桃蟲既於桃得名為桃言女工剪羅作舞衣奉君歡莫窮舉杯無愧者避世武陵翁　蘇軾〈次韻表兄程正輔江行見桃花〉曲士賦懐沙草木傷莽莽徳人無荊棘坐失嶺嶠阻我兄瑚璉姿流落漳江浦净眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈况爾初不語可憐一轉話他日如何舉故復此微吟聊和嘔
啞櫓江邊閒草木閑客當為主邇來子羙痩正坐作詩苦袖手焚筆研清篇真漫與願君理北轅六轡去如組上林桃花開水煖鴻北翥　元劉詵〈和羅昌逢千葉桃〉閏贏首增春朔霽久連望梅殘不留玉桃盛忽成障異姿奪衆妍姝萼同一狀重緋雜裼襲叠綵迷下上淚明露借光影堕日分𣻌紛披競年華翦刻費天匠先生被花惱書罷時亦訪亭空晝無人山鳥立幽桁橫波繞碧帶老𣗳入古像同遊無前度得句有孤倡仙源誰與期
㣲風起衣浪　明仁宗〈桃園春曉〉曙光猶未分芳園露華炫碧桃千萬𣗳鮮妍如錦絢隔林鶯語滑兩兩間闗囀掖垣將啟扉漏箭傳聲逺花底𠉀宫車更覺東風軟　袁凱〈桃谿〉繁花亦何言人至迹愈顯因石自髙下緑源屢回轉鶯啼隂久匝雨霽苔猶淺漁父欲問津烟中聞雞犬
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言律詩(P.12-2)..[文淵閣四庫全書本]
［七言律詩］
〔原〕唐杜甫〈題桃𣗳〉小徑升堂舊不斜五株桃𣗳亦從遮髙秋總餧貧人實來嵗還舒滿眼花簾户每宜通乳燕兒童莫信打慈鵶寡妻羣盗非今日天下車
書正一家
〔增〕白居易〈晩桃花〉一𣗳紅桃亞拂池竹遮松䕃晩開時非因斜日無由見不是閒人豈得知寒地生材遺較易貧家飬女嫁常遲春深欲落誰憐惜白侍郎來折一枝　温庭筠〈反生桃花𤼵因題〉病眼相逢四壁空夜來山雪破東風未知王母千年熟且共劉郎一笑同已落又開橫晩翠似無如有帶朝紅僧䖍蠟炬髙三尺莫惜連宵照露叢　唐彦謙〈緋桃〉短墻荒圃四無鄰烈火緋桃照地春坐久好風休掩袂夜來細雨已沾
巾敢同俗態期青眼似有微辭動綘唇盡日更無鄉井念此時何必見秦人　李咸用〈緋桃花〉茫茫天意為誰留深染夭桃備勝遊未醉已知醒後憶欲開先為落時愁癡蛾亂撲燈難滅躍鯉傍驚電不収何事梨花空似雪也稱春色是悠悠　李中〈詠桃花〉祗應紅杏是知音灼灼偏宜間竹隂幾𣗳半開金谷曉一溪齊綻武陵深艶舒百葉時皆重子熟千年事莫尋誰𡵯宋墻明月下好香和影上衣襟　韋莊〈詠庭前桃〉曾向桃源爛漫遊
也同漁父泛仙舟皆言洞裏千株好未勝庭前一𣗳幽帶露似𡸁湘女淚無言如伴息媯愁五陵公子饒春恨莫引香風上酒樓　宋梅堯臣〈和江鄰幾省中賞小桃〉年年二月賣花天唯有小桃偏占先初見嫩紅無不喜終知俗艶幾多妍鄰翁已折郊園裏貴客争誇粉署邊可惜工夫吟向此會須重醉牡丹前　〈次韻和王舍人憶省中小桃寄江學士〉淺綻臙脂紫蠟芳深斟吴酎白瓊觴鳳池人憶去年艶雉省客無今日狂髣髴物華先
上苑依稀歌吹下昭陽平明社雨莫催促應翫移牀欲近傍　蔡襄〈過楊樂道宅西桃花盛開〉城隈繞舍似山家舍下新桃已放花無限幽香風正好不勝狂艶日初斜自憐馬上空愁望誰向樽前與醉誇京國難逢春氣味莫隨塵事度年華　孔武仲〈館中桃花〉蓬壺深絶鎖芳菲初出仙桃第一枝天近自應風景别春長莫恨化工遲相從朱户人稀到半掩香苞蝶未知想像江南今盛𤼵亦經頻雨稍離披　陸游〈連日至梅仙塢及花涇
觀桃花〉千載桃源信不通鏡湖西塢擅春風舟行十里畫屏上身在兩山紅雨中俗事挽人常故故夕陽𡚖櫂莫匆匆豪華無復當年樂爛醉狂歌亦足雄　桃花塢近釣魚磯不比劉郎萬里𡚖水底紅雲迷醉眼樽前絳雪㸃春衣病依几杖猶能出老愛風光未忍違天借清遊每窮日夜深炬火𠉀柴扉
〔原〕張虛菴笑披初服返林臯小築精廬牓慕陶已買扁舟浮緑水更依疎栁插紅桃春風荏苒來三徑嵗月侵尋入二毛却笑文章縁
業在篋書重簡課兒曹
〔增〕金王寂〈桃花〉應嗔國色朝酣酒賜與羽衣如太真道士厭㸔千𣗳老令君别換一城新緗梅拂額更不俗栗玉削肌殊可人想得乞漿尋舊約春風不似去年春　元楊載〈碧桃〉一枝如玉照芳春㡬度憑闌欲殢人翠被夜寒愁灑淚珠簾月冷怕傷神劉郎陌上栽仍舊王母池邊賞又新不是梨花飄雪𣗳望中淸絶更無倫　曹文晦〈桃源春曉〉數㸃殘星掛緑蘿㸔桃行入舊山阿洞門花霧紅成陣沙𪋤巖前翠
作渦天外曙光驚鶴夢水邊啼鳥和漁歌劉郎去後無人到吟𠋣東風草色多　馬臻〈桃花〉淺碧繁紅又滿枝化工消息本無機艶滋曉露鶯揺落香漬春泥燕掠歸金谷園中芳草在𤣥都觀裏昔人非自從雲隔天台路劉阮如今夢亦稀　黃可玉〈碧桃〉洗盡嬌紅出翠帷玉人無語背斜暉緑華前度通仙譜天水何年染素衣宴罷瑶池春夢斷影寒姑射夜深歸禁烟時莭多風雨莫遣繁英一片飛　明楊基〈桃花〉深深翠竹映嬋娟湘女
梳妝立曉烟流水落花成悵望舞裙歌袖是因縁也無人折休相妬纔有鶯啼更可憐却憶東闌碧千葉暖風香雨為誰妍　陳鴻〈詠紅白桃花〉䨇艶如從露井㸔妝分濃淡映雕欄玉膚中酒冰綃薄粉面窺人錦帳寒杏雨並隨窓外度梨雲同入帳中殘膽瓶不是餘香在定訝珊瑚間木難
〔原〕申時行〈山中㸔桃花〉萬山廻合似天台二月桃花已遍𨳩映水却疑乘浪煖縁崖故是𠋣雲栽亂紅飛雨沾衣袂碎錦分霞入酒杯謾道武陵仙
路逺探竒有客問津來　方廣徳露井花時露未晞紫文丹萼鬭芳菲佳人南國還嬌艶仙種西池定是非浥雨别含濃淡態籠烟怯逗淺深暉祇縁瓊貌難為侣獨傍房陵片玉飛　曹大章竹徑寥寥空碧苔䨇星忽漫照髙臺唾飛白玉風前落舄度青雲江上來螭尾清班原帝侍虎頭詞客總仙才相逢莫問年來事惟有桃花似舊開
〔增〕胡師閔〈粉紅桃花〉温情膩質可憐生浥浥輕韶入粉匀新暖透肌紅沁玉曉風吹酒淡生春窺墻
有態如含笑對面無言故惱人莫作尋常輕薄㸔楊家姊妺是前身
子／醫家／御定佩文齋廣群芳譜／花譜　卷二十二至卷五十三／卷二十六　桃花二／集藻／七言絶句(P.19-1)..[文淵閣四庫全書本]
［七言絶句］
御製〈雨後見桃花〉新雨濛濛宜五沃蒸霞始放見錢江初春錦繡鋪千𣗳落日微吟坐北窓
〔增〕唐李嶠〈從宴桃花園詠桃花應制〉嵗去無言忽憔悴時來含笑吐氛氲不能擁路迷仙客故欲開蹊待聖君　趙彦伯〈從宴桃花園詠桃花應制〉紅萼競然春苑曙丰茸新色御筵開長年願奉西王讌近侍慚無東朔才
蘇頲〈從宴桃花園詠桃花應制〉桃花灼灼有光輝無數成蹊㸃更飛為見芳林含笑待遂同温𣗳不言歸李乂〈侍宴桃花園詠桃花應制〉𦂶萼成蹊遍籞芳紅英撲地滿庭香莫將秋宴傳王母來比春華夀聖皇　張説〈桃園馬上應制〉林間艶色驕天馬苑裏穠華伴麗人願逐南風飛帝席年年含笑舞青春
〔原〕李白〈山中問荅〉問余何事棲碧山笑而不答心自閒桃花流水杳然去别有天地非人間　杜甫〈江畔獨𡵯尋花絶句〉黃師
塔前江水東春光嬾困𠋣微風桃花一簇開無主可愛深紅愛淺紅　〈漫興〉手種桃李非無主野老墻低還是家恰似春風相欺得夜來吹折數枝花　〈蕭八明府寔處覓桃栽〉奉乞桃栽一百根春前為送浣花村河陽縣裏雖無數濯錦江邊未滿園
〔增〕顧况〈崦裏桃花〉崦裏桃花逢女冠林間杏葉落仙壇老人方授上清籙夜聼歩虛山月寒
〔原〕劉禹錫〈竹枝詞〉山桃紅花滿上頭蜀江春水拍山流花紅易衰似郎意水流無限似儂愁
韓愈〈題百葉桃花〉百葉䨇桃晩更紅臨窓映竹見玲瓏應知侍史歸天上故伴仙郎宿禁中　王建〈宫詞〉𣗳頭𣗳底覓殘紅一片西飛一片東自是桃花貪結子錯教人恨五更風
〔增〕白居易〈寄題忠州小樓桃花〉再遊巫峽知何日總是秦人説向誰長憶小樓風月夜紅欄干外兩三枝　〈夜惜禁中桃花因懐錢員外〉前日歸時花正紅今夜宿時枝半空坐惜殘芳君不見風吹狼籍月明中　〈大林寺桃花〉人間四月芳菲盡山寺桃花始盛
開長恨春歸無覓處不知轉入此中來　〈下邽莊南桃花〉邨南無限桃花發唯我多情獨自來日暮風吹紅滿地無人解惜為誰開　元稹〈亞枝紅〉平陽池上亞枝紅悵望山郵是事同還向萬竿深竹裏一枝渾臥碧流中　南家桃𣗳深紅色日照霞光㸔不得𣗳小花狂風易吹一夜風吹滿墻北
〔原〕元稹〈劉阮妻〉芙蓉脂肉緑雲鬟罨畫樓䑓青黛山千𣗳桃花萬年藥不知何事憶人間　白敏中〈桃花〉千朶穠芳倚𣗳斜一枝枝綴亂雲霞
慿君莫厭臨風㸔占斷春光是此花
〔増〕杜牧〈酬王秀才桃花園見寄〉桃滿西園淑景催幾多紅艶淺深開此花不逐溪流出晉客無因入洞來
〔原〕雍陶〈過舊宅看花〉山桃野杏兩三栽𣗳𣗳繁花去後開今日主人相引㸔誰知曾是客移來　來鵬〈惜花〉東風漸急夕陽斜一𣗳夭桃數日花為惜紅芳今夜裏不知和月落誰家
〔増〕曹唐〈題武陵洞五首〉此生終使此身閒不是春時且要還寄語桃花與流水莫辭相送到人間　溪口回舟
日已昏却聼鷄犬隔前邨殷勤重與秦人别莫使桃花閉洞門　却恐重來路不通殷勤回首謝春風白雞黃犬不將去且寄桃花深洞中　桃花夾岸香何之花滿春山水去遲三宿武陵溪上月始知人世有春時　渡水傍山尋絶壁白雲飛處洞天開仙人來往無行迹石逕春風長緑苔　周朴〈桃花〉桃花春色暖先開明媚誰人不㸔來可惜狂風吹落後殷紅片片㸃莓苔　司空圖〈移桃栽〉獨臨官路易傷摧從遣春風恣意開禪客笑
移山上㸔流鶯直到檻前來　鄭谷〈小桃〉和烟和雨遮敷水映竹映邨連㶚橋撩亂春風耐寒食到頭贏得杏花嬌　吴融〈桃花〉滿𣗳如嬌爛漫紅萬枝丹彩灼春融何當結作千年實將示人間造化工　陸希聲〈桃花谷〉君陽山下足春風滿谷仙桃照水紅何必武陵源上去澗邊好過落花中　〈桃蹊〉芳草霏霏遍地齊桃花脉脉自成蹊也知百舌多言語住向春風盡意啼　無名氏〈桃花行〉源水叢花無數開丹跗紅萼間青梅從今結子
三千嵗預喜仙遊後摘來　宋王禹偁〈㸔桃花〉野桃無主滿山隈仙客擕樽獨自來盡月馨香㽞我醉每春顔色為誰開
〔原〕种放〈桃花〉習習香薰薄薄烟杏遲梅早不同妍山齋盡日無鶯蝶只與幽人伴醉眠
〔増〕梅堯臣〈和鄰幾學士桃花〉深殿有春人到稀武陵雖説昧當時躊躇莫憶人間世恐至塵中悔却遲　歐陽修〈和江鄰幾學士桃花〉草上紅多枝上稀芳條緑萼憶來時見桃著子始歸後誰道仙花開落遲　蔡襄〈後舍緋桃〉十
年𣗳底折香葩蔌蔌浮光弄晩霞只恨無情是風雨直將紅片入西家　〈南劍州芋陽舖見臘月桃花〉可笑夭桃耐雪風山家墻外見踈紅為君持酒一相向生意雖殊寂寞同　〈建溪桃花〉何物山桃不自羞欲乘風力占溪流仙源明有重來路莫下橫枝礙客舟　〈過南劍州芋陽舖見桃花〉七年相别復相逢墻外千枝依舊紅只有蒼顔日憔悴奈縁多感泣春風
〔原〕劉敞小樓西望那人家出屋香梢幾𣗳花只恐東風能作惡亂紅如雨
墮窓紗　邵雍〈二色桃〉施朱施粉色俱好傾國傾城艶不同疑是蕊宫䨇姊妺一時擕手嫁東風
〔増〕石延年〈詠小桃〉生色深紅綬帶長宫簾寒在井欄香誰家升上瑶池品先得春風一靣妝　范成大〈次韻周子𠑽正字館中緋碧兩桃花〉碧城香霧赤城霞染出劉郎未見花慿仗天風扶綘節為招萼緑過羊家　〈張恭甫正字折贈館中碧桃因次子𠑽韻〉滿枝晴雪照青霞舊識桃源暈碧花俯仰京塵隔年夢東風猶認故人家　陸游〈泛
舟觀桃花〉花徑二月桃花𤼵霞照波心錦裹山説與東風直須惜莫吹一片落人間　桃源只在鏡湖中影落清波十里紅自别西川海棠後初將爛醉荅春風　種桃亦解比封君世故紛紛寂不聞九轉金丹應已熟全家仙去隐紅雲　湖南小山花更多不醉將如春色何釣得鮮鱗堪斫膾任教㣲雨𣺯漁蓑　鄰曲一生花裏活邨翁疑是古遺民初來自被春㽞住枉道當時為避秦　楊萬里〈神堂舖前桃花〉北江二月正春寒初見桃
花喜未殘臘月潮州見桃李元來不作好春㸔　吴儆〈雪中桃花〉夭桃先已醉春風青女猶争造化工應與騷人嫌太赤故將鉛粉注深紅　粲粲乘鸞萬玉妃𡧓將紅艶鬭光輝只應侍宴瑶池罷猶帶天邊醉色歸
〔原〕曽季貍衣裁緗纈態纎穠猶在瑶池午醉中嫌近清明時節冷趁渠新火一番紅　趙信菴〈秋日桃花〉匼匝西園一徑通幾經霜盡野塘空桃花錯認東風暖却與芙蓉鬭小紅　陳月潭䨇槳春風欵欵移斜陽平半落芳
池不妨暫向橋邊駐更為桃花了一詩　黃静齋雨後桃花作片飛風前栁絮㸃人衣春歸不用怨風雨無雨無風春亦歸　蕭冰崖桃源花𤼵幾畨春聞説漁郎此問津秦帝漫勞方士遣神仙已是避秦人　朱淑真〈窓西桃花盛開〉盡是劉郎手自栽劉郎去後幾畨開東君有意能相顧蛺蝶無情更不來
〔増〕金髙士談〈二月十一日見桃花〉鳴鳩天色半隂晴竹屋松窓老寸心閉户不知春早晚桃花紅淺栁青深　元張𢎞範〈碧桃花〉應
是𤣥都觀裏仙為嫌白淡厭紅蔫故栽一種新顔色疑是飛仙墜翠鈿　王惲〈小桃〉梅粉飄零栁未𤇆一枝春色獨當軒今年盻得紅苞拆風雪禁持第幾番　鄭氏允端〈桃花〉細雨春寒江上時小桃欹𣗳出踈籬從教一簇開無主終不㽞題崔䕶詩　明陳憲章〈潘岳愛桃〉潘郎本自愛桃花種向河陽幾萬家世有長官如孟子還除花地𣗳桑麻　〈桃花〉雲鎖千峯午未開桃花流水更天台劉郎莫記歸時路只許劉郎一度來　山中兒女
不知秦無賴漁郎最惱人溪上桃花君莫種東風不貸武陵津　魯鐸〈桃溪〉世路悠悠已倦遊桃溪深處草堂幽東風自解幽人意不遣飛花逐水流　王弼〈次韻匏菴先生共月菴賞桃花二絶句〉斜月枝頭照返魂先生扶醉𠋣籬門花應欲識蒼然面莫遣風前絳燭昏　墻底芳樽嵗合開杖藜嵗約為花來醉翁慣作頺然醉先報東風掃緑苔　王叔承〈㸔梅後從太湖出吴江歸爛溪一路桃花盛開口占紀興〉千巖古𣗳幾浮槎數盡寒
英起暮霞百曲青溪歸亦好五湖春水徧桃花　陶望齡〈詠上苑桃花〉度索山頭駐彩霞蓬萊宫闕即仙家共傳西苑千秋實已著東風一𣗳花　董其昌〈上苑桃花二首〉宜春苑裏占春多爛漫紅霞𤼵早柯却憶禁林成徑處雲扶𡵯輦一經過　灼灼宫桃𣺯露華人間萬𣗳失芳葩有時源上随流水盡日天邊自雨花
〔原〕孫慎行桃源只在市城邊錦瑟明妝滿畫船莫怪道人囘首處朝來暮去已年年　孫齊之秋夜佳人歌木蘭瀟湘
幅上水雲寒誰教蕙帳㽞春色九月桃花鏡裏㸔　張公舉一年春事又成空擁鼻㣲吟半醉中夾道桃花三月暮馬蹄無處避殘紅　杜賛孔雀屏開春夢幽水晶簾捲篆烟浮深宫盡日渾無事間㸔桃花落御溝　鄧志謨風掃桃花片片飛夜闌不寐𠋣屏圍聲聲杜宇催歸去不向郎啼向妾啼　丘陵芳郊晴日草萋萋千𣗳桃花一鳥啼無數落紅隨水去又分春色入城西　徐臣不騁嬌姿媚艶陽却來冐雪並寒芳應嫌春色繁華
態故學梅花淺淡妝　張新緑淺紅深醉眼濃殢人何處不迷踪飛時莫浪隨流水自有春濤可化龍　儲氏夭桃灼灼𠋣窓前春色繽紛帶紫烟昨夜雨聲來枕上惜花人聼不曽眠
子／醫家／御定佩文齋廣群芳譜／花譜　卷二十二至卷五十三／卷二十七　李花　棃花／棃花／集藻／七言律詩(P.19-1)..[文淵閣四庫全書本]
［七言律詩］
〔増〕唐羊士諤〈成都從事蕭員外寄海棃花詩〉珠履行䑓擁附蝉外郎髙歩似神仙陳詩今見唐風盛從事遥瞻衛國賢擲地好辭凌彩茟浣花春水膩魚箋
東山芳意須同賞子著嚢盛㡬日傳　宋韓琦〈會壓沙寺觀棃花〉同賞棃花過淨坊壓沙幽闃面平岡孤園不治黃金界醉茟徒誇白雪香風急㡬翻雲影亂殿深全掩玉毫光朝来経雨低含淚競寫真妃寂寞妝　〈賞棃花〉興福棃珍號素封千株花𤼵此欣逢風開笑臉輕桃艶雨𢃄啼痕自玉容蝶舞只疑殘靨墜月明惟覺異香濃尋春已恨来時晩莫厭頻揮瀲灔鍾　寒食西藍賞素英白毫光裏亂雲騰荘嚴金地三千界顔色瑤䑓十
二層后土瓊花慚我寡唐昌玉蘂豈吾朋雪香預約為亭號修創終逢好事僧　周必大〈重九竹園見棃花懐子中兄〉春花著雨即塵埃何似深秋耐乆開菊尚無多饒瑞質霜如有意䕶香腮也知林下風光早不為山中厯日催望㫁行人思折寄却疑呼作嶺頭梅
〔原〕朱淑真〈棃花〉朝来𢃄雨一枝春薄薄香羅蹙葉勻冷艶未饒梅共色靚妝長與月為鄰許同蝶夢還如似替人愁却笑人須到年年寒食夜情懷為爾倍傷神
〔増〕金雷
淵〈棃花〉雪作肌膚玉作容不将妖艶嫁東風梅魂何物三春在桃臉真成一笑空雨細無情添寂寞月明有意助豐融相如病渇妨文賦想像甘寒結小紅
〔原〕張建〈棃花〉蠧𣗳枝髙茁朶稠嫩苞開破雪搓毬碎粘粉紫鬚齊吐潤卷丹黃葉半抽月影曉𥦗留好夢雨聲深院鎻清愁瓊苞已實香猶在散入長安賣酒樓
〔増〕元鮮于樞〈清明日宴集賢宋學士園時棃花盛開諸老屬僕同賦〉琪𣗳吹香蕩夕暉華簪人對雪霏霏漢宫新火初傳
燭楚女行雲乍濕衣一片花疑蝴蝶化滿枝春想玉釵肥蛾眉不用梨園曲唱徹瑶䑓醉未歸　張養浩〈秋日棃花〉雪香吹盡𣗳頭春誰遣西風為返魂月影已非前日夢雨容獨𢃄舊時痕只知秋色千林老爭信陽和一脈存莫訝𣪞韓太多事仙家元不計寒暄　鄭洪〈嚴希徳請賞棃花命妓行酒〉瀟灑東䦨一𣗳春雪膚氷骨月精神朝雲著處迷詩夢暮雨来時想玉人華屋洗妝歌小小銀缾推枕喚真真紫薇閣下繁華處芍藥荼䕷總
後塵　明吴𡩖〈棃花〉名果先從張谷来紛紛碎雪欲成堆淡妝自把蛾眉掃巧笑誰将瓠齒開園子豈求他種接主人能使及時栽夭桃灼灼驚凡目縞素應甘自不才
〔原〕文徴明〈棃花〉翦水凝霜妒蝶羣曲䦨風味玉清温粉痕浥露春含淚夜色籠烟月㫁魂十里香雲迷短夢誰家細雨鎻重門洗妝見説清明近旋典春衣置酒樽
〔増〕程嘉燧〈周家清明植棃花六月盛𨳩邀客賦詩〉清明院落夜溶溶籠栁嬌黃譲雪樷亂攪三眠飛絮白
浪攙百子石榴紅燒殘髙燭東風後掩却重門細雨中聞向花間歌法曲應憐江海白頭翁
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／表(P.15-1)..[文淵閣四庫全書本]
［集藻］
［表］
〔増〕唐崔融〈為百官賀千葉瑞蓮表〉伏奉恩旨𡸁示臣等千葉瑞蓮觀其綠裏紅葩緗莖素蕚露揺珠㸃霞坼金鬚百星交映羽盖張而一色萬目齊明車輪合而千状謂鸞翔之欲舞若羣鵷之並飛峯形聳而半天石勢蹲而臨海冲氣積其下恵風流其上服之可以登仙採之可以駐夀雖復釋梵天王之國千影離婁善住天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百億國無量清淨經云無量清淨佛七寶池中生蓮花上夫蓮花者出塵離染清淨無瑕有以見如来之心有以察如来之法道之行也曽不徒然伏惟天冊寶金輪聖神皇帝現此妙身當兹巨瑞符契㝠合影響不差非常之貺曠古未聞殊特之珍厯代一見手舞足蹈倍百常情無任慶躍之至　權徳輿〈中書門下賀神龍寺渠中瑞蓮表〉今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通𢎞被生植宥萬方之暇必順天心於九重之中别開佛刹絪縕降祉菡蓞敷榮瑞兹灼灼之花迥出田田之葉吉祥殿外芳馥殊常功徳池中光華交映扶疎𤼵越並秀相鮮𤣥功嘉應超𠜍圖牒彼芝稱三秀麥有兩岐雖驗休祥豈階妙法觀雙芙之挺茂荷一雨之均霑隂隲生成發輝嚴浄臣等沗居樞近倍萬歡心無任欣忭悦懌之至　張仲素〈賀西内嘉蓮表〉臣伏見今月九日中
書門下宣示百官西内池中嘉蓮圖其蓮一本兩花者臣聞明聖有作天人合應既彰化本必降祥符即事而推昭昭可見伏惟陛下儲精要道憂濟羣方致理大同猶懼不至所以恢𢎞聖教資福生靈𤣥造感通嘉瑞屡降况兹菡蓞儒釋同稱経文但喻乎淤泥詩人特歌於彼澤豈比夫躍銅池煥靈沼傳芳丹禁濯影清流特聳孤莖以表清浄之源一致對敷雙蕚是明内外之教齊興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報恩私之重無任忭賀慶躍之至　栁宗元〈為王京兆賀嘉蓮表〉今日某時中使某奉宣聖㫖出西内神龍寺前水渠内合歡蓮花圖一軸示百僚者祥圖煥開異彩交映賛天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調隂陽之粹羙孕造化之精英吉慶每見於天心𤼵祥必自於禁掖是使雙華擢秀蓮蒂𡸁芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超於小刼神功允洽于大千臣某獲覩昇平濫居榮𠖥聞瑞應而稱慶仰繢事而増歡無任抃蹈喜躍之至
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／賦(P.20-2)..[文淵閣四庫全書本]
［賦］
御製〈西苑芙蕖賦〉惟澤芝誌於爾雅菡蓞詠於風詩繄金塘
之麗草允栁沼之朱儀夫其的爍輕莎翩躚清瀨玉節蟠根翠羽襞葢縷黃作鬚跗紫成𦷾䕃太液之漣漪蕩昆明之霧靄爾乃幽房晨折芳葩夜舒前迎丹殿後匝瑶除髙披直道斜嬝周廬萋萋川碧淼淼天虚光留錦騖隂唼文魚葉𣻌珠而錯落影翻月而軒渠若夫黛罨如烟華濃似𦂶藻采橫洲霱雲被沚或雪沁瓊英螺含碧蘤桃倩紅𧀮菊分金蕊競秀揚輝爛兮出水如仰如俯似低復昂𠅘𠅘交𠋣田田並将宛若瑶林之四映矯如朱鷺之載翔至於
萍合橋㾗蒲牽波縠溪静禽喧臺髙樹複梅雨滳而浮馨麥飈扇而散馥氤氲於講席之書郁烈乎侍臣之服間命沙棠之楫駕芙蓉之舟似搴華峰之種無待汾水之謳宴羣工於在鎬聊悦豫以凝庥盖其濯素挺生拔泥不滓外直中通花榮實㫖潔比髙人清同君子是以廬山則淵明屆焉濂溪則惇頤樂只余願賢士之釋荷裳乃睠幽姿而不自已
〔増〕漢閔鴻〈芙蓉賦〉乃有芙蓉靈草載育中川竦修幹以
凌波建綠葉之規圓灼若夜光之在𤣥岫赤若太陽之映朝雲乃有陽文修嫮傾城之色揚桂枻而来遊玩英華於水側納嘉賔兮傾筐珥紅葩以為餙感夭桃而歌詩申闗雎以自敕嗟留夷與蘭芷聴鶗鴂而不鳴嘉芙蓉之殊偉託皇居以𤼵英　魏曺植〈芙蓉賦〉覽百卉之英茂無斯華之獨靈結修根於重壤泛清流而擢莖其始榮也皦若夜光尋扶桑其揚暉也晃若九陽出暘谷芙蓉蹇産菡萏星屬𢇁條𡸁珠丹榮吐綠焜焜韡韡爛
若龍燭觀者終朝情猶未足於是狡童媛女相與同遊擢素手於羅袖接紅葩於中流　晉孫楚〈蓮花賦〉有自然之麗草育靈沼之清瀨結根繫於重壤森蔓延以騰邁爾乃紅花電𤼵暉光曄曄仰曜朝霞俯照緑水潜緗房之奥密兮含珍藕之甘腴攅聚星列纖離相扶㣲若𤣥黎披幽夜粲若鄧林飛鵷雛　潘岳〈蓮花賦〉偉𤣥澤之普衍嘉植物之並敷遊莫羙於春臺華莫盛於芙蕖於是恵風動冲氣和眄清池翫蓮花舒綠葉挺纖柯結
綠房列紅葩仰含清液俯濯素波修柯婀娜𣐱莖苒弱流風徐轉廻波㣲激其望之也曄若皦日燭崑山其即之也晃若盈尺映藍田　〈芙蓉賦〉䕃蘭池之豐沼育沃野之上腴課衆榮而比觀煥卓犖而獨殊狎獵雲布窋咤星羅光擬燭龍色奪朝霞丹煇揮紅飛鬚𡸁的紛披赩赫散煥熠爚流芬賦采風靡雲旋布濩磊落蔓衍夭閑𤼵清陽而增媚潤白玉而加鮮　夏侯湛〈芙蓉賦〉臨清池以遊覽觀芙蓉之麗華潜靈藕於𤣥泉擢修莖乎
清波煥然䕃沼灼爾星羅若乃廻縈外散菡萏内離的出艶𤼵葉恢花披綠房翠𦷾紫飾紅敷黃螺圓出𡸁蕤散舒纓以金牙㸃以素珠固陂池之麗觀尊終世之特殊爾乃採淳葩摘圓質析碧皮食素實味甘滋而清羙同嘉異乎橙橘参嘉果以作珍長𠑽御乎口實　宋傅𠅙〈芙蓉賦〉考庶卉之珍麗實總羙於芙蕖潜幽泉以育藕披翠蓮而挺敷汎輕荷以冒沼列紅葩而曜除徼旭露以滋采靡朝風而肆芳表麗觀於中沚播郁烈於蘭
堂在龍見而萌秀於火中而結房豈呈芬於芷蕙将越味於沙棠詠三閭之被服羙蘭佩而荷裳伊𤣥匠之有瞻悦嘉卉於中渠既輝映於丹墀亦納芳於𦂶䟽
〔原〕鮑照〈芙蓉賦〉感衣裳於楚賦詠憂思於陳詩訪羣英之艶絶標髙名於澤芝會春陂乎夕張搴芙蓉而水嬉抽我衿之桂蘭㸃子吻之瑜辭𨕖羣芳之徽號羙斯花之郁烈抱兹性之清芬稟若華之驚絶單蓲陽之妙手測淲池之光潔爍彤輝之朙媚粲雕霞之繁悦顧椒丘而
非偶豈圓桃而能埓彪炳以蒨藻翠莖而紅葩青房兮規接紫的兮圓羅𣗳妖婬之弱幹散菡萏之輕荷上星光而倒景下龍鱗而𨼆波戲錦鱗而夕映曜繡羽以晨過結游童之湘吹起榜妾之江歌備日月之温麗非盛明而謂何若乃當融風之暄盪承暑雨之平渥被瑶塘之周流繞金渠之屈曲排積霧而揚芳鏡洞泉而含綠葉折水以為珠條集露而成玉潤蓬山之瓊膏輝葱河之銀燭𠜍五華於仙草超四照於靈木雜衆姿於開卷
閲羣貌於昬明無長袖之容止信一笑之空城森紫葉以上擢紛緗蕊而不傾根雖割而琯徹柯既解而𢇁縈感盛衰之可懐質始終而常清故其為芳也綢繆其為媚也奔𤼵對妝則色殊比蘭則香越泛明彩於宵波飛澄華於曉月陋荊姬之朱顔笑夏女之光髮恨狎世而貽賤徒愛存而賞沒雖凌羣以擅竒終從嵗而零歇
〔増〕梁簡文帝〈採蓮賦〉望江南兮清且空對荷華兮丹復紅卧蓮葉而覆水亂髙房而出叢楚王暇日之歡麗人
妖艶之質且棄𡸁釣之魚未論芳䓑之實惟欲迴渡輕船共採新蓮傍斜山而屢轉乘橫流而不前於是素腕舉紅袖長迴巧笑堕鳴璫荷稠刺宻亟牽衣而綰裳人喧水濺惜虧朱而壊妝物色雖晚徘徊未返畏風多而榜危驚舟移而花逺謌曰𡮢聞蕖可愛採擷欲為裙葉滑不留綎心忙無暇薫千春誰與樂惟有妾随君　元帝〈採蓮賦〉紫莖兮文波紅蓮兮芰荷綠房兮翠盖紫實兮黃螺於時妖童媛女蕩舟心許鷁首徐廻兼傳羽杯
棹将移而藻挂船欲動而萍開爾其纎腰束素遷延顧歩夏始春餘葉嫩花初恐沾裳而淺笑畏傾船而斂裾故以水濺蘭橈蘆侵羅𧟆菊澤未反梧臺逈見荇濕霑衫菱長繞釧泛柏舟而容與歌採蓮於江渚歌曰碧玉小家女来嫁汝南王蓮花亂臉色荷葉雜衣香因持薦君子願襲芙蓉裳　昭明太子〈芙蓉賦〉色兼列彩體繁衆號初榮夏芬晩花秋曜興澤陂之徽章結江南之流調　江淹〈蓮花賦〉檢水陸之具品閲山海之異名珍爾
秀之不定乃天地之精英殖東國之流詠出西極而擅名方翠羽而結葉比碧玉而為莖蕊金光而赩色藕氷折而玉清載紅蓮以吐秀披絳葉以舒英故香氛感俗淑氣参靈躑躅人世茵蒀祇㝠青桂羞烈沉水慚馨於是生乎澤陂出乎江隂見彩霞之夕照覿雕雲之晝臨既翕赩於洲漲亦映曖於川潯奪夜月及熒光掩朝日與赩火出金沙而延曜被淥波而覃拖冠百草而絶羣出異𩔖之衆夥故仙聖傳圖英𨼆留記一為道珍二為
世瑞𤼵青蓮於王宫驗竒花於陸地若其江淡澤芬則照電爍日池光沼綠則明璧洞室曜長洲而瓊文映青崖而火質或凴大淵之清峭或殖疏圃之蒙宻故河北櫂歌之姝江南採菱之女春水厲兮楫潺湲秋風駛兮舟容與著縹芰兮出波擥湘蓮兮映渚迎佳人兮北燕送上客兮南楚知荷華之将晏惜玉手之空佇廼為謡曰秋雁度兮芳草殘琴柱急兮江上寒願一見兮道我意千里逺兮長路難若其花實各名根葉異辭既號芙
蕖亦曰澤芝麗詠楚賦艶歌陳詩非獨瑞草爰兼上藥味靈丹砂氣驗青艧乃可劍棄海岫龍舉雲㠋畫臺殿兮霞蔚圖縑縞兮炳爍永含靈於洲渚長不絶兮川壑
〔原〕唐王勃〈採蓮賦〉非登髙可以賦者惟採蓮而已矣况洞庭兮紫波復瀟湘兮綠水或暑雨兮朝霽乍凉飈兮暮起黛葉青跗烟周五湖紅葩絳蘤電爍千里尤見重於幽客信作謡於君子爾其珍族廣茂淑類博傳藻河渭之空曲被沮漳之淪漣燭澄灣而爛爛亘修漲之
田田豈直水區澤國江漘海壖是以吴娃越艶鄭婉秦妍感靈翹於上節悦瑞色於中年錦㠶映浦羅衣塞川飛木蘭之畫楫駕芙蓉之𦂶船問子何去幽潭採蓮已矣哉誠不知其所以然賞由物召興以情遷故其游泳一致悲欣萬緒至若金室麗妃璇宫佚女傷鳯臺之寂寞厭鸞扃之閑處侍飲南津陪歡北渚見磯岸之紆直覿旌旄之低舉上苑神池芳林御陂樓隂架沚殿彩乗漪張拜洛之容衞備橫汾之羽儀簫鼓𤼵兮龍文動鱗
羽喧兮鷁首移咸靚妝而麗服各分騖而並馳蘋縈漿礙荇觸船危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜嵗時兮易晚傷君王兮未知折紺房與湘菂攬紅葩及碧枝廻綃裙兮竊獨歎歩羅襪兮私自竒莫不驚香悼色畏别傷離復有濯宫年少期門公子翠髮蛾眉頳唇皓齒傅粉蘭堂之上偷香椒屋之裏亦復銜恩激誓佩𠖥緘愁承好賜之珍席奉嬉遊之彩斿繡楝曛兮翠羽帳瑶塘曙兮青翰舟
搴條拾蕊沿波泝流池心𡩖而藻薄浦口窄而萍稠和橈姬之衞吹接榜女之齊謳去復去兮水色夕採復採兮荷葉秋願承歡而卒嵗長接席而寡仇於是薊北無事𨵿西始樂霧盡江垠氣恬海寞消怪氣於沅澧照榮光於河洛殊方異類舞詠相錯王公𠨞士歌吹並作則有侯家瑣第戚里芳園穿池壩岸之曲蓄水河陽之源隄防谷口島嶼轘轅嘉木畢植靈草具繁沉桂北之丹藕濯荊南之紫根鬱凄凄而霧合燦曄曄而霞翻洎乎
氣徹都鄙景華川陸麥雨㣲凉梅飈淺燠命妖侣於石城嘯娱朋於金谷乃使綠珠捧棹青琴理舳樽芳醪藉珍餗汎玉潭之瀰漫遶金渠之隈隩石近水而苔濃岸連山而𣗳複排芰末而爭逺託蘆間而競逐赴汨凌波飛袿振羅風低綠幹水濺黃螺上客喧兮樂未已羙人醉兮顔将酡畏蓮色之如臉願衣香兮勝荷徘徊郢調悽慘燕歌念窮歡於水涘誓畢賞於川阿結漢女邀湘娥北溪蕊尚密南汀花更多恨光景兮不駐指芳馨兮
謂何若乃南楚義妻東吴信婦結䄜整佩承筐奉帚忽君子兮有行復良人兮逺征南討九真百粤北戍雞田雁城念去魂駭相視骨驚臨春渚兮一送見秋潭兮四平與子之别烟波望絶念子之寒江山路難水淡淡兮蓮葉紫風颯颯兮荷花丹翦瑤帶而猶欷折瓊英而不歡既而緣隈逗浦還栧歸㯭睠芳草兮已殘憶離居兮方苦延素頸於極漲攘皓腕於神滸惜佳期兮末由徒增思兮何補又若倡姬蕩媵命侣招羣淇上洛表湘臯
汝墳望洲草兮翡翠色動浦水兮驪龍文願觧佩以邀子思搴裳而從君悲時暮愁日曛鳴鐶釧兮響窈窕艶珠翠兮光繽紛憐曙埜之絳氣愛晴天之碧雲棹廵汀而栁拂船向渚而菱分掇翠莖以翳景襲朱蕚以為裙梃楫凌亂風流雨散鳴榔絡繹霧罷烟釋状飛虯之蜿蜿若驚鴻之奕奕艇怯奔潮篙憎淺石絲著手而偏繞刺牽衣而屢襞乃有貴子王孫乘間縱觀何平叔之符彩潘安仁之藻翰税龍馬於金堤命鳧舟于石岸錦纜
翻灑銀檣照爛日側光沉風驚浪深紆北渚之新贈恣東溪之密尋鴛鴦繡彩之文履瑇瑁瓊華之寶琴扣舷擊榜吴歈越吟溱與洧兮葉覆水淮與濟兮花冒潯值朙月之夕出逢丹霞之夜臨茱茰歌兮軫妾思芍藥曲兮傷人心伊採蓮之賤事信忘情之葢寡雖迹兆於水鄉遂風行於天下感極哀樂聲参鄭雅是以緬察谷底窮覽地維北盡豐鎬澇潏南究巴沲越沂莫不𠉀期應節沿濤汎湄薄言採之興言服之𤼵文扃之麗什動幽
幌之情詩使人結眷令人相思宜其色震百草香奪九芝棲碧羽之神雀負青𦫉之寶龜紫秩流記丹經秘詞豈徒加繡柱之光彩曄文井之華滋已矣哉向使時無其族代乏厥類獨秀上清之境不生中國之地學鸞鳯而時来與鶼鶼而間至必能使衆瑞彩沒羣貺色沮湯武齋戒伊臯延佇豈俾夫秦童趙僕倡姬艶女狎而玩之擷而採之乎時有東鄙幽人西園舊客常陪帝子之輿經侍天人之籍詠綠竹於風曉賦彤管於日夕暑徃
寒来忽矣悠哉蓬飄梗逝天涯海際似還卬之寥廓同適越之淫滯蕭索窮途飄颻一隅昔聞七澤今過五湖聼菱歌兮幾曲視蓮房兮幾株非鄴地之宴語異睢苑之歡娱况復殊方别域重瀛複嶂虞翻則故鄉寥落許靖則生涯惆悵感芳草之及時懼修名之或喪誓剗迹潁上棲影渭陽枕箕岫之孤石泛磻溪之小塘餐素實兮吸絳芳荷為衣兮芰為裳永潔已於丘壑長寄心於君王且為歌曰芳華兮修名竒秀兮異植紅光兮碧色
稟天地之淑麗承雨露之霑飾蓮有藕兮藕有枝才有用兮用有時何當娜婀華實移為君含香藻鳯池　宋之問〈秋蓮賦并序〉天授元年勑學士楊炯與之問分日於洛城西入閣每雞鳴後至羽林仗閽人奏名請龜契佇命拱立於御橋之西玉池清冷紅蕖菡萏謬履扃闥自春徂秋見其生視其長覩其盛惜其衰得終天年而無夭折者良以隔礙仙禁人莫由見向若生於瀟湘洞庭溱洧淇澳即有吴姬越客鄭女衞童芳心未成採擷
都盡今委以白露順以凉風榮落有期秋分畢矣斐然願歌其事乆之乃為秋蓮賦焉若夫西城秘掖北禁仙流見白露之先降悲紅蕖之已秋昔之菡萏齊秀芬敷競𤼵君門閟兮九重兵衞儼兮千列綠葉青枝緣溝覆池映連旗兮揺艶揮長劍兮陸離疏瀍兮裂榖交流兮相沃四繞兮丹禁三匝兮承明曉而望之若霓裳宛轉朝玉京夕而察之若霞標灼爍散赤城既如秦女艶日兮鳯鳴又似洛妃拾翠兮鴻驚足使瑶草罷色芳𣗳無
情複道兮詰曲離宫兮相屬飛閣兮周廬金鋪兮璧除君之駕兮旖旎蓮之葉兮扶疎萬乘顧兮駐綵騎六宫喜兮停羅裾仰仙遊而徳澤縱幽覽而神虚豈與夫溪澗兮沼沚自生兮自死海泝兮江沱萬里兮烟波泛漢女遊湘娥佩鳴玉戲清波中流欲渡兮木蘭楫幽泉一曲兮採蓮歌江南兮峴北汀洲兮不極既有芳兮莎城長無艶兮水國豈知移植天泉香飄列仙嬌紫臺之月露含玉宇之風烟雜葩兮照燭衆彩兮相宣鳥翡翠兮
丹青翰𣗳珊瑚兮林碧鮮夫其生也春風晝蕩爍日相煎夭桃盡兮穠李滅出大堤兮艶欲燃夫其謝也秋灰度管金氣騰天宫槐疎兮井桐變搖寒波兮風颯然歸根息艶兮八九月乘化無窮兮千萬年越人望兮已長久鄭女採兮無由緣何深蔕之能固何穠香之獨全别有待制揚雄悲秋宋玉夏之来兮翫早紅秋之暮兮悲餘綠禮盛燕臺人非楚材雲霧圖兮蘭為閣金銀酒兮蓮作杯落英兮徘徊風轉兮哀哀入黃扉兮灑錦石縈
白蘋兮覆綠苔寒暑忙忙兮代謝故葉新花兮往来何秋日之可表托芙蓉以為媒
〔増〕白居易〈荷珠賦〉迸水所集輕荷正敷引修莖而出葉凝玉液以成珠浄緑田田神龜之巢處斯在虚眀皎皎靈鵲之銜来豈殊既羅列其青葢又昭章於白榆亂㸃的爍分規青瑩仰虚無以上出掩晶熒而外映灑之不著湛兮逾浄時寄寓於傾欹每因依於平正可止則止必荷之中央在圓而圓得水之本性飃飈既息而常凝魚鳥頻衝而不定爾乃
一氣暗後初陽照前宿雨霽而猶在曉露裛而正鮮熠熠有光映空水而煥若纍纍無數遍池塘而炯然宛轉而魚目廻視冲融而蚌胎未堅因霑濡而大小随㪚合以虧全輕彩蕩𣻌芳濃厭浥眀璣而夜月争光丹粟而晨霞散入其息也與波俱停其動也與風皆急若轉於掌乃是江妃之珠如凝於盤遂成泉客之泣冰壺捧玉而殊倫水鏡沈精而莫及則知氣有相假物有相資惟雨露之留處當芙蓉之茂時雖賦象而無準必成形而
在兹喻於人則寄之生也擬於道則冲而用之自契𤣥珠之妙何求赤水之遺　宋歐陽修〈荷花賦〉𡵯蘭塘以清暑兮颯蘋風以中人擷杜若之春榮兮搴芙蓉於水濵嘉丹葩之耀質出綠水而含新䕃曲池之清泚𣻌波紋之淵淪披紅衣而耀彩寄清流而託根挺無華之淺艶靡競麗乎先春抱生意以自得兮及薫時之嘉辰若夫夏畹蘭衰夢池草密惨羣芳之已銷獨斯蓮之迥出可以嗅清香而折酲可以玩芳華而自逸况其晩浦烟
霞水𠅘風日投文竿而餌𡸁泳萍莖而波溢𢇁縈藕以全折杯卷荷以半側墜紫菂以𣣱烟斂紅芳而向夕可憐影兮相顧列金葩而返植清風遏以似起碧露合而乍失或兩兩以相扶漸𠅘𠅘而獨出𤼵臙脂於北土生異香於西域匪江妃之小腰即廣陵之清骨爾乃曲沼㣲陽橫塘細雨逐橋上之歸鞍笑堤邉之遊女堕虹梁而窺影𠋣風臺而欲舞覆翠被以薫香然犀燈而照浦雙心並根千株泣露湛月白而風清杳池平而𣗳古送
艇子於西州聞棹謳於北渚迎桃根而待檝逢宓妃而未渡廹而視之靚若星妃臨水而脉脉盈盈逺而望之杳如峡女行雲而朝朝暮暮其妖麗也其閒雅也香荃橈兮木蘭舟澹容與兮悵夷猶東西随葉𨼆上下逐波浮已見雙魚能比目應笑鴛鴦會白頭昔聞妃子貴東隣池上金花不染塵空留此日田田葉不見當時歩歩人　明申時行〈瑞蓮賦并序〉惟聖皇御歴十有四年道化滂流和氣翔洽於時崇慈寜之新構備尊飬之上儀
大孝潜孚靈貺昭答乃有嘉蓮獻異重臺𤼵祥萬乗臨觀六宫燕喜信熙時之上瑞馨徳之貞符爰付丹青用𡸁琬琰命臣等賦之臣謹拜手𥟵首而作賦曰若夫璇宫壯麗紫殿巍峩接蓬莱之仙苑環太液之㤙波渟泓𤣥澤醖釀醇和欣嘉生之咸鬯紛靈瑞其何多宛彼芙蕖嫣然沼沚載以文罌陳之金戺覆碧葉兮田田𣻌清漣兮泚泚被茝紉蘭抽黃曵紫既冉冉以流馨復重重而結𦂶爾其艶外生艶華中吐華剖碧房兮敷絳蕚幻
珠實兮成丹葩粲英英其疉起芬郁郁其交加乃若旭日方升𠨞雲有爛初抱赤兮若傾忽飛丹兮若煉如盤如葢臨金掌以曈曨非霧非烟照虹梁而璀璨又若桂輪乍滿蕙露初零凝清輝兮湛湛潄芳潤兮盈盈紺宇層樓接銀潢而瀲灔雲鬟髙髻開寶鏡以晶熒又若凉雨纔收薫風徐送濯雲錦兮澄鮮舞霓裳兮飛動凌波綽約宛洛浦之驚鴻翽羽翩躚恍秦臺之儀鳯至於星敷電𤼵霧變霞蒸觸景而生態隨物而賦形縦他卉之
穠麗未若茲花之最靈觀其托體慈闈敷榮秘殿映藻井以生妍傍𦂶疏而呈倩煒煌三秀之庭揺曳五明之扇載色載笑如承長樂之歡来㳺来觀每荷重瞳之眷詫神物之有知信人寰之僅見豈比夫駢花并寔連理分枝望舒生於漢圃合歡産於唐池太華峯頭徒咏如船之異麻姑壇上虚傳變碧之竒斯盖重申之佑命特顯象於昌期猗歟我皇徳如虞聖時業業以憂勤日䕫䕫而祇敬承顔順志極尊飬之隆解慍阜財布𡩖仁之
令故珍貺駢𩥚而竒祥疉應䋲繩繼繼用彰累葉之休赫赫眀眀式表重華之盛尚増修於𤣥徳庶永承乎天慶
〔原〕申時行〈後瑞蓮賦〉有韡者華婉如清揚菡萏為簮芙蓉為裳出五沃之上腴兮苞九疑之竒芳繄中通而外直兮洵䔍實而輝光徳可比於君子兮又奚遜夫國香羌託種於𩄇沼兮載移根於長樂挺翠盖之團團兮冒朱華之灼灼枝承蕤以婀娜兮何揚翹之磊落揉珠菂以成葩兮煥重英之出蕚森濯潁於芝房兮儼敷
榮於菌閣朝晞髮於扶桑兮若葵赤之常傾夕弄影於望舒兮象桂輪之載盈峩星冠於絳闕兮散霞標於赤城鳯羽矯其翩翻兮蜃樓起而崢嶸恣意態之橫出兮紛可炳於丹青彼新宫之嶻嶪兮固神靈之所宅薫風扇其淳和兮甘雨滋其薌澤卿雲助其爛漫兮膏露増其的皪夫惟孕粹而鍾祥兮肆焜煌而舄奕乃其含芬桂掖流曄椒塗承恩輝於黼幄兮分繡采於翟䄖映畫堂之甲帳兮迎紫𦋺之金輿燦榮光於華渚兮鬱佳氣
於蓬壺宫伯忻忻而告瑞慈顔𥠇𥠇其歡愉何司花之特巧殆坤元之出符天子乃考祥圖披靈契徴素蓮於王母遡石蕖於炎帝或一房而百子或一花而千嵗兆多夀而多男允卜年而卜世於是羣臣効三呼之祝薦萬嵗之觴陳瓜𤔅椒聊之什詠竹苞松茂之章曰文子與文孫兮𠈷熾而昌曰聖母及聖皇兮𠈷夀而康如重臺之積累共乾坤而乆長臣拜手而作頌庸昭示於無疆頌曰瞻彼璇宫臨紫極兮仙籞神池滙靈澤兮煜煜
竒葩産禁掖兮綠葉朱華苞翠菂兮重英疉蕚何赩赫兮地符山川帝申錫兮百世本支兆蕃碩兮慈齡聖算齊箕翼兮小臣獻頌揚休徳兮福禄萬年子孫千億兮
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言古詩(P.1-1)..[文淵閣四庫全書本]
［五言古詩］
〔増〕〈漢樂府相和曲〉江南可採蓮蓮葉何田田
魚戲蓮葉東魚戲蓮葉西魚戲蓮葉南魚戲蓮葉北　晉張華〈詠荷〉荷生緑泉中碧葉齊如規廻蕩流霧珠映水逐條𡸁照灼此金塘𧁑曜君王池不愁世甞絶但畏盛明移　陸雲〈芙蕖〉緑房含青實金條懸白璆俯仰隨風傾煒曄照清流　梁簡文帝〈採蓮曲〉晚日照空磯採蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角逺牽衣　〈同庾肩吾詠蓮舟買荷度〉採蓮前岸隈舟子屢徘徊荷披衣可識風踈香
不来欲知船度處當看荷葉開　〈詠芙蓉〉圎花一𦷾卷交葉半心開影前光照曜香裏蝶徘徊欣隨玉露㸃不逐秋風催　元帝〈賦得涉江採芙蓉〉江風當夜清桂檝逐流縈初疑京兆劒復似漢冠名荷香𢃄風逺蓮影向根生葉捲珠難溜花舒紅易傾日暮鳬舟滿歸来度錦城　昭眀太子〈詠同心蓮〉江南採蓮𠁅照灼本足觀况等連枝𣗳俱耀紫莖端同踰並根草雙異獨鳴鸞以茲代萱草必使愁人歡　沈約〈詠芙蓉〉𢕄風揺紫葉輕露
拂朱房中池所以緑待我汎紅光　〈詠新荷應詔〉勿言草卉賤幸宅天池中𢕄根纔出浪短𠏉未揺風寜知寸心裏蓄紫復含紅　吴均〈採蓮〉錦𢃄雜花鈿羅衣𡸁緑川問子今何去出採江南蓮遼西三千里欲寄無因縁願君早旋反及此荷花鮮　劉孝威〈採蓮曲〉金槳木蘭船戲採江南蓮蓮香隔浦渡荷葉滿江鮮房𡸁易入手柄曲自臨盤露花時濕釧風莖乍拂鈿　劉緩〈詠江南可採蓮〉春初北岸涸夏月南湖通卷荷舒欲𠋣芙蓉生
即紅檝小宜廻徑船輕好入叢釵光逐影亂衣香隨逆風江南少許地年年情不窮　朱超〈詠同心芙蓉〉青山麗朝景𤣥峰朗夜光未及清池上紅蕖並出房日分雙𦷾影風合兩花香魚驚畏蓮折龜上礙荷長雲雨留輕潤草木應嘉祥徒歌涉江曲誰見緝為裳　江洪〈詠荷〉澤陂有𢕄草能花復能實碧葉喜翻風紅英宜照日移居玉池上託根庻非失如何霜露交應與飛蓬匹　陳祖孫登〈詠城塹中荷〉白水䴡金扉青荷承日暉葉似環
城盖香亂上橋衣岸髙知水落影合見菱稀猶疑涉江𠁅空望採蓮歸　〈賦得涉江採芙蓉〉浮照滿川漲芙蓉承落光人来間花影衣度得荷香桂舟輕不定菱歌引更長采采嗟離别無暇緝為裳　周庾信〈賦得荷〉秋衣行欲製風葢漸應𣣱若有千年蔡須巢但見隨　隋辛徳源〈芙蓉花〉洛神挺凝素文君拂艶紅䴡質徒相比鮮彩兩難同光臨照波日香隨出岸風涉江良自逺託意在無窮
〔原〕杜公瞻〈詠同心芙蓉〉灼灼荷花瑞𠅘𠅘出
水中一莖孤引緑雙影共分紅色奪歌人臉香亂舞衣風名蓮自可念况復兩心同
〔増〕宏執恭〈秋池一株蓮〉秋至皆空落凌波獨吐紅託根方得所未肯即從風　殷英童〈採蓮曲〉蕩舟無數伴解䌫自相催汗粉無庸拭風裙隨意開棹移浮荇亂船進𠋣荷来藕絲牽作縷蓮葉捧成杯　唐太宗〈採芙蓉〉結伴戲方塘携手上雕航船移分細浪風散動浮香逰鶯無定曲驚鳬有亂行蓮稀釧聲斷水廣棹歌長栖烏還密𣗳泛流歸建章　鄭
愔〈採蓮曲〉錦䋏沙棠艦羅𢃄石榴裙緑潭采荷芰清江日稍曛魚鳥争唼喋花葉相芬氲不覺芳洲暮棹歌𠁅𠁅聞
〔原〕王昌齡〈越女〉越女作桂舟還将桂為楫湖上水渺漫清江不可涉摘取芙蓉花莫摘芙蓉葉将歸問夫壻顔色何如妾　李白〈折荷有贈〉涉江翫秋水愛此紅蕖鮮攀荷弄其珠蕩𣻌不成圎佳期綵雲裏欲贈隔逺天相思無由見悵望凉風前　〈古風〉碧荷生幽泉朝日艶且鮮秋花冐緑水宻葉羅青烟秀色空絶世馨香
竟誰傳坐看飛霜滿凋此紅芳年結根未得所願託華池邉　〈感興〉芙蓉嬌緑波桃李誇白日偶蒙春風榮生此艶陽質豈無佳人色但恐花不實宛轉龍火飛零落互相失誰知凌寒松千載長守一
〔増〕李白〈子夜吴歌〉鏡湖三百里菡蓞𤼵荷花五月西施採人看隘若耶囘舟不待月歸去越王家　戎昱〈採蓮曲〉雖聴採蓮曲詎識採蓮心漾檝愛花逺囘船愁浪深烟生極浦色日落半江隂同侶憐波静看妆墮玉簮　楊𢖍〈採蓮〉凝鮮霧
渚夕揚艶緑波風魚逰乍散𧁑露重稍𣣱紅椘客傷暮節吴娃泣敗叢促令芳本固寜望雪霜中　李徳裕〈重臺芙蓉〉芙蓉含露時秀色波中溢玉女攏朱裳重重映皓質晨霞輝丹景片片眀秋月蘭澤多衆芳妍姿不相匹　白居易〈東林寺白蓮〉東林北塘水湛湛見底清中生白芙蓉菡蓞三百莖白日𤼵光彩清飇散芳馨洩香銀嚢破瀉露玉盤傾我慙塵垢眼見此瓊瑶英乃知紅蓮花虚得清净名夏蕚敷未歇秋房結纔成夜深衆僧
寝獨起繞池行欲收一顆子寄向長安城但恐出山去人間種不生　〈京兆府新栽蓮〉汚溝貯濁水水上葉田田我来一長歎知是東溪蓮下有清泥汚馨香無復全上有紅塵撲顔色不得鮮物性猶如此人事亦宜然託根非其所不如遭棄捐昔在溪中日花葉媚清漣今年不得地顦顇府門前　姚合〈蓮塘〉方塘菡蓞髙繁艶相照耀幽人夜眠起忽疑野中燒曉尋不知休白石岸亦峭　宋范仲淹〈渚蓮〉武陵誰家子波面雙雙渡空積心
中絲未成機上素似共織女期秋宵苦霜露　梅堯臣〈起居退聞宣三舘諸公觀瑞蓮〉来朝十二旒将出未央殿𢕄聞嘉蓮開獨許侍臣見嘉蓮其如何層樓擁霞片玉輦下天泉日昃不知倦恩魚應亦喜跳沫珠欲濺誰憐與衆歸博士臣疏賤　蘇軾〈與王郎昆仲及兒子邁遶城觀荷〉昨夜雨鳴渠曉来風襲月蕭然欲秋意溪水清可啜環城三十里𠁅𠁅皆佳絶浦蓮浩如海時見舟一葉此間真避世青蒻低白髪相逢欲相問已逐驚鷗
没　蘇轍〈盆池白蓮〉白蓮生淤泥清濁不相干道人無室家心迹兩蕭然我住西湖濵蒲蓮若雲屯幽居常閉户時聴逰人言色香世所共眼鼻我亦存鄰父閔我獨遺我數寸根潩水不入園庭有三尺盆兒童汲甘井日晏泥水温及秋尚百日花葉隨風翻舉目得秀色引息收清芬此心湛不起六塵空過門誰家白蓮花不受風霜殘　〈千葉白蓮〉蓮花生淤泥浄色比天女臨池見千葉謫墮問何故空眀世無匹銀瓶送佛所清泉養芳潔
為我三日住蔫然落寳牀應返梵天去　秦觀〈荷花〉方塘收雨脚落日半遥岑芙蕖净姢姢䴡服撫翠衾無言意自逺欲渡秋水深緬懐平生人對此詎可尋弄芳惜晼晚酒至誰與斟天涯有歸雲聊寄相思心心開獲清賞芙蕖一何𦂶美人艶新妆歛袂照秋水端如蕩子妻顧自良家子黃金𨕖燕趙揺落對江沚薄暮風雨来獨立淚如洗望君君詎知傾宮定誰似　范成大〈萬州西山湖𠅘秋荷〉叢薈忽眀眼山腰灔湖光列岫繞雲錦深
林䕶風香西山即太華玉井餘新芳隔江招岑仙共擘雙蓮房　楊萬里〈玉井𠅘觀荷〉蕖仙初出波照日穉猶怯密排碧羅盖低䕶紅玉頬館之水精宮環以琉璃堞珠眀浮盤戲酒漾流杯曄青筆尖欲試緑牋皺還摺老龜大扵錢辛勤上團葉忽聞人履聲入水一何㨗　金蕭貢〈古採蓮曲〉洋洋長江水渺渺漲平湖田田青茄荷艶艶紅芙蕖酣酣斜日外冉冉凉風餘蒨蒨誰家子裊裊二八初兩兩並輕舟笑笑相招呼悠悠波上鴛潑潑
蒲中魚采采不盈手依依欲何如　元龔璛〈飲府庠荷花池上又自韓園至鄧覺非家飲觀蓮〉清樽如有期初凉意俱適肯来寂寞濵菡蓞亦浮植陶然轉乗興徑度一圃碧遥指城南家臨水更展席酒狂易為仙風便香堪食空宇無能塵物我皆醉色誰言鬢已秋始得痛飲力願将花上露為洗坐中客　程鉅夫〈至洪王肯堂治書見示芙蓉詩次韻〉春風歇桃李秋雨深莓苔蕭然公館間得此竒種栽九天清露零一道紅雲開勾牽緑衣
隊酣宴瑶池杯穠妝月鑑懸麗服霜刀裁瑞蓮湧平地妙色分五臺蹔陪飛仙㳺偏稱幽人懐終疑閬苑去嘉會何時諧此日眼雙眀臨風首低徊長當歌離騷招得花神来　李孝光〈采蓮曲〉采蓮復采蓮蓮生隔江水不愁無舟楫但愁波浪起　〈夏日荷𠅘即事〉辟暑何所適南𠅘俯中渚鷗鷺了不驚况復凉入髓水華露未晞香氣紛旖旎美人美無度嬋姢照江水玉雪姿何能畏袢暑南風從天来入我懐袖裏髙氣行青雲且置吾
白羽邇来不飲酒煮藥咽香蕊羣賢政自佳有作動盈𥿄但恐清興䦨遭此催詩雨　胡天㳺〈觀蓮〉清池瑩人心俯見荷葉背南塘非不佳無此青錢葢沈沈古鏡净濯濯眀妝對凉風似留人幽賞心獨會天公亦解事一雨不破塊小呼巫陽雲浣此傾國態髙盤捧跳珠錯落無小大恍疑逢二妃迎笑争解佩低昂巧簸弄明月聚還碎馮夷不相容轉盻何所在人生總虚幻佇立増嘆嘅聊将一餉間了我看花債濓翁不我待誰復同此愛
長嘯歸去来餘芳滿襟𢃄　倪瓉〈池蓮詠〉廻翔波間風的歴葉上露清池結素彩華月映𢕄步雲隂花房歛雨歇芳氣度欲去拾明璫踟蹰惜遲莫　薛元曦〈次韻歐陽檢閱濠池觀荷〉行行濠池上𠅘𠅘見長荷瓊葩耀初日碧芰卷輕波深浦曉色亂𢕄雨晚香多方舟時自移髙軒或来過豈無河朔飲那復𤼵商歌商歌一慷慨此物奈君何
〔原〕明申時行〈晨起觀荷花〉水榭臨文漪晨曦出暘谷宛彼芙蕖花嫣然媚初旭焕若丹霞敷曄如
錦雲簇穠艶復芬馡可以娱心目須㬰日漸中歛華閟清馥匪乏傾陽姿将無避炎燠舒卷固有時昕晡逓相續努力愛朝暉寸隂如尺玉
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／五言排律(P.29-1)..[文淵閣四庫全書本]
［五言排律］
〔増〕唐姚合〈和李補𨶕曲江看蓮花〉露荷迎曙
𤼵灼灼復田田乍見神應駭頻来眼尚顛光凝珠有𦷾㷔起火無烟粉膩黃絲蘂心重碧玉錢日浮秋轉麗雨灑曉彌鮮醉艷酣千朶愁紅思一川緑莖扶萼正翠菂滿房圎淡暈還殊衆繁英得自然髙名猶不厭上客去争先景逸傾芳酒懐濃習綵牋海霞寕有態蜀錦不成妍客至應消病僧来欲破禪晚多臨水立夜只傍堤眠金似眀沙渚鐙疑宿浦船風驚叢乍密魚戲影𢕄偏穠彩燒晴霧殷姿擷碧泉畫工投粉筆宮女棄花鈿鳥戀
驚難起蜂偷困不前繞行香爛漫折贈意纒綿誰記江南曲風流合管絃　陳至〈芙蓉出水〉菡蓞迎秋吐妖嬈映水濵劒芒開寳匣峰影寫蒲津下照參差荇髙辭苒弱蘋自當巢翠甲非止戲赬鱗莫以時先後而言色故新芳香正堪翫誰報涉江人　賈謩〈芙蓉出水〉的皪舒芳艷紅姿映緑蘋揺風開細浪出沼𡡾清晨翻影初迎日流香暗襲人獨披千葉淺不競百花春魚戲參差動龜㳺次苐新渉江如可採從此免迷津　宋劉筠〈荷花〉
水國開良宴霞天湛晚暉凌波宓妃至盪槳莫愁歸妝淺休啼臉香清願襲衣即時聞鼓瑟他日問支機繡騎翩翩過珍禽兩兩飛牢收交甫珮莫遣此心違　〈再賦荷花〉暮雨過湘渚𢕄凉滿楚宮濺裙無限水障袂㡬多風浪跡嫌萍實塵勞笑菊叢氣清防麝損信密待魚通㳺女歌争𤼵騷人思未窮休傳江北意月冷魏池空　楊億〈荷花〉絶岸疎烟合囘塘夕照和水仙猶度曲川后自收波銀漢橋橫鵲蘅臯襪濺羅玉杯承露重鈿扇起
風多翠羽芳洲近青絲快騎過石城秋信斷搔首奈愁何　〈再賦荷花〉舒女清泉滿黃姑别渚通巴天迷峡雨楚澤映江楓思逐鮫絲亂香愁翠被空灑從瓊蘂露吹任石尤風怨淚連疎竹私書託過鴻雙魚應共戲休問葉西東　錢惟演〈荷花〉水濶雨蕭蕭風𢕄影自揺徐嬢羞半面楚女妬纎腰别恨抛深浦遺香逐畫橈華鐙連霧夕鈿合映霞朝淚有鮫人見魂須宋玉招凌波終未渡疑待鵲為橋　丁謂〈荷花〉相𠋣秋風立蘭言似有無
未饒霜女俊不愛月娥孤力弱烟披素心危露泣珠翦裁隨楚思幽怨寄吴歈半坼香嚢解𢕄傾醉弁扶渉江如可採百琲荅輕軀
〔原〕王曄〈芙蓉〉菡蓞初舒艷竒芬暈碧霄中洲欣邂逅南浦自招揺瑩色涵香霧新袍坼綘綃娉婷自珍愛穠郁更清超照水臨青鏡偎蘋𠋣彩翹駢枝疑貫寵並萼似争嬌綽約霞初映披敷烟正銷鬚蕤金粉嫩房闖玉冠喬月下仙人氅風前公子袍清虚雲步濕沉浸瀣津饒濯濯靈脩質盈盈神女標孤貞
無漫蔓雅則絶纎妖喜動文鴛舞光揺錦鯉跳瓊根託紺潔翠蓋障炎囂静賞聨瑶席芳搴集桂橈姚園多猥俗陶徑亦蕭條華井分流潤天池引脉遥須移𤣥圃種莫向若耶漂木末興幽詫濓溪結㝠招懐之思逺道秋入鬢蕭蕭
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／賦(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十三
花譜
牡丹二
［集藻］
［賦］
〔增〕唐李徳裕〈牡丹賦〉余觀前賢之賦草木者多矣靡不言託植之幽深採斸之莫致風景之妍麗追賞之歡愉至於體物良有未𥁞惟牡丹未有賦者聊以狀之曰青陽既暮鶡鴠已鳴念蘭若之方歇歎桃李之隂
成惟翠華之艶爚傾百卉之光英抽翠柯以布素粲紅芳而𤼵榮其始也碧海霄澄驪珠躍出深波曉霽丹梓吐實煥神龍之銜燭皎若木之並日其盛也若紫芝連葉鴛雛比翼奪珠樹之鮮輝掩非烟之竒色倐忽摛錦紛葩似織其落也明艶未褫紅衣如脫朱草柯折珊瑚枝碎霞既皪而轉姸紅欲消而猶綷爾乃獨含芳意幽怨殘春将獨立而傾國雖不言兮似人觀其露彩猶泫日華初照曄其晨葩情若微笑色雖美而自𧰟𩔖河汾
之窈窕逮乎的皪含景𩀌披向風鉛華春而思蕩蘭澤晩而光融情放𦂵以自得凝若煥之冶容既而華豔恍惚繁華遽畢驚寳雉之乍迴想江妃而復出望獻璫之玉俄以蔽光感懐珮之川悵然如失客顧余曰勿謂淑美難乆徂芳不留彼姸華之閱世非人夀之可儔君不見龍驤閈宏池臺御溝堂挹山林峯連翠樓有百嵗之芳叢無昔日之通侯豈暇當飛藿之時始嗟零落且欲同樹萱之意聊自㤀憂
〔原〕舒元輿〈牡丹賦并序〉古人
言花者牡丹未甞與焉葢遁乎深山自幽而芳不為貴重所知花則何遇焉天后之鄉西河也精舎下有牡丹其花特異天后歎上苑之有缺因命移植焉由此京國牡丹日月寖盛今則自禁闥洎官署外延士庶之家瀰漫如四瀆之流不知其止息之地每暮春之月遨遊之士如狂焉亦上國繁華之一事也近代文士為歌詩以詠其形容未有能賦之者余獨賦之以極其美曰圎𤣥瑞精有星而景有雲而𡖖其光下𡸁遇物流形草木得
之𤼵為紅英英之甚紅鍾乎牡丹㧞𩔖邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如将憤洩淑日披𨳩照耀酷烈美膚膩體萬状皆絶赤者如日白者如月淡者如赭殷者如血向者如迎背者如訣忻者如語含者如咽俯者如愁仰者如恱褭者如舞側者如跌亞者如醉曲者如折密者如織踈者如缺鮮者如濯慘者如別初朧朧而下上次鱗鱗而重
疊錦衾相覆繡帳連接晴籠晝薰宿露宵裛或的的騰秀或𠅘𠅘露竒或颭然如招或儼然如思或帶風如吟或泫露如悲或𡸁然如縋或爛然如披或迎日擁砌或照影臨池或山雞已馴或威鳳将飛其態萬萬胡可立辨不窺天府孰得而見乍疑孫武來此教戰其戰謂何揺揺纎柯玉欄滿風流霞成波歴堦重臺萬朶千窠西子南威洛神湘娥或𠋣或扶朱顔色酡各衒紅缸争顰翠蛾灼灼夭夭逶逶迤迤漢宫三千艶列星河我見其
少孰云其多弄彩呈姸壓景駢肩席𤼵銀燭爐升絳烟洞府真人會於羣仙晶瑩徃來金缸列錢凝睇相㸔曾不晤言未及行雨先驚旱蓮公室侯家列之如麻咳唾萬金買此繁華遑恤終日以言相誇列幄庭中歩障𨳩霞曲廡重梁松篁交加如貯深閨似隔絳紗髣髴息媯依稀館娃我來觀之如乗仙槎脉脉不語遲遲日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落羣𩔖獨占春日其大盈
尺其香滿室葉如翠羽擁抱櫛比蕊如金屑妝飾淑質玫瑰羞死芍藥自失夭桃斂迹穠李慙出躑躅宵潰木蘭濳逸朱槿灰心紫薇屈膝皆讓其先敢懐憤嫉煥乎美乎后土之産物也使其花如此而偉乎何前代寂寞而不聞今則昌然而大來豈草木之命亦有時而塞亦有時而開吾欲問汝曷為而生哉汝且不言徒留玩以徘徊
〔增〕宋蔡襄〈季秋牡丹賦并序〉爽秋渉杪扶欄間有牡丹舊枿輒吐芳桋𠅘𠅘上擢𤼵紅葩一大可徑咫
扶欄當彩翠𠅘之右𠅘屹縣圃之西北隅圃直縣堂之背縣介大江之南葢漢元朔中江都易王上封其子敢為丹陽侯邑于蕪湖此其地歟今為太平州筦時河間凌公尹之行再期矣政休賦集又所瀕江英游雅故受署齎代被召将命者憧憧然率道其疆故觴詠之娱相因無缺及此珍卉馨茂公有異時之貴趣張具髙會于其側所謂彩翠𠅘者酒三行濟陽蔡某釂舉而言曰公走文章聲二紀于兹顛葆㡬華位不過禁省二丞官不
過萬户長吏而善禦外物居頗休閒獨以浩博記書稱道聖明為事今是花也韜英和緒揭麗蕭辰時雖後而且大盛意者公其日寖亨會才慮将有所售乎昔騷人取香草美人以嫓忠潔之士牡丹者亦其𩔖歟請為公賦之其詞曰朔羽南翔建杓西宅霜天一清露草皆白悲哉轉凉葉于𠅘臯兮悵穠華之閴寂均百草之不能秋兮何此花天姿之的的使人觀之若披大暑兮臨清湘剝層霾兮仰白日厥初槁壤潜春扶欄向夕芳枝舉
以融怡絳蕊局兮羃䍥寳霧宵籠鮮風曉坼麗或中人香可專國刻紅炬以烘燄綴彤霞而薦色鬰茀誰語丰葺自持非𠋣瑟之神女抑善賦之文姬俯清都而時下簸晴陽以孤嬉霄灝瀚兮排金扉氣砊碭兮張寳帷霓曄煜兮掲朱旗雲曈曨兮披纁衣𩏶綠跗兮矉修眉姹鮮萼兮伸微辭沛怡愉兮新相知𦕈悽惻兮送将歸桃有援兮溪之曲蓮為媒兮澤之湄羗此物之善逺亶夫君之後時君不聞佳麗皇州喧繁戚里清籞迢迢名園
亹亹𦂶櫳曉兮金鑷聲繡墻明兮雨苔紫嚴霰纔歸光風半起于是萬蒂駢紅交柯結翠密顔紆餘斜袂輕𦂶文鴛羣飛鶴錦横被縓葢攀聨緹裳積委則有姝姝玉人翩翩𡖖子寳韉過兮飛電珠幰來兮流水擁翫佳辰笑語成市彼瓊㽔美英縹葉新蘤羞不得借其餘光矧標揚乎意氣今何為兮江之干地之𤰞兮嵗将闌荊蕪比兮霜月寒望下苑兮思上蘭嘉夲擢兮靈根泊淮波兮鮮楚山是知元冶一陶昌生萬育無左右先容者
淪乎朽株當匠伯不顧者被之散木譬此花之賦命兮亦節暮而葩獨然貴賤反衍禍福𠋣伏其暮也何遽不為貴其獨也庸知不為福噫化工物情吾以此卜
〔原〕明徐渭〈牡丹賦〉何名花之盛美稱洛陽為無雙東青州而南越曾不足以頡頏兹上代之無聞始絶盛乎皇唐爾其月陂堤上長夀街東張家園裏汾陽宅中當春光之既和藹𠅘榭之載營天宇曠霽兮絲遊景物招人而事起彼公子兮王孫蹙遊龍于流水遶兹葩而密坐藉
芳草而芉芉感盛年之若斯傷代謝之能㡬爾則粉承日華朱含霧雨羣蒂如翔交柯如拒凌晨併妝對客不語衛尉出婢子於羅幃鄂君擁翠被于江渚當其百蕊千芽照耀朱霞緑葉紛紜望之轉賒若儒生之授學列女樂于絳紗迨夫背户迎窓上下甍簷二三作隊矯矯愈鮮飛燕進女弟于逺條夫人挟三國而朝天錦瓣重捲檀心飛屑𣐱鬚夜殷怒苞曉决宛婦姑之反唇似相稽而無說則有若盛時合㳫諸娣從韓姞以同歸颯顔
凋衰漢主放宫人而憎別風薦小爽雨委微温楚姝舞歇于章臺陳后泣罷于長門亦有細加巨上慎妃横逼座之勢紫侍黃側班姬抗同輦之尊或勁而昂媫妤當逸熊于上殿或翹而望處子窺宋玉于東垠既離以披亦競而駢近不極態逺不𥁞姸夫彷彿乎佳麗意所想而隨存奚㧞引之數姝可罄比而殫論
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／五言古詩(P.8-1)..[文淵閣四庫全書本]
［五言古詩］
〔增〕唐白居易〈和錢學士白牡丹〉城中㸔花客旦暮去營營素華人不顧亦占牡丹名開在深寺中車
馬無來聲惟有錢學士𥁞日繞叢行憐此皓然質無人自芳馨衆嫌我獨賞移植在中庭留景夜不暝迎晨𥌓先明對之心亦静虚白相向生唐昌玉蕊花攀玩衆所争折來比顔色一種如瑶瓊彼因稀見貴此以多為輕始知無正色愛𢙣隨人情豈惟花獨爾理與人事并君㸔入時者紫豔與紅英　〈秋題牡丹叢〉晩叢白露夕衰葉凉風朝紅豔乆已歇碧芳今亦銷幽人坐相對心事共蕭條
〔原〕白居易〈西明寺牡丹花時憶元九〉前年題
名處今日㸔花來一作芸香吏三見牡丹開豈獨花堪惜方知老暗催何况尋花伴東都去未回詎知紅芳側春𥁞思悠哉　〈買花〉帝城春欲暮喧喧車馬度共道牡丹時相隨買花去貴賤無常價酬値㸔花數灼灼百朶紅戔戔五束素上張幄幕庇㫄織芭籬䕶水灑復泥封移來色如故家家習為俗人人迷不悟有一田舎翁偶來買花處低頭獨長歎此歎無人喻一叢深色花十户中人賦
〔增〕元稹〈和白樂天秋題牡丹叢〉敝宅艶山卉
別來長歎息吟君晩叢詠似見催隤色別識別後容勤過晩叢側　〈永夀寺㸔牡丹〉曉入白蓮宫琉璃花界淨𨳩敷多喻草凌亂被幽徑壓砌錦地鋪當霞日輪映蝶舞香暫飄蜂牽蕊難正籠處彩雲合露湛紅珠瑩結葉影自交揺風光不定繁華有時節安得保全盛色見𥁞浮榮希君了真性　李端〈鮮于少府宅木芍藥〉謝家能植藥萬簇相縈𠋣爛熳綠苔前嬋娟青草裏𡸁䦨復照户暎竹仍臨水驟雨𤼵芳香迴風舒錦𦂶孤光雜新故
衆色更重累散碧出踈荂分黃成細蕊遊蜂髙更下驚蝶坐還起玉貌對應慙霞標方不似春隂憐弱蔓夏日同短晷迴落報衰榮交闗鬬紅紫花信可未闌詩情詎能止上客屢移仗幽僧勞凭几初命雖薄劣幸得陪君子致謝賢主人何庸樹桃李
〔原〕宋蘓軾〈雨中㸔牡丹〉霧雨不成㸃暎空疑有無時於花上見的皪走明珠秀色洗紅粉暗香生雪膚黃昏更蕭索頭重欲相扶　明日雨當止晨光在松枝清香入花骨肅肅初自持午景
𤼵濃豔一笑當及時依然暮還斂每似惜幽姿　幽姿不可惜後日東風起酒醒何所見含粉抱青子千花與百草共𥁞無姸鄙未忍汚泥沙牛酥煎落蕊
〔增〕張耒〈與潘仲達〉淮揚牡丹花盛不如京雒姚黃一枝開衆豔氣如削𠅘𠅘風塵裏獨立朝百萼誰知臨老眼得到美葵藿　明李東陽〈鏡川先生宅賞白牡丹〉玉堂天上清玉版天下白幸從清切地見此純正色露苞春始凝脂萼曉新坼檀深藹薫心絳淺微近積終焉保貞素不涴
脂與澤先生無物玩聊以物自適澹哉君子懐富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未闌嫣然共今夕
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言律詩(P.18-2)..[文淵閣四庫全書本]
［五言律詩］
〔增〕唐顧非熊〈斜谷郵𠅘玩海棠花〉忽識海棠花令人只歎嗟艶繁惟共笑香近試堪誇駐騎㤀山險持杯任日斜何川是多處應繞羽人家　温庭筠〈題磁嶺海棠花〉幽態竟誰賞嵗華空與期川回香盡處泉照
艶濃時蜀彩澹揺曵吳妝低怨思王孫又誰恨惆悵下山遲　宋真宗〈海棠詩二首〉春律行将半繁枝忽競芳霏霏含宿霧灼灼艶朝陽戲蝶棲輕蕊遊蜂逐逺香物華留賦詠非獨務雕章　翠萼凌晨綻清香逐處飄髙低臨曲檻紅白間纎條潤比攅温玉繁如簇絳綃𥁞堪圖畫取名筆在僧繇　郭震〈海棠〉西蜀傳芳日東君著意時鮮葩猩薦血紫萼蠟融脂絳闕疑流落瓊欄合䕶持無詩杜工部今有省郎知　劉筠〈奉和真宗御製後
苑海棠〉遲景烘初綻鮮風惜未飄蝶魂迷密徑鶯語近新條芳蕙薫宫錦丹漿暈海綃維時奉宸唱𢋫和愧咎繇　晏殊〈奉和真宗御製後苑海棠〉太液波才綠靈和絮未飄霞文光啓旦珠琲密封條積潤㴠仙露濃隂奪海綃九陽資造化天意屬喬繇　〈海棠〉香靄何驚目鮮姸欲蕩魂向人無限思當晝不勝繁浩露晴方浥遊𧊵暖更喧只應春有意留贈子山園　〈和樞密侍郎因㸔海棠憶禁苑此花最盛〉青瑣曾留盻珍叢宛未移幸分
霖雨潤猶見艶陽姿㟁幘來朱檻攀條憶絳㽔能令人愛樹不獨召南詩　梅堯臣〈海棠二首〉江燕入朱閣海棠繁錦條醉生燕玉頬痩聚楚宫腰曾不分香去尤宜著意描誰能共吹笛樹下想前朝　要識吳同蜀湏㸔線海棠臙脂色欲滳紫蠟蒂何長夜雨偏宜著春風一任狂當時杜子美吟徧獨相㤀　朱子〈山館觀海棠〉春草池塘綠忽驚花嶼紅亂英深淺色芳氣有無中置酒賔朋集披襟賞詠同若非摹冩得應逐彩雲空　沈立
〈海棠〉占斷香與色蜀花徒自開園林無即俗蜂蝶落仍來青帝若為意東風無限才古今吟不𥁞百韻愧空裁　謝翺〈雨中海棠〉風吹簾網動對爾惜芳菲蜀雨何人在吳宫祇燕歸燭消春粉𥁞淚濕野香微抱蘤殘青子鳥銜隨處飛
〔原〕明張祥鳶〈海棠〉好鳥啼春晝晴雲䕶草堂日髙㤀盥櫛天暖减衣裳洗硯抄花譜鈎簾㸔海棠闌干閒徙𠋣巢燕落泥香　薛蕙〈海棠畫扇〉西蜀繁花樹春深亂蕊紅還憐彩扇上宛似錦城中影轉團團
月香含細細風江淹才力減賦爾若為工　王叔承〈雨中㸔𡸁絲海棠〉江花低拂座窈窕雨中枝濕翠濃芳樹嬌紅裊碧絲驪山清祓處越水浣紗時可奈風前態逢春映酒巵
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言律詩(P.21-1)..[文淵閣四庫全書本]
［七言律詩］
〔增〕唐李紳〈海棠〉海邉佳樹生竒彩知是仙山取得栽瓊蕊籍中聞閬苑紫芝圖上見蓬萊淺深芳萼通宵換委積紅英報晚開寄語春園百花道莫争顔色泛金杯　薛能〈海棠〉四海應無蜀海棠一時開處一城
香晴來使府低臨檻雨後人家散出墻閒地細飄浮浄蘚短𠅘深綻隔𡸁楊從來㸔𥁞詩誰苦不及懽遊與畫将
〔原〕鄭谷〈海棠〉春風用意勻顔色消得㩦觴與賦詩濃麗最宜新著雨嬌嬈全在欲開時莫愁粉黛臨窓懶梁廣丹青㸃筆遲朝醉暮吟㸔不足羡他蝴蝶宿深枝
〔增〕鄭谷〈擢第後入蜀經羅利路見海棠盛開偶題〉上國休誇紅杏艶沉溪自照綠苔磯一枝低帶流鶯睡數片狂和舞蝶飛堪恨路長移不得可無人與畫将歸手
中已有新春桂多謝𤇆香更入衣　劉兼〈海棠花〉淡淡微紅色不深依依偏得似春心𤇆輕虢國顰歌黛露重長門斂淚襟低傍繡簾人易折密藏香蕊蝶難尋良宵更有多情處月下芬芳伴醉吟　宋太宗〈海棠〉每至春園獨有名天然與染半紅深芳菲占得歌䑓地妖艶誰憐向日臨莫道無情閒笑臉任從折戴上冠簮偏宜雨後㸔顔色㡬處金杯為爾斟　晏殊〈海棠〉輕盈千結亂櫻叢占得年芳近碧櫳逐處間勻髙下萼㡬番分破淺
深紅烟晴始覺香櫻綻日極猶疑蠟蒂融數夕朱檻未飄落再三珍重石尤風　宋祁〈和晏尚書海棠〉媚柯攢仄𠋣春暉封殖寜同北枳移台嶺分霞争抱萼蜀宫裁錦𨷵纒枝不憂輕露蒙時潤正恨炎風獵處危把酒凭欄堪併賞莫容私恨為披離　邵雍〈遊海棠西山示趙彦成〉東風吹雨過溪門白白朱朱亂逺村灘石已無回棹勢㟁楓猶出繫船痕時平不厭江山僻客好惟知笑語温莫上南岡㸔春色海棠花下却銷魂　范鎮〈海棠〉
不知真宰是誰専生得韶光此樹偏吟筆偶遺工部意賦辭今職翰林權風翻翠幕晨香入霞照危墻夕影連移植上園如得地芳名應在紫薇先　石揚休〈海棠〉花工裁翦用功専濯錦江頭價最偏酷愛㡬思憑畫手難題渾覺挫詩權艶凝絳纈深深染樹認紅綃密密連因想當年武平一枝枝眷賜侍臣先　〈咏海棠〉開𥁞夭桃落𥁞棃淺荂深萼照華池都緣西蜀根逺豈是東君屬意遲𤇆慘別容曛宿酒露凝啼臉失臙脂湏知賈相
風流甚曾許神仙品格竒　李定〈海棠〉青帝行春信自専精心知向海棠偏不霑工部風騷力猶占勾芒造化權𠋣檻半開紅朶密遶池初應翠枝連誰人與㧞裁瓊苑㸔與花王鬬後先　〈和石著作海棠〉輕紅如杏素遮棃直似佳人照碧池已是化工教艶絶莫嫌青帝與開遲𤇆滋綽約明䨇臉雨借妖嬈入四肢西蜀有名湏得地瓊林髙壓百花竒　郭稹〈海棠〉朱欄明媚照横塘芳樹交加枕短墻傳得東君深意態染成西蜀好風光破
紅枝上仍施粉繁翠隂中旋撲香應為無詩怨工部至今含露作啼妝　程琳〈海棠〉海外移根灼灼竒風情間麗比應稀晶熒寳萼排珠琲旖旎芳叢簇繡帷繁極只愁隨暮雨飄多何計駐春暉浣花溪上年年意露濕𤇆霞拂客衣　髙覿〈海棠次韻〉錦里花中色最竒妖嬈天賦夲來稀綺霞忽照迷紅障縠露輕籠設翠帷繁朶有情装媚景纎枝無力帶殘暉好将繡向羅裙上永作香閨楚楚衣　范純仁〈西園海棠〉丹葩翠葉競妖濃蜂蝶
翻翻弄暖風濯雨正疑宫錦爛媚晴先奪曉霞紅芬菲劒外從來勝歡賞天涯為爾同却想鄉闗足塵土只應能見畫圖中　吳中復〈海棠〉靚妝濃淡蕊蒙茸髙下池䑓細細風却恨韶華偏蜀土更無顔色似川紅尋香只恐三春暮把酒欣逢一笑同子美詩才猶閣筆只今寂寞錦城中　陳與義〈陪粹翁舉酒君子𠅘𠅘下海棠方開〉世故驅人殊未央即隨地主借繩牀春風浩浩吹游子暮雨霏霏濕海棠故國衣冠無態度隔簾花葉有輝
光使君禮數能寛否酒味撩人我欲狂　劉子翬〈海棠〉幽姿淑態弄春晴梅借風流栁借輕種處静宜臨野水開時長是近清明㡬經夜雨香猶在染𥁞臙脂畫不成詩老無心為題拂至今惆悵似含情　吳芾〈和澤民求海棠〉君是詩中老作家笑将麗句換名花花因詩去情非淺詩為花來語更嘉湏好栽培承雨露莫令顦顇困塵沙他年爛熳如西蜀我欲從君㸔𦂶霞　〈見市上有賣海棠者悵然有感〉連年蹤跡滯江鄉長憶吾廬萬海
棠想得春來增絶麗無因歸去賞芬芳偶然擔上逢人賣猶記尊前為爾狂何日故園修舊好賸燒銀燭照紅妝　陸游〈海棠〉誰道名花獨故宫東城盛麗足争雄横陳錦幛闌干外𥁞吸紅雲酒盞中貪㸔不辭持夜燭𠋣狂直欲擅春風拾遺舊詠悲零落瘦損腰圍擬未工　〈夜宴賞海棠醉書〉便便癡腹夲來𡩖不是天涯强作歡燕子歸來新社雨海棠開後却春寒醉誇落𥿄詩千首歌費纒頭錦百端深院不聞傳夜漏忽驚蠟淚已堆
〈懐成都海棠〉碧雞坊裏海棠時彌月兼旬醉不知馬上難尋前夢境樽前誰記舊歌辭目窮落日横千嶂膓斷春光把一枝說與故人應不信茶𤇆禪榻鬂成絲
〔原〕楊萬里〈𡸁絲海棠〉𡸁絲別得一風光誰道全輸蜀海棠風攪玉皇紅世界日烘青帝紫衣裳懶無氣力仍春醉睡起精神欲曉妝舉似老夫新句子㸔渠桃李敢承當
〔增〕楊萬里〈海棠二首〉小園不到負今晨晩喚嬌紅伴老身落日争明那肯暮艶妝一出更無春樹間露坐
㸔揺影酒底花光併入唇銀燭不燒渠不睡梢頭恰恰挂氷輪　競艶嬌紅最是他教人嫌少不嫌多初酣曉日紅千滴晩笑東風澹一渦自是花中無國色非闗格外占春窠開時慳與渠儂醉却恨飄零可若何　徐儉〈海棠〉子美無詩到海棠酒邉游戲畧平章日烘不睡却成睡風暖無香亦自香花事一畨勞應接春光強半被分張速来窠上尋徐老同醉花前作楚狂　方岳〈海棠盛開而雨〉閉門十日雨淋漓洗𥁞紅香了未知纔一霽
晴齊睡去㡬何人見半開時世無解語玉條脫春欲負予金屈巵自是晦明天不定非干工部欠渠詩　金蔡松年〈黃海棠〉清隂不歎晚晴芳縹緲緗雲翠袖長萼綠江花輸帶葉醉紅蜀艶恨無香南州氣味連三月東晉風流共一觴老眼寒來易愁絶温𣐱乞與醉中鄉　梁持勝〈海棠〉野杏山桃委路塵芳菲都屬錦城春只縁造物偏留意任使無香亦可人粉白漫誇宫様巧臙脂難染睡痕新沉香𠅘子勾欄畔消得君王比太真　元牟
巘〈和劉朔齋海棠〉人物當今第一流以花為屋玉為舟曉妝未許搴帷㸔夜醉何妨秉燭遊錦里宣華思舊夢杭州定慧起新愁何如歸伴徐公飲稳結一巢花上頭　王惲〈海棠〉桃李無光分落英海棠姿色占春榮雲鬟綠擁妝初罷醉臉紅匀睡未醒任使無香真可意故教千葉更多情光風流轉都無㡬莫惜沙頭倒玉瓶　張昱〈鄰園海棠〉自家池館乆荒凉却過鄰園㸔海棠日色未嫣紅錦被露華猶濕紫羅囊掌中飛燕還能舞夢裏
朝雲自有香銀燭莫辭深夜照㡬多佳麗負春光　顧瑛〈絳雪𠅘秋日海棠花〉怪底海棠能狡獪今年當暑著花鮮露黏粉蝶生珠汗日炙猩紅上紫綿夢斷馬嵬春信逺神遊金谷晩妝妍獨憐向嵗題詩者不見燒燈花樹前　明楊基〈祁陽道中見海棠〉桂陽江口望祁陽疉疉𤇆雲入𣺌𣴭髙樹綠隂千嶂濕野棠疎雨一籬香縱無春在猶回首况有鵑啼合斷膓惆悵東湖堤上栁暖風輕絮正悠揚
〔原〕吴國倫〈海棠〉仙署名花海國移半
開風雨倍含姿紅妝向客寒猶膩翠幔留春艶不支𣣱側漫同妃子醉婆娑觧乞沈郎詩梁園多少青陽景妒煞君家赤玉枝　張祥鳶〈海棠〉花朝曾與故人期夜敞柴闗遲所思小閣憶君同𠋣處曲欄憐我獨凭時望中落日青絲騎夢裏東風瓊樹枝可是海棠如有待春分猶自著花遲
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／五言排律(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十六
花譜
海棠二
［集藻］
［五言排律］
〔增〕唐薛能〈海棠〉酷烈復離披元功莫我知青苔浮落處暮栁間開時帶醉游人插連隂被叟移晨前清露濕宴後惡風吹香少傳何計姸多畫半遺島蘇漣水脉庭綻粒松枝偶泛因沉硯閒飄欲亂碁遶山
生玉壘和郡徧坤維負賞慙休飲牽吟分失饑明年應不見留此贈巴兒　宋王禹偁〈商山海棠〉錦里名雖盛商山艶更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脉脉息媯言蕙陋虚侵徑梨凡浪占園論心留蝶宿低面厭鶯喧不沗神仙品何辜造化恩自
期栽御苑誰使擲山村𦂶季荒祠畔仙娥古洞門烟愁思舊夢雨泣怨新㛰畫恐明妃恨移同卓氏奔祇教三月見不得四時存繡被堆籠勢臙脂浥淚痕貳車春未去應得伴芳樽　石延年〈和樞密侍郎因看海棠憶禁苑此花最盛〉君看海棠格羣花品詎同嬌嬈情自富蕭散艶非窮舊縠斑吳苑梅羅碎蜀宫錦窠杯裏影繡叚隟前烘心亂香無數莖𣐱動滿叢意分巫峡雨腰細漢臺風盛若霞藏日鮮於血灑空髙低千㸃赤深淺半開
紅妝指朱纔布膏唇檀更融色焦無可壓體瘦不成豐枝重輕浮外苞疎密閙中難勝蜂不定易入蝶能通　宋祁〈蜀海棠〉蜀國天餘煦珍葩地所宜濃芳不隱葉併艶欲燃枝襞影分羣萼均霞㸃萬蕤囘文錦成後夾煎燎烘時蜂蕊迎銜密鶯梢向坐危淺深䨇絶態啼笑兩妍姿絳節排烟竦丹釭落蒂垂童容障畏薄便面到憂遲媚日能徐照暄風肯遽吹惜歡當晼晩留恨付離披麗極都無比繁多僅自持損香饒麝柏照影欠瑤池畫
要精侔色歌須巧騁辭舉樽頻語客細摘玩芳期　〈海棠〉西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦為天淺影才欹檻橫柯欲照筵愁心隨落處醉眼著繁邊的的誇妝靚番番恃笑嘕何嘗間蘭媚要是掩櫻然艶足非他譽香輕且近傳所嗟名後出遺載楚臣篇　楊諤〈和燕龍圖海棠〉西漢欺盧橘東陽愛野棠許昌竒此遇子美欠先揚杜宇三春艶蠶叢一國香臙脂㸃亂雨生色
麗斜陽富艶東君節暄妍白帝方錦樓祈水色玉壘換山光風格林檎細腰肢郁李長天生笑容質時樣舞衣裳少吐深深染全開淡淡妝烟媒䕶綠蒂風陣損朱房旋失因臨水閒飄弗過墻佩亡愁殺甫簪脱即連姜蝶舞菱花照鶯啼罨畫堂仙如弄玉少墜似綠珠常不見還成悔相思幾欲狂春深濯錦水日晩浣紗方卧對移簾柙吟看近筆牀池清滿園倒鳥起一枝昂紫燕銜泥急黃蜂趁蜜忙化工真用意銷得與攜觴　沈立〈海棠
百韻〉岷蜀地千里海棠花獨姸萬株佳麗國二月艶陽天叢萼勻如布修蕤巧似編彤雲輕㸃綴赤玉碎雕鐫瑟瑟光輸瑩猩猩血借鮮淺深相向背疎密逓勾牽輕蒨重重染丹砂細細研蕊纖金粟拱鬚嫩紫絲拳紅蠟隨英滴明璣著顆穿初莖爭裊娜翹𠏉共蹁躚絶代知無價生香不減𥴈分靈應桂苑鍾粹定星躔木帝經邦相花王入室賢祥飈如翦拂卿靄共陶甄真宰隂推轂勾芒與著鞭不湏憂薄命好為惜流年贊翼施生柄扶
持煦嫗權主張韶令正調爕淑威宣和氣高低洽芳心次第還金釵人十二珠履客三千雲雨迷巫峡風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巔暗羡遊蜂採偷輸蟻穴沿瘦嫌蛛網織𣐱怯女蘿纒蓄恨慿誰訊無言只自憐文君酒壚畔揚子草堂前品格生来別風流到老全繁中生悵望衆裏見喧闐暄暖精神出晴明意態便關關鶯對語兩兩燕髙騫天上宜封殖人間偶竚延共櫻圍別
館與杏擁斜阡清暖簾爭卷黃昬幕尚褰低籠金轣𨌠髙映畫鞦韆忽認梁園妓深疑閬苑仙怱怱来蕙圃遠遠別芝田羞隱暝濛霧輕如淡蕩烟乍逢開羽扇初喜下雲駢髣髴向星靨依稀帶翠鈿五銖衣宛轉七寳帳翩翾獨立挨霓節成行列彩旃困宜𣣱虎枕歩好襯金蓮舞定休囘袖妝濃不傅鉛蓋張松鬱鬱茵藉草芊芊馥郁蘭供夢扶蘇栁伴眠軀輕彌綽約腰細更便嬛婭姹常顒若幽𣐱自灑然侍兒羅白芷婢子列芳荃口口
濃檀注腮腮薄粉填觧圍施葉幄買笑有榆錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簪珥誰家不管絃妬姬貪恐失戲稚惜何顛折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄉心須暫觧病眼當時痊迢逓来油壁從容住錦韉雅宜交讓比穠與棣華聫不憤參朱槿寧甘混木棉
酴醿潛失色躑躅敢差肩素奈思投迹夭桃恥備員梧桐愧金井芍藥濫花磚併壓辛夷俗潛排寳馬蔫天恩無久恃人寵莫長專布影交三徑敷榮徧一廛凝眸方曄曄囘首旋翩翩可忍驚飈挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚即潺湲午影迷蝴蝶朝寒怨杜鵑物情元𠋣伏人意莫拘攣擢秀髙羣木稱珍極八埏未開獨脉脉憂落固
悁悁別著新文紀重尋舊譜箋共知紅艶好誰辨赤心堅實似陪朱李根宜灌醴泉栽須鄰竹柏樹莫繞烏鳶恥託膏腴茂當隨富貴遷為多猶底滯因遠尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易縁薛能誇麗句鄭谷賞佳篇止感芳姿美那憐託地偏山經猶罕記方志未多傳巧詠憂才竭㝠搜得意詮遐陬寡真賞僻境忍輕捐抽祕慚非據探竒敢讓先援毫叙名卉聊用放懐焉　程敦厚〈和冬
曦海棠〉花中名品異人重比甘棠苞嫩相思密紅深琥珀光好風傳馥郁凡卉愧芬芳爛熳雲成瑞葳蕤女有嬙生来先蜀國開處始朝陽賞即笙歌地題稱翰墨塲烟霞容易散蜂蝶等閒忙誰是多情侶欄邊重舉觴
子／醫家／御定佩文齋廣群芳譜／花譜　卷二十二至卷五十三／卷三十六　海棠二／附錄　秋海棠／集藻／五言律詩(P.28-1)..[文淵閣四庫全書本]
［集藻］
［五言律詩］
〔原〕明王士騏〈題秋海棠〉是花偏灼灼開處幾叢叢弱質不禁露幽懐欲訴風空庭聊取媚傍石若為容黃菊紛相應餐英未許同　鍾惺〈詠秋海棠〉墻壁固吾分烟霜亦是恩光輕偏到蒂命薄幸餘根笑泣
誰能喻榮衰不敢論年年秋色下幽獨自相存
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／詩散句(P.9-1)..[文淵閣四庫全書本]
［詩散句］
〔増〕宋張俞夏園無雜英灼灼山榴開落日杜鵑
苦花仍萎蒼苔　唐韓愈三月崧少歩躑躅紅千層　李白杜鵑花開春已䦨歸向陵陽釣魚晩　李紳澗底紅花奪火然揺風有毒愁行客　韓愈前年嶺隅鄉思𤼵躑躅成山開不算　山榴躑躅少意思照耀黃紫徒為叢　司空圖莫怪行人頻悵望杜鵑不是故鄉花　宋蘇軾當時只道鶴林仙能遣秋光放杜鵑　南漪杜鵑天下無披香殿上紅𣰽毺　王十朋造物私我小園林此花大勝金腰帶　徐似道牧童出捲烏鹽角越女
歸簪謝豹花　陳錦山一聲杜宇啼春風明朝緋挂千山叢　吳仲孚梨花痩盡東風嬾商畧平生到杜鵑　唐白居易杜鵑花落杜鵑啼　晩葉尚開紅躑躅　韋荘杜鵑花𤼵鷓鴣啼　宋㓂凖杜鵑啼處花成血　王安石躑躅江頭挽醉紅　躑躅萬樹紅相圍
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／扶桑／集藻／七言律詩(P.23-2)..[文淵閣四庫全書本]
［集藻］
［七言律詩］
〔原〕宋蔡襄〈耕園驛佛桑花詩并序〉明道中予為漳州軍事判官晩秋𡮢至州西耕園驛驛庭有佛桑數十株開花繁盛念其寒月窮山方自媚好乃作耕園驛佛桑花詩一首既而乘桴東下又作溪行一首慶厯七年予使本路明年夏四月自汀來漳復至是驛花尚仍舊追感昔游因紀前事併載舊篇龕於西壁云
溪館初寒似早春寒花相𠋣媚行人可憐萬木凋零盡獨見繁枝爛漫新清艶夜沾雲表露幽香時過轍中塵名園不肯爭顔色灼灼夭桃野水濵　使軺迢遞到天涯候館遷延感嵗華白髮却攀臨砌樹青條猶放過墻花悲來惟有金城桞醉後曾乘海客槎欲問昔游無處所晩烟生水日沉沙　明桑悦〈詠佛桑〉南無麗卉鬬猩紅浄土門傳到此中欲供如來嫌色重謂藏宣聖訝枝同葉深似有慈雲擁蕊坼偏驚慧日烘賞玩何妨三宿
戀只愁燒破太虚空
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／萱花／集藻／賦(P.19-1)..[文淵閣四庫全書本]
〔賦〕
〔原〕晉夏侯湛〈忘憂草賦〉淑大邦之竒草兮應則百之休祥禀至貞之靈氣兮顯嘉名以自彰冠衆卉而挺生兮承木徳於少陽體𣐱性剛蕙潔蘭芳結纖根以立本分嘘靈渥於青雲順隂陽以滋茂兮笑含章之有文逺而望之燭若丹霞照青天近而觀之曄若芙蓉鑒綠泉萋萋翠葉灼灼朱華煒若珠玉之樹煥如景宿之羅𠑽
后妃之盛飾兮登紫𢕄之内庭囘日月之暉光兮隨天運以虛盈　傅𤣥〈宜男花賦〉猗猗令草生於中方花曰宜男號應禎祥逺而望之煥若三辰之麗天近而察之明若芙蓉之鑒泉於是姣童媛女以時來征結九秋之永思含春風以娯情
〔增〕梁徐勉〈萱草花賦〉覽詩人之比興寄卉木以命辭惟平章之萱草欲忘憂而樹之爰有幽憂庭閑志靜髙木列其隂蘭芳糅其影翫叢蘤之爭芬悦羣根之競穎或開紅而散紫或𦯀蒀於上春信
茲華之獨秀投金質於炎辰既耀色以祛痗亦含香而可均不待合歡之木無俟孫枝之筠同芰荷於闌暑及蟬露乎首旻其葉四垂其跗六出亦曰宜男加名斯𠮷華而不艶雅而不質隨晦明而舒卷與風霜而榮悴笑杜蘅與掲車何衆彚之能匹
子／醫家／御定佩文齋廣群芳譜／花譜　卷二十二至卷五十三／卷四十七　百合花等／蓼花／集藻／五言律詩(P.28-2)..[文淵閣四庫全書本]
〔五言律詩〕
〔原〕唐鄭谷〈蓼花〉簇簇復悠悠年年拂漫流差池伴黄菊冷淡過清秋晩帶鳴蟲急寒藏宿鷺愁故溪歸不得憑仗繫漁舟
〔増〕宋梅堯臣〈水葒〉灼灼有芳艶
本生江漢濵臨風輕笑久隔浦淡妝新白鷺煙中客紅蕖水上鄰無香結珠穗秋露浥羅巾
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／五言絶句(P.26-1)..[文淵閣四庫全書本]
〔五言絶句〕
〈御製九日對菊〉不與繁花競寒苞晩更香數莖偏挺秀嘉爾傲風霜
〔增〕唐陳叔逹〈詠菊〉霜間開紫蔕露下發金英但令逢採摘寧辭獨晩榮
〔原〕杜甫〈復愁〉每恨陶彭澤無錢對菊花如今九日至自覺酒須賒
〔增〕李端〈和張尹憶東籬
菊〉傳書報劉尹何事憶陶家若為籬邊菊山中有此花　王建〈野菊〉晩艶出荒籬冷香著秋水憶向山中見伴蛩石壁裏　姚合〈詠新菊〉黄金色未足摘取且𡮢新若待重陽日何曾異衆人
〔原〕賈島〈對菊〉九日不出門十日見黄菊灼灼尚繁英美人無消息
〔增〕杜牧〈將赴湖州留題𠅘菊〉陶菊手自種楚蘭心有期遙知渡江日正是擷芳時　〈折菊〉籬東菊徑深折得自孤吟雨中衣半濕擁鼻自知心　錢珝〈江行無題〉叢菊生堤上此花長
後時有人還採掇何必在春期　晩菊遶江壘忽如開古屏莫言時節過白日有餘馨　潯陽江畔菊應似古來秋為問幽栖客吟時得酒不　宋徐鉉〈詠菊〉細麗披金彩氛氲散逺馨汎杯頻奉賜緣解制頽齡　梅堯臣〈殘菊〉零落黄金蘂雖枯不改香深叢隱孤秀猶得奉清觴　司馬光〈晩行後園見菊戲宜甫〉野菊荒無數斑斑初見花徑須求一醉試遣問東家
〔原〕楊萬里〈菊〉味苦誰能愛香含只自珍長將潭底水普供世間人　朱子
〈菊〉青蘂冒珍叢幽姿含曉露政爾破荒寒詎免傷遲暮　王十朋佳節逢吹帽黄金染菊叢淵明何處飲三徑冷香中
〔增〕金李俊民〈菊〉色笑秋光淡香嫌酒力慳東籬在何處客裏見南山　明髙啓〈菊蹊〉獨行林下路望望南山暮無酒掇英嘗寒香已零露　陳憲章〈題淵明菊〉籬下花堪把先生有酒不遙看白衣者不復問江州　〈對菊〉淅淅西風至為秋未有涯江邊聊一醉信手得黄花　春事歸桃李西風響未休長官三徑晩丞相一
坡秋　天地花無數寒花色乃佳古詩拈未出除是長官來
〔原〕李夢陽白鴈獨横秋黄花伴醉遊眼看風物換愁殺仲宣樓
〔增〕陳淳〈菊花〉清霜下籬落佳色散花枝載詠南山句幽懐不自持
〔原〕于若瀛〈菊花〉冷艶吐金英疎香入玉斚偏宜處士居不種朱門下
〔增〕王榖〈祥菊〉颯颯金風度嫣嫣秋色妍白衣還自至青女更相憐
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／百日紅(P.17-1)..[文淵閣四庫全書本]
百日紅與紫薇名同物異
〔増〕《學圃餘疏》臭梧桐者吴地野生花色淡無植之者淮揚間成大𣗳花微者縉紳家植之中庭或云後庭花也獨閩中此花紅鮮異常能開百日名百日紅花作長鬚亦與吴地不同園林中植之灼灼出矮牆上至生深澗中與清泉白石相映斐然奪目永嘉人謂之丁香花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／賦(P.29-1)..[文淵閣四庫全書本]
〔賦〕
〔原〕晉傅元〈桃賦〉有東園之珍果兮承隂陽之靈和結柔根以列樹兮艶長畆而駢羅夏日先熟初進廟堂辛氏踐秋厥味益長花落實結與時剛柔既甘且脆入口消流亦有冬桃冷侔冰霜放神適意恣口所嘗華升御扵内庭兮飾佳人之令顔實𠑽虛而療饑兮信功烈之難原嘉放牛扵斯林兮悅萬國之乂安望海島而慷慨兮懐度索之靈山何兹樹之獨茂兮條枝紛而麗閑根龍虬而雲結兮彌萬里而屈盤禦百鬼之妖慝兮列神
荼以司姦辟凶邪而濟正兮豈唯榮美之足言
〔増〕〈宋伍緝之園桃賦〉嗟王母之竒果特華實兮兼副既陶煦以夏成又凌寒而冬就嗟異植兮難㧞亦晚枯兮先茂農黄品其味漢帝驚其珍林休反耕之牛宅樹司惡之神景斃勇扵不足彌増罪扵甘分雖無言兮成蹊叵𠑽肴扵魏君時令載始周南申章瞻擇有制藥齊惟良魯拂柩以悔荊楚供弧以事王　唐獨孤授〈蟠桃賦〉東海神木是曰蟠桃可得聞其廣而未量其髙葢蒼龍之所
臨據白日之所先照結根扵凌北之峯稟氣乎衡星之耀其生植也與乾坤始其蟠縈也至三千里上鳴天雞下宅鬱壘徒駭其説莫原其以配若木以相望冠扶桑而特起爾乃煥初陽之杲杲壓巨海之漫漫太皥司方以流昐羲和䇿御而上千傾髙柯而飛鳥罕及随巨葉而青雲共蟠何帝休之名誌豈姑繇而變觀窮海陸以標竒抗蓬瀛而争聳疑蒸林之相合乃一木之所擁照溟海則攀其若浮昇日輪則逺視如捧霜雪莫能以凋
換風濤庸得其震傾拂垂雲之修翼䕃吹潦之長鯨非有嵗之可紀每先晨之效明拂青桂扵隂𩲸掩白榆扵太清信植物之神秀壮元化之曲成木無與儔其誰騁兩鬭之術子不可獲安有被三竊之名是知瑰異之説或處明而若晦區域之心多玩小以疑大天無所不育地無所不載莫出混茫之中咸居耳目之外偉蟠桃之遐絶宜列仙之逰㑹安得探神物而駐韶顔渉滄海而登朔山驂素虬之夭矯駕綵鳯之廻環庶因此以捧日
願修條而一攀
〔原〕宋吳淑〈桃賦〉果實多品惟桃可佳夭夭其色灼灼其華或成仙而益夀或制鬼而袪邪或美后妃之徳或報瓊瑶之華驚蟄應氣而斯盛農人為𠉀而無差陟雲臺而臨崖布綺逰武陵而夾岸舒霞妬媢常聞扵武女愛惡潛移扵子瑕至若綏山刻木神荼索葦犯上既戒扵文侯雪賤復聞扵夫子神女嘗食扵二郎齊相亦殺乎三士崑崙以霜實稱竒磅磄以寒英表異旄榹異狀而同名侯白殊味而俱美别有綺葉金
城之號紫文緗核之名雖云六果之下誠為五木之精髙丘餐膠而輕舉師門食葩而道成復有棓羿之事畏漢之情元冬霜林之茂朱夏豆實之英至扵漢皇罷種方朔潛偷僵李傷嗟扵見累土偶哀憐扵載浮樊氏競術扵靈變蔡誕託詐扵仙逰亦有種列三名實盈十斛太清漬花而療疾抱朴服膠而絶榖或呪之而頮面或出之而剖腹豈若饗碧實扵西逰標嘉名扵仙籙
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／詩散句(P.32-2)..[文淵閣四庫全書本]
〔詩散句〕
〔増〕梁任昉已謝西王苑復揖綏山枝聊逢賞者愛棲趾傍蓮池開紅春灼灼結實夏離離　宋文同雨染烟蒸萬實垂丹砂為首玉為衣客疑麗水新陶得人
向瓊池舊帶歸
〔原〕唐温庭筠夏園桃已熟紅臉㸃臙脂　姚合桃花四散飛桃子壓枝垂
〔増〕殷璠迎春别賜瑶池宴捧進金盤五色桃　曹唐千嵗紅桃香破鼻玉盤盛出與金妃　宋宋祁要待花稀見秋實縹肌細肉薦盤珍　元柳貫青鳥銜書昨夜来蟠桃如斗核如杯　唐杜甫鸚鵡啄金桃　白居易紅潤園桃熟　沈彬金桃爛熟沒人偷　宋秦觀嵗星偷得桃枝碧
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／詩散句(P.11-1)..[文淵閣四庫全書本]
〔詩散句〕
〔増〕宋宋祁不競灼灼花只效離離實　眀沈周累累枝上實滿腹飽珠璣　陳淳結果多佳子甘酸合鼎調　宋宋祁烟滋黛葉千條困露裂星房百子均　石延年盡日攜樽芳樹下何湏佳醖得塗林　張舜民人拾鳥銜真可惜皮開子落不論錢　陸游半吐山榴
看著子新來梁燕見将雛　宋謝朓珠榴拆且紅　陳江總庭榴剖朱實　唐王維夕雨紅榴拆　韓愈味美蔗為漿　潛苞絳實拆　宋邵雍乆雨榴自罅　歐陽修晴林紫榴拆　黄魯直紅榴罅玉房
〔原〕唐元稹海榴紅綻錦窠匀
〔増〕唐韋莊誰家樹壓紅榴拆　宋錢惟演蜜房初滿若榴紅　陸游露重榴房初拆罅　風拆安榴子滿房
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／啟(P.21-2)..[文淵閣四庫全書本]
〔啟〕
〔增〕齊孔稚珪〈謝賜生荔支啟〉綠葉雲舒朱實星映離離昔聞曄曄今覩信西岻之佳珍諒東鄙之未識角昴興而𩄇華敷大火中而朱實繁灼灼丹華吐日離離繁星著天
子／醫家／御定佩文齋廣群芳譜／果譜　卷五十四至卷六十七／卷六十　荔支一／集藻／序(P.21-2)..[文淵閣四庫全書本]
〔序〕
〔原〕唐白居易〈荔支圖序〉荔支生巴峽間樹影團團如
帷葢葉如桂冬青花如橘春榮實如丹夏熟朶如葡萄核如枇杷殻如紅繒膜如紫綃瓤肉瑩白如冰雪漿液甘酸如醴酪大畧如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工吏圖而書之葢為不識者與識而不及一二三日者云　宋蔡襄〈荔支譜序〉荔支之於天下惟閩粤南粤巴蜀有之漢初南粤王尉佗以之備方物於是始通中國司馬相如賦上林云荅
遝離支葢夸言之無有是也東京交趾七郡貢生荔支十里一置五里一堠晝夜奔騰有毒蟲猛獸之害臨武長唐羌上書言狀和帝詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寶中妃子尤愛嗜涪州歳命驛致時之詞人多所稱詠張九齡賦之以託意白居易刺忠州既形於詩又圖而序之雖髣髴顔色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛
之餘色香味之存者亡幾矣是生荔支中國未始見之也九齡居易雖見新實騐今之廣南州郡與䕫梓之間所出大率早熟肌肉薄而味甘酸其精好者僅比東閩之下等是二人者亦未始遇夫真荔支也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎葢亦有之而未始遇乎人也予家莆陽再臨泉福二郡十年徃還道由鄉國每得其尤者命一冩生萃集既多因而題
目以為倡始夫以一木之實生於海瀕巖險之逺而能名徹上亰重於當世是亦有足貴者其於果品卓然第一然性畏高寒不堪移植而又道里遼絶曾不得班盧橘江橙之右少發光彩此所以為之歎惜而不可不述也
〔增〕明徐𤊹〈荔支譜序〉荔支自宋蔡忠惠公譜錄而其名益著世代既遐種類日夥騷人韻士題品漸廣然散逸不收則子墨之失職而山林之曠典也維時朱夏側生斯出名題於西川貢珍於南海吾閩所産實冠彼
都可謂盧橘慚香楊梅避色者矣爰倣蔡書别搆兹譜狀四郡品目之殊陳生植制用之法旁羅事實雜采詠題品則專取吾閩事則兼收廣蜀物匪舊存品惟今疏深愧聞見未殫筆札荒謬博雅君子將厪掛漏之譏予小子其何敢辭焉　屠本畯〈荔支譜序〉荔支者閩廣巴蜀之佳果也實號珍腴樹稱長壽色味不一品類繁滋虞夏商周既不錫於禹貢曾何圖於王會豈非生絶徼者難以𠑽君之庖也自尉佗備物相如作賦以來貢盛
於漢帝而交趾置堠名傳於唐妃而涪州遣騎其後紅鹽白曬紛馳於趙宋矣明興一切報罷俾英英仙品逺跡廟廊之中灼灼𩄇根偃息瘴蠻之地人固有之物亦宜然本畯年在孩提從先公總憲嶺南知食而不知味年在稚齒從先公左轄閩中知味而不知品今年逾知非每覽君謨子固之書輙動三山九漈之想萬厯乙未移貳閩鹺越明年時惟朱明届節丹枝離柯翠幄舒張見絳苞之錯落瓊瓤剖迸訝甘液之旁唐齒頰浮香睂
宇競爽矣古今人啖之不足故歌詠之歌詠之不足故從而譜之於是宋蔡君謨開美於前明徐興公抉奇於後色香味品悉爾無遺生植採製粲然大備使食者可執品以按圖閱者可披圖而索品矣自蔡公所傳名存於今十而三四徐生所增奇名異品十而六七將五百年間僅二譜焉摛藻固難考索未易其不然歟伊余不慧飽啖是宜客有談楊梅勝於荔支者又有談龍眼可稱伯仲者不慧初啖謂客言為然逓嘗乃知耳食非真
身歴為信勒斯荔譜成一家言　黄履庚〈荔支譜序〉自宋蔡君謨纂荔支譜牒迄今五百餘年閩品號為奇絶古今詞人徃徃注頰而侈譚之晉安徐興公先生更取蔡譜而廣之其攟摭富其蒐羅博其詞采陸離予取而讀之覺流膾吻齒間液津津不能止何必箕踞樹下啖三百顆也甬東屠田叔使君來為吾閩農府丞稍為考訂蔡徐通譜授梓焉余從使君署中手擘輕紅因戲語使君閩故以此姬重此姬藉興公寸管殊沾沾而生氣
黄郎且檄南宫御女呼十八娘來玉珮珊珊將毋以十二峯之夢酬興公耶使君笑而頷之余獨怪靈均以騷經抒鬱瑶華佳卉舉綴穎端荔支抑何寥寥耶葢南天獨擅造物者巧閟之以待千載剖抉譜而行之皆吾閩後先諸君子也通譜行為絳衣之稗官為端明之藎臣為南部之勝事矣　曹蕃〈荔支譜序〉閩中果實推荔支為第一即巴蜀所産能挾一騎紅塵博妃子笑者亦未得與之雁行自蔡君謨學士著譜聲價頓起時運逓遷
種植繁衍品格變幻月盛日新閩人士爭哆口而艶談之即永嘉之柑洞庭之楊梅宣州之栗燕地之蘋婆果似俱為荔支壓倒曾不敢與為伍余驟聞其說竊竊致疑遂於今歳暮春之初馳入閩中謂閩人士不佞素惡負虚聲者此來將為荔支定品乃閩人士之言曰閩八郡延建汀邵地屬高寒時降霜霰不堪樹藝漳不及泉泉不及福興君請自試之余遂棲遲於二郡間泛蒲觴渡鵲橋踰兩月矣饔飱稍歇無非咀嚼此果津津乎其
有味不敢妄肆譏彈而品遂定一日閩人士造余邸而問曰聞君日啖三百顆曾與荔支評月旦乎余笑曰余今廼知閩人之譽言非誇也綠葉蓬蓬團團如葢扶疎插天赫曦若避吾爱其樹纍纍丹實槎頭掛星晴光掩映照耀林藪吾愛其色絳囊乍剖蠙珠初薦瓊漿玉液絶勝醍醐吾愛其味濕帶露華寒凝絳雪薫風暗度疑對檀郎吾愛其香幸白長慶之叙事傳神張曲江之賦語如畫此果已蒙九錫産類實非八閩唯端明蔡學士
興化軍人也生長於扶荔之鄉聞見既真殿最不爽一經品題遂爾增價但今據譜牒中所載三十二品而索之陳紫江綠尠矣即彼稱中駟十亦不得二三豈其名號之鼎新抑或今昔之異態余如未及大嚼而漫曰某佳某佳幾於耳食恐㝢内爭嘲吳人廼為閩人左袒致楊家果减色余滋愧矣遂僅舉曾嘗試其風味者二十餘種自稱荔支小乘云　宋珏〈荔支譜序〉荔支之於果仙也佛也實無一物得擬者江瑶柱河豚魚既非其倫
塞蒲桃楊家果不堪作奴矣歐陽永叔比之牡丹亦觀塲之見耳譬於月以為鈎為鏡為珪皆第二月非月體也蔡君謨亦云其味之至不可得而狀也夫不可得而狀乃深於荔支者矣荔支之在天下以閩四郡為最四郡以興化為最興化又以楓亭為最此人所知者也然不盡然黑葉之入釀未可以粤産輕之莆城外若東埔若霞墩實有可鄒莒視楓亭者人不辨耳余生於莆既幸與此果遇且天賦噉量能日噉一二千顆值熟時自
初盛至中晩腹中無慮藏十餘萬而喜别品喜撿譜始以泉浸繼以漿解磁盆筠籠一物不具則寧不噉蘇子瞻云日啖荔支三百顆不妨長作嶺南人又曰我生渉世本為口南來萬里真良圖語雖激亦有味乎言也况余每歳婆娑樹下有十餘萬在腹中又何嫌蠖屈海陬也哉既私喜於荔癖獨擅果然之餘不能自秘自蔡譜及徐氏譜外别著食譜三百餘條未遑詮次適道協以新刻見示因俾之以廣同好亦玉照堂梅品遺意也
鄧慶寀〈荔支通譜序〉荔支一物種類實繁君謨摘辭簡古列品明備興公採集羣書爭奇扼勝合此二譜誠難贅言不揣末學輙為蛇足者亦有說焉一以君謨墨本與印本之頗異也二以各郡聲稱之不一也三以興公蒐採之未盡也四以詩家錫名之未安也五以嶺南品第之當定也六以古人比擬之實逺也七以畫手冩生之失真也輙抒所聞聊為博笑其佐議未敢鍼徐砭蔡若集録或可歩王踵張云爾　林古度〈荔支通譜序〉荔
支一果有天地以來則有之乃至漢唐宋諸名賢始以賦詠譜録表著其名品可見物之遭遇亦自有時也我明徐興公繼蔡忠惠譜宋比玉曹介人復為小譜今鄧道協又合吳啟信為通譜荔支可謂有知己矣夫一果而能名實相稱使千載後人人爭為表著若此豈無故哉即楊貴妃一婦人女子偶甘是物而名為之益彰自唐以後之譜荔者賦詠荔者又莫不借貴妃以為故實道協通譜尤以漢唐宋明人詞賦詩文為侈觀覽予得
佐其摭採評訂之勤即戔戔賦詠亦獲附明人作者之末抑何厚幸因歎士人之知遇何異荔子遭逢苐患實不副名耳士之才華人品苟能如荔之色香味俱佳未有不若相如之逢狗監也倘樹名於外而鮮實於内徒與草木同腐朽而已不深媿此木實乎因序荔譜而並以務實為自勉焉
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／木譜　卷六十八至卷八十一／卷七十六　柳一／集藻／五言古詩(P.15-2)..[文淵閣四庫全書本]
〔五言古詩〕
〔増〕梁簡文帝〈折楊柳〉楊柳亂成絲攀折上春時葉密鳥飛礙風輕花落遲城髙短簫發林空畫角悲曲中無别意並是為相思　〈和湘東王陽雲樓簷柳〉曖曖陽雲臺春柳發新梅柳枝無極軟春風隨意來潭沲
青帷閉玲瓏朱扇開佳人有所望車聲非是雷　〈詠柳〉垂隂滿上路結翠早知春花絮時隨鳥風枝屢拂塵欲散依依采時要歌吹人　元帝〈詠陽雲樓簷柳〉楊柳非花樹依樓自覺春枝邊通粉色隙裏映紅巾帶日交簾影因吹掃窓塵拂簷應有意偏宜桃李人　〈緑柳〉長條垂拂地輕花上逐風露霑疑染緑葉小未障空　沈約〈翫庭柳〉輕隂拂建章夾道連未央因風結復觧霑露柔且長楚妃思欲絶班女淚成行遊人未應去為此還故
鄉　呉均〈詠柳〉細柳生堂北長風發雁門秋霜常振葉春露詎濡根朝作離蟬宇暮成宿鳥園不為君所愛摧折當何言　陳張正見〈折汾柳〉楊柳未垂空裊裊上春中枝疎董澤箭葉翠楚臣弓色映長河水花飛髙樹風莫言限宫掖不閉長楊宫　〈賦得垂柳映斜谿〉千仞清溪險三陽弱柳垂葉細臨湍合根空帶石危風翻夾浦絮雨濯倚流枝不分梅花落還同横笛吹　祖孫登〈詠柳〉馳道藏烏日鬱鬱正翻風抽翠爭連影飛綿亂上空
髙葉臨秦塞長枝拂漢宫欲騐傷攀折三春横笛中　王瑳〈折楊柳〉塞外無春色上林柳已黄枝影侵雲暗葉彩亂星光陌頭藏戲鳥樓上掩新妝攀折思為贈心期别路長　隋杜之松〈和衛尉于卿詠柳〉漢将本屯營遼河有戍城大夫曽取姓先生曽得名髙枝拂遠雁疎影度遥星不辭攀折苦為入管絃聲　唐盧照隣〈折楊柳〉倡樓啓曙扉楊柳正依依鶯啼知歳隔條變識春𡚖露葉凝秋黛風花亂舞衣攀折将安寄軍中音信稀　韋
承慶〈折楊柳〉萬里邊城地三春楊柳節葉似鏡中眉花如關外雪征人遠鄉思娼婦髙樓别不忍擲年華含情寄攀折　鄭愔〈折楊柳〉青柳映紅顔黄雲蔽紫關忽聞邊使出枝葉為君攀舞腰愁欲斷春心望不還風花滚成雪羅綺亂斑斑　李白〈折楊柳〉垂楊拂渌水揺艶東風年花明玉關雪葉暖金𥦗烟羙人結長想對此心悽然攀條折春色遠寄龍庭前　〈金陵白下亭留别〉驛亭三楊𣗳正當白下門呉烟暝長條漢水齧古根向來送
行處廻首阻笑言别後若見之為余一攀翻　姚係〈庭柳〉裊裊楊柳枝當軒雜佩垂交隂總共密分條各自宜因依似永久攬結更傷離愛此陽春色秋風莫遽吹　皇甫冉崔十四宅各賦一物得簷柳│官渡老風烟潯陽媚雲日漢将營前見胡笳曲中出復在此簷端垂隂仲長室　韋應物〈西澗種柳〉宰邑乖所願僶俛愧昔人聊将休暇日種柳西澗濵置鍤息微倦臨流睇𡚖雲封壤自人力生條在陽春成隂豈自取為茂屬他辰延詠留
佳賞山水變夕曛　孟郊〈揺柳〉弱弱本易驚看看勢難定因風似醉舞盡日不能正時邀詠花女笑輟春妝鏡　宇文秀才〈齋中海柳詠〉玉縷青葳蕤結為芳𣗳姿忽驚明月鈎鈎出珊瑚枝灼灼不死花䝉䝉長生絲飲柏况仙味詠蘭擬古詞霜風清颼颼與君長相思　白居易〈有木詩〉有木名弱柳結根近清池風烟借顔色雨露助華滋峩峩白雪花嫋嫋青絲枝漸宻隂自庇轉髙梢四垂截枝扶為杖軟弱不自持折條用樊圃柔脆非其
宜為樹信可翫論材何所施可惜金隄地栽之徒爾為　〈東溪種柳〉野性愛栽植植柳水中坻乗春持斧砍裁截而樹之長短既不一髙下隨所宜倚岸埋大幹臨流插小枝松柏不可待楩柟固難移不如種此樹此樹易榮滋無根亦可活成隂况非遲三年未離郡可以見依依種罷水邊憇仰頭閒自思富貴本非望功名湏待時不種東溪柳端坐欲何為　〈種柳三首〉白頭種松桂早晚見成林不及栽楊柳明年便有隂春風為催促副取
老人心　從君種楊柳夾水意如何凖擬三年後青絲拂緑波仍教小樓上對唱柳枝歌　更想五年後千千條麴塵路傍深映月樓上闇藏春愁殺閒逰客聞歌不見人　崔䕶〈五月水邊柳〉結根挺涯涘垂影覆清淺睡臉寒未開嫩腰晴更軟揺空條已重拂水帶方展似醉烟景凝如愁月露泫絲長魚悞恐枝弱禽驚踐長别幾多情含春任攀搴　宋司馬光〈柳〉驛道苦車馬田廬悲斧斤誰栽官舎前老朽完天真所願明府心庇𣗳如庇
人　李元應〈折楊柳〉東風來何時百花已飄零獨有堤上柳慘澹含春榮扁舟復何適延客江上亭顧無青玉案何以送子行攀條欲相贈上有䨇流鶯流鶯正求友奈此離别情　元謝應芳〈六柳荘為沈太守作〉彭澤五株柳清風千載餘顧余心乃心修名難與俱所以樹六柳於焉結吾廬門前有流水樹下堪釣魚我柳已成隂豈不懷放𡚖人生一趨舎世事紛萬殊善學柳下惠風雨慎攸居繼跡子陶子亦曰姑徐徐誰其知此心南山
黙如愚　明袁凱〈鄒園柳堤〉柔條被晴莎密隂覆芳杜逶迤起沙際寂寞連水滸鷗眠雨未歇鶯叫烟初曙還将竹竿去從爾釣春渚
集／總集／文苑英華／賦　凡一百五十卷／卷第三十六　賦三十六／水五／舒姑泉賦　浩虛舟(P.162-1)
舒姑泉賦以記云舒氏女化為泉為韻
浩虛舟
漂水之上盖山之前昔有處女化為澄泉瞻風而艷色如在責實而寒流宛然原夫曠別幽室暗悲韶年顧容華之莫守望世人而都捐儼弱質以徐來顏猶灼灼委貞姿而色動聲已涓涓眷戀無心凄涼故地念嬋娟之可惜驚變化而殊異俯視清流託誠幽意陳翫習而斯在庶精魂之能記素鱗頳尾渾非舊日之容急管繁絃徒盡平生之志既而水府潛處幽冥既分凝情而淑歛寒色冶態而波生細文泛浮影於中流遙疑嫋嫋逗鳴湍於別派遠若云云由是鱗甲與遊綺羅長阻迷綠沼之廻復忘紅樓之處所
源通湘渚寫幽恨於靈妃流達漢臯導春心於遊女淨色含虛清輝皎如烟凝泪以香起苔孄班而錦舒浦水光搖似動橫波之末岸莎風靡如存鬓髮之餘想夫紈質已銷陰靈未謝濯衣彩於花晝洗鏡光於月夜冷冷不濁殊畫地而俄成潏潏無窮類拜井而潛化且靜而清者水之宜柔而順者女之為憶朱顏之婉娩柔碧溜之逶迤浮沫粉聚懸流淚垂泛萍藻而翠趐碧落動菰蒲而綠帶參差及夫亂草丰茸古墟荒毀雜泥沙之汩沒蔽音容之妖靡至令閭里之人空傳其名氏
集／總集／文苑英華／賦　凡一百五十卷／卷第五十一　賦五十一／宮室五／登春臺賦　一　陸贄(P.228-2)
文苑英華卷第五十一　　　　　　　賦五十一
宮室
登春臺賦三首
燕昭王築黃金臺賦三首
傷望思臺賦一首　　　望思臺賦二首
登春臺賦以晴眺春野氣和感深為韻
陸贄
春發生以煦物臺居高而處明俯而望焉舒郁郁之和氣豋可樂也暢怡怡之遠情觸類斯感眾芳俱榮風出谷以天霽雲歸山而景晴俛視平臯傍臨遠嶠窮漢苑以周覽匝秦城而廻眺林巒彩翠浮佳氣於遙天宮觀參差麗飛甍於夕照望莫若兮望遠感何深兮感春豋其臺則歷階而至極應乎律故陰慘而陽伸令行斯順澤布惟均視雖微而必審思何遠而不親懿夫情之誘人人罔或捨時之感物物莫能假臺有春而必望春何情而不寫條風始至散灼灼之紅桃糓雨初收潤萋萋之綠草天何言哉生眾彙人有靈兮感元氣既望春而可樂亦升高而足貴賞同沂水聊舞雩以詠歌豋異觀臺寧覩蜡而增欷周望既極含情則多媚遲日之未下憂輕風之屢過目眇眇以心遠野悠悠而氣和可以樂芳時之景物壯皇室之山河豈比夫覊士豋樓而作賦碩人在軸而為歌者哉春無物而不滋臺無遠而不覽豈老氏之或論伊潘生之所感稽其趣時之規遠創意之義深春非臺而何樂臺非春而罔尋故
望春者惟臺是履豋臺者惟春是臨繄在物之可用必從時之所任儻自下而可託庶升高而至今
集／總集／文苑英華／賦　凡一百五十卷／卷第七十九　賦七十九／樂九／湖南觀雙柘枝舞賦　盧肇(P.361-1)
湖南觀雙柘枝舞賦
盧肇
瀟湘二姬桃花玉姿獻柘枝之妙舞佐清宴於良時始其金罍欲陳象筵宿設考清音於絃管之部選利質於綺羅之列何彼妹之婉娈媚戎服之豪俠司樂以魚符發詠侍兒以蘭膏薦潔華燈張翠被徹聽銅壺之刻漏曕銀漢之明滅佇新詞以潛習隱含具而纔閱恐急節之將差撫柔荑而不絕及夫陽烏浴彩寒鷄早晨登粧臺而鸞鳳比翼對寳鏡而菡萏爭春桂裳馥以彩翠玉指皓以璘珣牙鉛華畏濃澹之殊態共聽金管恐高低之不均須臾饔正奉羞司罇舉酌左肴兮右□兕觥兮玉爵朱題赩以垂虹素幕翩以騰鶴羅異果之芬芳映雕盤之錯落時也群工合奏絃悲管清升歌闋賓禮成於是乎鼉鼓啾鳳笙雲駢四坐花芬兩楹舞師巧誨於蹈戾疑作厲諧優飾辨以縱橫且曰不巾不擲匪鐸匪舌古也郅支之伎今也柘枝之名因清角之繁奏見韶華之並榮佳人乃整一作秀古抽字也金蟬收玉鷰襲舞衫突舞弁珠彩熒煌鈐光炫轉外寳帶以連玉中丹裾而疊蒨則有鞶鑑逶迤瓊瑰四垂鞾瑞錦以雲匝袍蹙金而鴈歌將翱將翔惟鴛惟鴦稍隨緩節步出
東廂始再拜以離立俄側身而相望思東南之美兮清風甚長凝情頃刻兮靜對鏗鏘再撫華裙巧襞脩袂將勻玉顏若抗瓊懷要一作眾又作懷妙以盈心望深思而滿背彼工也以初奏迎我舞也以次旅呈乍折旋以赴節復宛約而含情突如其來翼爾而進每當節而必改乍慘舒而復振驚顧兮若嚴進退兮若慎或迎兮如流即避兮如恡傍睨兮如慵俛視兮如引風褭兮弱柳煙暮兮春松縹緲兮翔風婉轉兮游龍相邇兮如借相遠兮如謝忽抗足而相跐復和容而若謝勢雖窘於趨速態終守乎閑暇飛颷忽旋鸞鶴聯翩撼帝子之瑤珮觸仙池之玉蓮擁驚波與急雪捲祥雲及瑞烟詞方重陳鼓亦再歇我舉袂以容曳忽吐音而清越一曲曲兮春恨深一聲聲兮邊思發傷心兮隴首青雲斷腸兮戍樓孤月歌扇兮纔歛鳴鼙兮更摧將騰躍之激電赴迅疾之驚雷忽如厭乎揮霍戢餘勢以徘徊屹而立若雙鸞之窺石鏡專而望似孤雲之駐蓬萊輕攢翠哦稍拂香汗蹔爾安逸復騁陵亂抽軋軋於蕙心耀纖纖之玉腕躊躇曠望若戀虞以南馳俯僂迴旋非為劉而左袒拾華衽以雙舉露輕裾之一半花灼灼鼓逢逢帽瑩隨蛇熠熠芝蘭之露椐翻莊蝶翩翩獵蕙之風來復來兮飛燕去復去兮驚鴻善睞睢盱偃師之招周妓輕軀動蕩蔡姬之讋齊公則有拂菻妖姿西河別部自與乎金石絲竹之聲成文乎雲韶咸夏之數然後能使燕趙慙妍威南威
■嬙古美婦人或改威為嬪非嬙掩嫮我之服也匪未喜之牝鷄我之容也匪木蘭之雄兔既多妙以多能亦再羞而再顧鼓絕而曲既終倏雲朝而雨暮
集／總集／文苑英華／賦　凡一百五十卷／卷第一百十二　賦一百十二／服章二／貂蟬冠賦　侯冽(P.512-2)
貂蟬冠賦以製冠取清蟬之義為韻
侯冽
冠表朝容餙崇工製示勁悍而貂文既緝彰清高而蟬翼斯綴所以發宰一作官臣之盛改武弁之弊配紫綬而增華
入黃樞而轉麗突爾將戴翹然可觀糅輕毛而絲絡鬬微殼而花攢引雜錯之光足見乎以文為貴分動搖之影誠誡夫居危如安麗則無挂新而莫彈彩列如星衞女疑何榮於會弁用當謁帝齊相堪嗤於濯冠所以類鼠咸收如螗必取示威無假於鶡戴呈巧豈矜於鷸聚影麗華簪光聯垂組乍臨天陛澤鮮而日照如濡時受王言質薄而風搖自舞鄙舊規於却敵笑遠適於章甫貂之貴誰憂換酒於晉臣蟬之清是用加金於漢主故能堅逾鐵柱妙奪玉纓非不足之時狗尾何續從有緌而用蜩甲如生柔而輔曲潔以從輕灼灼而自為首餙烱烱而能使心清至矣哉蟬者食潔居高貂者內溫外悍盡餙斯在齊光不散發令姿於綴者王何以尊籍舊葉而珥焉金張益燠將進贒而竝美與友讓以相資承柱後之名是表裏無違者冠侍中之首欲使人皆見之道光漢冊事含疑秦賜冠乎斯用之以明義
集／總集／文苑英華／賦　凡一百五十卷／卷第一百十四　賦一百十四／圖畫／凌烟閣圖功臣賦　崔損(P.519-2)
凌烟閣圖功臣賦
崔損
粵若聖唐之馭極也寰克清鴻業再創纘功臣之烈紀重閣之上圖照日而增明閣凌烟而益壯勳庸是表威儀可望昭昭兮藻繪之容灼灼兮丹青之狀遠而視疑列仙之臺逼而察識公侯之相縹緲兮映空色而遙徹咫尺兮近天顏而內向稽其義知聖君之膺時覩其象知忠臣以應期叶雲龍之潛會合魚水之相資覽炎漢之前規寧或比矣徵疑大魏之往制何可尚之懿夫容彩彰施氣肅端嚴風存正直色形恭儉若進忠以欲諫如率禮而有撿處其高也方取貴於功高居其險也固非同於履險則知君冊勳兮旌於賢臣在圖兮參於前名位雍雍就丹楹而成列衣冠楚楚煥藻井而相鮮美繪迥超於雲閣崇勳豈比夫燕然是以皇心斯遠聖慮惟遐謀猷是念貞忠是嘉不然者豈徒餙藻繪之功悅輝煥之像對重欒之宏麗翫峻宇之弘敞而已也所以作其烱誡激乎勸賞有以讚丕績之奕休有以念前勳而存想徒觀乎苕亭二字見張衡西京賦苕或作迢天半巃嵸雲中容止有作光芒有融廓宇宙而翼聖配丹青而紀功藹城闕之佳氣被君王之德風仰之彌高媲星辰正拱於紫極望之不及謂申甫將降於惟嵩豈不遇聖明之主建公忠之節石有時而泐水有時而竭茲閣也不騫不崩表功臣之盛烈
集／總集／文苑英華／賦　凡一百五十卷／卷第一百四十八　賦一百四十八／草木六／長樂花賦　蘇頲(P.686-2)
長樂花賦并序
蘇頲
蜀太守庭際有紫華草秋中始繁英露洗冬早尚且一作直木霜封蕪雜大同於眾卉盛衰小異於群物余訝而未識吏或告余曰此長虞所賦蜀長樂花也故心暗賞焉因口授書吏遂墨而成作恨不見古人所為得髣髴其旨爾
夫長者以短長之形度其長者一作則至美夫樂者以哀樂之類同其樂者一作則至喜長也樂也吾安得而聞之嘉纖
植之並用偉令名兮在茲徒見其豊族苯高標璀璨莖丹外而縞中葉縹分以紅貫綴綠穎之重疊索紫蕤之爛熳迫而象之君子其常或微或章聳危冠兮纓若綬默退靜其何望遠以意之佳人欲翔炫炫煌煌重羅綺兮撲搖一作瑫瑤翠蹇來思而未嘗匪以幽兮自直匪以直兮自藏匪以晚兮自耀匪以耀兮自強文濁露之均灑庇清舒之汎光本無嫌於散地甘有寓於殊芳然則太液初滿上林新霽茸灼爍萬品千計搖瑞色而函芝雜奇葩而轉蕙孰與夫玉堂金闕一作閣之徧一作偏賞白日青雲一作春之特麗歲不與兮時向闌風蕭蕭兮夜漫漫賓遠鴻於沙塞呌離鶴於江干君曾不見三月華矣盡林間之稿木千霜殞矣亦庭下之枯蘭懿此常度陵於早寒假春期而不採一作彩雖秋令而不殘衝雨散之飛薄任雲山之險艱一作難芳弗珍於靃靡節常慕於檀欒吾則知樹背之奚託傾心之可安如後凋之是貴罔獨立其誰觀文學椽起而為辭曰
白露瀼瀼何草不黃紫華的的一作灼灼生君之堂彼不伐兮秋自翳時或珍兮君是惠形一作彤庭赫兮朱草駢交屈軼兮友賓連伊榛莽而荒些君曷為兮賦旃
凡一作皆文粹
集／總集／文苑英華／賦　凡一百五十卷／卷第一百四十九　賦一百四十九／草木七／牡丹賦　舒元輿(P.692-1)
牡丹賦并序
舒元輿
古人言花者牡丹未嘗與焉盖遁於一作乎深山自幽而芳不一作以為貴者一無此字所知花則不可過為四字一作何遇焉天后之鄉西河也有眾香一無此三字精舍下有牡丹其花特異天后歎上苑之有闕因命移植焉由此京國牡丹日月盛今則自禁闥洎官署外延士庶之家瀰漫如四瀆之流不知其止息之地每暮春之月邀一作遨遊之士如狂焉一無此三字亦上國繁華之一事也近代文士為歌詩以詠其形容未有能賦之者余獨賦之以極其美或曰子常以丈夫功業自許一作持今則肆情於一花無乃猶有兒女之心乎余應之曰吾子獨不見張荊州之為人乎斯人信丈夫也然吾觀其文集之首有荔枝賦焉荔枝信美矣然亦不出一果耳與牡丹何異哉但聞其所賦之旨何如吾賦牡丹何傷或者不能對而退余遂賦以示之
圓玄瑞精有星而景有雲而卿其光下垂遇物流形草木
得之發為紅英英之甚紅鍾乎牡丹拔類邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如將憤洩淑日一作色披開照曜酷烈美膚膩體萬狀皆絕赤者如日白者如月淡者如赭一作嚇殷者如血向者如迎背者如訣圻者如語合一作含者如咽俯者如愁仰者如悅褭者如舞側者如跌亞者如醉曲者如折密者如織踈者如缺鮮者如濯慘者如別初朧朧而上下一作下上次鮮鮮一作鱗鱗而重疊錦衾相覆綉帳連接晴籠晝薰宿霧一作露宵裛或的的騰秀或亭亭露奇或颭然如招或儼然如思或帶風如吟或泫露如悲或重然如縋或憫然如披或迎日擁階一作砌或照影臨池或山雞已馴或威鳳將飛其態萬萬胡可立辨不窺天府孰得而見乍疑孫武來此教戰其戰謂何搖搖纖柯玉欄滿風流霞或一作成波歷階重臺萬朵千窠西子南威洛浦一作神湘娥或倚或扶朱顏已一作色酡角一作各衒紅釭爭嚬翠蛾灼灼妖妖一作夭夭逶逶迤迤漢宮三千豔列星河我見其少孰云其多弄彩呈妍壓景駢肩席奪一作發銀燭爐昇絳煙洞府真人會于羣仙晶熒往來金缸列錢班固西京賦金缸衘壁是為列錢凝睇相看曾不晤言未及行兩先驚早一作旱蓮公室侯家列之如麻咳唾萬金買此繁華遑恤終日以言相誇列幄庭中步障開霞曲廉重梁松篁相加如貯深閨似隔窓紗髣髴息媯依稀舘娃我來觀
之如乘仙槎脉脉不語遲遲日斜九衢遊人駿馬香車有酒如澠萬坐笙歌一醉是競孰知其他我案花品此花第一脫落羣類獨當一作占春日其大盈尺其香滿室葉如翠羽擁抱櫛比蕋如金屑粧飾淑質玟瑰羞死芍藥自失夭桃歛迹穠李慚出躑躅宵潰木蘭潛逸朱槿灰心紫薇屈膝皆讓其先敢懷憤嫉煥乎美乎后土之產物也使其花之如此而偉乎何前代寂寞而不聞今則喧一作昌然而大來曷草木之命亦有時而塞亦有時而開吾欲問汝曷為而生哉汝且不言徒留翫以徘徊
集／總集／文苑英華／賦　凡一百五十卷／卷第一百五十　賦一百五十／草木八／草上之風賦　蔣防(P.696-2)
草上之風賦以君子之德風偃乎草為韻
蔣防
草緜緜兮擢穎含薰風發發兮乍靡而分其取象也散芳馨於知己其為義也合政令於人君豈惟動之而委順抑亦播之而有聞一作以觀其徜徉代起激拂無已轉綠蕙而影亂時光汎青蘋而文橫秋水浸淫翳薈振奮蘭芷颯然而動昔有遇於荊玉冷爾斯來今不乘於列子翻蓊欝轉葳蕤在芃芃而可玩觀習習而無遺被以幽深諒有條而有暢布乎原隰誠長之而養之或徐或疾順天作則大以抑其滋蔓細以蕩其幽默分乎萬彙盖吹萬以齊驅繫於一人誠一作畫一於同德不擇乎高不下棄乎幽蒙敷葉而重重偃翠翻花而灼灼駢紅連一作聯綿九野披靡于叢倚伏俟時小人之心猶草哀榮不問君子之德如風芥眇平臯悠楊茂苑風何草之不動一作被草何風而不偃飄杜衡而芳氣自遙歷蒿艾而清聲漸遠是知風為號令之類草為眾庶之徒方以俟一作候其披拂固有適一作遇於榮枯立政則斯為大矣騰芳而孰不宜乎故觀其化者知神之造觀其風者知國之道將有宣於八方故寓形於蔓草仲尼以之而取譬宋玉由斯而奮藻雖異代而殊時竊敢攄於懷抱
集／總集／文苑英華／詩　凡一百八十卷／卷第一百五十二　詩二／天部二／望月／秋夜望月　姚元崇(P.708-1)
秋夜望月
姚元崇
明月有餘鑒覉人殊未安桂寒秋樹晚波入夜池寒灼灼雲枝淨光光草露團所由迷所在長望獨長歡
集／總集／文苑英華／詩　凡一百八十卷／卷第一百六十九　詩十九／應制二／侍宴／七言侍宴桃花園詠桃花應制　五　蘇頲(P.817-1)
同前
蘇頲
桃花灼灼有光輝無數成蹊點更飛為見芳林含笑侍遂同溫樹不言歸
集／總集／文苑英華／詩　凡一百八十卷／卷第一百八十　詩三十／省試一／清明日賜百寮新火　一　韓濬(P.881-2)
清明日賜百寮新火
韓濬
朱一作王騎傳紅燭天廚賜近臣火隨黃道見煙遶白榆新榮耀分他日一作室恩光拱紫宸更調金味一作膳還煖玉堂人灼灼千門曉輝輝萬井春應憐螢聚夜瞻望及東隣
集／總集／文苑英華／詩　凡一百八十卷／卷第一百八十一　詩三十一／省試二　州府試附／府試觀老人星　李頻(P.888-1)
府試觀老人星
李頻
良宵出戶庭極目向青冥海內逢康日天邊見壽星臨空遙灼灼竟曉獨熒熒春後先依景秋來忽近丁垂休歸有
道作瑞掩前經豈比周王夢徒言得九齡
集／總集／文苑英華／詩　凡一百八十卷／卷第一百八十八　詩三十八／省試九　州府試附／花發上林　二　周渭(P.919-2)
同前
周渭
灼灼花凝雪春來發上林向風初散蘂垂葉欲成陰人過香隨遠煙晴色自深淨時空結霧踈處未藏禽菶茸何年植間關幾日吟一枝如可冀不負折芳心
集／總集／文苑英華／詩　凡一百八十卷／卷第一百九十四　詩四十四／樂府三／公子行　一　劉希夷(P.954-1)
文苑英華卷第一百九十四　　　　　詩四十四
樂府三
公子行九首　　　　　少年行四十二首
輕薄篇五首
公子行
劉希夷
天津橋下陽春水天津橋上繁華子馬聲廻合青雲外人影搖空綠楊裏一作搖揚綠波裏碧波蕩漾玉為沙一作綠波清廻玉為砂青雲離披錦作霞可憐楊柳傷心樹可憐桃李斷腸花此日遨遊看美女此時歌舞入倡家倡家美女鬱金香飛去飛來公子傍灼灼一作的的珠簾白日映娥娥玉貌一作顏紅粉粧花際徘徊雙蛺蝶池邊顧步兩鴛鴦傾國傾城漢武帝為雲為雨楚襄王古來容光人所羨況復今日遙相見願作輕羅著細腰願為明鏡分嬌面與君相向轉相親與君相栖共壹身願言一作願作真松千歲古誰論芳槿一朝新百年同謝西山日千秋萬古北邙塵一有此二句
集／總集／文苑英華／詩　凡一百八十卷／卷第二百五　詩五十五／樂府十四／古意　二十三　崔萱(P.1017-1)
同前
崔萱
灼灼葉中花夏萎春又芳明明天上月蟾缺圓復光未如君子情朝違夕已忘玉帳枕猶暖紈扇思何長願因西南風吹上瑇瑁床嬌眠錦衾裏宛轉雙鴛鴦
集／總集／文苑英華／詩　凡一百八十卷／卷第二百五十七　詩一百七／寄贈十一／寄贈田倉曹灣　楊衡(P.1293-1)
寄贈田倉曹灣
前人
芳蘭媚庭除灼灼紅英舒身為陋巷客門有絳轅車朝覽夷吾傳暮習潁陽書眄雲高羽翼待價蘊璠璵纓弁雖云阻音塵豈復踈若因風雨晦應念寂寥居
集／總集／文苑英華／詩　凡一百八十卷／卷第二百六十三　詩一百十三／寄贈十七／薛廷範從事自宣城至因贈　趙嘏(P.1325-2)
薛廷範從事自宣城至因贈
前人
少年從事霍嫖姚來自楓林度柳橋金管別筵樓灼灼玉溪回首馬瀟瀟清風氣調真君軰知己風流滿聖朝獨有故人愁欲死晚簷疎雨動空瓢
集／總集／文苑英華／詩　凡一百八十卷／卷第二百六十四　詩一百十四／寄贈十八／春日遊北園寄韓侍郎　周朴(P.1333-2)
春日遊北園寄韓侍郎
前人
灼灼春園晚色分露珠千點暎寒雲多情舞蝶穿花去解語流鶯隔水聞冷酒盃中宜泛灧暖風林下自氛氳仙桃不肯全開折應借餘芳待使君
集／總集／文苑英華／詩　凡一百八十卷／卷第二百六十九　詩一百十九／送行四／送客歸吳　李白(P.1358-2)
送客歸吳
李白
江村秋雨歇酒盡一帆飛路歷波濤去家唯坐臥歸島花開灼灼汀柳細依依別後無餘事還應掃釣磯
集／總集／文苑英華／詩　凡一百八十卷／卷第三百二十二　詩一百七十二／花木二／芙蓉／同心芙蓉　二(P.1667-1)
同前
灼灼荷花瑞亭亭出水中一莖孤引綠雙影共分紅色奪歌人臉香亂舞衣風名蓮自可念況復兩心同
集／總集／文苑英華／詩　凡一百八十卷／卷第三百二十三　詩一百七十三／花木三／惜花／惜花吟　鮑君徽(P.1673-1)
惜花
惜花吟
鮑君徽
枝上花花下人可憐顏色俱青春昨日看花花灼灼今朝看花花欲落不如盡此花下歡莫待春風總吹却鶯歌蝶舞韶光長紅爐煮茗松花香粧成罷吟恣遊後獨把芳枝歸洞房
集／總集／文苑英華／表　凡七十四卷／卷第五百六十三　表十一／賀祥瑞三／中書門下賀神龍寺渠中瑞蓮表　權德輿(P.2887-2)
中書門下賀神龍寺渠中瑞蓮表德宗
權德輿
臣某等言今日中使某至奉宣進止示臣等神龍寺殿前渠中瑞蓮花圖其花一莖兩房者伏惟陛下仁聖感通弘被生植宥萬方之暇必順天心於九重之中別開佛剎絪縕降祉菡萏敷榮瑞茲灼灼之花廻出田田之葉吉祥殿外芳集作芬馥殊常功德池中光華交映扶踈發越並秀相鮮玄功嘉應超冠圖諜彼芝稱三秀麥有兩岐雖驗休祥豈階妙法觀雙戾之挺茂荷一雨之均霑陰隲生成發輝
嚴淨臣等忝居樞近倍萬歡心無任欣忭悅懌之至謹奉表陳賀以聞貞元十八年六月十八日
集／總集／文苑英華／頌　凡八卷／卷第七百七十二　頌一／帝德上／南郊頌　梁簡文帝(P.4061-1)
文苑英華卷第七百七十二　　　　　頌一
帝德上
南郊頌一首　　　　　玄圃園講頌一首
隋高祖功德頌一首　　拜南郊頌一首
南郊頌并序
梁簡文帝
臣聞惟天為大聖人敬其德知幾其神聖人契其道故龍官弱言之后合揆於蒼昊鳥紀垂衣之君昭格於上帝莫不巍巍乎穆穆乎渙汗於綠篇氛氳於丹冊者矣我梁皇帝之御天下也乘熛祗之盛曜即璧日一作月之遐照等乾覆之燾養合坤載之靈長四三六五之意一作四三皇六五之帝非十堯九舜之明名與功偕業將時並自撥亂反正伐罪吊民馮玉几握金鏡君臨萬國於今二十有二載也緯天維理地軸移澆風於末俗反淳正於區中化不言而先一作光匪顯教不嚴而已肅流樂復雅遠符雲韶之世墜禮還章非因忠信之薄九垓同軌四海無波儲明變照儀天作兩三袞咸作叶化台光麴糵王風塩梅帝載塵清世晏蒼兕無藝文類聚有所作用其武功運謐時平類聚作雍鵷鷺咸類聚有并字脩其文德桃林散甲華山優擬作弢刃玉門罷候紫塞沉鋒屠羊釣壑之士厭洗耳而襲簪佩版築藏巖之逸去糓而紆珩組異人俊乂既間出而在官世鏡河仙亦雍容而廊廟蹇蹇同於多士諤諤比乎得人五典三墨既葳蕤於璧水九流八索亦繽紛於石渠畫一之政萬代表於時和三章之
律百姓沐於仁壽於是龍光之地日浴之鄉紫舌黃頭飛鼻飲自西自南無思不服欵關質子稱臣內向珠樹素禽越火枝之地銀甕邛杖踰沉羽之涘出赤野而連翩度玄妙之泱漭於是類聚作由嘉祥被眾瑞登金人澤馬丹甑玉鷄三角九尾四眉類聚作肩六足抽鋪地之九莖發端門之連理參差於郊藪布濩於宮闕類聚作闈府無虛月史弗能記周稱黃鳥之旗夏有玄珪之錫無以踰此嘉祥方茲惣萃道洽世昌國殷民阜鄉知舜讓邑比堯封委粟西畝神絲被澤可謂我化若風民應如草我靜如鏡物動猶煙天子猶未明求衣日昃不勌撤膳匪躬詢輿訪道鑾旗徐動棄千里而弗乘寶瑟無虞捐百金而不服廣行四等被慈雨於枯根大闡三朝一作明驚法雷於羣夢曲成萬物去殺愛生幽弊之民與蒼雷而共悅否滯之義同谷風而開杼昆蟲得性跂蠢欣生三驅有緩前之禽九門無餒獸之藥至德之事如此太平之風如彼乃以恭肅神祗理通孝敬江左以來爽塏未闢爰命將作揆日載營三靈叶響百工咸事宛如神造儼類仙居沖秘隱嶙跨千畝於晉日閑曠麗遠吞七里於漢年五達四通廓郊彌野南瞻重嶽北眺芒嶺東臨滻西望舊豐紆餘委蛇丘陵起伏澎湃嶤山川異態飛梁邃宇洞爥類聚作燭冗類聚作空懸紫殿仙宮霞騫類聚作蹇鳥翥霧映倒梁日光踈鈑玉桃卷葉銀樹抽芳百果千株三珠八柱朝葉與蜜露共鮮晚花與薰風俱落露禽乍聚
望比翼之翱翔歸飛時宿聞同心之夜響故以熊熊灼灼炫兩明而仰七曜紛紛沐沐承五煙而帶三靈圓丘閑靜紫壇肅設五精之塲千神之位八堦弘麗四維愽敞宛若千仞狀懸流之仙舘煥如五彩同瑤山之帝壇石牒神昌之瑞方臻金縷飛光之徵永固是雕是琢鄙茅茨之為倫非珠非玉嗤甘泉之已奢望昔方今獨高千古沿襲異等質文斯中於是歲在單閼星次訾陬律中太簇日惟辛卯特有事於南郊甸師清野封人壝宮朱幕夕峙帷宮宿設曉漢斜陰挈壺升漏天子御玉輅動金根八驥揚衡雙龍翼盖雲罕徐廻鳴鐃韻響風承豹尾日映鶡冠萬騎天行千乘雷動石鎧犀衣之士連七萃而雲屯珠旗日羽之兵亘五營而星列鬱鬱阡阡震震填填充溢乎國都彌漫於鄽邑者也若乃廻輿降蹕薦禮帝儀揖太清秩羣望被太裘服山冕恭蒼璧之明祀穆靈壇之禋敬黍稷非馨明德惟馨日曜彤精夭澄翠色百僚師師九官濟濟千神叶福萬億均慶六典斯備三禮必該焚柴告成罔不欽若翠煙升綠疑同河濱之瑞雲丹燎燭天若帝鄉之美氣雲門麗舞咸池廣樂已叶九韶之曲復諧六列之奏金匏既動望蜿蟬之遊龍玉磬徐鳴觀參差之舞鳳袿轊駕肩士女填噎接袂為幃連裾猶堵皷腹擊轅行歌舞抃然後紆玉輦而謝書生登靈臺而望雲一作大非物欽明美化跨萬古於茲日廣運愉樂表千載於當今方當廵云云之禮啟亭亭之
業封天答禮地徵靈南山之壽無極七百之基長固豈不懋哉豈不盛哉菲薄微臣謬與藩服馳心休禮秣馬之願無由徒罄褊辭清風之藻多愧敢敷庸理獻頌十章其辭曰
元始道一渾德氛氳遙哉邃古敻矣初分磅礴地載清朗天文大人覩物生民樹君蛇驅龍準作樂垂衣皇圖炤灼帝篆葳蕤廓寥中代合聖與誰於鑠我后命世天飛玄默馭辯寂照秉真就雲握歷望日臨民謙光履德義禮稱珍車書同軌天下歸仁期章孔備盛化弘道酌衢敬賓欽賢愛老變正疑是珍燭車非寶如海之深如日之杲肅恭明神逖聽前踵配天道尊迎陽義重玄酒陶匏燔柴雲聳跨舞論韶籠堯稱拱赫矣郊宮載惟靜謐初學記作郊宮載靜紫壇新謐肅肅禁圍陰陰仙室六戎列野八鸞照日架殿星羅重宮霧出蒲萄金橘靈壽木難表禁開暑貞檜陵寒山池壯麗階閤彤丹葉垂疊雨花落重巒康哉盛德美矣世初學記作時豐三辰炳燿七政永隆初學記作崇五方來洎四隩茲通懸繩度笮駕鹿追風既隆初學記作敷懋化復覩瑞滋金車出野玉露霑墀紫槩神草華平瑞芝長愉汪濊永固雍熙照天漏涘遠肅邇睦惠靡齊民恩彌比屋式光惇史踰斯郁郁皇哉康哉同斯景福
集／總集／文苑英華／碑　凡九十一卷／卷第八百九十五　碑五十二　神道十三／職官三　南省一／贈戶部尚書河東公楊君神道碑　張說(P.4714-1)
贈戶部尚書河東公楊君神道碑
前人
若夫孝在揚名忠歸令德事因感激氣慨生焉時逢迍難
勳業成焉桃李灼灼不自言於蹊逕松栢青青不受令於霜雪窮獨善而無撓達兼濟而弗衿子曰君子哉若人吾斯河東公之謂也公諱執一字某弘農華陰人也司徒集作司空按本傳贈司徒觀王雄之曾孫鄆州弘農公續之孫潞州胡城公唐宰相世系表作潞州刺史胡城縣男思止之子戶部尚書相國執柔之弟觀公侍中恭仁公之伯父也安德公尚書令師道公之叔父也在隋則二代五公在唐則一門三相公台輔積慶稟清明之識河嶽會靈資磊落之氣體剛毅深於城府縕規畧長於襟帶戲為軍陣敵國之勢幼成請學兵書長城之望早集年甫十六先君捐舘七日絕飲三年泣血縞綅見禮記有制儒家歎其從禮柴棘加等議者憂其死孝清門集作明祖德貴集作勢胄能貧太夫人在堂有致力之養非躬藝黍稷不以供甘旨非手樹桑麻不以薦絺纊年逾一紀勤不知勞既極安親之心方展事君之節乃濯纓璜渚獻策金門干當代之聖君論天下之成敗秦皇覽奏屏左右而與謀漢帝聞言膝前席而不覺一見拔玉鈐倉曹再見取尚食直長三見寘典設郎驟進直詞深觸權嬖為易之兄弟所嫉左授伊川府果毅又上封章帝用嘉納加游擊將軍右衛郎將歷左清道率換右衛中郎押千騎使總統貔虎集作武便繁肘腋故得叶心五王集作朝勘勦二竪奮飛北洛推戴中宗嗣唐配天不失舊物以匡復勳拜雲麾將軍右膺揚將軍封弘農縣公賞未充庸且有後命贈冠軍
大將軍右威衛將軍進河東郡公邑二千戶賦四百室俾之鐵券恕其十死又錫天馬端錦珠盤瑤爵文綾集作綵文五百縑素三千分將士以上腴集作三土之上腴處五等之高列琱戈紫綬環衛於鉤陳玉瓚黃流侍祠於清廟豈知釁結梁魯政回集作出豔哲里克納惠而為戮萇弘集作叔成疑作城周而見咎彼五績之摧頹此三黜之迍躓出為常州刺史以太夫人年集作羸老乞避卑濕特降中旨轉牧晉州駙馬都尉瑯琊王同皎親賢地切休戚圖深安劉之策未遂鍾室之災先及吏扇分集作紛獄公陷關通貶徙沁州刺史不知事仍長在夜魂九逝非北首而無歸晝戶重扃異南冠而同縶果能推分榮辱忘懷生死人不堪其憂公不改其操久之盡削官封放還侍母梁山雨雪不隔曾集作曹氏之思王畿風景來就潘園之養尋而大勳不廢天道復反歸既奪之井邑起故時之將軍擢衛尉卿復初封爵巖巖劔閣集作山蜀之險要嗷嗷飛鴈人未安居饑渴仁明輯緩凋弊又授公劔州刺史蔚彼黍苗樂我膏澤內憂遠訃殞絕經集作逾時於是搏膺星奔徒跣求路雨不接乘集作夜夜集作身不解纕因心通禮朝流欽德集作歎有命奪情除汾州刺史知團結兵馬哀訴不允金革無違中國簡稽而有備單于遁逃而遠迹詔徵為涼州都督兼左衛將軍河西諸軍州節度督察元集作伯姓赤水軍等大使公富以農政和以師律彰信蕃部赫怒軍容斷匈奴之臂磧路安而不警張漢
家之掖雪山開而無冠遂攝御史中丞璽書勞倈縟賞稠疊又轉集無此字牧原州未發復授涼州都督改右衛將軍使悉如故尋移許州刺史未到以單于欵關授右衛將軍檢校勝州都督兼處置降戶使懷柔以德種落宜之徵還本官又兼原州都督方集作旋属降戶飜叛河朔俶擾邊城聳蹙諸將無功強脩連率夏州按察關內羽書日夜俾遷郡牧公按甲待敵確乎不動虜騎畏威竟無來掠向使迴避行於一步則攘竊啟於萬端十將耗五集作五耗數年未復既而強公追媿集作朝端延賞徵拜右威衛大將軍進檢校右金吾大將軍尋而即真禁衛肅然異於他日也皇上哀庶戮之不辜念群胡之自孽大軍之後荊棘生焉乃命公攝御史大夫為朔方元帥公剛腸嫉惡擒姦摘非集作罪曩將之所彌縫宿吏之所乾集作干沒匿贓散廩一徵百萬矯枉過正眾口囂然改右衛大將軍無何復右金吾大將軍金刀更新靶集作骲鞘仍舊巖廊益峻徼道增清又集無又字改金紫光祿大夫鄜州刺史人寬吏急猶前政也享年六十有五開元十四年正月二日薨于官舍闔境發喪列城望祭古之遺愛何以加焉天子傷之下詔曰故官其夙負名義早著勳庸居內外之職備文武之任忠勤匪懈誠節無渝奄焉徂歿情深悲悼可贈戶部尚書歸賵成賁集作喪有加恒數維公以孝敷聞以忠特達以幹述職以能典兵凡領郡十四將軍十二再杖節銊三執金吾一至九卿二兼
獨坐儼有直色集作道偘無媚辭銀艾復乎舊德珪爵傳乎祚膂集作胤全志節於夷險與福祿而終始謚曰忠公朝之令典也夫人新城郡夫人獨孤氏左威衛大將軍贈益州都督卿雲之女也婦德母儀中外師範開元四載先公即穸以今十五年六月合葬於咸陽之洪瀆川禮也其孤濯汪等衘恤靡訴託詞疇識感稱代之垂文哀劬勞之罔極銘曰
堂堂楊公神密氣雄苦身難集作難孝正國危忠落彼狡童樹此帝功昔稱關西今也河東觀王之裔珠華玉麗重葉尚主三朝嬪帝韡韡七德詵詵集作侁侁六藝公之亢宗鬱為世濟涼鎮西隅朔集作邦臨北胡天子授斧集作鉞將軍剖符青蛇入笥白獸衘珠去持玉節來執金吾轉余士風集作爪士守于鄜畤明察號神仁恩名子武都右折文昌星死素盖歸飛黃泉已矣卜葬卷阿哀榮孔多尚書鼓吹太守虞歌碑流雨迹松引風過獨傳集作封茅土長誓山河
集／總集／文苑英華／誌　凡三十五卷／卷第九百六十四　誌三十／婦人二／陳州苑丘縣令高府君夫人河南宇文氏墓誌銘　陳子昂(P.5070-1)
陳州苑丘縣令高府軍夫人河南宇文氏墓誌銘
前人
夫人諱某河南郡人也昔吾君夏后氏之子覇有幽都皇運北興國旰本作圖南起開寳符而帝天下撫璿璣而主中國則後周之受命武帝之雲孫夫人四代祖也曾祖某失周子之封亡山陽之國雖在集作存天子之胤已是集作類咸陽布衣植德早夭祖某隋朝官資至集無此二字灃州灃陽縣令父某龍州司法皆承家席寵世有令名夫人賁穠華襲繁祉崇徽蕙穆秀色苕榮自于幼年有令儀也十四適于高府君夫其溫慈惠和忠信肅穆集作信肅修穆行有法度動有禮經嚴恪以理家人僩集作嫺瑟以和君子則以集作已含乎光大矣若乃宗廟哀敬仁孝也娣姒祗和謙順也蠲潔酒食婦儀也黼黻玄黃女工也弘此四德而務六親帨以文之雜佩以發之猗可以作範母儀昭宣壼則矣至於訓子以睦教女以順愛下以慈與人以讓外以贊府君之德內以光中饋之政皆日聞其進不見其退也嗚呼仁而不壽生而集作也永終永淳元年某月遇疾終於集作苑苑丘縣之官舍時年二十七嗚呼哀哉高府君尋以公集無此字事罷職山塋未卜旌旐來歸府君思北海之魂留東園而殯日月遂往九歲于茲府君乃集作方崇樹先塋增封舊域以大集無此字周天授三集作二是年太歲辛卯二月癸卯啟殯于集作於
東園遷祔於洛州某原禮也哀哉夫人雅有高行終而不忘以為厚葬非禮也是以珠玉不餙塼瓦是藏高府君聿遵其志率以薄葬於戲非古之明德淑女金玉其光孰可集無此字以躋□吾忝門閭之賓覩其家道矣雍穆懿鑠實有清風故敘之而未充德也銘曰
夭夭桃李有花兮灼灼淑人宜家兮修睦婦道不譁兮窈窕嬪儀孔嘉兮何榮采之方茂兮而云落兮吁嗟集作而云亡兮咨嗟
集／總集／全宋詩／卷六九　王禹偁一一／筵上狂歌送侍棋衣襖天使(P.787)
筵上狂歌送侍棋衣襖天使
昔事先皇叨近侍，北門西掖清華地。太宗多材復多藝，萬機餘暇翻棋勢。對面千里為第一，獨飛天蛾為第二；第三海底取明珠，三陣堂堂皆御製。中使宣來示近臣，天機祕密通鬼神。乃知棋法同軍法，既誡貪心又嫌怯。唯宜靜勝守封疆，不樂窮兵用戈甲。先皇三勢有深旨，豈獨一枰而已矣。當時受賜感君恩，藏於篋笥傳子孫。至道年中出滁上，失腳青雲空悵望。移典維揚日望還，軒轅鼎成飛上天。龍髯忽斷攀不得，舊朝衣上淚潺湲。吾皇曲念先朝物，徵歸再掌西垣筆。悲涼忽見紅藥開，哭臨空隨梓宮出。去年領郡得齊安，山州僻陋在江千。黃民誰識舊學士，白頭猶作老郎官。昨日江邊天使到，隨例霑恩著衣襖。皇華本是江南客，久侍先皇對棋弈。筵中偶說當年事，三勢分明皆記得。我從失職別上臺，御書深鎖不將來。遙想棋圖在私室，天香散盡空塵埃。今日因君聊話及，翻作停杯向隅泣。人
生不易逢聖朝，君恩未報雙鬢凋。金鑾殿花春灼灼，永熙陵樹夜蕭蕭。空歎拖腸在泥土，不如舐鼎升煙霄。多病相如猶未死，追思往事欲魂銷。星使今辰迴馬首，強對離筵滿傾酒。悲歌一曲從事書，唱與朝中舊知友。
集／總集／全宋詩／卷六九　王禹偁一一／宮漏出花遲詩(P.789)
宮漏出花遲詩
丹禁遲遲漏，深宮灼灼花。繁枝開正滿，清韻出何賒。靜拂紅英密，微穿翠葉斜。依稀驚宿蝶，冷落動晨鴉。細逐香離檻，輕翻露滴沙。願當直仙署，鈴索共交加。
集／總集／全宋詩／卷七０　王禹偁一二／仲咸以多編成商於唱和集以二十韻詩相贈依韻和之(P.796)
仲咸以多編成商於唱和集以二十韻詩相贈依韻和之
詩戰雖非敵，吟多偶自編。齊強侵北鄙，許敗守東偏。猶恨多虛日，何妨且繫年。龍媒難趁逐，駑駕賴驅牽。拙句傳非夢，雄詞縱自天。一嘲花灼灼，再詠雁翩翩。白雪終無繼，洪崖謾拍肩。驂鷥元在漢，墮鼠不成仙。硎
發鋒鋩利，衡誠勢力懸。石因良玉潤，褧借錦衣鮮。糠籺豪家笑，鉶羹古味全。虎鹽宜燕享，猴棘謾雕鐫。我筆非江氏，君才比孟堅。豈勞開蒨旆，早合步花磚。重甚連城璧，精於萬選錢。西江聞祖德，南國許名賢。夜閣調琴月，秋堂煮茗煙。淡交輕勢利，孤達鄙榮遷。媚挹懷珠水，幽聽噴玉泉。謫居叨屬和，都志命迍邅。
集／總集／全宋詩／卷二三八　梅堯臣七／後園桃李花(P.2759)
後園桃李花
後園桃李花，灼灼復皎皎。南枝開已繁，北枝縈尚少。蘤萼相輝映，根本自鉤繞。無為驚風吹，紛紛逐飛鳥。
集／總集／全宋詩／卷二四一　梅堯臣一０／燈花(P.2793)
燈花
灼灼生寒燼，終朝照席明。從教占有驗，燃滅本無情。
集／總集／全宋詩／卷二六０　梅堯臣二九／和永叔六篇／看花呈子華內翰(P.3302)
看花呈子華內翰
時不選數老獨嗟，鬢毛未變目未花。愛公深殿見桃李，長才高詠無能加。紅英灼灼弄日色，穠豔皎皎
生鉛華。長廊垂幕風不動，映柳黃鶯吟未涯。燕銜新泥補巢缺，蝸壓峻陛臨角斜。是時唯聞鳥雀鬧，盡日不聽車輪譁。雖傳此景無分到，但訝習慣猶豪誇。他年造物儻有意，不使齪齪居貧家。
集／總集／全宋詩／卷五六三　王安石二六／送呂望之(P.6682)
送呂望之
池散田田碧，臺敷灼灼紅。年華豈有盡，心賞亦無窮。
集／總集／全宋詩／卷一０六八　秦觀一六／灼灼(P.12151)
灼灼
錦城春暖花欲飛，灼灼當庭舞柘枝。相公上客河東秀，自言那得傍人知。妾願身為梁上燕，朝朝暮暮長相見。雲收月墮海沉沉，淚滿紅綃寄腸斷。
集／總集／全宋詩／卷一一五九　張耒五／暇日步西園感物輒為詩得七篇／酴醾(P.13080)
暇日步西園感物輒為詩得七篇
酴醾
欲知此園古，請視酴醾蒼。孫枝已輪囷，走蔓龍蛇長。春風一吹噓，灼灼發奇光。仙姝不可挹，順風飲其香。
集／總集／全宋詩／卷一一六六　張耒一二／道旁花(P.13157)
道旁花
長夏百草秀，道旁多野花。無名自紅紫，有意占年華。灼灼照流水，斑斑上古槎。中原何日掃，將爾付泥沙。
集／總集／全宋詩／卷一一六六　張耒一二／已醒(P.13157)
已醒
已醒厭厭醉，將開灼灼紅。年年到春日，忽忽遇東風。暇日如年永，閒愁似酒濃。時能將醉眼，天際送飛鴻。
集／總集／全宋詩／卷一一七一　張耒一七／木芙蓉菊花盛開(P.13228)
木芙蓉菊花盛開
空山岑寂何所有，晚菊芙蓉相對幽。伴我悠悠過閒日，憐渠灼灼媚窮秋。清香但欲持供佛，醉舞何妨插滿頭。此生萍梗難前料，知復明年相見不
集／總集／全宋詩／卷一一七三　張耒一九／夏日池上三首(P.13251)
拒霜灼灼欲破紅，夜來雨落荒蘭叢。空亭無人日色午，但聽桐葉驚秋風。
集／總集／全宋詩／卷一一七四　張耒二０／懷竟陵蓮花(P.13253)
全宋詩卷一一七四
張耒二０
懷竟陵蓮花
景湖門外有汀洲，灼灼紅蓮照碧流。公子不歸時節晚，雨枝風葉臥清秋。
集／總集／全宋詩／卷一一七五　張耒二一／蕭蕭(P.13267)
蕭蕭
蕭蕭風雨五更初，枕上秋聲獨井梧。只有菊花猶灼灼，苦教摧拉就荒蕪。
集／總集／全宋詩／卷一一八０　張耒二六／東池(P.13312)
東池
東池秋水清，歷歷見沙石。枯荷半倒折，風起鳴摵摵。悠悠岸邊菊，灼灼好顏色。芬芳人不知，寂寞聊自得。寒蛩白日啼，晚葉霜餘赤。無人野竹繁，積雨平橋側。嗈嗈雲間鴻，歲晚霰雪迫。乘閒輒獨遊，官閑幸無責。
集／總集／全宋詩／卷一一八０　張耒二六／庭菊(P.13319)
庭菊
窮秋慘無姿，向榮盡枯稿。可憐中庭菊，灼灼顏色好。豈無風霜苦，所守良自保。清商振驅除，爾獨傲百草。煌煌中央色，嚴麗謝浮姣。山家有薄酒，為爾數傾倒。嘗聞仙人術，採餌庶難老。呼童掃藥齋，遲爾寒英擣。
史／地理／宋元方志叢刊／吳郡圖經續記　宋朱長文　纂修／卷上／人物(P.649-2)
人物
吳中人物尚矣漢嚴助朱買臣會稽吳人以儒學文詞名當時郡舉賢良對策者百餘人武帝善助對獨擢助為中大夫而既貴幸乃薦朱買臣亦為中大夫由是並在左右與大臣辨論中外相應以義理之文其後相繼為會稽太守助為會稽數年不聞問天子賜書曰君厭承明之廬勞侍從之事懷故土出為郡吏會稽東接於海南近諸越北枕大江閒者闊焉久不聞問具以春秋對助恐上書謝願奉三年計最買臣懷會稽太守章步歸郡邸長安廄吏乘駟馬車來迎會稽聞太守且至發民除道縣長吏並送迎車百餘乘此二人者並起書生遂宰一郡福千
里其為榮遇可勝道哉然助能諭指南越遣子入侍買臣擊破東越有功亦足以稱焉自東漢至于唐代有賢哲已具圖經而四姓者最顯陸機所謂八族未足侈四姓實名家四姓者朱張顧陸也其在江左世多顯人或以相業或以儒術或以德義或以文詞已著於舊志矣自廣陵王元璙父子帥中吳是時有丁陳范謝四人者同在賓幕以長者稱丁氏之後有晉公出入將相范氏之後有文正公參豫大政為世宗師文正公族姪龍圖公師道以直清顯
先朝履歷諫憲謝氏之後有太子賓客濤賓客有子曰絳為知制誥搢紳推之陳氏之後有太子中允之奇者謝隴西郡王宅教授以歸召之不起以行義著鄉閭謂之陳君子者也又若宣徽使鄭文肅公以謀烈贊樞府定邊垂祕書監富公嚴以耆德守鄉郡而許洞以歌詩著名祥符之間皆吳人也而東南之才羙與四方之遊官者視此邦之為樂也稍稍卜居營葬而子
孫遂留不去者不可以遽數也今茲宗工名儒出於吳者高則登黃扉入禁林次則帥方面列臺閣與夫里居之大老灼灼然在人耳目俟來者為記焉
史／地理／宋元方志叢刊／吳郡志　宋范成大　纂修／卷二／風俗(P.702-1)
吳趨行樂府題解云古樂府吳趨者行經趨市也行經趨市也文粹經作徑文選注云趨步也此曲吳人歌其土風也吳王闔閭起昌門象閶闔舊說吳人歌其地也晉陸機吳趨行曰楚妃且勿歎齊娥且莫謳四坐並清聽聽我歌吳趨吳趨自有始請從閶門起閶門何峩峩飛閣跨通波重欒承游極回軒啟曲阿藹藹慶雲被泠泠鮮風過泠泠鮮風過文粹鮮作祥山澤多藏育土風清且嘉泰伯導仁風仲雍揚其波穆穆延陵子灼灼光諸華王迹頹陽九帝功興四遐大皇自富春矯手頓世羅矯手頓世羅文粹手作首邦彥應興運粲若春林葩屬城咸有士吳邑最為多八族未足侈四姓實名家文德熙淳懿武功侔山河禮讓何濟濟流化自滂沱淑美難窮紀商搉為此歌樂府題解
史／地理／宋元方志叢刊／吳郡志　宋范成大　纂修／卷四十九／雜詠(P.1014-2)
八曰贈別【獨孤及送長洲劉少府貶南巴使牒留洪州序】曩子之尉于是邦也傲其跡而峻其政能使綱不紊吏不欺夫跡傲則合不苟政峻則物忤故績未書也而謗及之臧倉之徒得騁其媒孽子於是竟謫為南巴尉而吾子直為子已仕慍不見色於其胷臆未甞蔕芥會同譴有叫閽者天子命憲府雜鞫且廷辨其濫故有後命俾除館豫章俟條奏也是月也艤船吳門將泝江而西夫行止者時得喪者機飛不搏不高矢不激不遠何知去南巴之不為大來之機括乎由圖南而致九萬吾唯子之望但春水方生孤舟鳥逝青山芳草柰遠別何同乎道者盍偕賦詩以貺吾子【歐陽詹送許少府之任序】始入仕一有縣尉或中或上或緊銓𢖍評才若地而命之至於緊無得幸而處而緊中之美者而緊中之美者文粹而字下有于字尤難其人今年孝廉郎高陽許君授常熟尉者實緊中之美君十三舉明經十六登第後三舉進士皆屈於命去冬以前明經從常調蔭資貴中之乙判居等外之甲既才且地擢以是官夏四月隨牒之官玉貌青春芬芳有蒨望棠陰而委質鬱蘭陔以辭親征車轔轔所往在目異時九仞由茲一簣在邦由家不出於忠信許君常以為已任夫何恤哉夫何恤哉恤文粹作慍士之生懷四方之志軫念於離別非所以為士也行乎【權德輿送從兄立赴崑山主簿序】士君子筮仕之門有以代德庥廕而奉清廟齋祠者及夫試吏就祿與秀才孝廉郎等蓋以舊服流慶後昆宜之其於獎人為善之義深矣從兄承舄奕簪纓之後荷葳蕤文誼之訓敏於學行而薄於宦名乃今調於天官署崑山主簿以姑胥之通邑士𢖍之佳句僑舊耕植多依是間上有良二千石為東諸侯表率其飭躬敬事夙夜勤敏椎輪積水或在茲乎從弟中書舍人德輿序其所繇俾群從偕賦【劉禹錫劉禹錫下文粹有贈別二字】三載為吳郡臨岐祖帳開雖非謝桀黠
且為一徘徊○流水閶門外秋風吹柳條從來送客處今日自魂銷【白樂天代諸妓贈送周判官】妓筵今夜別姑蘇客棹明朝向鏡湖莫汎扁舟尋范蠡且隨五馬覓羅敷蘭亭月破能回否娃館秋涼卻到無好與使君為老伴歸來休染白髭鬚　【皮日休和崔諫議歸以六韻賜示因佇酬獻因佇酬獻佇一作行】欲下持𢖍詔先容解印歸露濃春後澤霜薄霽來威舊化堪治疾餘思可療飢隔花攀去棹穿柳晚行衣佐理能無取酬知力甚微空將千感淚異日拜黃扉【陸龜蒙謹和諫議罷郡敘懷六韻】已報東吳政初捐左契歸天應酬苦節人不犯寒威江上思重借朝端望載飢紫泥封夜詔金殿賜春衣對酒情何遠裁詩思極微待升鎔造日江海問漁扉【李白送客歸吳】江村秋雨歇酒盡一帆飛路歷波濤去家唯坐臥歸島花開灼灼汀柳細依依別後無餘事還應掃釣磯【張眾甫送李司直使吳】使臣方擁傳王事遠辭家震澤逢殘雨新豐過落花水萍千葉散風柳萬條斜何處有離恨春江無限沙【杜牧送沈處士赴蘇州李中丞招以詩贈行】山城樹葉紅下有碧溪水溪橋向吳路酒旗誇酒美下馬此送君高謌為君醉念君苞材能百工在城壘念君苞材能百工在城壘苞一作抱工一作二空山三十年鹿裘挂牎睡自言隴西公飄然我知己舉酒属吳門今朝為君起懸弓三百斤囊書數萬紙戰賊即戰賊為吏即為吏盡我所有無惟公之指使予曰隴西公滔滔大君子當思掄羣材一為國家治譬如匠見木礙眼皆不弃大者麤十圍小者細一指榍橛與棟梁施之皆有位忽然竪明堂一揮立能致予亦何為者亦受公恩紀處士常有言殘虜為犬豕殘虜為犬豕犬汲古本作大誤常恨兩手空不得一馬箠今依隴西公如虎傅兩翅公非剌史材當坐巖廊地處士魁奇姿必展平生志東吳饒風光翠巘多名寺疏煙亹亹秋獨酌平生思因書問故人能忘批紙尾公或憶姓名為說都憔悴【杜牧懷吳中馮秀才】長洲苑外草蕭蕭卻筭遊程歲月遙惟有別時今不忘暮煙秋
雨過楓橋暮烟秋雨過楓橋秋一作疏【許渾送張尊師歸洞庭】能琴道士洞庭歸能琴道士洞庭歸歸一作西風滿歸帆路不迷對岸水花霜後淺傍簷山果雨來低杉松近晚移花崦巖谷初寒蓋藥畦他日相思兩行字誰人知處武陵溪【又送元晝上人歸蘇州】三年無事客吳鄉南宅春深碧草長南宅春深碧草長宅舊鈔本作陌共醉八門廻畫舸獨還三徑掩書堂前山雨過池塘滿小院秋歸枕簟凉經歲別離心盡苦經歲別離心盡苦盡一作更又陰文李頑送顧朝賜還吳汲古本頑作頎賜作陽均是何堪紅葉下清漳【李頑送顧朝賜還吳】寂寞俱不偶褁糧空入秦宦途已可識歸臥包山春舊國指飛鳥滄波愁旅人開樽洛水上怨別柳花新【顧非熊送僧歸洞庭】江山萬萬里江山萬萬里文粹里作重歸去指何峰未入連雲寺先齋越浪鍾風香廻棧橘秋色出庵松若救吳人病須降震澤龍【殷堯藩送客還吳】吳國水中央波濤白渺茫衣逢梅雨漬船入稻花香海底通鹽竈山村帶蜜房欲知蘇小小欲知蘇小小知汲古本作如君始到錢塘【李頻送劉上人歸洞庭】去意無人命唯應道是從李頻送劉山人歸洞庭詩去意無人命唯應道是從舊鈔本作卻共孤雲去高眠最上峯又當時將隱者分得幾株松舊鈔本作平生心未已不得更相從半湖乘早月中路入疏鍾秋盡戶蛩急夜深山雨重當時將隱者分得幾株松【即席送許製之曹南省兄】梅爛荷圓六月天歸帆高背虎丘烟到時自見成行鴈別處休聽滿樹蟬賣劍為賖吳市酒携家猶借洞庭船待看春榜來江外待看春榜來江外外一作上又陰文蘇州文粹作吳中名占蓬萊第幾僊【蘇州寒食日送人歸觀】江城寒食下花木慘離魂幾宿投山寺孤帆過海門蓬聲潑火雨柳色禁煙村定看高堂後定看高堂後看當作省班衣减淚痕【送羅著作兩浙按獄】〔著作常宰蘇州吳縣〕使印星車適舊遊陶潛今日在瀛洲科條盡曉三千罪科條盡曉三千罪曉當作脫又莫忘題名向虎丘忘汲古本作妄誤囹圄應空十二州蒨綬有香籠驛馬皇華無暇狎沙鷗歸來重過姑蘇郡莫忘題名向虎丘【蘇子美送人還吳】江雲春重雨垂垂索寞情懷送客歸不慣東流促廻棹美他雙燕逆風飛羨他雙燕逆風飛逆一作逐【胡宿送楊中允宰常熟】丹舸傍江潯嘔啞遠艣音新科持片玉能政引孤琴美進宮坊秩榮歸里閈心名參天下雋歌著邑中黔地志連香徑家園帶武林吳山幾屏秀楚水一篙深晚鼓停餘疊秋帆臥半陰平時按方驥後夜望橫參陶菊何妨醉江毫且剩吟悠悠河上別
千里鬱朋簪【胡宿送顯忠上人歸吳郡】秋風隨處起秋風隨處起隨文粹作何振錫不留行卻背嵩雲去迎看淮月生禪通少林默詩得苧山清幾夕巖窻下忘眤聽瀑聲【梅堯臣送唐紫微知蘇臺】洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曾過楊州能慣否劉郎盞底勸須寬【梅堯臣送裴如晦宰吳江梅堯臣送裴如晦宰吳江詩已見松江門此又重出舊鈔本刪去之】吳江田有粳粳香春作雪吳江下有鱸鱸肥膾堪切炊粳調橙虀飽食不為餮月從洞庭來光映寒湖凸長橋坐虹背衣濕霜未結四顧無纖雲魚躍明鏡裂誰能與子同去〔若秋〕鷹掣【黃鑑送李殿省赴任常熟】〔即都尉元昆〕吳山紫翠倚晴空潘令風流向此中雨飽公田方稼稔春生香逕雜葩紅綵艫銜尾凌波駛頳鯉駢頭薦爼豊王季情深重睽索王季情深重睽索王一作玉南雲延脰極飛鴻南雲延脰極飛鴻脰一作脛【郭祥正姑蘇行送胡唐臣入幕入幕下登姑蘇望五湖六字當一并作陰文】登姑蘇望五湖范蠡扁舟竟何在吳王宮殿惟荒墟使君誰何好平恕寬則脂韋猛則虎只今臥治聞黃公更得高才歸幙府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上青蠅誰強指臯端有堊寧傷斧升沉偶爾非吾嗟不用東方且為鼠豈聞絕代無佳人何必西施妙歌舞盛傾綠酒鱠肥鱸承詔還從大梁去【又送朱伯原祕校】冷冷皖溪水冷冷皖溪水冷冷汲古本作泠泠悠悠天柱雲悠悠天柱雲柱文粹作際雲行水光動水洗雲影分幽人坐臥吟孤絕迥出群資彼雲水秀資彼雲水秀汲古本秀誤香釋此塵垢紛胡為焂言別扁舟連夜發往登姑蘇臺而望太湖月卻尋史遷迹但見蒼煙滅覽古竟論今治吳校工拙治吳校工拙吳文粹作具有才不得施著書貽後世何必琄黃金自享千載貴自享千載貴載一作鍾鱸魚秋正熟雲泉味尤美若逢吳市門更訪長生理【胡宿送太守晏大夫】畫角城頭向晚悲鄧侯歸旆已臨岐西郊祖帳傾簪紱南國離聲動管絲千里去思歌邵父邵父一作召父二年遺愛泣吳兒甘棠寂寞江邊路正是清陰蔽芾時【程俱送葉善卷致仕歸吳】衛尉新除蓋次公便拋簪紱向江東秋鱸正與蓴絲
美夜鶴休驚蕙帳空滿腹詩書元未試會心林壑與誰同自憐華髮無歸處慚愧冥冥物外鴻【許渾吳門送客】吳歌咽深思楚客怨歸程寺曉樓臺迥〔一作鍾聲遠〕江秋管吹清早潮低水檻早潮低水檻早文粹作平殘月下山城惆悵回舟日湘南春草生【劉攽送裴二知蘇州】著書〔從從厶〕尚白送客鬼揶揄積水望江海秋風吹軸轤貴人千騎長紫綬左魚符遺愛明南國驩聲接舊吳曉霜繁橘柚過雨熟菰蒲安得如吾子從君飛隻鳧【蔡肇送錢齊明倅蘇州】一尉東南屈指中雍容車騎舊兒童郎君扇枕家山晚侍史焚香省戶空十里浮梁晴臥蝀一江春水淨磨銅三年官滿東吳去為具扁舟破浪風○洞庭飛雨打湘絃燕寢凝香思窈然四者難并知我老七言俱賦為君妍雜花繞徑迎籃轝雜花繞徑迎籃轝籃文粹作香春鳥喧洲起畫船聞道山公方啟事重看一鶚在秋天
史／地理／宋元方志叢刊／景定建康志　宋馬光祖　修　周應合　纂／卷二十一／城闕志二／樓閣(P.1642-1)
【鍾山樓】在府治東北鎮青堂吳大資淵重建樓北正對鍾山故名
□□□□相公親建鍾山閣輪奐丹青相間錯碧流堂下水灣灣紅綻欄邊葵灼灼面對皇居帝闕開平分佳氣何雄哉時時羣飲神仙輩一片笙歌天外來金陵陪都宗佳麗邊陲帖息無它事運籌奇佐蘇黃賢行宗傳杯朝暮醉何如改作籌邊樓寬君北顧分君憂何如改作太平樓樂民西成解民愁風光平遠簾高捲月臺掩映君王殿倚空獵獵翠幙飛清爽自無塵一點青惜遙遙何處峯登臨凝盻景無窮秪應詩句能模寫不信人間有畫工水橋曲曲危華表密葉深深蔭芳沼半垂含籜竹蕭疏合抱護堦草橫遶何如改作戲彩堂祝君之母壽無疆何如改作清白堂願君之子學餘芳澤潤生民多恩德嘯卻殘胡不戰力也應銘石紀勳勞請向鍾山閣前立○□□□松洲題鍾山樓詞麥場桑隴道都是六代宮城遺跡夢裏江山經幾覺還似堠旁征驛燕去燕來花開花謝那箇成端的人煙牢落晚風何處羌笛□堪嘆揮淚新亭算興亡莫補萬分之一到我憑闌休更向酒畔是今非昔擊楫誓清聞雞起舞畢竟英雄得傷心殘照塔尖遙露秋碧
史／地理／宋元方志叢刊／咸淳臨安志　宋潛說友　纂修／卷七十三／志五十八／祠祀三／外郡行祠(P.4011-2)
廣惠廟廣惠廟夢粱錄始封靈濟王累加美號曰昭烈大帝後改封昌福真君今加寶號曰正俗聖烈昭德昌福崇仁真君淳祐志王妃李氏累封正寧昭助靈惠順應妃王祖父累封顯慶垂休昭遠侯父為慈應潛口儲祉侯祖母為顯應起家昭靈夫人母為慈惠嗣徽聖善夫人王子五人累封長子曰承烈王次曰嗣應公濟美公紹休公善繼公
在錢塘門外霍山按　國朝曾要神姓張名渤血食廣德軍之祠山　康定元年始封靈濟王　崇寧三年賜廟額曰廣惠累封至正佑昭顯威德聖烈王　寶祐丁巳改封真君凡再加今曰正佑聖烈昭德昌福自祖父以下若弟若子若孫與其婦皆錫爵有差獨冢子婦曰王曰妃祠創於　乾道庚寅越二十有五年　紹熙甲寅始成既而有
旨令修內司別為祠於金地山以便祈禱然都人士女競趨霍山不以一關為憚也　景定二年洪安撫燾　咸淳四年安撫潛說友前後葺治愈加嚴整云又有祠在棲霞嶺
記文慶元丙辰錢唐縣主簿趙師白撰霍山廟者廣德張王之別祠也王以休功顯德敷祐生民綿歷數千餘載歷代以來罔不優禮而裒崇之暨入　國朝慶膺追錫之命增加王號極其榮美至於王之父母兄弟妃嬪子孫及諸屬㜕無不受顯服累嘉封可謂盛矣粵自開跡祠山肇興廟食邦人兢栗以供祀事凡雨暘疵癘之烖寇攘水火之患有禱於王疾於響荅奇驗異應灼灼駭動人之聞見捄溺拯危轉禍為福載諸傳記不可殫述光靈之遠旁加橫被於是離宮行廟金碧丹雘之輝連城跨郡岧嶢相望焉仰惟帝城四方之極百神受職是翼是衞矧王之神斿所止密供京甸眾大之區并蒙祉福顧獨未有揭虔妥靈之地士民相謂不其闕歟　乾道庚寅始卜地於霍山裒金鳩工營建棟宇規模位置煥然鼎新奉神之物無一不備蓋以便都人之敬而格明神之休也廟成於　紹熙甲寅正月十二日為費緡錢十萬而判院張宗況施助獨多焉師自兼掌諸祠嘉其成績因考其顛末而刻之石○又記　慶元丁巳監潭州南嶽廟求梓撰　國家在宥民生天容地鞠修和輯寧豪盡氂悉凡為民戕蠹芟獮其大有四曰水旱兵疫凡天下之神贊幽相顯有濟遠功尢祀典所嚴敬凡郡國鄉邑閒以水旱兵疫禱不折旋不折旋旋以淳祐志補報皆得數數匄封於朝以侈神之休橫山祠基於開聖瀆血食其邦歷梁唐暨楊李二偽國陽懇陰諧擇毛錫幣自水部郎中司農少卿禮部尚書進僕射冊司徒自廣德侯升公登王雖聯官疊爵猶未顯甚　皇朝康定改元啟封靈濟　　和二禩增封忠祐　紹興兩加昭烈正順皆以兵旱昭荅故臨安歲每涸帥閫遣吏走數百里告波餘露積家懷戶感迺相率得西湖之北偏霍山地誅茅以基洗石以築厥日對升厥山四朝廣殿修廊嚴嚴
繩繩工始　淳熙己亥而集於積勸之久日者廣德累政婁以益美號為奏太常議爵不踰八字竟礙法止自躋真王五十七載當　紹興閒後郡將始遂前請再議援泰江寧例易靈濟為威德命辭給誥都人拱　上之賜謂王之靈威神德奚在奚亡又相為堅刻謀且屬梓敘顛末其姓氏世次有他錄具若歲時牲酒籩豆閒陳笙簫合興尚未有侑祭辭此大闕典乃系之曰羌北峯既東騖兮長湖自西龍雙峙以奮驤兮紛偃蹇其旁圍屹萬楹鬱渠渠兮賓洛烏之進騏步崔嵬戴其翬章兮近天尺五袞褒申以寵更兮幸此分其雨露清觀兮肅朝旃颺颺兮靈旓馳冕九旒兮佩葳蕤鳳鸞前道兮駕兩螭靈容與兮恍乎若授以綬觴酒豆兮牲在俎登芡栗兮品菹脯參差吹兮閒笙歌靈孔歆兮儼雝雝以愉怡睇橫山兮忘遽歸靈往來兮兩宮兵斂疫銷兮百穀豐千春萬春兮無終窮
史／地理／宋元方志叢刊／至元嘉禾志　元單慶　修　徐碩　纂／卷二十四／碑碣九(P.4592-2)
嘉禾志卷第二十四
碑碣九
顯濟廟記
秀州海鹽縣乍浦之陳山有靈湫居山之半水旱不涸不溢山椒有大石盤陀歲三月十有八日吳之陽山及此多雲霧晦冥雷雨之變俗傳為白龍君以是日生於陽山而歸藏其母於是焉故有祠事甚嚴州邑旱潦致禱必先酹酒石上有物蜿蜒即見崇甯三年部使者以聞詔以顯濟名其廟宣和五年又以昭蘇旱虐始封龍君為淵靈侯紹熙元年四月不雨至於六月睢陽李直養攝華亭邑部使者以才薦畀令事還入境漕河已斷流亟利下俄有蜿蜒舉體金色見神坐上直養迎挹即循其左臂而上至巾幞因請歸醮祠復循而上如初匳中四龍子如粟闔邑驚奇見所未見閱三日大雨霑洽溝澮畢通苗槁而興誕置蜿蜒及匳子於石頃之俱無所見七月又旱申禱旋應適如其時日是歲進龍君為廣惠淵靈侯龍母慶善夫人命既下神報益彰明年三月直養以祠宇敗撓弗稱夫上命既下神施遂衰眾力為建二大殿鼎新像設且列四神像於後以表四龍子之異迺□
□□□四月龍見於龍母殿自空而下其大如柱光采奪目觀者震悸不敢仰視五月廟僧夢神人告將迎龍淮上有日計海邑之雨可支兩旬爾自是開霽復雨之日果再浹也又明年三月直養遣工繪龍於壁至則壁尚溼不可為也念且歸其夕夢金冠白衣神人曰令俾爾畫龍龍實難畫工曰畫非難壁溼爾應曰乾矣東作行雨自西而歸仍有珠乃成龍更語爾令它日謁雨當誦華嚴袖出經一卷顧其後四神人云此亦爾令所致也工起視壁果已乾如戒而龍成有蜿蜒曰正白復見神座睨視壁閒久之躍而入於花壺四月郡守趙不迹以梅雨愆期親作文以禱其應立至六月直養請於郡徙興福院刱廟之右以廣僧居而嚴香火直養狀如此以屬楚國龔頤正紀於麗牲之石夫龍之為神變化無方與天為徒孰能測識上古之世為人豢擾有道之時游其宮沼迨及後來雖渺焉弗覿而乘雲御氣開閤化樞呼吸風雷主持暘雨司民大命克配君德有不可誣者今茲龍君之神應暴著一時聲動觀聽春秋祈報斯民是怙閱千萬禩宜無攸斁頤正不敢沒其實始檃括比次如右而系之以迎享送神之詞云
海波淵淪兮海山巃嵸其下潛通兮君之宮時思其母兮來舂容菖葉生兮杏蔕融君之來兮雷隆隆雨我田兮秧芃芃我之懷兮無初終君稅駕兮匪陽斯陳鼓鐘廟享兮列鼎重茵君之宮兮屯雲蕙肴蒸兮芬芬我黍我稌兮抑亦薦其萍芹君明其衷兮無吐芳新吹洞簫兮望極浦君之歸兮雲在下十風兮五雨佑我海邦兮汙萊斥鹵君不來兮使我心苦千秋萬歲兮為民所怙
嶽廟記
五嶽各於其方配天作鎮靈粹所宅亦各有攸司或主人民死生禍福之事或主鬼神山川水土鳥獸草木之類是於覆戴之閒為最隆最巨者也然自古帝王告成受代升中紀德之盛必於泰山而四海之民朝獻祈禬皆不遠萬里不能至者各隨所處建立行宮以為請命之地豈非神靈顯赫威德盛大為生民宰制尤可畏而仰哉章聖皇帝東封申嚴帝號以彰洪德允答元功順天休命典冊具存是於今日尤為尊崇非諸祠廟所得擬議也或者嘗謂行宮散處遐僻而有禱輒應如在其上如在其左右其理安在蓋不知人之精爽沒為貴神則所謂聖而不可知者未
始或亡寂然而感不動而通其疾俛仰之閒再撫四海之外猶風行於空招之則來而風實無體猶日麗於天有照則現而日實不來比陽燧取火方諸取水從容掌握之閒引類太清之上患心之不精識之不至爾況以天孫之貴方嶽之尊風馬雲車倏忽萬里杳冥之際肸蠁斯在又何疑之有哉昔人有言心即神明發意動念猶如影響固其理也海鹽陋在一隅其民謹信而淳樂善而畏神前此歲有朝獻之社閒以憚遠莫能至者熙甯中邑人相率始築茲廟迨今三十餘載迺克有成自三門兩廡前後大殿聖母眷屬凡為殿五宮曹司典侍從監衞塑像儀物莫不畢備是為一方尊事瞻嚮植福依歸之境俾善人是賴而愚者不敢為非實非小補又春秋祭祀咸以佛事薦羞惟素茹不宰牲牢而神亦安之豈非所享在誠而不在物耶故首讚神德備論饗答之理以信斯民於不疑之地於千萬年無敢怠忘是不可以無紀也時大觀四年七月日奉議郎權通判杭州軍州管勾學事陸周記
修嶽廟記
海鹽去岱宗道阻且長里且千計而有嶽帝行祠蓋
經始於熙甯中至大觀四年迺克成將歷百年瓦腐桷圮至於上雨傍風寖無所蓋障尸之者假修崇為私計薄有獲而未嘗略支傾填漏邑大夫李君為政纔一年又三數月即裒眾力葺之殿鉅細有五其一妥聖母者圮甚而重創其諸及廊廡之屬藩括經夷榱棟梁桷丹碧黯昧或蠹或折貌像多剝不但晦於塵垢者莫不赫然一新自昔何其難而今何其易邪蓋神以民為主欲致力於神必成民以先之可也不然雖薦饗亦吐之矧土木之功極勞費神豈樂其若是而相其成也哉李君自丞遷令時縣家及州家券外征求悉若子產爭承力丐裁減而寬之夏秋稅租前改雖有心於仁民者亦迫於板賦預借於民以紆目前未及省限里長已深苦催科之虐困於棰楚糟邱鬻醪纔上棧即強諸胥分受抱輸諸司錢終歲追索乾沒強半徒費鞭撻此等積弊甚於膏肓之疾不可救藥乃一切剗去以召和致祥於是雨暘應祈麻菽麥稻歲存豐稔成斯民若是而後致力於神洋洋然如在其上者安得不樂歆其薦饗方其啟□揭虔妥靈之心入其祠致植僵興仆之力即若有以相之茲其所以易歟一邦士民有不靳其貲力助葺是宮
者豈皆澹然無欲薦享於神之心覬幸饗答迹其祈禳之願若持豚蹄盂酒祝穰穰滿家者耶夫山嶽淵海之神古唯天子望而祭之諸侯則祭在其境者齊人將有事於泰山必先有事於配林不敢遽也如此季氏旅於泰山宣聖責冉有弗救而有曾謂泰山不如林放之歎不可僭也又如此今士民欲事乎嶽帝而叶力葺其來假來享之宮若有相之者知繇乎令君成民之政有以動之可也或各自謂吾足以享之欲神之格思豈不難哉世之為不善者薄有薦於神往往不唯覬幸其辠即渙若冰釋抑又過望乎神降之福殊不知聰明正直之神執福善禍淫之權公而行之無毫釐私而不可奪移凡不應庇貺者雖豐潔其粢盛肥腯其牲牷者且多其酒醴加之以玉帛三日齋七日戒以祭之猶不可覬其略如風馬之下況希其轉禍為福乎如欲禍之轉移遷善可也哉詩不云乎自求多福李君以所葺既新美屬予為記予辭不獲命乃併欲士民共知之者書之李君名直養其先維揚人大父侍郎紹興閒嘗寓居此邑後徙於苕霅紹興三年五月既望從政郎新硤州軍事推官張祿記并書
金山順濟廟英烈錢侯碑文
夫聰明正直謂曰神靈膺國褒封饗世血食歷祀不泯主福主災赫然炳靈人恆斯畏豈偶然哉克孝克忠為國犯難生昭直節歿助陰靈者也英烈錢侯所以身陪正祀封受顯號其以斯乎紀石傳芳示垂奕世請從具載甯厭纖委西浙諸州禾興最為邊海華亭縣小金山者又在郡東插腳滄溟峻岸截起驚濤四浮吳國備史載漢博陸侯霍公附小黃門謂吳主曰國之疆土東齧海濤虧蝕侵尋臣漢舊輔今當為神駐小金山為禦海斥使不衝蕩前護國封當為建祠於彼金山示所旌顯自時厥後封祀不絕今為忠烈王順齊廟焉維英烈侯家閩氏錢行位居七航海而商舶帆經從入廟致禮儼觀威爽雪浪東來一山若峙巖巖殿宇卓冠山椒地勢坤靈軒赫斯稱又稔王忠存漢社稷歆生敬慕若曰浮沈罔利膠轕迷塗汨淟塵中何終厎止歿事忠臣愈浪生死猛念倏發幽明洞符玉立廡閒叉手瞠視不敧不倚窅然化歸異哉於是驚怪顯迹為廟部臣老宿相傳幾百年矣季夏之月廿一日維侯生辰沿海祭祀在在加謹廣陳鎮金山祠祀尤嚴常歲是日鹽商海估寨伍亭丁
社鼓喧迎香華羅供然前無位號未應國經仗隊弓刀遙稱太尉殆幾野廟殊闕聲猷屬青齊向化之年殘金困獸猶競東鄙興師侯能助順虛無之際神證用彰霧消雲飛陰兵千萬排空而下旌旗著號華亭錢太尉知識昭明逮及交鋒虜勢披靡風驅電埽冥助維多主兵上之公朝訪尋允合爰如封敕諡以英烈庸答靈休端笏垂紳榮被章服從飾仗衞一變魚雅孟堅母弟孟淳今嗣秀安僖王曾元孫曩居里日嘗謂堅曰英烈侯神靈國勳如是其偉兄志於文盍為紀述其永聲聞當備樂石以奉刻詞茲以書來石既就礱紀弗可後乙巳上春甲子熏篆滌毫寓誠歷敘因作言曰夫所謂聰明正直謂神者豈誣哉忠烈王功存漢祀雖世祿不嗣於當時而廟食乃存於異代蓋忠誠勳績迄莫泯忘英烈侯初焉非衣逢掖道先王者一念向正即隸明祠惟王與侯肸蠁相應如斯至者心公忠耳故侯卒能效順佐邦卻殄小醜使侯居廟堂而職臣事殺身成仁夫豈難能竊祿鄙夫身縻好爵畏事齷齪當言不斷口若置箝鼠計自營盻視同列苟利飲啄縮縮循牆鬼蜮斯靡何有何無若拜侯祠有泚其顙孟堅疇昔之夕囑祀嶽神節仗
旋歸繽紛肅截壁月當午簫吹撼空文繡兒郎粉黛優豎畫燭椽列夾道東行敬拜奉安一無醉懈顧而問曰此嬰臼社稷臣也心實歆焉曰有親在無代言曰人死留名豹死留皮丈夫大節雖死猶生睢陽之忠常山之操平原叱希烈太尉擊朱泚讀史凜凜恨九原之不作也神之為神其以是夫因述侯事遡頌王忠夙心忠鯁不覺宣露為之銘曰
正直為神維忠維孝國有常經祀典崇報博陸在漢擁昭立宣雖曰世祿不我以延逮及異朝血食廟祀為禦隄封叱捍潮水毋使侵齧虧厥疆理至於今世靈畏若存英烈錢侯起身七閩浮舶而商致禮英靈惟公與直志合心傾一誠默孚旋隸部下拱立廟廡杳然冥化東海之濱奉祀畢虔位號封崇若有待然醜虜不競東鄙興師維侯助順若響之隨神兵千萬陰雲擁之虜勢旋靡電埽風披昭靈顯功褒號英烈服爵儀衞一變緜蕞我茲銘石匪事夸雄寓勸若人知孝而忠為食君祿當勇於事事依違者將焉用彼致忠於君奮不顧身身死不死其名永存史傳紀績廟食薦馨吁嗟鬼蜮狗苟蠅營彝齋趙孟堅記
魯浦亭記
昔史起決漳以溉遂富河內之民鄭莊引渭而漕並肥關中之地故仁人之言也其利溥循吏之愛也其思深令譽焯於無窮豐功流於可久慮事經始豈徒然哉茂苑之東偏禾興之近鄙邑居之盛海鹽在焉先是地非五達之郊物殊一都之會魚鹽攸產聚庸實繁城郭雖存居人無幾墝埆之田弗藝富庶之教未孚民將疇依時思俾乂景德初今參政扶風魯公來涖是邦實綰銅章公琰社稷之器誠謂屈材子游弦歌之聲此焉靜洽一日詢耆舊之說采溝洫之制得白塔古港於縣之西南隅層砂堙積灌叢紛翳翦為鼪鼬之逕寖沮潮汐之池修利闕如因循孔甚公撊然奮發濬復是圖相其方而有初諗其眾而胥悅先庚之令既下獻力之徒坌集量期令役書以授師曾未越月洪波乃道自海口達邑中凡十有八里而遠其清可以流惡其潤可以蒙福析之可以導其氣瀦之可以鍾其美浸灌之益嘉禾惡種無不猥大也遵涉之利浩商善賈無不駢集也向之編菅把稈之陋販脂賣漿之微率有廣廈之居閒多阜財之積環邑之內變為豐泰厥後二十年閒公入奉綸恩乃參袞政而負海之甿蒙賴其利蔽棠之野風謠如新遂
指其港謂之魯公浦焉天聖丙寅伍君佑由佐著局為縣大夫且嘉其陸社之風愛芍陂之饒衍乘敏政之暇鳩僝工之材作為新亭於浦之上因地而名識其事也觀夫華榱鏤檻麗丹雘之奇茂林修竹蔚澄凝之趣雖為造適之所實侑清幹之機將俾夫登豫章者想孺子之風游魯山者懷紫芝之化斯亦凜凜庶幾仁智之用心矣落成之始監郡集仙李君照詔書狀實匄文刊紀勤請之辱敘讓弗遑聊摭梗槩以附於民謠之末時天聖六年正月日朝奉郎守祕書丞騎都尉黃鑑撰
叢冢記
吾邑東陼鉅海每當風濤暴怒多有溺者之屍乘潮而上潮退暴露沙際須臾犬烏啄齧以盡遺骸蕩析隨亦滅沒久矣余聞而哀之昔歲六月人有以所見言於縣尹者縣尹為之惻然曰噫人孰無死死而不幸至於是余職統一邑其獨忍聞此而不為之所可乎哉乃亟按官籍得縣治之東北三十六里曰蕩山置冢塋焉收瘞之浮屠氏師俊實願董斯役遂因山勢高下夷為三級廣輪五畝周以垣牆深其竁穴俾安以固首以其事上屬部常平使者張公且請所為
瘞埋之費期久行之不以累縣計張公慨然從之帖縣之常平庫凡一屍給錢千置曆以稽其付受其它報發文移號集里伍等事悉据條令以行就命師俊專司之自經始逮今未朞年凡瘞一百四十六人矣念無以告後來者不可屬余書而刻之石嗟夫仁人君子之用心隨所寓而見顧今為邑者往往困於牒訴之紛委且瘁心於斂積以應大府之追胥為急務日力常不給其屬意於斯者幾何人哉然則縣尹之賢於人遠矣縣尹姓李氏名直養字無害維揚人始為丞吾邑用當路薦特改命焉紹熙二年五月既望奉議郎新知建康府江甯縣事陸埈記
秦住山碑
梁天監二年八月二十三日樹今破碎矣字不知何人作其可攷者有云
前覽灼灼後聖茂哉始皇承天越受帝命業超上古殲周滅鄭七雄靡餘六國是併功齊太古道深前王埒炎均昊美冠顓黃通靈七代敬構高堂縱聖凝神將紀百幾晻藹餘輝飛聲萬祀
右刺史敬素立石其碑不存
唐故陳府君墓誌銘并敘
府君諱環潁川人也祖興父道清並不求宦達君即清公之第一子也幼著才識長閑規矩克言理行鄉里所欽何圖天不祐善以會昌二年正月二十一日終於私第享年六十有三以當年八月十六日窆於蘇州海鹽縣東二十八里齊景鄉雅山南二里祖墳南舊塋禮也君娶吳郡顧氏有子三人長曰遂□次曰師損三曰公甫並至謙至讓忠乎孝乎泣血主喪絕漿逾制後恐日月久邁陵谷遷移刊石為誌永傳不朽銘曰
山作田兮田作海萬古存兮誰不改青松新隴曉無年千載唯留銘記在
義忠佐正匡國功臣故節度左押衙親衞第三都指揮使靜海鎮遏使銀青光祿大夫檢校尚書左僕射御史上柱國朱府君墓誌銘并序
謝鶚撰
府君諱行先字蘊之吳郡人也曾祖憑皇不任祖貞皇不仕父敬端皇不仕妣陳留阮氏太夫人揚名立身光於祖宗者惟府君耳府君少親戎律長習武經有摧鋒破敵之堅蘊戡難濟時之策臂猿頷燕宛是將材始隸職於建甯郡從高公彥所在征討累有功
績尋高太傅分符霅渚府君亦隨而於治所入守用為心膂或鄰境有寇俾總握兵柄仗劍前驅無不望風瓦解減竈之謀投醪之義備盡其妙以是聞於聖聽疊被寵榮薦歷珥貂累陞八座益為霅守所重自渤海公厭世高禮亂行府君奮臂一呼率眾歸國時天下都元帥吳越國王親統全師撫甯郡縣以有功者宜加爵賞遂封協力勤王功臣尋封佐正匡國功臣加封右僕射仍委之靜海劇鎮府君之屯細柳也鉏耰荊棘板築城壘不日而就不恃其寵不勞於民卒眾輯睦鎮縣和同商農工賈不改其業親載耒耜徧植桑麻以備祗奉使臣供承南北十五年內外無閒言蓋恩威並行緩猛得所矣以寶大元年夏四月得疾弗興至秋七月二十三日終於靜海鎮之官舍享年七十有二府君娶汝南周氏隴西彭氏清河張氏三夫人皆肅雍和鳴內外婉順主喪祭者惟彭氏張氏居其右焉有子八人長曰從訓耽味雲泉不樂仕宦侍膳於周氏之側次曰智紹在方袍之下次曰元晟節度使正散將為人溫恭尤尚儒雅娶諸暨鎮遏使楚牧韓章司徒愛女次曰元杲節度正散侍銀青光祿大夫檢校太子賓客兼監察御史狀貌魁偉
智略出眾識量宏博不拘小節親友閒咸曰有父風娶聞人氏次曰元昇節度下將獷悍好勇真將軍之器娶鄭氏次曰元寶娶章氏次曰元勝元贇未娶皆堂堂之軀或親弓馬或閱詩書分掌家事無不幹濟女三人長適潁川氏西都軍將都知兵馬使明川羅口使陳師靖僕射之子某先府君逝次適清河氏建甯都虞候張全尚書之子次適上亭鎮遏使翁錫尚書之孫節度討擊使上亭鎮遏將元昉之子繼貞弟三人行存行勤行忠初府君之寢疾也殿下遣中使三贊宣賜湯藥及啟手足命侍臣持祭奠厚加賻贈內外親戚莫不感泣有以見君親之道終始兩全矣明州郡侯太傅奠贈尤異焉府君世墓在湖州烏程縣不克歸葬續致桑梓在開元府海鹽縣以其年歲次甲申十一月乙未朔六日庚子葬於本縣德政鄉通福里澉墅村之原禮也鶚與府君幸同王事備熟德美洎有葬日令子元晟元杲泣血而拜請余撰銘誌堅免不從遂命筆聊紀年代安敢飾詞乃摭實而為誌銘曰
挺生英特　邈爾奇形　素蘊豹略　能精武經
戈鋋再舉　氛祲廓清　從茲勇冠　聿播佳聲
盛績既彰　威名遂振　靜守謙敬　動知逆順
惟此侯王　賞其忠信　不有殊功　那遷劇鎮
匡吳志大　佐越功全　一人注意　百辟惟賢
方務剖竹　宜分重權　孰謂梁木　俄隨逝川
生作忠臣　歿留遺策　眷彼令嗣　恭承帝澤
丹旐斯引　玄宮已闢　萬歲千秋　芳塵永隔
唐彭城劉府君墓誌
貢士潘圖撰
君諱源字文宗先帝王之苗裔也遠祖商漢中書侍郎祖壹唐林泉不仕父興邱園放居君之孟子也周秦之世晉宋以來徙從吳郡海鹽勝邑樹德樹名不仕朝廷隱居邱壑嗚呼以開成元年十一月二十五日卒於私第以其年十二月庚寅朔十五日甲辰葬於海鹽縣南三里地號烏夜鄉名海鹽其塋也長松靄日青楓倚天其所也東流滄海西接甘泉南枕秦山之隅北抵武原之地君壽逾七十有二娶河內司徒氏生三子少怦少通少平其子立也雖未閶闔之途有抱皋魚之孝日月逝矣歲不我留勒石記之用存今古其詞曰
野霧蒼蒼　寒郊茫茫　倚歟芳馨　俄遭夜霜
鄉校頌
陸松撰
鄉校縣大夫能教育人材而成之也　維鄉有校示民有知教始預遜迪於訓彝惟風化是裨維校在鄉示民有防入孝出悌為忠為良斯邦家之光　鄉校有基如德弗虧劉侯遷之魏侯新之李侯能成之　其遷者初其新者中肄業傳道有師有宗繄李侯之功　樂只君子孰後孰先顯有嘉聞於萬斯年維大夫之賢
鄉校五章章五句
史／地理／宋元方志叢刊／嘉泰會稽志　宋沈作賓　修　施宿　等纂／卷二／太守(P.6738-2)
太守
會稽自秦置守漢因之其後更守為太守尉為都尉或以都尉行太守事在漢末三國時亦有以丞功曹行郡事者東晉改為內史至宋乃復為太守焉隋為總管復又改都督唐初亦沿隋制久之乃為浙東觀察使
皇朝為知越州事
中興初陞州為紹興府則又稱知紹興府事今掇秦漢太守以下姓名及行事之顯者著於篇
秦殷通二世元年會稽假守
漢嚴助會稽吳人武帝時拜會稽太守數年不聞問賜書曰制詔會稽太守君厭承明之廬勞侍從之事懷故土出為郡吏會稽東接於海
南近諸越北枕大江閒者闊焉久不聞問具以春秋對母以蘇秦從橫助恐上書謝願奉三年計最
朱買臣字翁子吳人武帝時邑子嚴助貴幸薦為中大夫東越數反覆拜會稽太守上曰富貴不歸故鄉如衣繡夜行今子何如買臣頓首謝詔買臣到郡治樓船僃糧食水戰具須詔書到軍與俱進初買臣免待詔常從會稽守邸者寄居飯食及拜太守買臣衣故衣懷其印綬步歸郡邸直上計時會稽吏方相與羣飲買臣入室中守邸與共食食且飽少見其綬守邸怪之前引其綬視其印會稽太守章也守邸驚出語上計掾吏皆醉大呼曰妄誕耳其故人素輕買臣者入內視之還走疾呼曰實然坐中驚駭白守丞相推排陳列中庭拜謁買臣徐出戶有頃長安廄吏乘駟馬車來迎遂乘傳去將兵與韓說等俱擊破東越有功入為主爵都尉
任延字長孫南陽宛人更始元年拜會稽都尉時年十九迎官驚其壯及到靜泊無為唯先遣
饋禮祠延陵季子時天下新定道路未通避亂江南者皆未還中土會稽頗稱多士延到皆聘請高行如董子儀嚴子陵等敬待以師友之禮掾吏貧者輒分奉祿以賑給之省諸卒令耕公田以周窮急每時行縣輒使慰勉孝子就餐飯之吳有龍丘萇者隱居太末志不降辱王莽時連辟不到掾吏白請召之延曰龍丘先生躬德履義有原憲伯夷之節都尉掃洒其門猶懼辱焉召之不可遣功曹奉謁修書記致醫藥吏使相望於道積一歲萇乃乘輦詣府門願得先死僃錄延辭讓再三遂署議曹祭酒萇尋病卒延自臨殯不朝三日是以郡中賢士大夫爭往宦焉
第五倫字伯魚京兆長陵人建武二十九年拜會稽太守躬自斬芻養馬妻執炊爨受俸裁畱一月糧餘皆賤貿與民之貧羸者會稽俗多淫祀好卜筮民常以牛祭神百姓財產以之困匱倫移書屬縣巫祝有依託鬼神詐怖愚民案論之有妄屠牛者吏輒行罰百姓以安永平五年坐法徵老小攀車叩馬嗁呼相隨
日裁行數里倫乃偽止亭舍陰乘船去及詣廷尉吏民上書守闕者千餘人
慶鴻洛陽人慷慨有義節位至會稽太守所在有異迹
張霸字伯饒蜀郡成都人永元中為會稽太守表用郡人處士顧奉公孫松等竝有名稱其餘有業行者皆見擢用郡中爭厲志節習經以千數道路但聞誦聲霸始到越賊未解郡界不寧乃移書開購明用信賞賊遂束手歸附不煩士卒之力童謠曰弃我戟捐我矛盜賊盡吏皆休
馬稜扶風茂陵人和帝時轉會稽太守治有聲
馬臻永和五年為太守創立鏡湖在會稽山陰兩縣界築塘蓄水水高丈餘田又高海丈餘若水少則洩湖灌田如水多則閉湖洩田中水入海所以無凶年其陂塘周迴三百一十里都溉田九千餘頃會稽記云創湖之始多淹冢宅有千餘人怨訴臻遂被刑於市及遣使按覆總不見人籍皆是先死亡者然越人至今廟祀之
殷丹為會稽太守時郡有孝婦以誣見殺連旱二年丹到郡刑訟女祭婦墓天應時澍雨
成公浮為會稽太守久之徵還京師
劉寵字祖榮東萊牟平人拜會稽太守山民愿朴乃有白首不入市井者頗為官吏所擾寵𥳑除煩苛禁察非法郡中大化徵為將作大匠山陰縣有五六老叟厖睂皓髮自若邪山谷閒出人齎百錢以送寵寵勞之曰父老何自苦對曰山谷鄙生未嘗識郡朝他時吏發求民閒至夜不絕或狗吠竟夕民不得安自明府下車以來狗不夜吠民不見吏年老遭值聖明今聞當見弃去故自扶奉送寵曰吾政何能及公言邪勤苦父老為人選一大錢受之
陳業上虞人為會稽太守潔身清行志懷霜雪貞亮之信同操柳下遭漢中微委官棄祿遁迹黟歙以求其志高邈妙蹤天下所聞故欽宗廟諱文遺之尺牘之書比竟三高
王朗會稽太守
孫策字伯符吳郡富春人建安二年詔策為騎都
尉襲爵烏程侯領會稽太守
孫權字仲謀策之弟曹操表權為討虜將軍領會稽太守
顧雍字元歎吳郡吳人孫權領會稽太守不之郡以雍為丞行太守事討除寇賊郡界寧靜吏民歸服
吳吾粲字孔休吳郡烏程人黃武元年遷會稽太守
淳于式為會稽太守孫權遣陸遜討破丹陽賊帥遂部伍東三郡強者為兵嬴者補戶得精卒數萬人式表遜枉取民人愁擾所在遜詣都稱式佳吏曰式意在養民是以白遜
濮陽興字子元陳畱人為會稽太守
樓玄字承先沛郡鄿人為會稽太守
滕太祖廟諱字承嗣北海劇人為會稽太守所在見稱每聽辭訟斷罪法察言觀色務盡情理
車浚天璽元年為會稽太守在公清忠值歲荒旱民無資糧表求振貸晧謂浚欲樹私恩誅之
郭誕孫晧時為會稽太守
晉紀瞻字思遠丹陽秣陵人愍帝時除會稽內史
時有詐作大將軍府符收諸暨令令巳受拘瞻覺其詐便破檻出之訊問使者果伏詐妄
諸葛恢字道明琅邪陽都人愍帝召為尚書郎元帝以經緯須才承制調為會稽太守臨行帝置酒謂曰今之會稽昔之關中足食足兵在於良守以君有莅任之方是以相屈恢曰天下喪亂風俗陵遲宜尊五美屏四惡進忠實退浮華帝深納焉太興初以政績第一詔曰會稽內史諸葛恢莅官三年政清人和為諸郡首宜進其位班以勸風教今增恢秩中二千石
周札字宣季義興陽羡人遷右將軍會稽內史
虞潭字思奧會稽餘姚人明帝詔為冠軍將軍領會稽內史徵拜尚書事見人物門
何充字次道廬江灊人成帝時除建威將軍會稽內史在郡甚有德政薦徵士虞喜拔郡人謝奉魏顗等以為佐吏
孔愉字敬康會稽山陰人成帝時為鎮軍將軍會稽內史加散騎常侍事見人物門
孔安國字安國愉之子再為會稽內史領軍將軍
事見人物門
王舒字處明丞相導之從弟成帝時將徵蘇峻出舒為外援授撫軍將軍會稽內史秩中二千石舒上疏辭以父名音雖異而字同求換佗郡於是改會字為鄶舒不得巳而行在郡二年而峻作逆假節都督行揚州刺史事庾冰奔舒舒率眾俱渡浙江顧眾顧颺等起義軍以應舒峻聞乃赦庾亮諸弟以悅東軍吳興太守虞潭率所領屯烏苞亭不敢進舒遣子允之以精銳三千邀賊於武康破之斬首數百級賊悉委舟步走時臨海新安諸山縣竝反應賊舒分兵討平之陶侃立行臺上舒監浙江東五郡軍事賊平以功封彭澤縣侯
王允之字深猷舒之子咸康中為衞將軍會稽內史未到卒
王述字懷祖司徒渾之族穆帝時遷會稽內史莅政清肅終日無事
王愉字茂和述之子為會稽內史
王羲之字逸少司徒導之從子穆帝永和中為右軍將軍會稽內史事見人物門
王凝之羲之之子左將軍會稽內史
江虨字思玄永和中為護軍將軍出補會稽內史加右軍將軍
郗愔𥳑文帝輔政為輔國將軍會稽內史遷都督徐兗青幽揚州諸軍事領徐兗二州刺史轉冠軍將軍帝踐祚就加鎮軍都督浙江東五郡軍事因居會稽
謝玄字幼度奕之子孝武帝時授散騎常侍左將軍會稽內史時吳興太守晉陵侯張玄之亦以才學顯自吏部尚書與玄同年之郡而玄之名亞於玄時人稱為南北二玄論者美之事見人物門
謝琰字瑗度太傅安之子孫恩逃海㠀朝廷憂之以琰為會稽內史都督五郡軍事
王蘊字叔仁孝武定皇后之父都督浙江東五郡鎮軍將軍會稽內史加散騎常侍蘊素嗜酒及在會稽略少醒日然以和𥳑為百姓所悅
劉牢之會稽太守
王薈衞將軍會稽內史
謝輶會稽人會稽內史
裴松之傳琅邪王茂之會稽謝輶南北之望
虞嘯父征東將軍會稽內史
孔靖字季恭會稽山陰人以字稱虞嘯父為會稽內史季恭求為府司馬不得及高祖定欽宗廟諱玄以季恭為內史使齎封板拜授季恭便舟夜還至即叩扉告嘯父并令掃拂別齋便入郡嘯父聞欽宗廟諱玄敗震懼請罪季恭慰勉使安明旦乃移季恭到任務存治實敕止浮華剪罰游惰寇盜衰止境內肅清
宋孔靖之子歷顯位侍中會稽太守
孔靈符靖之子為會稽太守豫章王子尚撫軍長史
劉懷敬彭城人武帝以舊恩累見寵授至會稽太守
謝方明陳郡陽夏人伯父吳興太守邈賊至被害方明結邈門生義故掩討手自刃之時荒亂之後吉凶禮廢方明合門遇禍資產無遺營舉凶事平世僃禮無以加也永初三年為丹陽尹有能名轉會稽太守江東民戶殷盛姦吏蜂起符書一下文攝相續又罪及比伍動
相連坐邑里驚擾方明闊略苛細務存綱領緩民期會莫敢犯禁除比伍之坐判久繫之獄東土至今稱詠之承代前人不易其政有必宜改者則以漸移變無迹可尋
褚淡之字仲原為會稽太守景平二年富陽縣孫氏聚合門宗謀逆其支黨在永興縣潛相影嚮縣令羊恂率吏民拒戰力少退敗賊遂磐據直攻山陰淡之自假凌江將軍以山陰令陸邵領司馬王茂之為長史孔欣謝苓之竝參軍事賊遂摧鋒而前淡之遣陸邵督帶戟公石綝廣武將軍陸允以水軍拒之又別遣行參軍灟恭期率步軍與邵合力淡之率所領出次近郊恭期等與賊戰於柯亭大破之
羊玄保泰山南城人景平閒為會稽太守太祖以玄保廉素寡欲故頻授名郡為政雖無幹績而去後常見思不營財利處家儉薄
孟顗字彥重平昌安丘人元嘉中為會稽太守
張茂度吳郡吳人名與高祖同以字稱元嘉十八年除會稽太守素有吏能在郡縣職事甚理卒官諡曰恭子
竟陵王誕字休文元嘉二十六年授都督會稽東陽新安臨海永嘉五郡諸軍事安東將軍會稽太守給鼓吹一部元凶弒立以浙江東五郡立會州以誕為刺史顧琛為太守
廬江王褘字休秀元嘉二十六年遷冠軍將軍為會稽太守世祖即位復為太守加撫軍將軍
顏峻為東揚州刺史
張裕會稽太守
張暢字少微吳郡吳人為會稽太守卒官
孔覬字思遠會稽山陰人永光元年為尋陽王子房右軍長史加輔國將軍行會稽郡事
晉熙王昶字休道世祖時為東中郎將會稽太守尋監會稽東陽臨海永嘉新安五郡諸軍事孝建元年立東揚州即以昶為刺史東中郎將如故進號右將軍
宗室思考被遇歷朝官極清顯為會稽太守
王翼之字秀弼琅邪臨沂人徽之之孫官至御史中丞會稽太守
顧覬之孝建元年為義陽王昶東中郎長史寧朔將軍行會稽郡事
沈懷文字思明豫章王子尚鎮會稽遷撫軍長史行府州事時囚繫甚多動經年月懷文到任讞五郡九百三十六獄眾咸稱平
豫章王子尚大明三年以浙江東為揚州命子尚都督揚州江州之鄱陽晉安建安三郡諸軍事揚州刺史五年領會稽太守東土大旱鄞縣多疁田世祖使子尚至鄞縣勸農又立左學召生徒置儒林祭酒文學祭酒勸學從事
松滋侯子房字孝良大明七年進號右將軍前廢帝元年遷東揚州刺史景和元年以右將軍督會稽東陽新安臨海永嘉五郡諸軍事會稽太守太宗即位改督為都督進號安東將軍太守如故
巴陵哀王休若泰始元年出為使持節都督會稽東陽永嘉臨海新安五郡諸軍事領安東將軍會稽太守
張永字景雲明帝時討薛安都還徙會稽太守加都督
蔡興宗明帝時遷鎮東將軍會稽太守加都督會稽新安東陽永嘉臨海五郡諸軍會稽多諸
豪右不遵王憲幸臣近習參半宮省封略山湖妨民害治興宗皆以法繩之會土全實民物殷阜王公妃主邸舍相望撓亂在所大為民患子息滋長督責無窮興宗悉啟罷省又陳原諸逋負解遣雜役竝見從三吳舊有鄉射禮久不復修興宗行之禮儀甚整
江夏王躋字仲昇後廢帝時督會稽東陽新安臨海永嘉五郡諸軍事東中郎將會稽太守進號右將軍
王僧虔為會稽太守中書舍人阮佃夫家在東請假歸客勸僧虔以佃夫要幸宜加禮接僧虔曰我立身有素豈能曲意此輩彼若見惡當拂衣去耳
洪現罷會稽郡太守無資不欲令人知其清乃以船載土而歸舊經
齊竟陵王子良字雲英昇明三年為會稽太守都督五郡宋元嘉中皆責成郡縣孝武後徵求急速以郡縣遲緩始遣臺使自此公役勞擾子良請息其弊子良敦義愛古郡人朱百年有至行卒賜其妻米百斛蠲一人給其薪蘇
武陵王曅字宣昭建元二年為會稽太守加都督
顧憲之字士思吳郡吳人高帝時為東中郎長史行會稽郡事郡人呂文度有寵於武帝於餘姚立邸頗縱橫憲之至郡即表除之文度後還喪母郡縣爭赴弔憲之不與相聞文度深銜之卒不能傷也遷南中郎巴陵王長史
蕭靈鈞仕為廣德令梁高祖義師至行會稽郡事
蕭祗字敬式為東揚州剌史於時江左承平政寬人慢祗獨莅以嚴切梁武悅之遷北兗州刺史
梁庾蓽字休野新野人高祖平京邑為輔國長史會稽郡丞行郡府事時承彫弊之後百姓凶荒所在穀貴米至數千民多流散蓽撫循甚有治理唯守公祿清節逾厲天監元年卒停屍無以殮柩不能歸高祖聞之賜絹百匹米五十斛
永陽王伯游字士仁天監元年督會稽東陽新安永嘉臨海五郡諸軍事輔國將軍會稽太守
衡陽王元𥳑字熙遠天監三年遷會稽太守十三年入為給事黃門侍郎
安成王機字智通天監六年為寧遠將軍會稽太守還為給事中
邵陵王綸字世調天監十三年遷輕車將軍會稽太守
廬陵王績字世訢天監十三年會稽太守
武陵王紀字世詢天監十三年為會稽太守尋以其郡為東揚州仍為刺史加使持節東中郎將徵為侍中
江革字休映濟陽考城人武陵王紀在東州頗驕縱上乃除革長史會稽郡丞行府州事革門生故吏家多在東聞革至竝齎持緣道迎候革曰我通不受餉不容獨當故人篚筐至鎮惟資公俸食不兼味郡境殷廣辭訟日數百革分別辯析曾無疑滯人安吏畏百城震恐琅邪王騫為山陰令贓貨狼籍望風自解王憚之每侍讌言論必以詩書王因此耽學好文除都官尚書贈遺一無所受送故依舊訂舫革竝不納唯乘所給舸舸艚偏欹不得安臥革乃於西陵岸取石十餘片以實之其清貧如此
南郡王大連字仁靖太清元年出為使持節輕車將軍東揚州刺史侯景寇京都大連率眾四萬來赴山賊田領羣聚黨數萬來攻大連命中兵參軍張彪擊斬之
安陸王大春字仁經大寶元年出為使持節雲麾將軍東揚州刺史
張彪貞陽侯即位以為東揚州刺史陳蒨軍至彪擊走之蒨復遣周育等討彪斬之太平元年三月罷東揚州還為會稽郡
陳霸先字興國吳興武康人大寶二年湘東王承制授使持節都督會稽東陽新安臨海永嘉五郡諸軍事平東將軍東揚州刺史領會稽太守
陳蒨字子華承聖三年討會稽太守張彪以功授持節都督會稽等五郡諸軍事宣毅將軍會稽太守
陳沈恪字子恭吳興武康人永定三年除吳州刺史有詔追還行會稽郡事尋除散騎常侍忠武將軍會稽太守世祖嗣位進督會稽東陽新安臨海永嘉建安晉安新寧信安九郡諸
軍事鎮東將軍會稽太守未行改鎮南將軍湘州刺史
鄱陽王伯山字靜之光大元年為鎮東將軍東揚州刺史太建九年徵為中衞將軍中領軍至德四年以中權大將軍出為持節都督東揚豐二州諸軍事東揚州刺史加侍中
永陽王伯智字策之太建中為使持節都督東揚豐二州諸軍事平東將軍領會稽內史至德二年入為侍中
新蔡王叔齊字子肅太建七年出為東中郎將揚州刺史至德二年入為侍中
蔡景歷字茂世濟陽考城人高宗時遷宣惠豫章王長史帶會稽郡守行東揚州府事
隋楊异平陳改東揚州曰吳州置總管府開皇十二年自工部尚書為吳州總管二十年終於官
宇文弼開皇二十年自代州總管為吳州總管大業元年正月己酉為刑部尚書而吳州遂改為越州
唐龐玉事隋為監門直閣李密據洛口玉以關中
銳卒萬騎降高祖以隋舊臣禮之玉魁梧有力明軍法久宿衞習知朝廷制度故授玉領軍武衞二大將軍使眾觀以為模矱為梁州總管巴山獠叛玉梟其首賊共斬渠長以降徙越州都督召為監門大將軍太宗以耆厚令主東宮兵雖老不怠卒贈幽州都督工部尚書見新唐書案唐太守題名武德元年自右衞將軍授二年七月移揚州都督與此不合本府城隍神相傳以為公死而為神以福此邦詳見祠廟門
李嘉武德三年授
闞稜武德四年六月自左領軍將軍授
李大亮自安州刺史授徙交州刺史在州寫書數百卷委之廨宇而去
田德平貞觀七年七月自鄜州都督授
馮大恩貞觀九年八月授
齊善行貞觀十七年九月自蘭州都督授
王奉慈永徽二年正月自潭州都督授移秦州都督
于德方永徽五年正月自原州都督授
段寶命顯慶三年六月自洛州長史授
唐同仁龍朔元年五月自虢州刺史授
劉伯英乾封元年五月自翼州長史授總章元年終於官
李孝逸咸亨二年三月自常州刺史授移益州長史
季孝廉儀鳳三年二月自蘇州刺史授貶平州刺史
崔承福永淳三年二月自　州刺史授
李思貞文明元年二月自婺州刺史授
郭齊宗光宅元年十月自左衞大將軍授
楊玄節垂拱元年六月自檢校　州刺史授
李奇容垂拱二年三月自奉裕衞副率授移幽州刺史
豆盧欽望如意元年三月自婺州刺史授召拜司賓卿唐太守題名云司農卿
錢節神功元年自揚州司馬授
蔡德讓大定元年自廣州都督授
竇懷貞長安四年自尚方監授移揚州刺史舊經云以清幹著稱
龐貞素神龍元年五月自右衞將軍授
張合慜神龍二年七月自光祿員外卿授移徐州
刺史
胡元禮神龍三年八月自蘇州刺史授移廣州都督
姚元之景龍元年十月自宋州刺史授移常州刺史
楊祗本景龍二年七月自陝州刺史授
尹正義景龍三年六月自宋州刺史授移相州刺史
王希雋景龍四年六月自相州刺史授召拜京兆少尹
王子麟開元二年自右衞中郎將授召拜光祿卿
欽宗廟諱臣範開元三年二月自殿中少監授移瀛州刺史
皇甫忠開元十年八月自杭州刺史授十一年移許州刺史
鄭休遠開元十一年自汾州刺史授十五年去官
何鳳開元十六年自右領軍將軍授十九年五月替
張涗開元二十年自衡州刺史授二十一年移秦州都督

裴鼎開元二十一年自金吾衞將軍授二十六年移衞州刺史
元彥冲開元二十二年自襄州刺史授二十六年移衞州刺史
敬誠開元二十六年自台州刺史授二十七年移廬州刺史
秦昌舜天寶元年改刺史為郡守昌舜自通川郡太守授六載移江華郡太守
杜庭誡天寶六載授七載移晉陵郡太守
張守信天寶七年自餘杭郡太守授
李處祐天寶九載自餘杭郡太守授
于幼卿天寶十三載自鄱陽郡太守授
崔寓至德二年自江夏郡太守授召拜給事中是年復改州刺史
李希言乾元元年初置浙江東道節度使自禮部侍郎授移梁州
獨孤峻自陳州刺史授加御史中丞召拜金吾衞大將軍
呂延之自明州刺史授丁憂
杜鴻漸自湖州刺史授加御史中丞召拜戶部侍
郎案新唐書本傳不載
趙良弼自廬州刺史授加御史中丞移嶺南節度使
王璵自揚州長史兼御史大夫授案唐本傳自淮南節度使兼祠祭使徙浙東
薛兼訓自殿中監兼御史中丞授丁憂後加御史大夫再知移太原節度使
陳少游大歷五年廢節度使置都團練觀察使自宣歙觀察使授八年遷淮南節度使
皇甫溫大歷九年八月自陝虢觀察使授
崔昭大歷十一年七月自宣州觀察使授是年廢都團練觀察使以所管州隸浙西
王密大歷十四年自湖州刺史授建中元年復置都團練觀察使二年復廢
韓滉自晉州刺史遷浙江東西觀察使檢校禮部尚書
元亘貞元二年十二月自楚州刺史授
皇甫政貞元三年二月自權知宣州刺史授十三年三月改太子賓客
李若初貞元十三年三月自福建觀察使授十四
年移浙西觀察使
裴肅貞元十四年九月自常州刺史御史中丞授
賈全貞元十八年正月自常州刺史授
楊於陵永貞元年十月自華州防禦使授元和二年四月召拜戶部侍郎案唐本傳自華州刺史遷浙東觀察使越人饑請出米三十萬石拊贍貧民政聲流聞入為京兆尹
閻濟美元和二年四月自前福建觀察使授十月追赴闕
薛苹元和二年正月自湖南觀察使授五年八月移浙西觀察使案唐本傳以治行遷浙西加御史大夫
李遜元和五年八月自前常州刺史授九年九月追赴闕案唐本傳由衢州刺史以政最擢浙東觀察使當貞元初福建軍亂前觀察使奏益兵三千屯於境以折閩衝遂為長戊遜署事即停之入為給事中舊唐書云為政扶弱抑強境內稱理
孟𥳑元和九年九月自給事中授十二年正月追赴闕案唐本傳以工部侍郎召
薛戎元和十二年正月自常州刺史授長慶元年九月疾病去官案唐本傳所部州蠲酒禁者罪死橘未貢先鬻者死戎弛其禁卒治為吏不尚約束詭名譽居官無灼灼可驚者罷則懷之卒贈左散騎常侍
丁公著自禮部尚書翰林侍讀學士授長慶三年九月追赴闕案唐本傳入為太常卿
元稹長慶三年八月自同州防禦使授大和三年九月拜尚書左丞案唐本傳自同州刺史徙觀察使明州歲貢蚶役郵子萬人不勝其疲稹奏罷之舊經云所辟幕職皆當時文士鏡湖秦望之游月三四焉而諷詠詩什動盈卷秩副使竇鞏海內詩名與稹酬唱最多至今稱蘭亭絕唱
陸亘大和三年九月自蘇州刺史授七年閏七月移宣州觀察使案唐本傳文明嚴重所到以善政稱
李紳大和七年自太子賓客分司東都授九年五月復授太子賓客分司東都
高銖大和九年五月自給事中授開成四年閏正
月追赴闕
李道樞開成四年正月自蘇州刺史授
蕭俶開成四年三月自楚州團練使授會昌二年七月拜給事中
李師稷會昌二年二月自楚州團練使授
元晦會昌五年七月自桂管觀察使授大中元年五月追赴闕
楊漢公大中元年五月自桂管觀察使授二年二月追赴闕
李栻大中二年二月自京兆尹授二年十月追赴闕
李褒大中三年自前禮部侍郎授六年八月追赴闕
李訥大中六年八月自華州防禦使授九年九月貶潮州刺史
沈詢大中九年九月自前禮部侍郎授十二年六月追赴闕
鄭處誨大中十二年七月自刑部侍郎授十二年移浙西觀察使
鄭祗德大中十三年自太子賓客授
王式大中十四年自前安南經略使授咸通三年六月移武康軍節度使案唐本傳劇賊裘甫亂明越觀察使鄭祗德不能討選式往代擒甫斬之加檢校右散騎常侍餘姚民徐澤專魚鹽之利慈溪民陳瑊冒名仕至縣令皆豪縱州不能制式曰甫竊發不足畏若澤瑊乃巨猾也窮治其姦皆榜死咸通三年檢校工部尚書徙武寧軍節度使舊經云甚有威略惠政弟龜復為刺史人皆舞蹈迎之
鄭裔綽咸通三年三月自權知祕書監授
楊嚴咸通五年九月自前中書舍人授六年二月追赴闕
王渢咸通八年二月自前戶部侍郎授
李綰咸通十一年五月自中書舍人授十三年十一月追赴闕
王龜咸通十三年十一月自同州防禦使授
裴延魯咸通十五年六月自中書舍人授
崔璆乾符四年閏二月自右諫議大夫知匭使授
柳瑫乾符六年十一月自給事中授
劉漢宏廣明元年十一月自宿州刺史授中和三
年升為義勝軍節度使後為董昌所害
董昌光啟二年自杭州刺史破劉漢宏遂為義勝軍節度使三年改為威勝軍乾寧二年削除官爵
錢鏐乾寧三年以鎮海軍節度使兼領改威勝軍為鎮東軍
皇朝
畢士安太平興國三年六月以右贊善大夫知是月移台州
李準太平興國三年六月以起居郎知五年十二月替
李孝連太平興國五年十二月以司農少卿知七年三月丁憂罷
高適太平興國八年七月以殿中侍御史知雍熙三年十二月二日替
江正雍熙三年十一月以虞部郎中知端拱二年十二月二十五日替
薛智周端拱二年十二月以侍御史知淳化元年六月二十日移婺州
韓崇訓淳化元年六月以崇儀使知二年二月移
泉州
盧文正淳化二年四月以侍御史知十月二日終於官
封遂成淳化三年六月以太常博士知十二月丁憂罷
王柄淳化四年四月以職方員外郎知至道元年四月移秀州
郭異至道元年四月以工部郎中知二年三月移京東路轉運使
元玘至道二年五月以膳部郎中知咸平元年四月移秀州
馮礪咸平元年四月以供僃庫副使知三年三月替
裴莊咸平三年五月以度支郎中知五年八月替
康戩咸平五年九月以兵部員外郎知景德二年四月替
王礪景德二年四月以職方員外郎知坐失舉離任
張巽大中祥符元年六月以職方員外郎知三年四月替
王贄大中祥符三年四月以祠部郎中知十二月移福建路轉運使
李遹大中祥符四年八月以度支員外郎知六年四月替
皇甫選大中祥符六年四月以都官員外郎知八年四月替
楊侃大中祥符八年四月以兵部員外郎直集賢院知天禧元年二月替
陳靖天禧元年三月以兵部郎中直史館知四月移蘇州
高紳天禧元年四月以刑部郎中直昭文館知三年七月二十六日去任
盧幹天禧二年十月以虞部員外郎知三年二月終於官
任布天禧四年四月以屯田員外郎知五年十一月移建州
燕肅天禧五年十一月以司封員外郎知六年十月移明州
謝濤乾興元年十二月以吏部郎中直昭文館知天聖三年十二月一日替
尹錫天聖四年三月以屯田郎中知九月移兩浙提點刑獄
宋可觀天聖四年十二月以金部郎中知六年十一月替
成悅天聖六年十一月以度支郎中知九年三月替
蘇壽天聖九年三月以比部員外郎知明道元年十月移歙州
陳覃明道二年二月以都官郎中知景祐元年十月責監潤州稅
葉參景祐元年十月以刑部郎中知二年七月替
趙賀景祐二年七月以右諫議大夫知十月移濠州
李照景祐二年十二月以刑部員外郎集賢校理知三年十一月移明州
蔣堂景祐三年十二月以吏部員外郎知四年五月移蘇州
郎𥳑景祐四年五月以右諫議大夫知寶元二年七月替
范仲淹寶元二年七月以吏部員外郎知康定元
年除天章閣待制移永興軍
陸軫康定元年六月以工部郎中集賢校理知慶歷二年七月替
向傳式慶歷二年七月以工部郎中直集賢院知四年八月替
晁宗𥳑慶歷四年八月以刑部郎中知九月終於官
馬絳慶歷四年十二月以兵部郎中知六年十二月替
陳亞慶歷六年十二月以司封郎中知八年十二月替
富嚴慶歷八年十二月以太常少卿知皇祐三年正月替
楊絃皇祐三年正月以刑部郎中知七月移荊湖南路轉運使
魏瓘皇祐三年十月以給事中知四年六月轉工部侍郎充集賢學士移廣州
王逵皇祐四年八月以工部郎中直昭文館知五年七月以遷葬去任
李兌至和元年六月以戶部郎中充天章閣待制
知嘉祐元年六月改龍圖閣直學士移廣州
許元嘉祐元年十月以工部郎中充天章閣待制知二年二月移泰州
張友直嘉祐二年四月以工部郎中充天章閣待制集賢殿修撰知四年七月終於官
刁約嘉祐五年正月以兵部員外郎集賢校理知六年十二月替
沈遘嘉祐六年十二月以右正言知制誥知七年七月轉起居舍人依前知制誥移揚州
張伯玉嘉祐八年四月以度支郎官知治平元年十二月移福州
章岷治平二年八月以光祿卿直祕閣知四年五月移福州
朱肱治平四年七月以太常少卿知十二月替
陳升之治平四年十二月以觀文殿學士尚書左丞知熙寧元年正月移許州
鞠真卿熙寧元年四月以太常丞集賢校理知六月移江西路轉運使
元絳熙寧元年八月以龍圖閣直學士工部侍郎知二年正月移荊南府
邵亢熙寧二年四月以資政殿學士給事中知十一月移鄭州
沈立熙寧三年四月以右諫議大夫知四年正月移杭州
孔延之熙寧四年四月以度支郎官知五年十一月召赴闕
謝景溫熙寧六年正月以工部郎中直史館知七年三月除直龍圖閣移澶州
張諷熙寧七年四月以司勳員外郎知七月移蘇州
趙抃熙寧八年四月以資政殿學士右諫議大夫知十年六月移杭州
程師孟熙寧十年十月以給事中充集賢殿修撰知元豐二年十二月替
丁竦元豐二年十二月以朝議大夫知四年十二月替
鄭穆元豐四年以朝散大夫集賢校理知六年七月管句洞霄宮
梁彥明元豐七年四月以朝議大夫知
穆珣元豐八年八月以中散大夫知元祐元年三
月移壽州
黃履元祐元年四月以龍圖閣學士朝請郎知二年四月降授天章閣待制移舒州
章楶元祐二年八月以朝奉大夫知三年八月替
張詢元祐三年八月以朝散郎權發遣九月移福建路轉運副使
錢勰元祐三年十一月以龍圖閣待制知
蔡卞元祐六年六月以龍圖閣待制知八年五月移潤州
楊汲元祐八年六月以左朝散大夫充集賢院學士知紹聖元年十一月復寶文閣待制移揚州
章衡紹聖元年七月以左朝議大夫集賢院學士知二年十一月復寶文閣待制移揚州
張□紹聖二年十二月以朝散大夫知三年四月移明州
邵材紹聖三年六月以朝散大夫知
翟思紹聖四年四月以朝散郎直龍圖閣知元符二年二月移應天府
上官均元符二年九月以朝散郎知三年五月除
祕書少監
張琬元符三年六月以朝散大夫權發遣十二月移陝西提點刑獄
翟思建中靖國元年四月再以朝奉大夫直龍圖閣知九月除祕書少監
邵材建中靖國元年十一月再以朝奉大夫權知崇寧元年三月替
豐稷崇寧元年三月以樞密直學士朝散大夫知七月移常州
周常崇寧元年八月以奉議郎充寶文閣待制知十一月管句江寧府崇禧觀
宇文昌齡崇寧元年十二月以左中散大夫充寶文閣待制知三年四月移杭州
詹文崇寧三年四月以朝散大夫直祕閣知
王資深崇寧四年四月以承議郎充顯謨閣待制知
方會大觀二年四月以朝請大夫充集賢院修撰知三年三月除徽猷閣待制知廣州十月再知政和三年四月召赴闕
李圖南政和三年四月以朝奉大夫充顯謨閣待
制知十一月移廬州
呂益柔政和三年十一月以朝奉大夫充顯謨閣待制知十一月移揚州
王仲薿政和四年八月以中大夫直祕閣知六年五月召赴闕
劉韐宣和二年二月以太中大夫充徽猷閣待制知四年五月召赴闕
章綡宣和四年　月以朝奉大夫直祕閣權發遣
宋昭年
張汝舟宣和五年七月以降授宣教郎直祕閣權發遣六年
鄭可𥳑宣和七年　月以朝散郎充右文殿修撰權發遣
李邴靖康元年　月以奉議郎充徽猷閣待制知八月召赴闕
翟汝文靖康元年十月以顯謨閣學士中奉大夫知建炎三年正月替
葉燠建炎三年正月以朝散大夫直顯謨閣知三月召赴闕
李鄴建炎三年　月以奉議郎充徽猷閣待制知
傅崧卿建炎四年二月以朝奉郎直龍圖閣知四月移婺州
陳汝錫建炎四年五月以朝請大夫直祕閣知紹興元年始升州為府二年正月罷
張守紹興二年二月以資政殿學士左中大夫知七月移福州
朱勝非紹興二年七月以觀文殿學士左宣奉大夫知當月召赴闕
王綯紹興二年九月以資政殿大學士左中大夫知四年七月奉祠
綦崈禮紹興四年八月以寶文閣學士左奉議郎知五年七月奉祠
孟庾紹興五年七月以觀文殿學士左通奉大夫知六年六月
秦檜紹興六年七月二十八日以觀文殿學士左通奉大夫知二十九日召赴闕
孫近紹興六年八月以龍圖閣學士太中大夫知十二月召赴闕
趙鼎紹興八年十一月再以檢校少傅奉國軍節度使兩浙東路安撫制置大使兼知是月罷
周秘紹興九年正月以徽猷閣直學士左奉議郎知十年四月奉祠
韓肖冑紹興十年五月以資政殿學士左奉議郎知閏六月奉祠
張守紹興十年八月再以資政殿學士左正議大夫知十一年四月召赴闕
孟忠厚紹興十一年六月以鎮潼軍節度使開府儀同三司信安郡王判十二年四月充迎護徽宗梓宮禮儀使
樓炤紹興十二年十月以資政殿學士左朝奉大夫知十四年二月召赴闕
孟忠厚紹興十四年四月再以少傅信安郡王判十月充醴泉觀使
詹大方紹興十五年二月以龍圖閣學士左承議郎知十七年八月除工部尚書
林待聘紹興十八年二月以敷文閣直學士左朝奉郎知十月奉祠
趙不弃紹興十八年十一月以敷文閣直學士右大中大夫知十九年十月致仕終
俞俟紹興十九年十二月以敷文閣直學士右中
大夫知二十一年九月轉右通議大夫致仕終
湯鵬舉紹興二十一年十二月以左中大夫直龍圖閣知二十二年三月罷
曹泳紹興二十二年六月以右朝請大夫直徽猷閣知二十三年九月除直顯謨閣移臨安府
趙士璨紹興二十三年十月以左朝請大夫直敷文閣知二十五年十二月罷
魏良臣紹興二十六年三月以資政殿學士左中大夫知十二月奉祠
趙令詪紹興二十七年四月以左中奉大夫充祕閣修撰知二十八年八月除戶部侍郎
王師心紹興二十八年八月以顯謨閣直學士左太中大夫知三十年八月移福州
宋棐紹興三十年八月以左朝議大夫充集英殿修撰知三十二年二月除敷文閣待制奉祠
湯思退紹興三十二年閏二月以觀文殿大學士左金紫光祿大夫知隆興元年三月奉祠
吳芾隆興元年八月以左朝請大夫充集英殿修撰知二年八月除權尚書刑部侍郎
徐嚞隆興二年十一月以左朝議大夫充敷文閣待制知乾道元年正月罷
趙令詪乾道元年二月再以敷文閣直學士左太中大夫知二年七月奉祠
洪适乾道二年十月以觀文殿學士左通奉大夫知四年三月提舉臨安府洞霄宮
史浩乾道四年四月以觀文殿大學士左通議大夫知六年四月除檢校少傅保寧軍節度使再任六月提舉臨安府洞霄宮
蔣芾乾道六年十月以觀文殿大學士左正議大夫知八年正月提舉臨安府洞霄宮
方滋乾道八年二月以敷文閣直學士右太中大夫知九年五月移平江府
錢端禮乾道九年六月以資政殿大學士左通議大夫知淳熙元年六月除觀文殿學士二年四月奉祠
畱正淳熙二年四月以顯謨閣直學士承議郎知是年六月罷
張宗元淳熙二年六月以中奉大夫充敷文閣待制知是年十二月差充大金賀生辰使淳熙
四年正月除在京宮觀
張津淳熙四年三月以敷文閣直學士中大夫知淳熙五年三月召赴行在
李彥穎淳熙五年四月以資政殿學士通議大夫知淳熙七年八月除宮觀
張子顏淳熙八年正月以敷文閣直學士太中大夫知八月除顯謨閣直學士是年九月除在京宮觀
王希呂淳熙八年九月以朝議大夫知九年九月除敷文閣直學士十年八月提舉隆興府玉隆萬壽宮
鄭丙淳熙十年閏十一月以龍圖閣學士太中大夫知十二年九月除宮觀
丘崈淳熙十三年正月以朝請大夫直龍圖閣權發遣十四年四月除兩浙轉運副使
李彥穎淳熙十四年六月以資政殿學士通議大夫知十二月除資政殿大學士提舉臨安府洞霄宮
鄭汝諧淳熙十四年十二月以朝散郎兩浙轉運判官兼知十五年正月除直祕閣就知二十
二日罷
張枃淳熙十五年二月以朝散郎集英殿修撰知五月召赴行在
王希呂淳熙十五年六月以龍圖閣學士太中大夫知
洪邁紹熙元年二月以煥章閣學士宣奉大夫知
王信紹熙元年十二月以朝議大夫集英殿修撰知三年正月除煥章閣待制
趙不流紹熙三年三月以太中大夫祕閣修撰知紹熙五年五月召赴行在
葉翥紹熙五年七月以顯謨閣學士中大夫知慶元元年正月應辦　孝宗皇帝梓宮有勞除龍圖閣學士五月召赴行在
葛邲慶元元年七月以特進觀文殿學士判慶元二年三月改判福州
單夔慶元二年五月以太中大夫顯謨閣待制知三年五月除華文閣直學士是年　月罷
劉穎慶元三年九月以朝議大夫充集英殿修撰知是年十一月移知平江府
張伯垓慶元三年十一月以朝請大夫除直華文
閣知十二月除右司郎中
耿延年慶元四年正月自江東運副知是年三月應辦　憲聖慈烈皇后梓宮有勞轉中奉大夫六月丁母憂
汪義端慶元四年八月以朝奉大夫充集英殿修撰知寧國府除華文閣待制知慶元五年八月職事修舉陞徽猷閣待制是月丁母憂
沈作賓慶元五年十一月以朝請大夫試太府卿淮東總領除直龍圖閣知六年二月轉朝議大夫三月除兩浙路轉運副使
趙不迹慶元六年五月以朝議大夫司農少卿湖廣總領除直寶文閣知嘉泰元年正月應辦光宗梓宮有勞除華文閣待制是年三月移知潭州
袁說友嘉泰元年四月六日以寶文閣學士通奉大夫知是年十一月三日召赴行在
李大性嘉泰元年十二月三日以中大夫試尚書戶部侍郎華文閣待制知十二月廿三日到任二年正月一日轉太中大夫三年三月十六日準　省劄僃奉　聖旨召赴行在
以後竝見續志
史／地理／宋元方志叢刊／剡錄　宋史安之　修　高似孫　纂／卷九／草木禽魚詁上／花(P.7258-2)
海棠　草木記曰木之竒者會稽之海棠沈立海棠記曰
德裕言花中帶海者從海外來程琳海棠詩所謂海外移根灼灼竒是也海棠以蜀本為第一今山間所有多野海棠王梅溪在剡有海棠詩欲與春爭媚嫣然一笑芳雨中如有恨疑是為無香先公在剡謝人海棠詩富貴天姿錦里人高華全比玉堂臣綠嬌紅嫩精神足肯折園林兩樹春注曰花譜以海棠比翰林學士唐吳融海棠詩太尉園林兩樹春年年奔走看花人此詩全成讖也
史／地理／宋元方志叢刊／壽昌乘　元佚名　清文廷式　輯／亭館(P.8406-1)
武昌郡西有蘆洲輿地志云伍子胥叛楚出關於江上見漁人求渡時旁多人漁父曰灼灼兮侵已私與子期兮蘆之漪子胥既渡解劍與之不受子胥曰掩子槳勿
令其露漁父知意遂覆舟而死大典卷一萬三百九
子／類書／太平御覽／地部／卷六十九　地部三十四／洲(P.455-2)
輿地志曰伍子胥叛楚出關於江上見漁父求渡時傍多人漁父歌曰灼灼兮侵巳私與子期兮蘆之崎子胥既渡解百金之劒與漁父漁父曰楚購子粟五萬爵執圭豈百金之劒乎子胥曰勿令其露漁父知意遂覆舟而死其處是𤄷洲子路去洲一百九十里
江夏記曰鸚鵡洲在縣北案後漢書曰黃祖為江夏太守時黃祖與太子射賔客大會有獻鸚鵡於此洲故以為名
又荊州記曰江夏郡城西臨江有黃鶴磯又有鸚鵡洲侯景令宋子仙夜襲江夏藏舡於鸚鵡洲
建安記曰郡西南大溪之中有仙人洲昔梅真人上昇墜馬於此洲故後名墜馬洲
鄱陽記曰蠙洲在縣西南溪中有蚌出珠貞觀年中因雨雹乃有𧉻出珠百姓採之咸亦不空其水平淺可涉
子／類書／太平御覽／地部／卷七十　地部三十五／泉水(P.459-2)
三輔舊事曰昔有犢失母哀鳴甚苦地為發泉因名鳴犢泉今天旱祭之降雨在馮翊
又曰姜泉在歧山縣○皇甫謚帝王世紀云炎帝神農氏母有喬氏女登為少典妃遊華陽感神而生炎帝長於姜水因以氏焉○酈元注水經云炎帝長於姜女即此水是焉
義興記曰國山縣有金硎硎中沙石時灼灼如金者舊名金泉時獲真金也
漢水記曰漢水有泉方貟數十步夏常沸涌望見白氣衝天能差百病常有數百人飲浴之
宣城記曰臨城縣南四十里有盖山登百許步有舒姑泉
昔有舒氏女與其父斫薪於泉處坐牽挽不動父還告家比還唯見清泉女母曰吾女本好音樂乃絃歌泉涌洄流見朱鯉一雙今作樂嬉戲泉故涌出
子／類書／太平御覽／皇親部／卷一百三十五　皇親部一／揔序后妃(P.781-1)
又曰螽斯后妃子孫眾多也言若螽斯不妬忌則子孫眾多也螽斯羽詵詵兮冝爾子孫振振兮
又曰桃夭后妃之所致也不妬忌則男女以正婚姻以時國無鰥民也桃之夭夭灼灼其華之子于歸宜其室家
又曰兔后妃之化也關睢之化行則莫不好德賢人眾多也肅肅兔椓之丁丁赳赳武夫公侯干城
又曰芣苢后妃之羙也天下和平則婦人樂有子矣采采芣苢薄言采之
又曰雞鳴思賢妃也哀公荒淫怠慢故陳賢妃貞女夙夜警戒相成之道焉
子／類書／太平御覽／皇親部／卷一百三十九　皇親部五／後魏一／孝文高皇后(P.808-2)
孝文高皇后
後魏書曰孝文昭皇后高氏司徒公肇妺也父颺母蓋氏凡四男三女皆生於東裔高祖初乃舉室西歸達龍城鎮表后德色婉艷任充宮掖及至文明太后親幸北部見后姿貌奇之遂入掖庭年十三初后之幼也曾夢在堂內立而日光自䆫中照之灼灼而熱后東西避之光猶斜照不
巳如是數夕后自怪之以白其父颺颺以問遼東人閔宗曰此奇徵也貴不可言颺曰何以知之宗曰夫日者君之德帝王之象也光照女身將被帝命誕育人君之象遂生世宗後生廣平王懷次長樂公主及馮昭儀寵盛密有母養世宗之意后自代如洛陽暴薨於汲郡之共縣或云昭儀遣人賊后也世祖之為皇太子三日一朝幽后后遂撫念慈愛有加親視櫛沐母道隆備其後有司奏請加謚曰貴人高祖從之世宗踐祚追尊配饗肅宗詔曰文昭皇太后德恊坤儀美符大姒作合高祖實誕英聖而夙世淪暉孤瑩弗祔先帝孝感自衷遷奉未遂永言哀恨義結幽明廢呂尊薄禮申漢代又詔曰文帝昭皇太后尊配高祖廟定號促令遷奉自然及始太后當主可更上尊號稱太皇太后初開終寧陵數丈於梓宮上獲大蛇長丈餘黑色頭有王字蟄而不動靈櫬遷還置蛇舊處
子／類書／太平御覽／人事部／卷四百九十五　人事部一百三十六／諺上(P.2391-1)
又曰初廣平人李波為逋逃之藪公私咸患百姓為之語曰李波小妹字雍容褰裙逐馬如卷蓬左射右射必疊雙婦女尚如此男子郍可逢剌史李安世設方略誘波諸子姪三十餘人斬于鄴市
又曰祖瑩與陳郡袁飜齊名秀出時人為之語曰京師楚楚袁與祖洛中翩翩祖與袁
又曰李謐字永和初師事小學愽士孔璠數年之後璠還就謐請業同門生為之語曰青青成藍藍謝青師何甞在明經
陳書張種少恬靜居處雅正不妄交遊傍無造請時人為
之語曰宋稱敷演梁則卷充清處學尚種有其風
隋書崔儦與頓丘李若俱見稱重時人為之語曰京師灼灼崔儦李若齊士歸鄉里仕郡為功曹
又曰何妥少聦明時蘭陵蕭眘亦雋才住青陽巷妥住白楊頭時人為之語曰世有兩儁白楊何妥青陽蕭眘其見美如此
子／類書／太平御覽／四夷部／卷八百　四夷部二十一／北狄二／揔叙北狄下(P.3681-1)
賈誼新書曰臣聞強國戰智王者戰義帝者戰德故湯祝網而漢陰受舞三苖而南蠻服今漢帝國也冝以厚德懷四夷孰敢不承帝意陛下為臣建三表設五餌以此與單于爭則下匈奴猶振槁也臣且以事勢諭天子之言使匈奴大眾信陛下也若日出之灼灼故聞君一言雖有微遠其志不疑仇讎之人其心不殆若此則信諭矣一表也臣又且以事勢諭陛下之愛令匈奴之自視也苟胡面而戎狀者其自以為見愛於天子也猶弱子之於慈母也若此
則受諭矣一表也臣又且以事勢諭陛下之好令胡人之自視也苟其校之所長與其所工可以當天子之意若此則好諭矣一表也愛人之狀好人之役愛有實以諾可期十死一生彼必將至此謂三表匈奴好之來者家長以上必衣繡家少者乃衣文錦為銀車五乘大雕盡之駕四馬載綠盖從數騎御驂乘且雖單于之出入也不輕都此矣令匈奴降者時時得此而賜之一國聞之見之者希心而相告人人兾幸以為吾至可以得此將以懷其目一餌也匈奴之使至者若大降者也大眾之聚也上必有所召賜食焉飯物盛美胾炙醯醢方數尺於前令一人坐此胡人欲觀者固百數在旁得賜者之喜也且笑且飯味皆所嗜而所未當得也今來者時時得此而饗之一國聞之者見之者垂涎而相告人自以吾至亦將得此將此懷其口一餌也降者若使者至也必使人有所召客焉胡人之欲觀者勿禁令婦傅白黑繡衣而侍其堂者二三十人或薄或掩為其胡戲使樂府吹簫鼓鞀令使降者時得此而樂一國聞之者見之者人人唯恐其後至也以此懷其耳一餌也凡降者陛下必有所冨令有高堂邃宇善廚大囷廐有編馬庫有陣車時時大具召胡客饗胡令其居處樂皆過其慮出其單于或時時賜此匈奴一國傾心而兾人人汲汲其時將以此懷其腹一餌也於來降者上必時時有所召幸拊循而後得入官於胡嬰兒貴人子好可愛有數十人為繡衣出則從出入則從入則更侍胡嬰兒得近侍胡貴人得佐酒上前使付酒錢出繡衣具帶服時以賜之令數人得此而居之一國聞者見者人人唯恐後至也以此懷其心一餌也
子／類書／太平御覽／蟲豸部／卷九百四十四　蟲豸部一／蟬(P.4324-1)
崔豹古今註曰牛亨問董仲舒曰蟬為齊女何荅曰昔齊王后怨王而死尸變為蟬登庭樹嘒唳而鳴王悔恨之故曰齊女
又曰貂蟬胡服也貂者取其有文而不煥外柔而易內剛而勁也蟬者取其清虛而識時變也在位者有文而自耀有武而不示人清虛自牧識時而動也
曹大家蟬賦曰吸清露於丹園抗喬枝而理翮崇皇朝之輝光映豹豹而灼灼
子／類書／太平御覽／果部／卷九百六十七　果部四／桃(P.4420-1)
太平御覽卷第九百六十七
果部四
桃
易通卦驗曰驚蟄大壯初九候桃始華桃不華倉庫多火
焦贛易林師之坤曰春桃生華季女冝家
毛詩周南桃夭曰桃夭后妃之德也桃之夭夭灼灼其華
又曰何彼穠矣華如桃李平王之孫齊侯之子
又曰投我以木桃報之以瓊瑤
又曰投我以桃報之以李
大戴禮夏小正曰六月煑桃以為豆實釋名曰桃濫也鹽水漬而藏之味濫濫然
子／類書／太平御覽／果部／卷九百七十一　果部八／荔支(P.4438-1)
廣州記云每歲進荔支郵傳者疲斃於道漢朝下詔止之今猶修事荔支煎進焉其樹自徑尺至于合抱葉蜜如冬青木性堅重其根工人多取為阮咸槽彈弓碁局
仲長統昌言曰今人主不思神芝朱草而患枇杷荔支之腐亦鄙矣
王逸荔支賦曰乃覩荔支之樹其形也曖若朝雲之興森如橫天之篲角亢興而靈華敷大火中而朱實繁灼灼若朝霞之吐日離離如繁星之著天
劉淵吴郡注曰荔支樹生山中葉綠色實正赤肉肥肌正白味美
左思蜀都賦曰傍挺龍目側生荔支布綠葉之萋萋結朱實之離離
叢書／武英殿聚珍版叢書／柯山集／卷七／五言古詩２／暇日步西園感物輒為詩得七篇(P.14-2)..[清乾隆敕刻武英殿聚珍本]
暇日步西園感物輒為詩得七篇
酴醿
欲知此園古請視酴醿蒼孫枝已輪囷走蔓龍蛇長春風一吹噓灼灼發奇光仙姝不可挹順風飲其香
叢書／武英殿聚珍版叢書／柯山集／卷十四／五言律詩１／道旁花(P.5-1)..[清乾隆敕刻武英殿聚珍本]
道旁花
長夏百草秀道旁多野花無名自紅紫有意占年華灼灼照流水斑斑上古槎中原何日掃將爾付泥沙
叢書／武英殿聚珍版叢書／柯山集／卷十四／五言律詩１／已醒(P.5-2)..[清乾隆敕刻武英殿聚珍本]
已醒
已醒厭厭醉將開灼灼紅年年到春日忽忽遇東風暇日如年永閒愁似酒濃時能將醉眼天際送飛鴻
叢書／武英殿聚珍版叢書／柯山集／卷十九／七言律詩４／木芙蓉菊花盛開(P.12-2)..[清乾隆敕刻武英殿聚珍本]
木芙蓉菊花盛開
空山岑寂何所有晚菊芙蓉相對幽伴我悠悠過閒日憐渠灼灼媚窮秋淸香但欲持供佛醉舞何妨插滿頭此生萍梗難前料知復明年相見不
叢書／武英殿聚珍版叢書／柯山集／卷二十一／七言絕句２／夏日池上三首(P.13-2)..[清乾隆敕刻武英殿聚珍本]
拒霜灼灼欲破紅夜來雨落荒蘭叢空亭無人日色午但聽桐葉驚秋風
叢書／武英殿聚珍版叢書／柯山集／卷二十二／七言絕句３／懷竟陵蓮花(P.1-1)..[清乾隆敕刻武英殿聚珍本]
柯山集卷二十二
宋　　　張　　　耒　　　撰
七言絕句
懷竟陵蓮花
景湖門外有汀洲灼灼紅蓮照碧流公子不歸時節晚兩枝風葉臥清秋
叢書／武英殿聚珍版叢書／柯山集／卷二十三／七言絕句４／木芙蓉菊花盛開(P.5-1)..[清乾隆敕刻武英殿聚珍本]
木芙蓉菊花盛開
空山岑寂何所有晚菊芙蓉相對幽伴我悠悠過閒日憐渠灼灼媚窮秋
叢書／武英殿聚珍版叢書／柯山集／卷二十三／七言絕句４／蕭蕭(P.7-2)..[清乾隆敕刻武英殿聚珍本]
蕭蕭
蕭蕭風雨五更初枕上秋聲獨井梧只有菊花猶灼灼苦教摧拉就荒蕪
集／詞曲／全金元詞／上冊／金詞／王喆／晝夜樂(P.170-2)
晝夜樂
便把戶門安鎖鑰。內中更蘊奇略。安爐竈、煅鍊金精，養元神、修完丹藥。一粒圓成光灼灼。虛空外、往來盤礴。五彩總扶持，也無施無作。　冥冥杳杳非投託。占盈盈、赴盟約。蓬萊路、永結前期，定長春、瑤英瓊萼。等接清涼光徧爍。放馨香、自然雯作。裏面禮明師，現真歡真樂。
集／詞曲／全金元詞／上冊／金詞／王喆／惜芳時(P.239-1)
惜芳時
緣重下手并安腳。頓得來、真真沒錯。金鑪立起瓊花作。燒煉出、這般丹藥。　三田九轉明光爍。八脉上、四門開卻。虛空一點成灼灼。無言說、自然邀約。
集／詞曲／全金元詞／上冊／金詞／王喆／真歡樂(P.262-2)
真歡樂
便把戶門安鎖鑰。內更蘊、最奇略。安鑪竈、鍛鍊金精，養元神、修完丹藥。二粒圓成光灼灼。虛空外，往來盤礴。五彩總扶持，也無施無作。　冥冥杳杳非投託。占盈盈，赴盟約。蓬萊路、永結前期，定長春、瑤芳瓊蕚。等接清涼光徧爍。放馨香、自然雯作。裏面禮明師，現真歡真樂。
集／詞曲／全金元詞／下冊／元詞／胡祗遹／木蘭花慢(P.696-1)
又　春日獨遊西溪
愛西溪花柳，紅灼灼，綠陰陰。更細水園池，修篁門巷，一徑幽深。春風一聲啼鳥，道韶華、一刻抵千金。飛絮游絲白日，忍教寂寞消沉。　我來無伴獨幽尋。高處更登臨。但白髮衰顏，羸驂倦僕，幾度長吟。人生百年適意，喜今年、方始遂歸心。醉引壺觴自酌，放歌殘照清林。
集／詞曲／全金元詞／下冊／元詞／舒遜／木蘭花慢(P.1089-1)
木蘭花慢　壽貞素兄
怪夜來南極，祥光炯炯中天。恰先借新春，暫留殘
臘，為慶稀年。弟兄垂垂白髮，願年年輝映棣樓前。尊酒光搖□旭，鑪熏細裊輕煙。　詩書一脈繼青氈。五世喜家傳。憶京□橫經，天臺振鐸，往事悠然。回頭十年如夢，看園花灼灼幾春妍。爭似蒼蒼松柏，歲寒同保貞堅。彊村叢書用善本書室藏鈔可庵搜枯集本
集／詞曲／全金元詞／下冊／元詞／高道寬／蘇幕遮(P.1192-2)
蘇幕遮
玉爐中，燒丹藥。鍛鍊三成，最上真箇妙。海底龜蛇勤收捉。納在壺中，鍊就圓明覺。　照無邊，光灼灼。順手拈來，直下長生勺。功行十分憑戒約。一對芒鞋，穿上踏雲腳。
子／雜家／百川學海／庚集／貢父詩話　宋‧劉攽(P.1-1)..[民國十六年武進陶氏覆宋咸淳左圭原刻本]
晏元獻尤喜江南馮延巳歌詞其所自作亦不减延巳樂府木蘭花皆七言詩有云重頭歌詠響琤入破舞腰紅亂旋重頭入破皆絃管家語也歐陽文忠公見張安陸迎謂曰好雲破月來花弄影韓吏部集有李習之兩句云前之詎灼灼此去信悠悠若無可
取鄭州掘一石刻刺史李翺詩曰縣君愛塼渠遶水恣行游鄙性樂山野掘地便池溝兩岸植芳草中間漾清流所向旣不同塼名自修從他後人見景趣誰為幽王深父編次入習之集此别一李翺尓而習之不能詩也吏部讀皇甫湜詩亦譏其掎摭糞壤梅聖俞謂尹師魯以古文名而不能詩
子／雜家／百川學海／庚集／海棠譜　宋‧陳思／卷中　詩上／海棠　一　眞宗御製(P.1-1)..[民國十六年武進陶氏覆宋咸淳左圭原刻本]
海棠　　　　　　　眞宗御製
春律行將半繁枝忽競芳霏霏含宿霧灼灼艷朝陽戲蝶棲輕蘂遊蜂逐逺香物華留賦詠非獨務雕章
子／雜家／百川學海／庚集／海棠譜　宋‧陳思／卷中　詩上／海棠　程琳(P.5-2)..[民國十六年武進陶氏覆宋咸淳左圭原刻本]
海棠　　　　　　　程琳
海外移根灼灼竒風情閑麗比應稀晶熒寳蕚排珠琲旑旎芳叢簇繡帷繁極只愁隨暮雨飄多何計駐春暉浣花溪上年年意露濕煙霞拂客衣
子／雜家／百川學海／庚集／海棠譜　宋‧陳思／卷中　詩上／英韶在前徒矜下里之曲風雅未喪豈繫擊轅之音不圖綴綺靡之辭抑將導敦厚之旨耳海棠雖盛於蜀人不甚貴因暇偶成五..[民國十六年武進陶氏覆宋咸淳左圭原刻本]
英韶在前徒矜下里之曲風雅未喪豈繫擊轅之音不圖綴綺靡之辭抑將導敦厚之旨耳海棠雖盛於蜀人不甚貴因暇偶成五言百韻律詩一章四韻詩一章附于卷末知我者無加焉　　　　　沈立
岷蜀地千里海棠花獨妍萬株佳麗國二月艶陽天
叢蕚勻如布脩蕤巧似編彤雲輕點綴赤玉碎雕鐫瑟瑟光輸瑩猩猩血借鮮淺深相向背踈宻遞勾牽輕蒨重重染丹砂細細研蘂纎金粟拱鬚嫰紫絲拳紅蠟隨英滴明璣著顆穿初莖爭裊娜翹榦共蹁蹮絶代知無價生香不減分靈應桂苑鍾粹定星躔木帝經邦相花王入室賢祥飈加剪拂卿靄共陶甄眞宰隂推轂勾芒與著鞭不須憂薄命好為惜流年賛翼施生柄扶持煦嫗權主張韶令正調爕淑威宣和氣髙低洽芳心次第還金釵人十二珠履客三千雲雨迷巫峽風波怨洛川姘婷冝住楚妖冶合居燕綉被通宵展華燈徹曙燃橫披前檻外半岀假山巓暗羡遊蜂採偷輸蟻穴沿瘦嫌蛛網織柔怯女蘿纏
蓄恨慿誰訊無言只自憐文君酒壚伴楊子草堂前品格生來別風流到老全繁中生悵望衆裏見喧闐暄暖精神岀晴明意態便關關鶯對語兩兩燕髙騫天上冝封殖人間偶佇延共櫻圍別館與杏擁斜阡清暖簾爭卷黃昏幕尚褰低籠金轣髙映畫鞦韆忽認梁園妓深疑閬苑仙忩忩來蕙圃逺逺別芝田羞隱暝濛霧輕如淡蕩煙乍逢開羽扇初喜下雲軿髣髴向星靨依稀帶翠鈿五銖衣宛轉七寳帳翩翾獨立挨霓節成行列彩旃困冝欹虎枕歩好襯金蓮舞定休回袖粧濃不傅鈆蓋張松鬱鬱茵藉草芊芊馥郁蘭供夢扶踈栁伴眠軀輕彌綽約腰細更便嬛婭姹常顒若幽柔自洒然侍兒羅白芷婢子列芳荃
口口濃檀注腮腮薄粉填解圍施葉幄買笑有榆錢旖旎環瑶席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹渺從此識嬋姢是處遺簮珥誰家不管絃妬姬貪恐失戲稚惜何顚折閃搔頭褪擎摐約腕楦戴遮鬟上鳯裝壓鬢邊蟬汲引新懽聚消磨宿忿蠲縱觀須倒載命宴必加籩飜曲教歌媛更詞送酒船郷心湏暫解病眼當時痊迢遞來油壁從容住錦韀雅冝交讓比穠興棣華聮不憤參朱槿寧甘混木綿酴醿潜失色躑躅敢差肩素柰思投迹夭桃耻備貟梧桐愧金井芍藥濫花磚併壓辛夷俗潜排寳馬蔫天恩無乆恃人寵莫長專布影交三徑敷榮遍一廛凝眸方曄曄迴首旋翩翩
可忍驚飈挫胡煩急景煎珊瑚隨手碎絳雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚即潺湲午影迷蝴蝶朝寒怨杜鵑物情元倚伏人意莫拘攣擢秀髙羣木稱珍極八埏未開獨脉脉憂落固悁悁別著新文紀重尋舊譜箋共知紅艷好誰辨赤心堅實事陪朱李根冝灌醴泉栽須憐竹栢樹莫繞烏鳶恥託膏腴茂當隨冨貴遷為多猶底滯因逺尚迍邅客思易成亂心期未省愆畫思摩詰筆吟稱薛濤牋醉目休頻送詩情豈易縁薛能誇麗句鄭谷賞佳篇止感芳姿美那怜託地偏山經猶罕記方志未多傳巧詠憂才竭冥搜得意滇遐陬寡眞賞僻境忍輕捐
抽秘慙非據探竒敢讓先援毫叙名卉聊用放懷焉
子／雜家／百川學海／壬集／石林詩話　宋‧葉夢得／卷下(P.1-1)..[民國十六年武進陶氏覆宋咸淳左圭原刻本]
人之材力信自有限李翺皇甫湜皆韓退之髙第而
二人獨不傳其詩不應散亡無一篇存者計是非其所長故不多作耳退之集中有題湜公安園池詩後云爾雅注虫魚定非磊落人又有用將濟諸人捨得業孔顔意若譏其徒為無益而勸之使不作者翺見於逺遊聮句惟前之詎灼灼此去信悠悠一出之後遂不復見亦可知矣然二人以非所工而不作愈於不能而強為之亦可謂善用其短矣
史／別史／通志／后妃傳　凡二卷／卷二十　后妃傳第二／後魏／孝文昭高皇后(P.396-2)
孝文文昭皇后高氏司徒公肇之妹也父颺母蓋氏凡四男三女皆生於東裔孝文初乃舉室西歸近龍城鎮鎮表后德色婉豔及至文明太后親幸北部曹見后奇之入掖庭時年十三初后幼曾夢在堂內立而日光自窗中照之灼灼而熱后東西避之光猶斜照不已如是數夕怪之以白其父颺颺以問遼東人閔宗宗曰此奇徵也昔有夢日入懷猶生天子況日照之徵此女將被帝命誕育人君之象也後生宣武及廣平王懷樂安公主馮昭儀寵盛密有母養帝心后自代如洛陽暴薨於汲郡之共縣或云昭儀所賊也宣武之為皇太子二日一朝幽后后拊念慈愛有加孝文出征宣武入朝必久留后宮親視櫛沐母道隆備其後有司請加尊諡曰文昭貴人孝文從之宣武踐阼追尊配饗后先葬在長陵東南陵制卑狹乃改營山陵號終寧陵置邑戶五百家明帝時更上尊號太后以同漢晉之典正姑婦之禮廟號如舊昭文遷靈襯於長陵兆內西北六十步初開終寧陵數丈於梓宮上獲大蛇長丈餘黑色頭有王字蟄而不動靈襯既遷還置蛇舊處
史／別史／通志／列傳　凡百十三卷／卷一百二十四上　列傳第三十七上／晉四上／潘岳　從子尼(P.1924-2)
潘岳字安仁滎陽中牟人也祖瑾安平太守父芘琅邪內史岳少以才穎見稱鄉邑號為奇童謂終賈之儔也早辟司空太尉府舉秀才泰始中武帝躬耕籍田岳作賦以美其事曰伊晉之四年正月丁未皇帝親率群后籍于千畝之甸禮也於是乃使甸師清畿野廬埽路封人壝宮掌舍設枑青壇鬱其嶽立兮翠幕黕以雲布結崇基之靈阯兮啟四塗之廣阼沃野墳腴膏壤平砥清洛濁渠引流激水遐阡繩直邇陌如矢葱犗服于縹軛兮紺轅綴於黛耜儼儲駕於廛左兮俟萬乘之躬履百寮先置位以職兮自上下下具惟命臣襲春服之萋萋兮接游車之轔轔微風生於輕幰兮纖埃起乎朱輪森奉璋以偕列兮望皇軒而肅震若湛露之晞朝陽兮眾皇之拱北辰也於是前驅魚麗屬車鱗萃閭闔洞啟參塗方駟常伯陪乘太僕執轡后妃獻穜稑之種司農撰播殖之器挈壺掌升降之節宮政設門閭之蹕天子乃御玉輦蔭華蓋衝牙錚鎗綃紈綷金根照耀以烱晃兮龍驥騰驤而沛艾表朱元於離坎兮飛青縞於震兌中黃曄以發輝兮方綵紛其繁會五路鳴鑾九旗揚旆瓊鈒入蕊雲晻譪簫管嘲𠹗以啾嘈兮鼓鼙硡𥖵以砰礚筍簴嶷以軒翥兮洪鐘越乎區外震震填填塵霧連天以幸乎籍田蟬冕熲以灼灼兮碧色肅其千千似夜光之剖荊璞兮若茂松之依山顛也於是我皇乃降靈壇撫御耦游場染屨洪縻在手三推而舍庶人終畝貴賤以班或五或九于斯時也居靡都鄙人無華裔長
幼雜遝以交集士女頒斌而咸戾被褐振裾垂髫總髻躡踵側肩掎裳連襼黃塵為之四合陽光為之潛翳動容發音而觀者莫不抃舞乎康衢謳吟乎聖世情欣樂乎昏作慮盡力乎樹蓺靡推督而常勤兮莫之課而自厲躬先勞而悅使兮豈嚴刑而猛制哉有邑老田父或進而稱曰蓋損益隨時理有常然高以下為基人以食為天正其末者端其本善其後者慎其先夫九土之宜弗任四業之務不壹野有菜蔬之色朝乏代耕之秩無儲蓄以虞災徒望歲以自必三代之衰皆此物也今聖上味旦丕顯夕惕若慄圖匱於豐防儉於逸欽哉欽哉惟穀之恤展三時之弘務致倉廩於盈溢固堯湯之用心而存救之要術也若乃廟祧有事祝宗諏日簠簋普淖則此之自實縮鬯蕭茅又於是乎出黍稷馨香旨酒嘉栗宜其時和年登而神降之吉也古人有言曰聖人之德無以加於孝乎夫孝者天之性人之所由靈也昔者明王以孝治天下其或繼之者尠哉希矣逮我皇晉實光斯道儀刑孚于萬國愛敬盡於祖考故躬稼以供粢盛所以致孝也勸穡以足百姓所以固本也能本而孝盛德大業至矣哉此一役也二美顯焉不亦遠乎不亦重乎敢作頌曰思樂甸畿薄採其芳大君戾止言籍其農其農三推萬國以祗耨我公田遂及我私我簠斯盛我簋斯齊我倉如陵我庾如坻念茲在茲永言孝思人力普存祝史正辭神祗攸歆逸豫無期一人有慶兆民賴之岳才名冠世為眾所疾遂栖遲十年出為河陽令負其才而鬱鬱不得志時尚書僕射山濤領吏部王濟裴楷等並為帝所親遇岳內非之乃題閣道為謠曰閣道東有大牛王濟鞅裴楷緧和嶠刺促不得休轉懷
令時以逆旅逐末廢農姦淫亡命多所依湊敗亂法度勑當除之十里一官㰚使老小貧戶守之又差吏掌主依客舍收錢岳議曰謹案逆旅久矣其所由來也行者賴以頓止居者薄收其直交易貿遷各得其所官無役賦因人成利惠加百姓而公無末費語曰許由辭帝堯之命而舍於逆旅外傳曰晉陽處父過甯舍於逆旅魏武皇帝亦以為宜其詩曰逆旅整設以通商賈然則自唐到今未有不得客舍之法秦商鞅尤之固非聖世之所言也今四海會同九服納貢八方翼翼公私滿路近畿輻輳客舍亦稠冬有溫廬夏有涼蔭芻秣成行器用取給疲牛必投乘涼近進發槅寫鞍皆有所憩又諸劫盜皆起於迴絕止乎人眾十里蕭條則姦軌生心連陌接館則寇情震懾且聞聲有救已發有追不救有罪不追有戮禁暴捕亡恆有司存凡此皆客舍之益而官㰚之所乏也又行者貪路告糴炊爨皆以昏晨盛夏晝熱又兼星夜既限早閉不及㰚門或避晚關迸逐路隅祗長慢藏誨盜之原苟以客舍多敗法教官守棘㰚獨復何人彼河橋孟津解券輸錢高第督察數入校出品郎兩岸相檢猶懼或失之故懸以祿利許以功報今賤吏疲人獨專㰚稅管開閉之權籍不校之勢此道路之蠹姦利所殖也率歷代之舊俗獲行留之權心使客舍洒埽以待征旅擇家而息豈非眾庶顒顒之望請曹列上朝廷從之岳頻宰二邑勤於政績調補尚書度支郎遷廷尉評以公事免楊駿輔政高選吏佐引岳為太傅主簿駿誅除名初譙人公孫宏少孤貧客田於河陽善鼓琴頗能屬文岳之為河陽愛其才蓺待之甚厚至是宏為楚王瑋長史專殺生之政時駿綱紀皆當從坐同署
主簿朱振巳就戮岳其夕取急在外宏言之瑋謂之假吏故得免未幾選為長安令作西征賦述所經人物山水文清旨詣辭多不錄徵補博士未召以母疾輒去官免尋為著作郎轉散騎侍郎遷給事黃門侍郎岳性輕躁趨世利與石崇等諂事賈謐每候其出與崇輒望塵而拜構愍懷之文岳之辭也謐二十四友岳為其首謐晉書限斷亦岳之辭也其母數誚之曰爾當知足而乾沒不已乎而岳終不能改既仕官不達乃作閑居賦曰岳讀汲黯傳至司馬安四至九卿而良史書之題以巧宦之目未曾不慨然廢書而歎也曰嗟乎巧誠有之拙亦宜然顧常以為士之生也非至聖無軌微妙元通者則必立功立事效當年之用是以資忠履信以進德脩辭立誠以居業僕少竊鄉曲之譽忝司空太尉之命所奉之主即太宰魯武公其人也舉秀才為郎逮事世祖武皇帝為河陽懷令尚書郎廷尉評今天子諒闇之際領太傅主簿府誅除名為民俄而復官除長安令遷博士未召拜親疾輒去官免自弱冠涉乎知命之命八徙官而一進階再免一除名一不拜職遷者三而巳矣雖通塞有遇抑亦拙之效也昔通人和長輿之論余也固曰拙於用多稱多者吾豈敢言拙則信而有徵方今俊乂在官百工惟時拙者可以絕意乎寵榮之事矣太夫人在堂有羸老之疾尚何能違膝下色養而屑屑從斗筲之役乎於是覽止足之分庶浮雲之志築室種樹逍遙自得池沼足以漁釣春稅足以代耕灌園鬻蔬供朝夕之饍牧羊酤酪俟伏臘之費孝乎惟孝友于兄弟此亦拙者之為政也乃作閑居賦以歌事遂情焉其辭曰遨墳素之長圃步先哲之高衢雖吾顏之云厚猶內愧
於甯蘧有道予不仕無道吾不愚何巧智之不足而拙艱之有餘也於是退而閑居于洛之涘身齊逸民名綴下士背京泝伊面郊後市浮梁黝以逕度靈臺傑其高跱闚天文之祕奧覩人事之終始其西則有元戎禁營元幕綠徽谿子巨黍異絭同歸礟石雷駭激矢蝱飛以先啟行耀我皇威其東則有明堂辟雍清穆敞閑環林縈映圓海回泉聿追孝以嚴父宗文考以配天祗聖敬以明順養更老以崇年若乃背冬涉春陰謝陽施天子有事于柴燎以郊祖而展義張鈞天之廣樂備千乘之萬騎服桭桭以齊元管啾啾而並吹煌煌乎隱隱乎茲禮容之壯觀而王制之巨麗也兩學齊列雙宇如一右延國冑左納良逸祁祁生徒濟濟儒術或升之堂或入之室教無常師道則在是故髦士投紱名王懷璽訓若風行應猶草靡此里仁所以為美孟母所以三徙也爰定我居築室穿池長楊映沼芳枳樹㰚遊鱗瀺灂菡萏敷披竹水蓊譪靈果參差張公大谷之梨梁侯烏椑之柿周文弱枝之棗房陵朱仲之李靡不畢殖三桃表櫻胡之別二柰耀丹白之色石榴蒲桃之珍磊落蔓衍乎其側梅杏郁棣之屬繁榮藻麗之飾華實照爛言所不能極也菜則葱韮蒜芋青筍紫薑堇薺甘旨蓼荾芬芳蘘荷依陰時藿向陽綠葵含露白薤負霜於是凜秋暑退熙春寒往微雨新晴六合清朗太夫人乃御版輿升輕軒遠覽王畿近周家園體以行和藥以勞宣常膳載加舊痾有痊於是席長筵列孫子柳垂蔭車結軌陸摘紫房水挂赬鯉或宴于林或禊于氾昆弟斑自兒童稚齒稱萬壽以獻觴咸一懼而一喜壽觴舉慈顏和浮杯樂飲絲竹駢羅頓足起舞抗音高歌人生安樂孰知其
他退求己而自省信用薄而才劣奉周任之格言敢陳力而就列幾陋身之不保而奚擬乎明哲仰眾妙而絕思終優游以養拙初芘為琅邪內史孫秀為小史給岳而狡黠自喜岳惡其為人數撻辱之秀常銜忿及趙王倫輔政秀為中書令岳於省內謂秀曰孫令猶憶疇昔周旋不答曰中心藏之何日忘之岳於是自知不免俄而秀遂誣岳及石崇歐陽建謀奉淮南王允齊王冏為亂誅之夷三族岳將詣市與母別曰負阿母初被收俱不相知石崇巳送在市岳後至崇謂之曰安仁卿亦復爾邪岳曰可謂白首同所歸岳金谷詩云投分寄石友白首同所歸乃成其讖岳母及兄侍御史釋弟燕令豹司徒掾據據弟詵兄弟之子己出之女無長幼一時被害唯釋子伯武逃難得免而豹女與其母相抱號呼不可解會詔原之岳美姿儀辭藻絕麗尤善為哀誄之文少時常挾彈出洛陽道婦人遇之者皆連手縈繞投之以果遂滿車而歸時張載醜每行小兒以瓦石擲之委頓而反岳從子尼字正叔祖勗漢東海相父滿平原內史並以學行稱尼少有清才與岳俱以文章見知性靜退不競唯以勤學著述為事著安身論以明所守初應州辟後以父老辭位致養太康中舉秀才為太常博士歷高陸令淮南王允鎮束參軍元康初拜太子舍人上釋奠頌帝甚善之後出為宛令在任寬而不縱恤隱勤政厲公平而遺人事入補尚書郎俄轉著作郎復為乘輿箴上之極盡風諫之美及趙王倫篡位孫秀專政忠良之士咸罹酷烈尼遂稱疾篤取假拜埽墳墓聞齊王冏起義乃赴許昌冏引為參軍與謀時務兼管書記事平封安昌公歷黃門侍郎散騎常侍侍中祕書監永興
末為中書令時三王戰爭皇家多故尼職居顯要從容而巳雖憂虞不及而備嘗艱難永嘉中遷太常卿洛陽將沒攜家屬東出成皋欲還鄉里道遇賊不得前病卒於塢壁年六十餘
史／別史／通志／列傳　凡百十三卷／卷一百四十一　　列傳第五十四／梁三／張充　從叔瓌　瓌子率　率弟盾　瓌弟稷(P.2225-2)
張充字延符吳郡吳人也祖演宋太子中舍人父緒齊國子祭酒緒附載其叔父南兗州刺史岱傳充好逸遊緒嘗告歸至吳始入西郭逢充出獵右臂鷹左牽狗遇緒船至便放泄脫鞲拜於水次緒曰一身兩役無乃勞乎充跪曰充聞三十而立今充二十九矣請至來歲緒曰過而能改顏氏子有焉及明年便脩改多所該通尤
明老易能清言與從叔稷俱有令譽歷尚書殿中郎武陵王友時尚書令王儉當朝用事武帝皆取決焉儉方聚親賓充縠巾葛帔至便求酒言論放逸一坐盡傾及聞武帝欲以緒為尚書僕射儉執不可充以為恨因與儉書曰頃者路長霖霞韜晦涼暑未平想無虧攝充幸以漁釣之閑鎌採之暇時復引輔以自娛逍遙乎前史從橫萬古動默之路多端紛綸百年升降之塗不一故金剛水柔性之別也圓行方止器之異也善御性者不違金水之質善為器者不易方圓之用充生平少長偶不以利欲干懷三十六年差得以棲貧自澹介然之志峭聳霜崖確乎之情峰橫海岸至如彯纓天閣既謝廊廟之華綴組雲臺終愧衣冠之秀寔由氣岸疏凝情塗狷隔獨師懷抱不見許於俗人孤秀神崖每邅回於在世長群魚鳥畢景松阿雖復玉沒於訪珪之辰桂掩於搜芳之日汎濫於漁父之遊偃息於卜居之會如此而已充何識哉若夫驚巖罩日吐海逢天竦石崩尋分危落仞桂蘭綺靡叢雜於山幽松柏陰森相繚於澗側元卿於是乎不歸伯休亦以茲長往至於飛竿釣渚濯足滄洲獨浪煙霞高臥風月悠悠琴酒岫遠誰來灼灼文言空擬方寸不覺鬱然千里路隔江川每至西風何嘗不歎丈人歲路未彊學優而仕道佐蒼生功橫海望可謂德盛當時孤松獨秀者也而茂陵之彥望冠蓋而長懷渭川之甿佇簪裾而竦歎得無惜乎充崑西百姓岱表一人蠶而衣耕而食不能事王侯覓知己造時人騁游說客與於屠博之間其歡甚矣然舉世皆謂充為狂充亦何能與諸君道之哉是以披聞見埽心胸述平生論語默所可通夢交魂推襟送抱者唯丈人而巳闕廷
敻阻書莫能因儻遇樵夫妄塵執事儉以為脫略弗之重也仍以書示緒緒杖之一百沈約見其書嘆曰充始為之敗終為之成久之為司徒諮議參軍與琅邪王思遠同郡陸惠曉等並為司徒竟陵王賓客累遷義興太守為政清淨吏民便之後為侍中武帝兵至建鄴東昏遇殺百官集西鐘下召充充不至武帝霸府建以充為大司馬諮議參軍天監初歷太常卿吏部尚書居選以平允稱再遷散騎常侍國子祭酒登堂講說皇太子巳下皆至時王侯多在學執經以拜充朝服而立不敢當再遷尚書僕射出為吳郡太守下車卹貧老延故舊莫不欣悅卒於吳郡諡曰穆子子最嗣充從叔瓌字祖逸宋征北將軍南兗州刺史永之子也仕宋累遷桂陽內史不欲先兄瑋處祿自免不拜後為司徒右長史通直散騎常侍驍騎將軍初瓌父永拒桂陽王休範於白下敗績阮佃夫等欲加罪齊高帝固申明之瓌由此感恩自結後遭父母喪還吳持服昇明元年劉秉有異圖弟遐為吳郡潛相影響齊高帝密遣殿中將軍卞白龍令瓌取遐諸張世有豪氣瓌宅中常有父時舊部曲數百遐召瓌委以軍事瓌偽受命與叔恕領兵十八人入郡斬之郡內莫敢動事捷高帝以告左軍張沖沖曰瓌以百口一擲出手得盧矣即受吳郡太守錫以嘉名封義城縣侯從弟融聞之與瓌書曰吳郡何晚何須王反聞之嗟驚乃是阿兄郡人顧暠陸閑並少年未知名瓌並引為綱紀後並立名世以為知人齊建元元年改封平都侯遷侍中與侍中沈文季俱在門下高帝常謂曰卿雖我臣我視卿不異頤嶷等文季每還直器物皆遷瓌止朝服而已時集書每兼門下東省實多清貧有不識
瓌者常呼為散騎出為吳興太守瓌以既有國秩不取郡奉高帝勑上庫別藏其奉以表其清武帝即位為寧蠻校尉雍州刺史加都督徵拜左戶尚書加右軍將軍還後安陸王𥾝臨雍州行部登蔓山有野老求乞𥾝問何不事產業而行乞邪答曰張使君臨州理物百姓家得相保後人政嚴故至行乞𥾝由是深加嗟賞後拜太常自謂閑職輒歸家武帝曰卿輩未富貴謂人不與既富貴那復欲委去瓌曰陛下御臣等若養馬無事就閑廄有事復牽來帝猶怒遂以為散騎常侍光祿大夫鬱林之廢朝臣列宮門參承明帝瓌託腳疾不至海陵立明帝疑外藩起兵以瓌鎮石頭督眾軍事瓌見朝廷多難遂常臥疾建武末屢啟求還吳見許居室豪富妓妾盈房或有譏其衰暮畜妓瓌曰我少好音律老而方解平生嗜欲無復一存唯未能遣此耳明帝疾甚防疑大司馬王敬則授瓌平東將軍吳郡太守以為之備及敬則反瓌遣兵迎拒於松江聞敬則軍鼓聲一時散走瓌棄郡逃人閒事平乃還郡有司奏免官削爵永元初為光祿大夫三年武帝起兵東昏假瓌節戍石頭尋棄城還宮天監元年拜給事中右光祿大夫以腳疾拜於家四年卒瓌有子十二人常云中應有好者子率知名率字士簡性寬雅十二能屬文常日限為詩一篇或數日不作則追補之稍進作賦頌至年十六向作二千餘首有虞訥者見而詆之率乃一旦焚毀更為詩示焉託云沈約訥便句句嗟稱無字不善率曰此吾作也訥慚而退時陸少元家有父澄書萬餘卷率與少元善遂通書籍盡讀其書齊建武三年舉秀才除太子舍人與同郡陸倕陸厥幼相友狎嘗同載詣左衛將軍沈約遇任昉
在焉約謂昉曰此二子後進才秀皆南金也卿可識之由此與昉友天監中為司徒謝𣍧掾直文德待詔省勑使抄乙部書又使撰古婦人事使工書人琅邪王琛吳郡范懷約等寫給後宮率取假東歸論者以為慠世率懼乃為待詔賦奏之甚見稱賞手勑答曰相如工而不敏枚皋速而不工卿可謂兼二子於金馬矣又侍宴賦詩武帝別賜率詩曰東南有才子故能服官政余雖慚古昔得人斯為盛率奏詩往反六首後引見於玉衡殿謂曰卿東南物望朕宿昔所聞卿言宰相是何人不從天下不由地出卿名家奇才若復以禮律為意便是其人祕書丞天下清官東南望冑未有為之者今以相處為卿定名譽尋以為祕書丞掌集書詔策四年禊飲華光殿其日河南國獻赤龍駒能拜伏善舞詔率與到溉周興嗣為賦武帝以率及興嗣為工其年父憂去職有父時妓數十人其善謳者有色貌邑子儀曹郎顧珖之從率求妓謳者不願遂為尼嘗因齋會率宅珖之乃飛書言尼與率姦南司以事聞武帝惜其才寢其奏然猶致時論服闋久之不仕七年除中權建安王中記室參軍俄直壽光省脩丙丁部書抄累遷晉安王宣惠諮議參軍率在府十年恩禮甚篤後為揚州別駕率雖歷居職務未嘗留心簿領及為別駕奏事武帝覽牒問之並無對但答云事在牒中帝不悅後歷黃門侍郎出為新安太守丁所生母憂卒率嗜酒不事事於家務尤忘懷在新安遣家僮載米三千石還北及至遂耗太半率問其故答曰雀鼠耗率笑而言曰壯哉雀鼠竟不研問自少屬文七略及藝文志所載詩賦今亡其文者並補作之所著文衡十五卷文集四十卷行於世子長公率弟
盾字士宣以謹重稱為無錫令遇劫問劫何須劫以刀斫其頰盾曰咄咄不易餘無所言於是生資皆盡不以介懷為湘東王記室出監富陽令廓然獨處無所用心身死之日家無遺財唯有文集并書千餘卷酒米數甕而已瓌弟稷字公喬幼有孝性所生母劉無寵遘疾時稷年十一侍養衣不解帶每劇則累夜不寢及終毀瘠過於成人杖而後起見年輩幼童輒哽咽泣淚州里謂之純孝長兄瑋善彈箏稷以劉氏先執此伎聞瑋為清調便悲感頓絕遂終身不聽之性疏率朗悟有才略起家著作佐郎不拜父永及嫡母邱相繼殂逝六年廬于墓側齊永明中為豫章王嶷主簿與彭城劉繪俱見禮接未嘗被呼名每呼為劉四張五以貧求為剡令略不視事多為小山之遊會山賊唐㝢之作亂稷率厲部民保全縣境所生母劉先假葬於琅邪黃山建武中改申葬禮賻助委積於時雖不拒絕事畢隨以還之自幼及長數十年中嘗設劉氏神座出告反面如事生焉歷給事中黃門侍郎新興永寧二郡太守郡犯私諱改永寧為長寧永元末為侍中宿衛宮城武帝師至兼衛尉江淹出奔稷兼衛尉卿副王瑩都督城內諸軍事時東昏淫虐北徐州刺史王珍國就稷謀乃使直閤張齊行弒于含德殿稷乃召右僕射王亮等列坐殿前西鐘下議遣國子博士范雲中書舍人裴長穆等使石頭城詣武帝帝以稷為侍中左衛將軍遷大司馬左司馬梁朝建為散騎常侍中書令及上即位封江安縣子位領軍將軍武帝嘗於樂壽殿內宴稷醉後多怨辭形於色帝時亦酣謂曰卿兄殺郡守弟弒其君袖提帝首衣染天血如卿兄弟有何名稱稷曰臣乃無名稱至於陛下不得
言無勳東昏暴虐義師亦來伐之豈在臣而已帝捋其鬚曰張公可畏人中丞陸杲彈稷云領軍張稷門無忠貞官必險達弒君害主業以為常武帝留中竟不問累遷尚書左僕射帝將幸稷宅以盛暑留幸僕射省舊臨幸供具皆酬太官饌直帝以稷清貧手詔不受宋時武帝經造張永至稷三世並降萬乘論者榮之稷雖居朝右每慚口實乃名其子伊字懷尹霍字希光峻字農人同字不見見字不同以旌其志既懼且恨乃求出許之出為青冀二州刺史不得志常閉閤讀佛經禁防寬弛僚吏頗致侵擾州人徐道角等夜襲州城乃害之有司奏削爵土稷性明烈善與人交歷官無畜積奉祿皆頒之親故家無餘財為吳興太守下車存問遺老引其子孫置之右職政稱寬恕初去郡就僕射徵道由吳鄉人候稷者滿水陸稷單裝徑還都下人莫之識其率素如此長女楚媛適會稽孔氏無子歸至家逢稷見害以身蔽刃先父而卒稷與族兄充融卷俱知名時人見云充融卷稷為四張卷字令遠少以和理著稱能清言位都官尚書天監初卒稷子嵊為侯景所害列在忠義傳
史／別史／通志／列傳　凡百十三卷／卷一百七十六　　文苑傳第二／隋／崔儦(P.2829-2)
崔儦字岐叔清河東武城人也父仲文北齊光祿大夫仲文附載其兄東兗州刺史㥄傳儦少與范陽盧思道隴西辛德源同志友善每以讀書為務負恃才地大署其戶曰不讀五千卷書無得入此室初舉秀才為員外散騎侍郎遷殿中侍御史與熊安生馬敬德等議五禮兼脩律令尋除散騎侍郎使陳還待詔文林館歷尚書郎與頓邱李若俱見稱重時人語曰京師灼灼崔儦李若若每謂其子曰盧思道崔儦杳然崖岸吾所重也汝其師之思道與儦嘗酒後相調儦曰偃邈無聞思道譏
儦云高曾官薄齊亡歸鄉仕郡為功曹補主簿開皇四年徵授給事郎兼內史舍人後兼通直散騎侍郎聘陳還授員外散騎侍郎以聾常得無事一醉輒八日越國公楊素時方貴幸重儦門地為子元縱娶其女為妻聘禮甚厚親迎之始公卿滿坐素令騎迎之儦弊衣冠騎驢而至素推令上坐儦禮甚倨言又不遜素忿然拂衣而去竟罷坐後數日儦方來謝素待之如初詔授易州刺史或言其未合乃追停儦語人曰易州刺史何必勝道義仁壽中卒於京師子世濟
子／醫家／東垣醫集／內外傷辨惑論／卷下／辨內傷飲食用藥所宜所禁(P.33)
胃氣豈可不養，復明養胃之理。故經曰經曰　經，未知指何經，從「安穀則昌」直至「常有天命」一段文字，見《醫學啟源‧用藥升降浮沉補瀉法》項下，是否為李氏所本，待考。：安穀則昌，絕穀則亡。水去則榮散，穀消則衛亡，榮散衛亡，神無所依。仲景云：水入於經，其血乃成；穀入於胃，脉道乃行。故血不可不養，衛衛　原作「胃」，據《醫學啟源‧用藥升降浮沉補瀉法》改。下一個「衛」字同。不可不溫，血溫衛和，榮衛乃乃　原作「將」，據《醫學啟源》改。行，常有天命。穀者，身之大柄也，《書》與《周禮》皆云：金、木、水、火、土、穀，惟脩以奉養五臟者也。內傷飲食，固非細事，苟妄服食藥而輕生損命，其可乎哉！《黃帝鍼經》有說，胃惡熱而喜清冷冷　原脫，據《蘭室秘藏》補。。大腸惡清冷而喜熱，兩者不和，何以調之？岐伯曰：調此者，飲食衣服，亦欲適寒溫，寒無凄愴，暑無出汗。飲食者，熱無灼灼，寒無凔凔，寒溫中適，故氣將持，乃不致邪僻也。詳說見於本經條下。是必有因用，豈可用俱寒俱熱之食藥，致損者與。
子／醫家／東垣醫集／脾胃論／卷中／凡治病當問其所便(P.98)
凡治病當問其所便
《黃帝鍼經》云：中熱消癉則便寒，寒中之屬則便熱。胃中熱則消榖，令人懸心善饑，臍已上皮熱；腸中熱，則出黃如糜，臍已下皮寒。胃中寒，則腹脹；腸中寒，則腸鳴飧泄。
一說，腸中寒，則食已窘迫，腸鳴切痛，大便色白。腸中寒，胃中熱，則疾饑，小腹痛脹；腸中熱，胃中寒，則脹而且泄。非獨腸中熱則泄，胃中寒傳化亦泄。
胃欲熱飲，腸欲寒飲胃欲熱飲，腸欲寒飲　《靈樞‧師傳篇》原文作「胃欲寒飢，腸欲熱飲」。，雖好惡不同，春夏先治標，秋冬先治本。衣服，寒無悽愴，暑無出汗；食飲者食飲者　原無，今據《靈樞》補，否則下文無前提，不知所指。，
熱無灼灼，寒無愴愴，寒溫中適，故氣將持，廼不致邪僻也。
此規矩法度，廼常道也，正理也，揆度也，當臨事制宜，以反常合變耳。
子／醫家／東垣醫集／脾胃論／卷下／脾胃損在調飲食適寒溫(P.124)
脾胃損在調飲食適寒溫
十四難曰：損其脾者，調其飲食，適其寒溫。又云又云　以下引文為《素問‧六節臟象論》之文。：夫脾、胃、大腸、小腸、三焦、膀胱，倉廩之本，營之所居，名曰器，能化糟粕，轉味而出入者也。若飲食，熱無灼灼，寒無愴愴，寒溫中適，故氣將持，廼不致邪僻。或飲食失節，寒溫不適，所生之病，或溏泄無度，或心下痞悶，腹脇䐜脹，口失滋味，四肢困倦，皆傷於脾胃所致而然也。腸胃為市，無物不包包　《醫統》本作「受」。，無物不入，若風、寒、暑、濕、燥，一氣偏勝，亦能傷脾損胃，觀證用藥者，宜詳審焉。
弦脉，風邪所傷。甘草芍藥湯、黃芪建中湯之類；或甘酸之劑，皆可用之。
洪脉，熱邪所傷。三黃丸、瀉黃散、調胃承氣湯；或甘寒之劑，皆可用之。
緩脉緩脉　《四庫全書》本作「遲脉」。，本經太過，濕邪所傷。平胃散加白朮、茯苓，五苓散；或除濕滲淡之劑，皆可用之。
濇脉，燥熱所傷。異功散加當歸，四君子湯加熟地黃；或甘溫甘潤之劑，皆可用之。
沉細脉，寒邪所傷。益黃散，養胃丸，理中丸理中丸　《濟生拔粹》本無。，理中湯，如寒甚加附子；甘熱之劑，皆可用之。
前項所定方藥，廼常道也，如變則更之。
子／醫家／東垣醫集／蘭室秘藏／卷上／飲食勞倦門／脾胃虛損論(P.151)
胃氣不可不養，復明養胃之理。《內經》云《內經》云　疑誤，《內經》無以下引文。：安穀者昌，絕穀者亡，水水　原無，據《醫統》本、《內外傷辨惑論》補。去則榮散，穀消則衛衛　原無，據《醫統》本、《內外傷辨惑論》及下句「榮散衛亡」補。亡，榮散衛亡，神無所依。仲景云：水入於經，其血乃成，穀入於胃，脉乃大行。故血不可不養，胃不可不溫，血溫胃和，榮衛將行，常有天命。穀者，身之大柄也，《書》與《周禮》皆云：金、木、水、火、土、穀、惟脩
以奉養五臟者也。內傷飲食，固非細事，苟妄服食藥，而輕生殞命，其可乎哉！《黃帝鍼經》有說：胃惡熱而喜清冷，大腸惡清冷而喜熱，兩者不和，何以調之胃惡熱而喜清冷，　大腸惡清冷而喜熱，　兩者不和，何以調之《靈樞‧師傳》原文是：「胃欲寒飢，腸欲熱飲，兩者相逆，便之奈何？」？岐伯曰：「調此者，食飲衣服，亦欲適寒溫，寒無凄愴，暑無出出　原無，據《靈樞》補。汗。飲食飲食　《靈樞》作「食飲」。者，熱無灼灼，寒無滄滄滄滄　原作「凄凄」，誤，據《靈樞》改。，寒溫中適，故氣將持持　原無，據《靈樞》補。，乃不致邪僻也。」是必有因用，豈可用俱寒俱熱之藥，倉卒致損，與以刃傷人者何異。
子／類書／冊府元龜／閏位部　凡三十七卷／卷一百九十二　閏位部十一／頌美(P.2321-2)
九月白鳩又見中領軍沈演之上表曰臣聞貞裕之羙介於盛王休端之臻罔違哲后故鳴鳳表垂衣之化翔鷦徵解網之仁陛下道德嗣基聖明纉世教清鳥紀治昌雲官禮漸同川澤浹朱徼天嘉明懿民樂薰風星辰以之炳煥日月以之光華神圖祗緯盈觀閟序白質黑章充牣靈囿應感之符畢臻而因心之祥未屬以素鳩自遠毨翰歸飛姿性閑淑羽貌鮮麗旣聞之先說又親覩嘉祥不勝藻忭上頌一首辭不稽典文乏采章愧不足式昭皇慶崇讃盛美蓋率輿誦備之篇末其頌曰有哲其儀時惟皓鳩性勰五教名編素丘殷曆方昌婉翅來遊漢錄克韡爰降爰休於顯盛烈叡慶遐傳聖皇在上道昭鴻軒稱施旣平孝思永言人押於地神豫於天禮樂孔秩靈物咸昭白雀集苞丹鳳棲郊文騶儷跡同頴擢苗灼灼縞羽從化馴朝豈伊赴林必周之栩豈伊歸義必商之所惟
德是依惟仁是處肓景陽嶽濯姿帝圉刑曆頌興理感迭通雉飛越裳鷺起西雍蒸然戾止實兼斯容一茲民聽穆是王風
子／類書／冊府元龜／總錄部　凡二百五卷／卷七百七十七　總錄部二十七／名望二(P.9227-1)
崔儦字岐叔北齊待詔文林舘歷殿中膳部員外三曹郎中儦與頓丘李若俱見稱重時人為之語曰京師灼灼崔儦李若
子／類書／冊府元龜／總錄部　凡二百五卷／卷八百二十七　總錄部七十七／品藻二(P.9807-1)
管輅字公明冀州刺史裴徽辟為文學從事徽問輅曰何平叔一代才名其實何如輅曰其才若盆盎之水所見者清所不見者濁神在廣博志不務學弗能成才欲以盆盎之水求一山之形形不可得則智繇此惑故說老莊則巧而多華說易則美而多偽華則道浮偽則神虗得上才則淺而流絕得中才則游精而獨出輅以為少功之才也徽曰誠如來論吾數與平叔共說老莊及易嘗覺其辭妙於理不能折之又時人吸習皆歸服之焉益令不了相見得清言然後灼灼耳官至少府丞
子／類書／冊府元龜／總錄部　凡二百五卷／卷九百五　總錄部一百五十五／書信三(P.10714-1)
張充為武陵王友武帝欲以充父緒為尚書僕射王儉執不可充以為慍與儉書曰頃日路長霖霞韜晦涼暑未平想無虧攝充幸以漁釣之閑鎌採之暇時復引軸以自娛逍遙乎前史縱橫萬古動默之路多端紛綸百年升降之塗不一故金剛水柔性之別也圖行方止器之異也善御性者不違金水之質善為器者不易方圓之用充生平少長偶不以利欲干懷三十六年差得以棲貧自澹介然之志峭聳霜崖確乎之情峯橫海岸至如彯纓天閣既謝廊廟之華綴組雲臺終愧衣冠之秀寔繇氣岸踈凝情塗狷隔獨師懷抱不見許於俗人孤秀神崖每邅迴於在世長羣魚鳥畢景松阿雖復玉沒於訪珪之辰桂掩於搜芳之日汎濫於漁父之遊偃息於卜居之會如此而已充何求哉若夫驚巖罩日吐海連天竦石崩尋分危落仞桂蘭綺靡叢雜於山幽松栢陰森相繚於澗側元卿於是乎不歸伯休亦以茲長往至於飛竿釣渚濯足滄州獨浪煙霞高臥風月悠悠琴酒岫遠誰來灼灼文言空擬方寸不覺鬱然千里路隔江川每
至西風何嘗不歎丈人歲路未彊學優而仕道佐蒼生功橫海望可謂德盛當時孤松獨秀者也而茂陵之彥望冠蓋而長懷渭川之甿佇簪裾而竦歎得無惜乎充琨西百姓岱表一人蠶而衣耕而食不能事王侯覓知己見造時人騁遊說容與於屠博之間其懽甚矣然舉世皆謂充為狂充亦何能與諸君道之哉是以披聞見掃心胷述平生論語默所可通夢交魂推襟送抱者唯丈人而已闕廷敻阻書罷莫因儻遇樵夫妄塵執事儉以為脫畧弗之重仍以書示緒緒杖之一百又為御史中丞到偽所奏免官禁錮沈約見其書歎曰充始為之敗終為之成久之為司徒諮議參軍
史／正史／新唐書／列傳　凡一百五十卷／卷一百六十二　列傳第八十七／顧少連(P.4994)..[底本：北宋嘉祐十四行本]
歷吏部侍郎。裴延齡方橫，無敢忤者，嘗與少連會田鎬第，酒酣，少連挺笏曰：「段秀實笏擊賊臣，今吾笏將擊姦臣。」奮且前，元友直在坐，歡解之。改京兆尹。政尚寬簡，不為灼灼名。先是，京畿租賦薄厚不能一，少連以法均之。遷吏部尚書，封本縣男，徙兵部。為東都留守，表禁苑及汝閑田募耕以便民，閱武力，利鎧仗，號良吏。卒，年六十三，贈尚書右僕射，謚曰敬。
史／正史／新唐書／列傳　凡一百五十卷／卷一百六十四　列傳第八十九／薛戎　放(P.5046)..[底本：北宋嘉祐十四行本]
戎為吏，不尚約束詭名譽，其有善，歸之所部，故居官時無灼灼可驚者，已罷則懷之。悉奉稟賙濟內外親，無疏遠皆歸之，既病，以所有分遺之曰：「吾死矣，可持為歸資！」眾皆哭而去。
史／載記／十國春秋／拾遺　卷一百十五／前蜀(P.35-1)..[清乾隆癸丑年昭文周氏此宜閣重校刊本]
灼灼者蜀麗人也莊聞其貧且老殂落於成都酒市中因以詩弔之云嘗聞灼灼麗於花雲髻盤時未破瓜桃臉曼長橫綠水玉肌香膩透紅紗多情不住神仙界薄命曾嫌富貴家流落錦江無問處斷魂飛作碧天霞又有悼亡姬詩亦極哀艷
子／筆記／能改齋漫錄／卷十一／記詩／卞和琴操(P.272)
卞和琴操
今善琴者傳卞和操．有其聲而亡其辭．惟存一句可認．云．卞和三獻人不識．以余觀之．非當時操也．蔡邕記卡和．楚野人．嘗居山耕種．因得玉璞．以獻于懷王．王以為欺謾．刖其足．和作操曰．悠悠沂水．經荊山兮．情氣鬱決．谷巖巖兮．中有神寶．灼灼明兮．穴山採玉．難為功兮．
子／筆記／能改齋漫錄／卷十五／方物／金線泉(P.389)
金線泉
澠水燕談云．齊州城西張意諫議園亭有金線泉．石甃方池．廣袤丈餘．泉亂發其下．東注城濠中．澄徹見底．池心南北有金線一道．隱起水面．以油滴一隅．則線紋遠去．或以紋亂之．則線輙不見．水止如故．天陰亦不見．齊為東方名郡．而張氏濟南盛族．園池乃郡之勝遊．泉之出．百年矣．士大夫過濟南至泉上者．不可勝數．而無能究其所以然．亦無一人題詠者．獨蘇子瞻有詩曰．槍旗攜到齊西境．更試城南金線奇．然亦不辨泉之所以有金線也．余讀曾南豐集．有金線泉詩云．玉甃常浮顥氣鮮．金絲不定路南泉．雲依美藻爭成縷．月照寒巧上弦．已繞渚花紅灼灼．更縈沙竹翠娟娟．無風到底塵埃盡．界破冰綃一片天．蓋南豐元豐間嘗守齊州所作者．此澠水燕談所未見也．兼倦遊雜錄云．范諷自給事中謫官．數年方歸濟南．城西有張氏園亭．泉有金線真珠之目．水木環合．乃歷下之勝景．園亭主人乃張寺丞聰也．嘗邀范宴飲于亭．題二韻詩于壁．園林再到身猶健．官職全拋夢乍醒．惟有南山與君眼．相逢不改舊時青．
子／醫家／神農本草經贊／附月令七十二候贊／二月／桃始華(P.5-1)..[清道光三十年粵東撫署刊印本]
爻臨大壯桃著穠華酡顏散旭錦浪蒸霞緣溪遠近滿縣周遮夭夭灼灼季女宜家
易通卦驗大壯初九桃始華詩何彼穠矣華如桃李皮日休賦玉顏半酡馮琦詩漸入千枝散朝旭
李白詩夾岸桃華錦浪生韓愈詩川源遠近蒸紅霞陶潛記武陵人緣溪行忘路之近遠忽逢桃花林夾岸數百步晉書傳潘岳為河陽令栽桃李號河陽滿縣花元禛詩濯錦莫周遮詩桃之夭夭灼灼其華易林春桃生華季女宜家
叢書／武英殿聚珍版叢書／景文集／卷二十二／五言絶句／潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之／澹紅石榴(P.3-2)..[清乾隆敕刻武英殿聚珍本]
澹紅石榴
移植自西南色淺無媚質不競灼灼花而效離離實
叢書／武英殿聚珍版叢書／景文集／卷二十四／春帖子詞／皇后閣十首(P.15-2)..[清乾隆敕刻武英殿聚珍本]
宮裏春花纔灼灼殿前春仗已峩峩東風盡解天池凍不及君王慶澤多
叢書／武英殿聚珍版叢書／淳熙稿／卷五／七言古詩／十八日記夢(P.6-1)..[清乾隆敕刻武英殿聚珍本]
十八日記夢
冥冥落月子規哭幽人夢成續復續茅簷壞砌到何許酴醿架倒留紫竹紫竹新抽雨又滋淚粉娟娟凝翠玉夢中自省非宿遊又意簷村舊林谷阿連對床呼得醒亦說夢作看花行看花夢向江南去江石犖确屐有聲行逢古屋鬱崢嶸僊家釋氏俱莫名看花非揚亦非洛但見滿眼灼灼朝霞明夢中又意東莊路普圓寺下芙
蓉樹主人亦道舊相識乃復不逢戸外屨嗟我與君無自疑夜之所夢晝所為扁舟若具可徑歸短長不必詢筮龜
叢書／武英殿聚珍版叢書／淳熙稿／卷十三／七詩律詩／同張伯永出郊迓客倦歎之餘因以成詠(P.25-2)..[清乾隆敕刻武英殿聚珍本]
同張伯永出郊迓客倦歎之餘因以成詠
度日無悰得養疴不知春事已云多桃花灼灼為誰好楊柳依依如恨何曲折東西山展畫抑揚高下鳥聞歌是間有句彊能管古淡如君莫我訶
叢書／古今醫統正脈全書／脾胃論／卷中／凡治病當問其所便(P.29-2)..[民國十二年(1923)北京中醫社修補清光緒間江陰朱文震刊本]
胃欲熱飲腸欲寒飲雖好惡不同春夏先治標秋冬先治本衣服寒無悽愴暑無出汗熱無灼灼寒無悽悽寒温中適故氣將持乃不致邪僻也
此規矩法度乃常道也正理也揆度也當臨事制宜以反常合變也
叢書／古今醫統正脈全書／脾胃論／卷下／脾胃損在調飲食適寒温(P.36-1)..[民國十二年(1923)北京中醫社修補清光緒間江陰朱文震刊本]
脾胃損在調飲食適寒温
十四難曰損其脾者調其飲食適其寒温夫脾胃大腸小腸三焦膀胱倉廪之本營之所居名曰器能化糟粕轉味而出入者也若飲食熱無灼灼寒無滄滄寒温中適故氣將持乃不致邪僻或飲食失節寒温不適所生之病或溏泄無度或心下痞悶腹脇䐜脹口失滋味四肢困倦皆傷於脾胃所致而然也腸胃為市無物不受無物不入若風寒暑濕燥一氣偏勝亦能傷脾損胃觀證用藥者宜詳審焉
前項所定方藥乃常道也如變則更之
史／地理／太平寰宇記／江南西道　卷一百三至一百二十二／卷第一百十二　江南西道十／鄂州／武昌縣(P.5-2)..[明烏絲欄鈔本]
武昌縣東一百七十里旧七鄉今九鄉舊名東鄂系本云楚子熊渠封中子紅于鄂潢漢籍按：「潢」字疑為「漢」字之誤。為鄂縣又江夏記云漢髙帝析南郡置江夏郡處于鄂是武帝封鄂長公主之邑也漢書地理志云属江夏郡又吳志甘露初析江夏置武昌郡大帝嘗都之晋不改然扼上流者或置武昌悉以名臣皆為重鎮宋又置郢州領江夏武昌竟陵安陸西陽齊安八郡後改郢州移理江夏武昌復為鄂之東境矣武徳中建鄂州領縣五而武昌江夏寔其最焉續搜神記晋孝武世宣城人秦精甞入武昌山中採遇一毛人長丈餘引精至山曲示以叢茗而去俄而復还乃探懐中遺橘遺精精怖負茗而歸焉楚山在州西一百七十三里出紫石英山東十步有崗
崗下有寒溪中有蟠龍石謝元暉詩云楚山開慶宴是也又干寳搜神記云若天大旱以火燒山即致大雨今徃徃有驗
○西塞山按江夏風俗記云高一百里在州西水路二百九十二里峻崿橫江袁宏東征賦云㳂西塞之峻崿又江表傳云劉勳敗于彭澤走入楚江聞蹻已沒遂投西塞
○白雉山在縣西北二百三十五里山高一百二十五丈其山有芙蓉峯前有師子領後有金鷄石南出鋼䤵自晋宋陳梁已來置炉烹煉
○鳳栖山在州西北二百二十五里吳建興年鳳凰降此山因江為名山有石鼓鳴則雨
○神人山在州西水路一百八十一里歷代帝紀云吳建衡二年有神人乗白鹿從此山出
○郊壇崗在縣東南東輿地志云吳帝郊壇黃龍元年即位于此武昌記云安樂宮八里有南郊壇是也
吳造峴在州西一百七十一里輿地志云孫權于樊口被風破舡鑿樊嶺而因以為名
○五丈湖在縣東有長湖通江南冬即涸乾陶侃作塘以遏水扵是水不竭因取瑯邪聶湖魚菱置湖內其菱異扵他處有鯽魚長三尺永嘉年初頺破太守禇雋之重修復
○敗橋湖在縣西秋夏水深一丈餘凡春冬即涸昔吳主于此造橋遊獵其後橋敗因以為
○浮石山濶七十里在州西一百八十五里春冬乾涸中有一石獨立周廽二十步形狀極下縱水泛漲而不能沒
○盤龍石在州西一百七十五里周廽七十餘丈冬出夏沒曾有盤龍于此
○節度石在州西一百七十五里周廽七十丈其山在江中輿地志云節度石西陵與武昌分界之處
○江右水経云江之右岸北對崢嶸洲𠜍軍劉毅破栢元處
○釣臺
在城南　崢嶸洲在縣西即晋時刘毅破栢元處
○寒溪浦在縣西二里樊山下有寒溪盛暑之月甞有寒氣敗舶湾在縣西北水路七吳志云孫權于武昌新裝大船試泛之時風大盛權于取𤄷州谷利拔刀向施工者曰不樊口者斬工即轉柂入樊口風遂猛不可行乃还武昌記權于群臣泛舶中流值風至樊口十里餘便敗因名敗舶湾
○𤄷山水路去州一百九十三里輿地志云伍子胥叛楚出関扵江上見漁父求渡時旁多人漁父敬漢籍按：「敬」字疑為「歌」字之誤。曰灼灼兮侵己私與子期兮蘆之猗子胥既渡觧百金之劔與之漁父漁父曰楚購子粟五萬爵執圭豈百金之劔乎子胥行未数步囬顧漁父已覆舟而死其處是也
○樊港源出青溪山三百里至太港濶三十丈水曲並在縣界内又吳志云谷利拔劔擬柂工急趣樊
口即其處也
○安樂宫在州西北水路二百四十里吳黃武二年築宮此處赤烏十三年取武昌縣村瓦繕修建業因遂停廢
○南郊壇在州西北一百八十里在縣吳主孫權黄龍三年郊天之處
○呉大帝城在州西一百八十里魏黃初三年吳主置城有五問漢籍按：「五問」疑為「五門」之誤。各以所向為名西角一門謂之流津北臨大江又晋中興書云陶侃領江州刺史鎮武昌課種栁都尉夏施夜盜拔郡西門栁為己所種後因駐車施門問此是郡西門栁何以盜種施怖謝罪時人憚之其城黃龍元年遷都建業因此停廢
○鄂王城在州西北一百八十里楚子熊渠封中子紅扵鄂僣称王居此城九州記曰金漢籍按：「金」字疑為「今」字之誤。武昌是也九州記備同今鄂人祀鄂王神即遺像也
○黃石城在州西北二百九十里江表傳云劉勲敗扵彭澤走入楚江從
得陽漢籍按：「得陽」疑為「潯陽」之誤。步上聞睆漢籍按：「睆」字疑為「皖」字之誤。已沒及西塞將兵救睆漢籍按：「睆」字疑為「皖」字之誤。為孫權所破遂㚏漢籍按：「㚏」字疑為「奔」字之誤。曹公即此城
○廢城唐縣在州西北一百一十里隋末縣令羲士暄置西有小城塘以為名大業九年廢故鄂縣城在州西北一百八十三里輿地志云溪舊鄂縣属江夏吳之武昌晋太康年復立鄂州此縣廢矣
○陶侃廟在州南一百七十五里侃夣漢籍按：「夣」字疑為「薨」字之誤。扵樊口百姓恩漢籍按：「恩」字疑為「思」字之誤。焉咸康五年立廟祀之有𥓓在又至興元年中縣令唐平以其荒涼無庇遷在縣西北一百俯臨大江
○樊姥廟西去州一百七十三里武昌記云孫權嘗獵扵樊口山見一姥問獵何物荅曰得一豹姥曰何不豎其尾言訖不見權扵後立廟祀之
○庾雲墓西北去州一百八十五里是晋征西將軍祠
○栢漢籍按：「栢」疑為「桓」之誤。宣武墓西去州一百八十里大司馬楊州牧栢漢籍按：「栢」疑為「桓」之誤。元子也
○戴淵墓西北去州一百九
十六里晋右光禄大夫開府儀同三司諡簡候漢籍按：「候」字疑為「侯」字之誤。字若思
史／編年／資治通鑑／梁紀　凡二十二卷／卷第一百六十四　梁紀二十／太宗簡文皇帝下／大寶二年(P.5060)
16乙卯，徐文盛等克武昌，進軍蘆洲。蘆洲在武昌西。昔伍胥去楚出關，於江上求渡，漁父歌曰：「灼灼兮已私，與子期兮蘆之漪。」子胥既渡，解劍與之，辭不受，漁父遂覆舟而死，即其處。水經註：漢邾縣故城，南對蘆洲。蘇軾曰：武昌縣劉郎洑正與蘆洲相對，伍子胥奔吳所從渡江也；亦曰伍洲。
史／職官／百官箴／卷四／宗正箴(P.9)..[四庫全書本]
宗正箴
九族是親帝堯明德葛藟所刺棄其九族治亂之機暸如龜卜親親仁民仁民愛物理一分殊渠容無别不論其理而論利害周以宗疆徒計成敗親而匪賢有庳之
民奚罪民將讎之非所以愛故我祖宗愛能勿誨教養之法遠過前代人材軰出多於異姓教養功用灼灼然明吁嗟麟兮振振公子關雎之應本原可識文王修身文王齊家麟趾之瑞豈倖致邪焉用麟游始為嘉瑞公子信厚何瑞如之一朝一夕寧能致是意誠心正不息而久熏蒸貫徹融液周流儀刑文王萬邦作孚臣顥有言有關雎麟趾之意然後可以行周官之法度卿臣司系敢告屬車
子／筆記／揮麈錄／後錄／卷二／榴花巖(P.92)
榴花巖
絕域移根上苑栽，又分紅綠向巖隈。纍纍子已枝間滿，灼灼花猶葉底開。
子／儒家／朱子語類／卷第一百三十九／論文上(P.3297)
夜來鄭文振問：「西漢文章與韓退之諸公文章如何？」某說：「而今難說。便與公說某人優，某人劣，公亦未必信得及。須是自看得這一人文字某處好，某處有病，識得破了，卻看那一人文字，便見優劣如何。若看這一人文字未破，如何定得優劣！便說與公優劣，公亦如何便見其優劣處？但子細自看，自
識得破。而今人所以識古人文字不破，只是不曾子細看。又兼是先將自家意思橫在胸次，所以見從那偏處去，說出來也都是橫說。」又曰：「人做文章，若是子細看得一般文字熟，少間做出文字，意思語脈自是相似。讀得韓文熟，便做出韓文底文字；讀得蘇文熟，便做出蘇文底文字。若不曾子細看，少間卻不得用。向來初見擬古詩，將謂只是學古人之詩。元來卻是如古人說『灼灼園中花』，自家也做一句如此；『遲遲澗畔松』，自家也做一句如此；『磊磊澗中石』，自家也做一句如此；『人生天地間』，自家也做一句如此。意思語脈，皆要似他底，只換卻字。某後來依如此做得二三十首詩，便覺得長進。蓋意思句語血脈勢向，皆效它底。大率古人文章皆是行正路，後來杜撰底皆是行狹隘邪路去了。而今只是依正底路脈做將去，少間文章自會高人。」又云：「蘇子由有一段論人做文章自有合用底字，只是下不著。又如鄭齊叔云，做文字自有穩底字，只是人思量不著。橫渠云：『發明道理，惟命字難。』要之，做文字下字實是難，不知聖人說出來底，也只是這幾字，如何鋪排得恁地安穩！或曰：「子瞻云：『都來這幾字，只要會鋪排。』」然而人之文章，也只是三十歲以前氣格都定，但有精與未精耳。然而掉了底便荒疏，只管用功底又較精。向見韓無咎說，它晚年做底文字，與他二十歲以前做底文字不甚相遠，此是它自驗得如此。人到五十歲，不是理會文章時節。前面事多，日子少了。若後生時，每日便偷一兩時閑做這般工夫。若晚年，如何有工夫及此！」或曰：「人之晚年，知識卻會長進。」曰：「也是後生時都定，便長進也不會多。然而能用心於學問底，便會長進。若不學問，只縱其客氣底，亦如何會長進？日見昏了。有人後生氣盛時，說盡萬千道理，晚年只恁地闒靸底。」或引程先生曰：「人不學，便老而衰。」曰：「只這一句說盡了。」
又云：「某人晚年日夜去讀書。某人戲之曰：『吾丈老年讀書，也須還讀得入。不知得入如何得出？』謂其不能發揮出來為做文章之用也。」其說雖粗，似有理。又云：「人晚年做文章，如禿筆寫字，全無鋒銳可觀。」又云：「某四十以前，尚要學人做文章，後來亦不暇及此矣。然而後來做底文字，便只是二十左右歲做底文字。」又云：「劉季章近有書云，他近來看文字，覺得心平正。某答他，令更掉了這箇，虛心看文字。蓋他向來便是硬自執他說，而今又是將這一說來罩正身，未理會得在。大率江西人都是硬執他底橫說，如王介甫陸子靜都只是橫說。且如陸子靜說文帝不如武帝，豈不是橫說！」又云：「介甫諸公取人，如資質淳厚底，他便不取；看文字穩底，他便不取。如那決裂底，他便取，說他轉時易。大率都是硬執他底。」燾。
子／醫家／本草詩箋／卷四／隰草／紅藍花(P.3-2)..[清道光二年羣玉山房重刊本]
紅藍花即紅花
花開灼灼號紅藍無毒而溫辛味含活血自從男子治通經更向婦人探通婦人經水疔生不使膚間受觧疔毒腫胎死難容腹內擔產症痘科咸有賴上行之性尚宜諳
子／醫家／聖濟總錄（文瑞樓本）／小兒門／卷一百八十二／小兒諸丹／治小兒螢火丹發灼灼在脇下正赤色而長初從額起而多痛伏龍肝塗方(P.4-1)..[民國刊本]
治小兒螢火丹發灼灼在脇下正赤色而長初從額起而多痛伏龍肝塗方
伏龍肝研細五合　生麻油
右二味和研如糊塗傅乾即易之以差為度
子／醫家／聖濟總錄（四合一本）／小兒門／卷一百八十二　國圖清康熙影鈔元刊本／小兒諸丹／治小兒螢火丹發等疾伏龍肝塗方(P.8-2)..[元清刊本]
治小兒螢火丹發灼灼在脇下正赤色而長初從額起而多痛伏龍肝塗方
伏龍肝研細伍合　生麻油
右二味和研如糊塗傅乾即易之以差為度
子／類書／宋稗類鈔／卷八／搜遺(P.167)
齊州城西張意諫議園亭．有金線泉．石甃方池．廣袤丈餘．泉亂發其下．東注城濠中．澄澈見底．池心南北．有金線一道．隱起
水面以油滴一隅．則線紋遠去．或以紋亂之．則線輒不見．水止如故．天陰亦不見．齊為東方名郡．而張氏濟南盛族園池乃郡之勝遊．泉之出百年矣．士大夫過濟南至泉上者不可勝數．而無能究其所以然．亦無一人題詠者．獨蘇子瞻有詩曰．槍旗攜到齊西境．更試城南金線奇．然亦不能辨泉之所以有金線也．曾南豐亦有金線泉詩曰．玉甃常浮顥氣鮮金絲不定路南泉．雲依美藻爭成縷．月照寒漪巧上弦．已繞渚花紅灼灼．更縈沙竹翠娟娟．無風到底塵埃盡．界破冰綃一片天．又范諷自給事中謫官．數年方歸．遊張氏園亭．飲泉上有金線珍珠之日．水木環合．乃歷下之勝景．園亭主人．乃張
□丞聰也嘗邀范晏飲於亭范題一絕於壁云園林再到身猶健．官職全拋夢乍醒．惟有南山與君眼．相逢不改舊時青
子／類書／太平廣記／卷第二百四十／諂佞二／李嶠(P.1850)
5　李嶠
唐李嶠少負才華。代傳儒學。累官成均祭酒吏部尚書。三知政事。封鄭國公。長壽三年。則天徵天下銅五十餘萬斤。鐵一百三十餘萬斤。錢二萬萬原作百。據明鈔本改。七千貫。于定鼎門內。鑄八稜銅柱。高九十尺。徑一丈二尺。題曰大周萬國述德天樞。張革命之功。貶皇家之德。天樞下置鐵山。銅龍負戴。獅子麒麟圍繞。上有雲蓋。蓋上施盤龍。以托火珠。珠高一丈。圍三丈。金彩熒煌。光侔日月。武三思為其文。朝士獻詩者。不可勝紀。唯嶠詩冠絕當時。詩曰。轍跡光西。勳庸紀北燕。何如萬
國會。諷德九門前。灼灼臨黃道。迢迢入紫烟。仙盤正下露。高柱欲承天。山類叢雲起。珠疑大火懸。聲流塵作刼。業固海成田。聖澤傾堯酒。薰風入舜絃。忻逢下生日。還偶上皇年。後憲司發嶠附會韋庶人。左授滁州別駕。後至開元中。詔毀天樞。發卒鎔爍。彌月不盡。洛陽尉李休烈乃賦詩以詠曰。天門街東明鈔本東作中。倒天樞。火急先須卸火珠。既合一條絲綫挽。何勞兩縣索人推。先有謠云。一條絲綫挽天樞。言其不久也。故休詩及之。庶士莫不諷誦。天樞之北。韋庶人繼造一臺。先此毀拆。出大唐新語
集／別集／元好問全集／卷第二／五言古詩二／哭延孫(P.60)
哭延孫
兒生去年冬，閭里日相慶。今年迫周晬，今年迫周晬　毛本「晬」作「」，歷史所抄本作「睟」。皆誤。疹痘俱已竟。斕斑綴錦衫，未與玉雪稱。宅相望此孫，惜愛均氣命。一宵誰奪去？遽有亡辜橫。情鍾未難忘，情鍾未難忘　趙考：「毛本『未』作『果』。」今按：歷史所抄本亦作「果」。力挽將安勝！憶昔點妝初，季女抱臨鏡。季女抱臨鏡　毛本、歷史所抄本「臨」作「隣」。灼灼芙蓉花，澹與清波映。霜風入芳渚，瘦綠餘荷柄。嬌紅耿在眼，百喚不一應。寂寞空鏡前，老眼淚如迸。
集／別集／朱子文集／正集／卷第一／詩一／擬古八首(P.7)
鬱鬱澗底樹，揚英秋草前；與君結歡愛，自比金石堅。金石終不渝，懽愛終不疎；一夕遠離別，悠悠在中途。相思未云變，音容定何如？傷彼三春蕖，灼灼層華敷；盛時不可留，恐逐嚴霜枯。夫君來何晚？賤妾長離居。
集／戲劇／關漢卿戲曲集／附錄／關漢卿散曲輯存／小令／正宮白鶴子四首(P.981)
小令
正宮白鶴子四首
四時春富貴。萬物酒風流。澄澄水如藍。灼灼花如繡。
集／總集／全遼文／卷十／道宗皇帝哀冊　乾統元年(P.273)
道宗皇帝哀冊乾統元年
耶律儼
道宗仁聖大孝文皇帝哀冊。
經邦守正翊贊功臣開府儀同三司行尚書左僕射兼門下侍郎同中書門下平章事監修國史知樞密院事上柱國趙國公食邑六千五百戶食實封陸佰伍拾戶臣耶律儼撰。
維壽昌七年。歲次辛巳。正月壬戌朔。十三日甲戌。
大行天佑皇帝崩于韶陽川行在所。徙殯於僊遊殿之西階。粵乾統元年六月庚寅朔。二十三日
壬子。將遷座于永福陵。禮也。穆駿不歸。軒龍已陟。萬國悲聲兮猶喪　考妣。七月期近兮俄營陵域。彫輅轔轔。襄儀翼翼。三奠終撤。百靈慘惻。　孝孫嗣皇帝延禧。仰成威明。承繼社稷。感象物以號泣。恨僊遊之冥默。追錄其功兮異世使望。欲報之　恩兮昊天罔極。爰　詔輔臣。具銘
聖德。其辭曰。猗歟
聖元。　天帝之孫。蕩海夷岳。旋乾轉坤。經營草昧。掃滌妖昏。宏圖善繼。盛德益尊。已卜萬祀。方傳八葉。宇宙惟清。日月相接。綱要修整。聲文暐曄。一統正朔。六合臣妾。清寧將末。姦蘖潛生。蜂蠆奮
毒。雷霆振驚。幄騰瑞氣。幕見神兵。醜類既勦。　皇階益亨。禮祠
先廟。神靈來格。孝養
長樂。敬恭無斁。朝陵幸邑。建號加冊。天旋雲被。風施雨澤。高穹乃眷。景命惟諶。天日奇表。笙鏞德音。務農重穀。抵璧捐金。洞判邪正。詳觀古今。輟寐夜分。忘食日旰。決柔象夬。發號占渙。天人分際。帝王條貫。觸類鑑照。乘權電斷。一十三次。選士懸科。官材棫樸。育善菁莪。五辰協運。九序興歌。亟翔丹鳳。迭變洪河。　睿思敏麗。　宸襟洞達。沛筑高唱。熏琴閒發。刑憲三千。惟務全活。師徒百萬。不喜征伐。敦睦親族。駕馭英雄。累開赦宥。數賑貧窮。人心自樂。地利常豐。聲猷普暨。教令遐通。鯨海之東。鯤溟之北。若木西荒。桂林南側。遠近庶邦。強弱諸國。占風効款。慕義述職。頃以汴寇。侵　予夏臺。包藏貪噬。勝敗往來。垂二十載。傷生蠹財。詔命一至。煙塵兩開。蠢爾韃靼。自取凶滅。擾我邊陲。萃其巢穴。上將既行。奇兵用設。即戮渠魁。群黨歸悅。奠枕於京。垂衣而治。七曜齊正。百嘉蕃遂。嶽貢川珍。地符天瑞。赫奕難名。紛綸畢至。時遊江渚。或獵雲峰。威稜震疊。逸豫從容。大聖射法。
人皇書蹤。妙該玄理。博達空宗。上性自然。生知不學。瞻形繪象。調律修樂。君臣宴會。內外恩渥。禮文若古。制度復朴。奸邪屏逐。朝列肅清。冤憤咸雪。　昭懷正名。臨朝四紀。御世一平。化流廣夏。福庇群氓。憂勤滋久。勞倦興寤。　燕國英明。決其傳付。冀泰宇之不撓。保長年而克固。
元孫牢讓。勉臨庶務。難求堯舜之高蹈。遽迫崦嵫之已暮。俄撫几以有命。遂遺弓而忽去。徒云呼歲之祥。虛紀夢齡之數。嗚呼哀哉。封人祝兮雲且至。杞國憂兮天乃崩。欻風號而景沴。紛雨哭而愁興。彤庭寂寞兮闃無象。　寶座深嚴兮空有憑。鏘挽鐸以伸戀。灼靈龜而告徵。嗚呼哀哉。先遠屬期。同軌皆會。隨蜃輅以殞涕。仰龍輴而心碎。凄肅肅之仙儀。慘悠悠之神旆。蒼山空兮晚籟吟。白日澹而寒煙晦。嗚呼哀哉。駐春蒐兮尚邇。變夏節以將闌。行且暮兮慶陵下。望如朝兮
聖廟閒。去華闕兮茲邈。即泉宮兮不還。紫笛牧兮曲聲闋。綠驥留兮轍跡閑。霧幽凝兮漠漠。溜哀
瀉兮潺潺。植重林兮靈泫。　敞層殿兮苔斑。　觸物類兮黯　天意。　想威容兮悲　聖顏。　嗚呼哀哉。　維
蒸民之所歸。須　大人之有作。乘時而出也。天曆爰在。極數而終也　　神器是託。大葬之制。舊章用度。鄙珠玉之華侈。尚甄陶之儉約。閟清暉兮幽默。置洪業兮盤礡。別垂理世之謨訓。昭示
嗣君之矩矱。被雅頌兮洋洋。煥簡編兮灼灼。庶延亙於無窮。自遐揚於景爍。嗚呼哀哉。拓本。
《冊文》：壽昌七年歲次辛巳，正月壬戌朔十三日甲戌，大行天祐皇帝崩于韶陽川行在所。按《道宗紀》：壽隆七年正月癸亥，如混同江；甲戌，上崩于行宮。是混同江行宮即韶陽川行在所。《冊文》云：乾統元年六月二十三日壬子，將遷座于永福陵。《天祚紀》：乾統元年六月辛亥，葬仁聖大孝文皇帝、宣懿皇后于慶陵。蓋慶陵因永慶陵而稱其陵園或陵域，永福陵則指葬道宗之陵。
此冊與《宣懿皇后冊》並有契丹字冊文，提行空格，並依原式迻錄。
集／總集／遼代石刻文編／天祚編／道宗皇帝哀冊　乾統元年(P.513)
道宗皇帝哀冊乾統元年
道宗哀冊，解放前出土於內蒙昭烏達盟巴林右旗白塔子慶陵中，冊石高173厘米，寬175厘米，冊文36行，行37字，正書。冊蓋篆書“仁聖大孝文皇帝哀冊”九字。同出另有契丹文哀冊一合。據拓本錄文。
道宗仁聖大孝文皇帝哀冊仁聖大孝文皇帝　《道宗紀》：壽昌七年“六月庚子，上尊謚仁聖大孝文皇帝，廟號道宗。”。
經邦守正翊贊功臣、開府儀同三司、行尚書左僕射、兼門下侍郎、同中書門下平章事、監修國史、知樞密院事、上柱國、趙國公、食邑六千五百戶、食實封陸佰伍拾戶、臣耶律儼撰耶律儼　《遼史》有傳，謂：“耶律儼，字若思，析津人，本姓李。父仲禧，重熙中，始任。咸雍六年，賜國姓，封韓國公。儼登咸雍進士第。壽隆初，授樞密直學士，拜參知政事。遷知樞密院事，賜經邦佐運功臣，封越國公。修皇朝實錄七十卷。乾統三年，徙封秦國。六年，封漆水郡王。天慶中，薨，贈尚父，謚曰忠懿”哀冊署銜可補本傳。。維壽昌七年歲次辛巳正月壬戌朔十三日甲戌，大行天佑皇帝崩于韶陽川行在所崩於韶陽川行在所　按，《道宗紀》：“壽昌七年正月癸亥，如混同江。甲戌，上崩於行宮。”是混同江即韶陽川行在所。又《地理志》：“長春州，韶陽軍。本鴨子河春獵之地。長春縣，本混同江地。”足證韶陽川與混同江、鴨子河關系甚密。，徙殯於僊遊殿之西階。粵乾統元年六月庚寅朔二十三日壬子，將遷座于永福陵將遷座於永福陵　按，《天祚紀》：乾統元年“六月癸亥，葬仁聖大孝文皇帝、宣懿皇后於慶陵。”蓋慶陵即永慶陵，永福陵則是慶陵中之道宗陵。，禮也。穆駿不歸，軒龍已陟。萬國悲聲兮猶喪考妣，七月期近兮俄營陵域。彫輅轔轔，襄儀翼翼。三奠終撤，百靈慘惻。孝孫嗣皇帝延禧，仰成威明，承繼社稷。感象物以號泣，恨僊遊之冥默。追錄其功兮異世使望，欲報之恩兮昊天罔極。爰詔輔臣，具銘聖德。其辭曰：
猗歟聖元，天帝之孫。蕩海夷岳，旋乾轉坤。經營草昧，掃滌妖昏。宏圖善繼，盛德益尊。已卜萬祀，方傳八葉。宇宙惟清，日月相接。綱要修整，聲文暐曄。一統正朔，六合臣
妾。清寧將末，姦蘖潛生。蜂蠆奮毒，雷霆振驚。幄騰瑞氣，幕見神兵。醜類既剿，皇階益亨。禮祠先廟，神靈來格。孝養長樂，敬恭無斁。朝陵幸邑，建號加冊。天旋雲被，風施雨澤。高穹乃眷，景命惟諶。天日奇表，笙鏞德音。務農重榖，抵璧捐金。洞判邪正，詳觀古今。輟寐夜分，忘食日旰。決柔象夬，發號占渙。天人分際，帝王條貫。觸類鑒照，乘權電斷。一十三次，選士懸科。官材域樸，育善菁莪。五辰協運，九序興歌。亟翔丹鳳，迭變洪河。睿思敏麗，宸襟洞達。沛筑高唱，熏琴閒發。刑憲三千，惟務全活。師徒百萬，不喜征伐。敦睦親族，駕馭英雄。累開赦宥，數賑貧窮。人心自樂，地利常豐。聲猷普暨，教令遐通。鯨海之東，鯤溟之北。若木西荒，桂林南側。遠近庶邦，強弱諸國。占風效款，慕義述職。頃以汴寇，侵予夏臺。包藏貪噬，勝敗往來。垂二十載，傷生蠹財。詔命一至，煙塵兩開。蠢爾韃靼，自取凶滅。擾我邊陲，萃其巢穴。上將既行，奇兵用設。即戮渠魁，群黨歸悅。奠枕於京，垂衣而治。七曜齊正，百嘉蕃遂。嶽貢川珍，地符天瑞。赫奕難名，紛綸畢至。時遊江渚，或獵雲峰。威棱震疊，逸豫從容。大聖射法，人皇書蹤。妙該玄理，博達空宗，上性自然，生知不學。瞻形繪象，調律修樂。君臣宴會，內外恩渥。禮文若古，制度復朴。奸邪屏逐，朝列肅清。冤憤咸雪，昭懷正名。臨朝四紀，御世一平。化流廣夏，福庇群氓。憂勤茲久，勞倦興寤。燕國英明，決其傳付。冀泰宇之不撓，保長年而克固。元孫牢讓，勉臨庶務。難求堯聖之高蹈，遽迫崦嵫之已暮。俄撫几以有命，遂遺弓而忽去。徒云呼歲之祥，虛紀夢齡之數。嗚呼哀哉！封人祝兮雲且至，杞國憂兮天乃崩。歘風號而景沴，紛雨哭而愁興。彤庭寂寞兮闃無象，寶座深嚴兮空有憑。鏘挽鐸以伸
戀，灼靈龜而告徵。嗚呼哀哉！先遠屬期，同軌皆會。隨蜃輅以殞涕，仰龍輴而心碎。凄肅肅之仙儀，慘悠悠之神旆。蒼山空兮晚籟吟，白日澹而寒烟晦。嗚呼哀哉！駐春蒐兮尚邇，變夏節以將闌。行且暮兮慶陵下，望如朝兮聖廟閒。去華闕兮茲邈，即泉宮兮不還。紫笛牧兮曲聲闋，綠驥留兮轍迹閒。霧幽凝兮漠漠，溜哀瀉兮潺潺。植重林兮露泫，敞層殿兮苔斑。觸物類兮黯天意，想威容兮悲聖顏。嗚呼哀哉！維蒸民之所歸，須大人之有作。乘時而出也，天曆爰在。極數而終也，神器是託。大葬之制，舊章用度。鄙珠玉之華侈，尚甄陶之儉約。閟清暉兮幽默，置洪業兮盤礴。別垂理世之謨訓，昭示嗣君之矩矱。被雅頌兮洋洋，煥簡編兮灼灼。庶延亘於無窮，自遐揚於景爍。嗚呼哀哉！
叢書／武英殿聚珍版叢書／夏僎尚書詳解／周書／卷二十五／呂刑(P.1-1)..[清乾隆敕刻武英殿聚珍本]
皇帝哀矜庶戮之不辜報虐以威遏絶苗民無世在下乃命重黎絕地天通罔有降格羣后之逮在下明明棐常鰥寡無蓋皇帝淸問下民鰥寡有辭于苗德威惟畏德明惟明乃命三后恤功于民伯夷降典折民惟刑禹
平水土主名山川稷降播種農殖嘉穀三后成功惟殷于民士制百姓于刑之中以教祗德穆穆在上明明在下灼于四方罔不惟德之勤故乃明于刑之中率乂于民棐彝
苗民旣肆為暴虐下民不忍方告無辜于上上帝監之知其無辜于是帝堯知天意之所向哀傷矜憐衆遭有苗殺戮而無罪者乃以德威誅伐而報苗民之暴虐正絶其嗣俾無有繼世而在天下者蓋謂誅絕之也然至舜之世猶有存者何也蓋苗民種類至多
堯之遏絕乃其一時為君長者其不為君長者或支或庶堯豈能盡絕之此所以至舜之世而其遺種或復育也堯旣絕苗民無世在下旣又念苗民所以階亂者皆由罔中于信以覆敗古人詛盟之事遂至假于鬼神惑亂愚民以階禍亂故堯旣遏絕之後所以必命重黎以正神人之分也蓋在天有神在地有人幽明之間截然不可移易今苗民旣假鬼神以階亂則引天神以惑愚民如漢末張角一日同起者三十六萬此皆假鬼神以階亂者也今三苗之俗旣如此
故堯命重黎使絕地天通罔有降格謂絕在地之民使不得以妖術格于在天之神絕在天之神使不得假其名字以降于在地之民蓋將塞其生亂之階也孔氏引楚語云昭王問于觀射父曰周書所謂重黎實使天地不通者何也若不然民將能登天乎對曰非此之謂也古者民神不雜少昊氏之衰也九黎亂德家為巫史民神同位禍災薦臻顓頊受之乃命南正重司天以屬神北正黎司地以屬民使復舊常無相侵瀆是謂絕地天通其後三苗復九黎之德堯復
育重黎之後不忘舊者使復典之以此知重卽羲也黎卽和也但此以重黎絕地天通為堯時事而楚語乃指為顓頊時事今且以經為據堯卽命重黎正神人之分以絕苗民生亂之階故羣后及在下化之乃明明棐常而不敢為幽隱神怪之事雖鰥寡窮民亦得通其情于上而無有蓋蔽而不通者蓋苗民假鬼神以階亂其同惡相濟者共為暴虐以賊害小民故鰥寡有欲言而不得上聞今旣絕其亂階而人不復假鬼神以生亂此鰥寡所以無蓋也元后謂羣后諸
侯也在下羣吏也諸侯及羣吏皆不事幽隱鬼神而明于明明之人事不事詭異妖者之術而輔于世間之常道如是則人習誠實下無隱情故鰥寡無告之人皆得陳其哀苦之情于上而無有蔽蓋之者豈不美哉鰥寡之情旣無蔽蓋皆得上達則民之利病堯無不知于是帝堯乃淸問下民所謂淸者乃虛心屈己以延問于下如無垢所謂無非誠實曾不以一毫名位滓于其中此所謂淸問也蓋其問如父母之問其子之飢渴寒暑豈有嫌疑置于其心哉堯忘其君
位之尊而誠心致問故鰥寡之民感其誠實皆有稱誦之辭于遏苗之事所稱頌者卽德威惟畏德明惟明是也舊說皆以有辭于苗民然至于時苗民已遏絕鰥寡已無蓋不應于此復有怨辭兼下文德威惟畏德明惟明二句無所係屬故知此有辭于苗當為有美辭于堯感遏苗之事也蓋苗民之虐堯以威報之則堯之威非赫赫之威也乃德威也惟其威自德來此所以威一震而人莫不畏苗民之奸堯以明察之則堯之明非察察之明也德明也惟其明自德來
此所以明一照而人莫能逃也鰥寡以是辭而稱堯伐苗之事豈不簡而當哉堯遏絕苗民而鰥寡頌之若此則民亂除矣民亂旣除則民生不可不厚乃命三后恤功于民蓋欲厚民之生也恤是憂也謂憂其功于民猶言功不及民以為己憂也三后卽伯夷禹稷也伯夷掌禮故降其禮典以示于民然禮有品節條目易以强世而難于民之盡從故伯夷旣示以禮典于是又以刑而折服其邪心使之畏刑之威而盡趨禮此典禮所以言刑也然伯夷之刑非果用也特
以此懼之耳禹為司空主土故旣平水土為民除患于是又辨山川之主名為九州各有一名山大川為之主名如揚州山曰會稽川曰三江荊州山曰衡山川曰江漢是也棄為后稷司稼故降其布種之法使為農者皆得封殖其善禾麥布種有法則稂莠不生而嘉穀可成也此皆堯命之使之憂其功于民者也堯之用人多矣獨言此三后者蓋教之安之養之尤為憂民之深者也惟堯以此命之故三后皆得成功功旣成而皆富厚故曰惟殷于民殷盛也謂富盛也
民旣富盛堯又慮其狃于富厚或復思亂不可不有以防之于是又命士師之官使制百姓于刑之中謂用中典以防民也所以如此者凡欲敎民使常知敬德不致復階亂也呂侯旣言堯于三后成功之後命士以刑制百姓恐當時或不明其先後本末之序謂堯專以刑制于民故下又復明前說謂之刑也非徒刑也其君穆穆以敬德居上其臣明明以明德居下上下之間以德相資醖釀造化一旦發越于四方如灼灼火然一燈灼千萬燈無有窮已必至于極四方
萬里無不克勤於德然後始明刑之中以率乂於民率謂率之使從乂謂乂之使治然堯之所謂率乂者亦豈專於傷民肌體哉亦不過欲輔其常性耳蓋民失常性特以刑警之使聳動知畏而復其常性是堯之刑雖具而實未嘗用也此又呂刑詳明堯所以用刑之意
叢書／武英殿聚珍版叢書／絜齋毛詩經筵講義／卷一／桃夭篇(P.8-1)..[清乾隆敕刻武英殿聚珍本]
桃夭篇
臣聞詩人稱人情之相安者未嘗不以宜言之假樂之詩曰宜民宜人取其人民之相安也魯頌曰宜大夫庶士取士大夫之相安也夫人情至于相安則有和順而無乖戻有歡娛而無怨讟豈不甚可貴哉今此詩曰宜
其室家宜其家室則夫婦之間雝雝其和交相親愛者至矣又曰宜其家人則非獨夫婦也闔門之內長幼尊卑無不犁然有當于心矣婦人謂嫁曰歸桃之夭夭灼灼其華謂仲春之月婚姻之時也女之始嫁情意未洽而宜家之效固已立應況于寖久乎旣詠其華又詠其實又詠其葉以明物物之可嘉也以桃之可嘉媲德之可貴周旋俯仰無所不宜此豈法嚴令具强之使然哉風化之行固有本之者矣后妃無妒忌之行閨門有肅雍之美是非其本歟惠及其下衆妾序進則內無怨女
化行于外婚姻以時則國無瘝民此和氣洋溢極治之時也詩人安得不于一篇之中致其意歟雖然婚姻及時後人知是者亦不少矣而人情未免乖戾罕以輯睦聞者又何歟曰此所以有貴于風化也先王之時家道旣正敎化流行習俗淳美涵濡于禮義之澤久矣之子于歸資性婉淑足宜其家風化使然也非有先王修身正家之本而獨以男女及時為貴此乃不澄其源而欲淸其流也又豈能銷乖戾之習而長輯睦之風哉此詩三章曾無一語及于后妃而序詩者推而言之蓋天下
之事有可以法禁整齊者而風俗之美非法禁之所能致要必基本所在能用其力故其感召如此歸諸后妃鉤深之論也嗚呼后妃之賢否風俗之美惡繫焉吾身之修不修后妃之賢否繫焉君天下者其可忽哉
叢書／武英殿聚珍版叢書／直齋書錄解題／集部／卷十六／别集類上(P.1-1)..[清乾隆敕刻武英殿聚珍本]
李文公集十卷案文獻通攷作十八卷
唐山南東道節度使李翺習之撰蜀本分二十卷集中無詩獨有戲贈一篇拙甚決非其作也然韓集遠遊聯句有習之一聯云前之詎灼灼此去信悠悠亦殊不工他無一語意者於詩非所長而不作耶習之為文源委於退之可謂得其傳矣但其才氣不能及耳
叢書／武英殿聚珍版叢書／元憲集／卷四／五言律詩／奉送滁州趙學士(P.8-1)..[清乾隆敕刻武英殿聚珍本]
奉送滁州趙學士
灼灼書林彦胡爲江海濱希遷杜陵客出守始平人夕夢螭階遠君早膺記注之選前驅隼斾新離觴君莫愬去去易沾巾
叢書／武英殿聚珍版叢書／華陽集／卷三／七言律詩１／舟行述懷寄公儀(P.12-2)..[清乾隆敕刻武英殿聚珍本]
舟行述懷寄公儀
昔陪畫省對春菲今日逢春未得歸灼灼海棠誰復折
差差燕子又還飛淸尊須惜良辰共白髮俄驚萬事非昨夜淮山好風月爲君中夕促瑤徽
叢書／武英殿聚珍版叢書／公是集／卷九／五言古詩６／楚風四首(P.7-1)..[清乾隆敕刻武英殿聚珍本]
嚴嚴章華宫灼灼高唐觀慶弔隨俯仰離合異昬旦人
生詎能幾物化每交亂千秋萬歲後寂寞江與漢
叢書／武英殿聚珍版叢書／山谷詩集注／內集／卷十七／題李亮功戴嵩牛圖(P.6-2)..[清乾隆敕刻武英殿聚珍本]
題李亮功戴嵩牛圖
韓生畫肥馬立仗有輝光老杜丹靑引云弟子韓幹早入室亦能畫馬窮殊相幹惟畫肉不畫骨忍使驊騮氣彫喪立仗馬見前注文選阮嗣宗詩灼灼有輝光戴老作瘦牛平生千頃荒韓生作富貴想戴老作田野觀言胷懷異趣也觳觫告主人實已盡
筋力孟子注曰觳觫牛當到死地處恐貌老杜病馬詩塵中老盡力蓋用田子方事筋力見曲禮乞我一牧童林間聽橫笛南史陶弘景傳梁武帝屢加禮聘並不出唯畫作兩牛一牛散放水草之間一牛著金籠頭有人以杖驅之武帝笑曰此人豈有可致之理此詩頗采其意山谷于時正以軒冕為累也
叢書／武英殿聚珍版叢書／茶山集／卷四／五言律詩／春日卽事次韻(P.1-2)..[清乾隆敕刻武英殿聚珍本]
春日卽事次韻
穠李花如許殊勝灼灼紅只言開似雪不道去隨風勝日從吾黨衰年念此翁詩情猶可强桮勺不能同
叢書／武英殿聚珍版叢書／南澗甲乙稿／卷七／詞／點絳唇(P.1-1)..[清乾隆敕刻武英殿聚珍本]
南澗甲乙稿卷七
宋　　韓　　元　　吉　　撰
詞
點絳唇十月桃花
木落霜濃探春只道梅花未嫩紅相倚灼灼新粧膩　莫問仙源且問花前事休辭醉想君園總是生春地
叢書／知不足齋叢書／萬柳溪邊舊話..[清乾隆鮑廷博校刊本]
文𥳑公致政歸不居許舍山專居束帶河大第數步卽出西關渡梁溪文藻案毘陵志云梁溪在無錫縣西門外數十步源出慧山其袤三十里吳地記云古溪極隘梁大同中重浚故名因造圃梁溪之上後有高崗眺望沿溪左種梅右種海棠各數百樹公有瑞鷓鴣詞二首一詠落梅一詠海棠落梅詞云梁溪西畔小橋東落葉紛紛水映空五夜客愁花片裏一年春事角
聲中歌殘玉樹人何在舞破香山曲未終却憶孤山醉歸路馬蹄香雪襯東風廷博案瀛奎律髓梁溪作淸溪落葉作落月海棠詞云兩行芳蘂傍溪陰一笑嫣然抵萬金火齊照林光灼灼彤霞射水影沈沈曉妝無力臙脂重春醉方酣酒暈深定自格高難著句不應工部總無心文𥳑公有詩文集五十卷○文藻案史遂初小稾六十卷內外制三十卷文獻通考云梁溪集五十卷
叢書／知不足齋叢書／鬼董／卷之一(P.1-1)..[清乾隆鮑廷博校刊本]
鉅鹿有王氏女美容儀而家貧同郡凌生納為妾凌妻極妬嘗俟凌出使婢縛王擲深谷中王偶脫而逸去入他郡為女道士作妾薄命歎千餘言一夕見夢於凌語所苦且以詩授凌凌覺而得其詩於褥前後凌妻死王乃得復返予聞其事甚怪惜不見其詩客近有傳示予者因錄之睘睘尋坦路淒風響枯枝路本羊腸形折轉多他岐誤識為直道偶陷深蒺藜密林蔽寒月淸光透妾肌野鴉徹夜啼矇鴟笑自悲雄狐繞妾號鼫鼠相追隨獨近虎狼窟啖吐安可期妾心豈不懼仰賴穹蒼垂
少年學彈箏善鼓陽春詞長年學吹笙一吹雙鳳儀中年罹家禍衆口生嫌疑主君不及察逐妾江之碕昔嘗致幽調酣歡頗見奇今忽厲顏色中道成暌離羣寵好肉食妾獨甘苦薺羣寵好羅綺妾獨披素絲羣寵好外交妾獨嚴門楣人情惡異己璠璵摘瑕玼主君豈不明妾心洞無欺彼忍弄盃毒危機轉斯須不解覆盃情謂我爭妍媸捐棄長三年剖心無所施呼天天不言呼地地不知獨呼父與母何用生我為羸羸溘草宿父母呼孳孳攜手問苦樂白髮雙涕洟訓妾毋改心掣手忽失
之村雞已罷韻林杪流朝曦凝霜厚膚寸輾轉寒且飢飢尚乏糠粃寒苦滅然萁振衣恣所適偶入班姬祠配享古烈婦異代同貞姿吞聲禱元珓　　相委蛇老尼推眹兆端貞諒所宜神明保終竟致志毋自衰出門顧孤影棣棣何所訾寒波印宿眸獨步淸淮湄偶逢驪山嫗左右兩相嫠長跽叩休咎為我問靈蓍白茅藉沙上展冊尋良規上卦乃山岳下卦乃澤陂羲文命為損剛柔彖為時周孔祈神敎示妾懲窒辭左贈雙瑤簪右贈雙瓊芝元醞瀉腰壺煙霞滿雙卮一吸洗塵骨再吸淸
宿脾稽首願為徒冉冉不能追極目望空際俯首致遐思兀然迷去住深雲忽四馳濛濛宿霧生霏霏雨雪滋踽踽不自憐行行何所咨遙遙玉宇寒念念懸雙睂浮浮覆載間鬱鬱何能支慷慨復自寬靜一貴所持凌晨拾杜若薄暮搴江蘺入溪攬薜芷陟山采辛夷滋菊以充佩幽蘭以薦縭薰蕙紉高髻芳蓀結輕綦芙蓉製裳裙周旋亦襳襹臨泉更洗心湛湛無塵私願登主君門含血愬所罹鄰母憫我冤為妾啼橫頤勸汝須鄭重枉自獲忸怩羣寵方冶容寧堪衆嚅唲引領望危閣霄漢
千重基十二玉欄杆飛翬敞桷榱佳氣鬱繚繞雙雙峙文鳷可仰不可卽斂抱空漣洏宮牆不得入況望薦黍粢衣冠不得睹況望執盃匜聲響不得聞況望徵熊羆髣髴適四野雊雉飛雄雌嗷嗷亂烏鵲狉狉狂鹿麋綠煙走夜燐明滅多妖魑妾心不比石石破心不劙妾心不比鐵鐵蝕心不移氣噓作長虹虹消心不劘淚落凝碧血血盡心不漓一心徑方寸宇宙為四維四維今忽張妾身獨蹈危人生同百骸苦樂何倍蓰誰家搗衣裳刀尺聞時槻誰家贊中饋滫瀡鳴金匙誰家慶兒女調
笑聲嘻嘻妾長抱窮愁手足空纍纍韞伏迴文巧悽悽終對誰中宵坐長歎寒露滋淋漓嘹嚦孤鴈聲聲聲怨離披聽聽裂肝腸懊惱成眞癡知生有願果知彫有碧椅知方不知圓大塊徒容伊自恨恨無聊抉面如刀剺軀殻何所用不如委幽逵抱石臨深淵馮夷拒且嗤攀柯欲雉經繘斷如人推持刀忍自剚刀折空復噫人求生不得我求死無資天地誰云寬無所容四肢誰云日月明往來不照私雨露未沾潤誰云澤浩瀰黃壤委何日墨墨徒行尸撫膺發浩歎仰首見南箕箕畔列牛女
望望亦何其天上懸幽恨人間徒自痍不寐對明蟾吟哦薄命詩字字皆自咎句句皆自卑篇篇相思淚耿耿矢神祗結束明依歸處女乃吾師危坐候大所素楮鋪平墀纎纎出玉臂刺血忍號譆搦管書血字體勢追樊姬大義關綱常國家根平治不比長門賦首尾祈歡怡持展跪天讀神鬼皆於戲讀罷卷作封殷勤孰為貽仰登衡岳峯俯臨湘水涯尺鯉竟不至賓鴻亦我詒貿貿無所託顧見雙黃鸝嚶嚶畱好音翼短無所裨斂袵復吟哦天風為我吹百蟲為我奔羣芳為我萎花落春復
華人老無囘暆抱膝一假寐夢入主君帷宛爾素昔容申申弄長髭拜起泣且訴問對良孜孜主君頓然悟引手強攜提遜避忽振覺依然身在茲形影自相弔懵懵如蹲鴟枵然魄與魂骨立如枯椔盤盤習故武兩腓如柔䗁施歸復偃臥殘骸如囊皮默默忽囘想人壽無百朞五內忌百感傷衷不可醫梳洗整容態亦自時礪砥春襭㤀憂花百草時葳蕤滴露揉麯蘗醞釀成珍𨠑和以愛河水漉以慈竹籭貯以偕老觥泛泛浮綠蟻寄言獻主君斥之為村醨長夜不自愛摘蒲出瀾漪結為合
歡扇奇奇價不貲寄言獻主君拋擲供晨炊初秋履峻石石中含瑞琦礱成雙連環光爛羞琉璃寄言獻主君遙途阻逶迤冬經不斷縷端緒華　　緯以歲寒線製成同心褵寄言獻主君願言充纓緌棄棄不復視況望收窮羸達心竟無由進退惟險䧅安能坐待斃四海聊猶夷須女整飇馭元女揚參旗　女擎雲葢華女執霞麾弄玉秉長策靑女妙執綏白虎服右驂左驂乃蒼螭前驅奮丹鳥後擁蛇與龜靈旛雙招搖發軔何躨跜駕言適東瀛仙姝對奕棊中有古麻姑挾我坐以嬉一枰
未勝負已爛樵斧柯迴輪急西向息駕崑崙崥　登閬風苑瑤臺皓參差上坐西王母溫慰亦熙熙顧呼董雙成命取素所司七弦妾對拊哀音動寒颸王母不忍聽泣餽雙交梨謝歸轉夙駕丹丘遐且巇靈妃署南宇驚問來何遲褏出古書冊云是曹娥碑始稱節不變終稱行無虧檢卷對淸誨飛駕臨元池北隅苦風色姑射膚凝脂攜我展畫翫宛似秦山厜卻憶秦山陰雙鶴虛茅茨收淚何所往直到銀河坻玉女正擲梭鼓臂不知疲離恨雖不言宿淚雙凝頤顧妾停機杼指心盟不移再
拜領瓊華復度白銀漪題曰廣寒都宮殿相連𣻗纖阿步鐵板望舒笑喔咿羽衣霓裳曲再奏舞僛僛姮娥憐妾誠賜我不死劑苾苾一刀圭試嘗甘如飴無路獻主君長生敢自蘄樂極罷觀聽憶我塤與箎乘風忽返駕復履舊園籬鄰母共相勞周游諒多禧顏色羨美好靈慧失前蚩聞之頗自慶整衣獻所齎到門門不開拒我聲訑訑衆犬吠狺狺羣寵隔門闚依依門外柳靑靑牆上苔搖搖路傍竹灼灼籬邊葵采采雙鴛鴦池塘戲深𧃲相對皆有情無情獨扊扅長號欲奮去此情終繫縻
薄鳩安鵲巢屉魚潛鳧茈彼升此顧沈物理亦繆紕古來妾薄命顚連妾敢辭主君明且哲酌水分澠淄妾味誠不凡主君當自諮但願主君心權衡析毫釐但願主君身康寧延福禔但願主君家內外敦倫彝主君衣衾溫妾寒亦自恞主君常醉飽妾餒如噬胹此心質神天威光赫祁祁雷霆司忠孝善人終見毗忠孝妾有違龍火尸壇遺妾情早鑒亮妙運成和比唯妾素所恥巧媚如狐狸長舌如鵜鴂哺啜如鸕鷀不意今之人愛此如鷾鴯徵舒以為賢虞姬逐鞭笞西施侍枕席共姜流三
峗世路此常態端貞宜取疵神明三尺臨聽愬應𧦧𧦧曾聞尹吉甫疑蜂殺其兒投杼踰危牆曾母豈不慈楚平放澤畔容色成黑黧汨羅終自沈潔白隨流澌近世岳將軍一家遭斧鈹父子君臣尚如此賤妾之命如銖錙又聞二叔煽流言周公避東陲三田生內暌靈荊且自䔟張陳刎頸交一旦身摧泜王導痛伯仁負之撫骸骴兄弟朋友多若是賤妾之軀如蜉蚍五倫自古不除讒此心但保無傾欹再聞貝錦章嫉讒投豺猗莊姜不自惜悲歌送戴嬀有懷不敢盡主君須細窺一朝明妾
心萬死纏葛纍太極象元爐陰陽運神錘默鍜人與物雜然各相麗初稟足脩短讒人當自怟忽憶終南山秀拔無九嶷上多靈異草毛女羣相僖辟世三千年長髮飄䰂𩭇願追與之遊微情尚羈雙鵲忽遶鳴顧袂垂蟢蜘右耳聞天鐘和薰瞤兩頄撥火火屢笑龜夢協休禕情曲幸剖白寵愛非所跂望門泣謝主君義黃庭一卷為鎡䥓茹英披葉伴毛女靈漿不竭玻瓈瓻馭風逐侶恣遨遊羅浮匡廬返峨嵋人遭逆境須自得堅白從來誰磷緇飄然長嘯去復去淸泉白石容乎而
叢書／知不足齋叢書／百正集／卷之上／秋懷(P.1-1)..[清乾隆鮑廷博校刊本]
茫茫秋水波灼灼芙蓉姿采之不盈匊及此行樂時陽鳥未南翔元鳥將西歸羇旅獨牽營泯默生窮思美人
不可見長歌以自怡
叢書／知不足齋叢書／斜川集／卷之三／次韻孫志康牡丹(P.16-2)..[清乾隆鮑廷博校刊本]
次韻孫志康牡丹
春事依稀見一班山花灼灼强施丹能容丞掾歌呼處信是平陽度量寬溪上有人歸獨晚夜闌秉燭若為懽但知草檄催詩債何必重尋落蘂看
罇餘舊壓蒲萄綠盤有南珍茘子丹草草春光雖未稱人人酒令暫須寬興來勿廢無何飲老去難尋特地歡慰我窮愁眞待子憑詩寄與故人看
叢書／古今醫統正脈全書／重廣補注黃帝內經素問／卷第二十／五常政大論篇第七十(P.17-1)..[民國十二年(1923)北京中醫社修補清光緒間江陰朱文震刊本]
五常政大論篇第七十新校正云詳此篇統論五運有平氣不及太過之事次言地理有四方高下陰陽之異又言歲有不病而藏氣不應為天氣制之而氣有所從之說仍言六氣五類相制勝而歲有胎孕不育之理而後明在泉六化五味有薄厚之異而以治法終之此篇之大槩如此而專名五常政大論者舉其所先者言也
黃帝問曰太虛寥廓五運迴薄衰盛不同損益相從願聞平氣何如而名何如而紀也歧伯對曰昭乎哉問也木曰敷和敷布和氣物以生榮火曰升明火氣高明土曰僃化廣被化氣損於
羣品金曰審平金氣淸審平而定水曰靜順水體淸靜順於物也帝曰其不及柰何歧伯曰木曰委和陽和之氣委屈而少用也火曰伏明明曜之氣屈伏不申土曰卑監土雖卑少猶監萬物之生化也金曰從革從順革易堅成萬物水曰涸流水少故流注乾涸帝曰太過何謂歧伯曰木曰發生宣發生氣萬物以榮火曰赫曦盛明也土曰敦阜敦厚也阜高也土餘故高而厚金曰堅成氣爽風勁堅成庶物水曰流衍衍泮衍也溢也帝曰三氣之紀願聞其候歧伯曰悉乎哉問也新校正云按此論與五運行大論及陰陽應象大論金匱真言論相通敷和之紀木德周行陽舒陰布五化宣平自當其位不與物爭故五氣之化各布政令於四方无相干犯　新校正云按王注太過不及各紀年辰此平木運注不
紀年辰者平氣之歲不可以定紀也或者欲補注云謂丁巳丁亥壬寅壬申歲者是未達也其氣端端直也麗也其性隨順於物化其用曲直曲直材榦皆應用也其化生榮木化宣行則物生榮而美其類草木木體堅高草形卑下然各有堅脆剛柔蔓結條屈者其政發散春氣發散物稟以生木之化也其候溫和和春之氣也其令風木之令行以和風其藏肝五藏之氣與肝同肝其畏淸淸金令也木性暄故畏淸五運行大論曰木其性暄又曰燥勝風其主目陽升明見目與同也其穀麻色蒼也　新校正云按金匱真言論云其穀麥與此不同其果李味酸也其實核中有堅核者其應春四時之中春化同其蟲毛木化宣行則毛蟲生其畜犬如草木之生无所避也　新校正云按金匱真言論云其畜雞其色蒼木化宣行則物浮蒼翠其養筋酸入筋其病裏急支滿木氣
所生　新校正云按金匱真言論云是以知病之在筋也其味酸木化敷和則物酸味厚其音角調而直也其物中堅象土中之有木也其數八成數也升明之紀正陽而治德施周普五化均衡均等也衡平也其氣高火炎上其性速火性躁疾其用燔灼灼燒也燔之與灼皆火之用其化蕃茂長氣盛故物大其類火五行之氣與火類同其政明曜德合高明火之政也其候炎暑氣之至也以是候之其令熱熱至乃令行其藏心心氣應之心其畏寒寒水令也心性暑熱故畏寒五運行大論曰心其性暑又曰寒勝熱其主舌火以燭幽舌申明也其穀麥色赤也　新校正云按金匱真言論云其穀黍又藏氣法時論云麥也其果杏味苦也其實絡中有支絡者其應夏四時之氣夏氣同其蟲羽羽火象也火化宣行則羽蟲生其畜馬徤決
躁速火類同　新校正云按金匱真言論云其畜羊其色赤色同火明其養血其病瞤瘛火之性動也　新校正云按金匱真言論云是以知病之在脈也其味苦升明氣化則物苦味純其音徵和而美其物脈中多支脈火之化也其數七成數也僃化之紀氣協天休德流四政五化齊脩土之德靜分助四方贊成金木水火之政土之氣厚應天休和之氣以生長收藏終而復始故五化齊脩其氣平土之生也平而正其性順應順羣品悉化成也其用高下田土高下皆應用也其化豐滿豐滿萬物非土化不可也其類土五行之化土類同其政安靜土體厚土德靜故政化亦然其候溽蒸溽溼也蒸熱也其令溼溼化不絕竭則土令延長其藏脾脾氣同脾其畏風風木令也脾性雖四氣兼并然其所主猶畏木也五運行大論云脾其性靜兼又曰風勝溼其主口
土體包容口主受納其穀稷色黃也　新校正云按金匱真言論作稷藏氣法時論作粳其果棗味甘也其實肉中有肌肉者其應長夏長夏謂夫長養之夏　新校正云按王注藏氣法時論云夏為土母土長于中以長而治故云長夏又注六節藏象論云所謂長夏者六月也土生於火長在夏中旣長而王故云長夏其蟲倮無毛羽鱗甲土形同其畜牛成彼稼穡土之用也牛之應用其緩而和其色黃土同也其養肉所養者厚而靜其病否土性擁礙　新校正云按金匱真言論云病在舌本是以知病之在肉也其味甘僃化氣豐則物味甘厚其音宮大而重其物膚物稟僃化之氣則多肌肉其數五生數也正土不虛加故也審平之紀收而不爭殺而無犯五化宣明犯謂刑犯於物也收而不爭殺而無犯匪審平之德何以能為是哉其氣潔金氣以潔白瑩明為事其性剛性剛故摧缺於物其
用散落金用則萬物散落其化堅斂收斂堅強金之化也其類金審平之化金類同其政勁肅化急速而整肅也勁銳也其候淸切淸大涼也切急也風聲也其令燥燥乾也其藏肺肺氣之用同金化也肺其畏熱熱火令也肺性涼故畏火熱五運行大論曰肺其性涼其主鼻肺藏氣鼻通息也其穀稻色白也　新校正云按金匱真言論作稻藏氣法時論作黃黍其果桃味辛也其實殼外有堅殼者其應秋四時之化秋氣同其蟲介外被堅甲者其畜雞性善鬬傷象金用也　新校正云按金匱真言論云其畜馬其色白色同也其養皮毛堅同也其病欬有聲之病金之應也　新校正云按金匱真言論云病在背是以知病之在皮毛也其味辛審平化治則物辛味正其音商和利而揚其物外堅金化宣行則物體外堅其數九成數也靜順之紀
藏而勿害治而善下五化咸整治化也水之性下所以德全江海所以能為百谷王者以其善下之也其氣明淸淨明昭水氣所生其性下歸流於下其用沃衍用非淨事故沫生而流溢沃沫也衍溢也其化凝堅藏氣布化則水物凝堅其類水淨順之化水同類其政流演井泉不竭河流下息則流演之義也其候凝肅凝寒也肅靜也寒來之氣候其令寒水令宣行則寒司復化其藏腎腎藏之用同水化也腎其畏溼溼土氣也腎性凜故畏土溼五運行大論曰腎其性凜其主二陰流注應同　新校正云按金匱真言論曰北方黑色入通於腎開竅於二陰其穀豆色黑也　新校正云按金匱真言論及藏氣法時論同其果栗味鹹也其實濡中有津液也其應冬四時之化冬氣同其蟲鱗鱗水化生其畜彘善下也彘豕也其色黑色同也其養骨髓氣入也
其病厥厥氣逆也凌上也倒行不順也　新校正云按金匱真言論云病在谿是以知病之在骨也其味鹹味同也其音羽深而和也其物濡水化豐洽庶物濡潤其數六成數也故生而勿殺長而勿罰化而勿制收而勿害藏而勿抑是謂平氣生氣主歲收氣不能縱其殺長氣主歲藏氣不能縱其罰化氣主歲生氣不能縱其制收氣主歲長氣不能縱其害藏氣主歲化氣不能縱其抑夫如是者皆天氣平地氣正五化之氣不以勝剋為用故謂曰平和氣也委和之紀是謂勝生丁卯丁丑丁亥丁酉丁未丁巳之歲生氣不政化氣迺揚木少故生氣不政土寬故化氣迺揚長氣自平收令迺早火无忤犯故長氣自平木氣旣少故收令迺早涼雨時降風雲竝興涼金化也雨溼氣也風木化也雲溼氣也草木晚榮蒼乾凋落金氣有餘木不能勝故也　新校正云詳
委和之紀木不及而金氣乘之故蒼乾凋落非金氣有餘木不能勝也葢木不足而金勝之也物秀而實膚肉內充歲生雖晚成者滿實土化氣速故如是也其氣斂收斂兼金氣故其用聚不布散也其動緛戾拘緩緛縮短也戾了戾也拘拘急也緩不收也其發驚駭大屈卒伸驚駭象也其藏肝內應肝其果棗李棗土李木實也　新校正云詳李木實也按火土金水不及之果李當作桃王注亦非其實核殼核木殼金主其穀稷稻金土穀也其味酸辛味酸之物孰兼辛也其色白蒼蒼色之物孰兼白也其畜犬雞木從金畜其蟲毛介毛從介其主霧露淒滄金之化也其聲角商角從商其病搖動注恐木受邪也從金化也木不自攻故化從金少角與判商同少角木不及故半與商金化同判半也　新校正云按火土金水之文判作少則此當云少角與少
商同不云少商者葢少角之運共有六年而丁巳丁亥上角與正角同丁卯丁酉上商與正商同丁未丁丑上宮與正宮同是六年者各有所同與火土金木之少運不同故不云同少商只大約而言半從商化也上角與正角同上見厥陰與敷和歲化同謂丁亥丁巳歲上之所見者也上商與正商同上見陽明則與平金歲化同丁卯丁酉歲上見陽明其病支廢癰腫瘡瘍金刑木也其甘蟲子在母中邪傷肝也雖化悉與金同然其所傷則歸於肝木也上宮與正宮同土葢與木與未出等也木未出土與無木同土自用事故與正土運歲化同也上見太陰是謂上宮丁丑丁未歲上見太陰同天化之也蕭飋肅殺則炎赫沸騰蕭飋肅殺金無德也炎赫沸騰火之復也眚於三火為木復故其眚在東三東方也此言金之物勝也　新校正云按六元正紀大論云災三宮也所謂復也復報復也其主飛蠧蛆雉飛羽蟲也蠧內生蟲也蛆
蠅之生者此則物內自化爾雉鳥耗也迺為雷霆雷謂大聲生於太虛雲暝之中也霆謂迅雷卒如火之爆者卽霹靂也伏明之紀是謂勝長藏氣勝長也謂癸酉癸未癸巳癸卯癸丑癸亥之歲也長氣不宣藏氣反布火之長氣不能施化故水之藏氣反布於時收氣自政化令迺衡金土之義與歲氣素無干犯故金自行其政土自平其氣也寒淸數舉暑令迺薄火氣不用故承化物生生而不長火令不振故承化生之物皆不長也成實而稚遇化已老物實成孰苗尚稚短及遇化氣未長極而氣已老矣陽氣屈伏蟄蟲早藏陽不用而陰勝也若上臨癸卯癸酉歲則蟄反不藏　新校正云詳癸巳癸亥之歲蟄亦不藏其氣鬱鬱燠不舒暢其用暴速也其動彰伏變易彰明也伏隱也變易謂不常其象見也其發痛痛出心所生其藏心歲運之氣通於心
其果栗桃栗水桃金果也其實絡濡絡支脈也濡有汁也其穀豆稻豆水稻金穀也其味苦鹹苦兼鹹也其色玄丹色丹之物熟兼玄也其畜馬彘火從水畜其蟲羽鱗羽從鱗其主冰雪霜寒水之氣也其聲徵羽徵從羽其病昏惑悲㤀火之躁動不拘常律陰冒陽火故昏惑不治心氣不足故喜悲善㤀也從水化也火弱水強故伏明之紀半從水之政化少徵與少羽同火少故半同水化　新校正云詳少徵運六年內癸卯癸酉同正商癸巳癸亥同歲會外癸未癸丑二年少徵與少羽同故不云判同也上商與正商同歲上見陽明則與平金歲化同也癸卯及癸酉歲上見陽明　新校正云詳此不言上宮上角者葢宮角於火無大剋罰故經不僃云邪傷心也受病者心凝慘凓冽則暴雨霖霪凝慘凓冽水無德也暴雨霖霪土之復也眚於九九南方也　新校正云按
六元正紀大諭云災九宮其主驟注雷霆震驚天地氣爭而生是變氣交之內害及粢盛及傷鱗類沈霒淫雨沈陰淫雨溼變所生也霒音陰卑監之紀是謂減化謂化氣減少己巳己卯己丑己亥己酉己未之歲也化氣不令生政獨彰土少而木專其用長氣整雨迺愆收氣平不相干犯則平整化氣減故雨愆期風寒竝興草木榮美風木也寒水也土少故寒氣得行生氣獨彰故草木敷榮而端美秀而不實成而粃也榮秀而美氣生於木化氣不滿故物實中空是以粃惡其氣散氣不安靜水且乘之從木之風故施散也其用靜定雖不能專政於時物然或舉用則終歸土德而靜定其動瘍涌分潰癰腫瘍瘡也涌嘔吐也分裂也潰爛也癰腫膿瘡也其發濡滯土性也濡溼也其藏脾主藏病其果李栗李水栗水果也其實濡核濡中有汁者核中堅者
新校正云詳前後濡實主水此濡字當作肉王注亦非其穀豆麻豆水麻木穀也其味酸甘甘味之物熟兼酸也其色蒼黃色黃之物外兼蒼也其畜牛犬土從木畜其蟲倮毛倮從毛其主飄怒振發木之氣用也其聲宮角宮從角其病畱滿否塞土氣擁礙故寒從木化也不勝故從木化少宮與少角同土少故半從木化也　新校正云詳少宮之運六年內除己丑己未與正宮同己巳己亥與正角同外有己卯己酉二年少宮與少角同故不云判角也上宮與正宮同上見太陰則與平土運生化同也己丑己未其歲見也上角與正角同上見厥陰則悉是敷和之紀也己亥己巳其歲見也其病飧泄風之勝也邪傷脾也縱諸氣金病卽自傷脾　新校正云詳此不言上商者土與金無相剋罰故經不紀之也又注云縱諸氣金病卽自傷脾也金字疑誤振拉飄揚則蒼乾散
落振拉飄揚木無德也蒼乾散落金之復也其眚四維東南西南東北西北土之位也　新校正云按六元正紀大論云災五宮其主敗折虎狼虎狼猴豺豹鹿馬獐麂諸四足之獸害於粢盛及生命也淸氣迺用生政迺辱金氣行則木氣屈從革之紀是謂折收火折金收之氣也謂乙丑乙亥乙酉乙未乙巳乙卯之歲也收氣迺後生氣迺揚後不及時也收氣不能以時而行則生氣自應布揚而用之也長化合德火政迺宣庶類以蕃火土之氣同生化也宣行也其氣揚順火也其用躁切少雖後用用則切急隨火躁也其動鏗禁瞀厥鏗欬聲也禁謂二陰禁止也瞀悶也厥謂氣上逆也其發欬喘欬金之有聲喘肺藏氣也其藏肺主藏病其果李杏李木杏火果也其實殼絡外有殼內有支絡之實也其穀麻麥麻木麥火穀也麥色赤也其味苦辛苦味
勝辛辛兼苦也其色白丹赤加白也其畜雞羊金從火土之兼化　新校正云詳火畜馬土畜牛今言羊故王注云從火上之兼化為羊也或者當去注中之土字甚非其蟲介羽介從羽其主明曜炎爍火之勝也其聲商徵商從徵其病嚏欬鼽衄金之病也從火化也火氣來勝故屈己以從之少商與少徵同金少故半同火化也　新校正云詳少商運六年內除乙卯乙酉同正商乙巳乙亥同正角外乙未乙丑二年為少商同少徵故不云判徵也上商與正商同上見陽明則與平金運生化同乙卯乙酉其歲上見也上角與正角同上見厥陰則與平木運生化同乙巳乙亥其歲上見也　新校正二詳金土無相勝剋故經不言上宮與正宮同也邪傷肺也有邪之勝則歸肺炎光赫烈則冰雪霜雹炎光赫烈火無德也冰雪霜雹水之復也水復之作雹形如半珠　新校正云詳注云雹形如半珠半字疑誤
眚於七七西方也　新校正云按六元正紀大論云災七宮其主鱗伏彘鼠突戾潛伏歲主縱之以傷赤實及羽類也歲氣早至迺生大寒水之化也涸流之紀是謂反陽陰氣不及反為陽氣代之謂辛未辛巳辛卯辛酉辛亥辛丑之歲也藏令不舉化氣迺昌少水而土盛長氣宣布蟄蟲不藏太陽在泉經文背也厥陰陽明司天乃如經謂也土潤水泉減草木條茂榮秀滿盛長化之氣豐而厚也其氣滯從土也其用滲泄不能流也其動堅止謂便寫也水少不濡則乾而堅止藏氣不能固則注下而奔速其發燥槁陰少而陽盛故爾其藏腎主藏病也其果棗杏棗土杏火果也其實濡肉濡水肉土化也其穀黍稷黍火稷土穀也　新校正云按本論上文麥為火之穀今言黍者疑麥字誤為黍也雖金匱真言論作黍然本論作麥當從本篇之文也其
味甘鹹甘入於鹹未甘美也其色黅玄黃加黑也其畜彘牛水從土畜其蟲鱗倮鱗從倮其主埃鬱昏翳土之勝也其聲羽宮羽從宮其病痿厥堅下水土參并故如是從土化也不勝於土故從他化少羽與少宮同水土各半化也　新校正云詳少羽之運六年內除辛丑辛未與正宮同外辛卯辛酉辛巳辛亥四歲為同少宮故不言判宮也上宮與正宮同上見太陰則與平土運生化同辛丑辛未歲上見之　新校正云詳此不言上角上商者葢水於金木無相剋罰故也其病癃閟癃小便不通閟大便乾澀不利也邪傷腎也邪勝則歸腎埃昏驟雨則振拉摧拔埃昏驟雨土之虐也振拉摧拔木之復也眚於一一北方也諸謂方者國郡州縣境之方也　新校正云按六元正紀大論云災一宮其主毛顯狐狢變化不藏毛顯謂毛蟲麋鹿麞麂猯兔虎狼顯見傷
於黃實兼害倮蟲之長也變化謂為魅狐貍當之不藏謂害粢盛鼠猯兔貍狢當之所謂毛顯不藏也故乘危而行不速而至暴虐無德災反及之微者復微甚者復甚氣之常也通言五行氣少而有勝復之大凡也乘彼孤危恃乎強盛不召而往專肆威刑怨禍自招又誰咎也假令木弱金氣來乘暴虐倉卒是無德也木被金害火必讎之金受火燔則災及也夫如是者刑甚則復甚刑微則復微氣動之常固其宜也五行之理咸迭然乎　新校正云按五運不及之詳具氣交變大論中發生之紀是謂啟軙物乘木氣以發生而啟陳其容質也是謂壬申壬午壬辰壬寅壬子壬戌之六歲化也軙古陳字土疏泄蒼氣達生氣上發故土體疏泄木之專政故蒼氣上達達通也出也行也陽和布化陰氣迺隨少陽先生發於萬物之表厥陰次隨營運於萬象之中也生氣湻化萬物以榮歲木有餘金不來勝生令布化故物
以舒榮其化生其氣美木化宣行則物容端美其政散布散生榮無所不至其令條舒條直也□也舒啟也端直舒啟萬物隨之發生之化無非順理者也其動掉眩巔疾掉搖動也眩旋轉也巔上首也疾病氣也　新校正云詳王不解其動之義按後敦阜之紀其動濡積并稸王注云動謂變動又堅成之紀其動暴折瘍疰王注云動以生病葢謂氣旣變因動以生病也則木火土金水之動義皆同也又按王注脈要精微論云巔疾上巔疾也又注奇病論云巔謂上巔則頭首也此注云巔上首也疾病氣也氣字為衍其德鳴靡啟坼風氣所生　新校正云按六元正紀大論云其化鳴紊啟拆其變振拉摧拔振謂振怒拉謂中折摧謂仆落拔謂出本　新校正云按六元正紀大論同其穀麻稻水化齊金其畜雞犬齊雞孕也其果李桃李齊桃實也其色靑黃白靑加於黃白自正也其味酸甘辛酸入於甘辛齊化也其象春
如春之氣布散陽和其經足厥陰少陽厥陰肝脈少陽膽脈其藏肝脾肝勝脾其蟲毛介木餘故毛齊介育其物中堅外堅中堅有核之物齊等於皮殼之類也其病怒木餘故太角與上商同太過之木氣與金化齊等　新校正云按太過五運獨太角言與上商同餘四運竝不言者疑此文為衍上徵則其氣逆其病吐利上見少陰少陽則其氣逆行壬子壬午歲上見少陰壬寅壬申歲上見少陽木餘遇火故氣不順　新校正云按五運行大論云氣相得而病者以下臨上不當位也不云上羽者水臨木為相得故也不務其德則收氣復秋氣勁切甚則肅殺淸氣大至草木凋零邪迺傷肝恃已太過凌犯於土土氣屯極金為復□金行殺令故邪傷肝木也赫曦之紀是謂蕃茂物遇太陽則蕃而茂是謂戊辰戊寅戊子戊戌戊申戊午之歲也　新校正云按或者云注中太陽
當作太徵詳木土金水之太過注俱不言角宮商羽等運而水太過注云陰氣大行此火太過是物遇太陽也安得謂之太徵乎陰氣內化陽氣外榮陰陽之氣得其序也炎暑施化物得以昌長氣多故爾其化長其氣高長化行則物容大高氣達則物色明其政動革易其象不常也其令鳴顯火之用而有聲火之燔而有燄象無所隱則其信也顯露也其動炎灼𡚶擾𡚶謬也擾撓也其德暄暑鬱蒸熱化所生長於物也　新校正云按六元正紀大論云其化暄囂鬱燠又作喧曜其變炎烈沸騰勝復之有極於是也其穀麥豆火齊水化也其畜羊彘齊孕育也　新校正云按本論上文馬為火之畜今言羊者疑馬字誤為羊金匱真言論及藏氣法時論俱作羊然本論作馬當從本論之文也其果杏栗等實也其色赤白玄赤色加白黑白正也其味苦辛鹹辛物兼苦與鹹化齊成也
其象夏如夏氣之熱也其經手少陰太陽少陰心脈太陽小腸脈手厥陰少陽厥陰心包脈少陽三焦脈其藏心肺心勝肺其蟲羽鱗火餘故鱗羽齊化其物脈濡脈火物濡水物水火齊也　新校正云詳脈卽絡也文雖殊而義同其病笑瘧瘡瘍血流狂𡚶目赤火盛故上羽與正徵同其收齊其病痓上見太陽則天氣且制故太過之火反與平火運生化同也戊辰戊戌歲上見之若平火運同則五常之氣無相凌犯故金收之氣生化同等上徵而收氣後也上見少陰少陽則其生化自政金氣不能與之齊化戊子戊午歲上見少陰戊寅戊申歲上見少陽火盛故收氣後化　新校正云按氣交變大論云歲火太過上臨少陰少陽火燔焫水泉涸物焦槁暴烈其政藏氣迺復時見凝慘甚則雨水霜雹切寒邪傷心也不務其德輕侮致之也　新校正云按氣
交變大論云雨冰霜寒與此互文也敦阜之紀是謂廣化土餘故化氣廣被於物也是謂甲子甲戌甲申甲午甲辰甲寅之歲也厚德淸靜順長以盈土性順用無與物爭故德厚而不躁順火之長育使萬物化氣盈滿也至陰內實物化充成至陰土精氣也夫萬物所以化成者皆以至陰之靈氣生化於中也煙埃朦鬱見於厚土厚土山也煙埃土氣也大雨時行溼氣迺用燥政迺辟溼氣用則燥政辟自然之理爾其化圓其氣豐化氣豐圓以其淸靜故也其政靜靜而能久故政常存其令周僃氣緩故周僃其動濡積并稸動謂變動其德柔潤重淖靜而柔潤故厚德常存　新校正云按六元正紀大論云其化柔潤重澤其變震驚飄驟崩潰震驚雷霆之作也飄驟暴風雨至也大雨暴注則山崩土潰隨水流注其穀稷麻土木齊化其畜牛犬齊孕
育也其果棗李土齊木化其色黅玄蒼黃色加黑蒼白正也其味甘鹹酸甘入於鹹酸齊化也其象長夏六月之氣生化同其經足太陰陽明太陰脾脈陽明胃脈其藏脾腎脾勝腎其蟲倮毛土餘故毛倮齊化其物肌核肌土核木化也其病腹滿四支不舉土性靜故病如是　新校正云詳此不云上羽上徵者徵羽不能虧盈於土故無他候也大風迅至邪傷脾也木盛怒故土脾傷堅成之紀是謂收引引斂也陽氣收陰氣用故萬物收斂謂庚午庚辰庚寅庚子庚戌庚申之歲也天氣潔地氣明秋氣高潔金氣同陽氣隨陰治化陽順陰而生化燥行其政物以司成燥氣行化萬物專司其成熟無遺略也收氣繁布化洽不終收殺氣早土之化不得終其用也　新校正云詳繁字疑誤其化成其氣削減削也其
政肅肅淸也靜也其令銳切氣用不屈勁而急其動暴折瘍疰動以病生其德霧露蕭飋燥之化也蕭飋風聲也靜為霧露用則風生　新校正云按六元正紀大論德作化其變肅殺凋零隕墜於物其穀稻黍金火齊化也　新校正云按本論上文麥為火之穀當言其穀稻麥其畜雞馬齊孕育也其果桃杏金火齊實其色白靑丹白加於靑丹自正也其味辛酸苦辛入酸苦齊化其象秋氣爽淸潔如秋之化其經手太陰陽明太陰肺脈陽明大腸脈其藏肺肝肺勝肝其蟲介羽金餘故介羽齊育其物殼絡殼金絡火化也其病喘喝胷憑仰息金氣餘故上徵與正商同其生齊其病欬上見少陰少陽則天氣見抑故其生化與平金歲同庚子庚午歲上見少陰庚寅庚申歲上見少陽上火制金故生氣與之齊化火乘金肺故病欬　新校正
云詳此不言上羽者水與金非相勝剋故也政暴變則名木不榮柔脆焦首長氣斯救大火流炎爍且至蔓將槁邪傷肺也變謂太甚也政太甚則生氣抑故木不榮草首焦死政暴不已則火氣發怒故火流炎爍至柔條蔓草脆之類皆乾死也火乘金氣故肺傷也流衍之紀是謂封藏陰氣大行則天地封藏之化也謂丙寅丙子丙戌丙申丙午丙辰之歲寒司物化天地嚴凝陰之氣也藏政以布長令不揚藏氣用則長化止故令不發揚其化凜其氣堅寒氣及物則堅定其政謐謐靜也其令流注水之象也其動漂泄沃涌沃沫也涌溢也其德凝慘寒雰寒之化也　新校正云按六元正紀大論作其化凝慘凓冽其變冰雪霜雹非時而有其穀豆稷水齊土化其畜彘牛齊孕育也其果栗棗水土齊實其色黑
丹黅黑加於丹黃自正也其味鹹苦甘鹹入於苦甘化齊焉其象冬氣序凝肅似冬之化其經足少陰太陽少陰腎脈太陽膀胱脈也其藏腎心腎勝心其蟲鱗倮水餘故鱗倮齊育其物濡滿濡水滿土化也　新校正云按土不及作肉土太過作肌此作滿互相成也其病脹水餘也上羽而長氣不化也上見太陽則火不能布化以長養也丙辰丙戌之歲上見天符水運也　新校正云按氣交變大論云上臨太陽則雨冰雪霜不時降溼氣變物不云上徵者運所勝也政過則化氣大舉而埃昏氣交大雨時降邪傷腎也暴寒數舉是謂政過火被水凌土來仇故天地昏翳土水氣交大雨斯降而邪傷腎也故曰不恆其德則所勝來復政恆其理則所勝同化此之謂也不恆謂恃己有餘凌犯不勝恆謂守常之化不肆威刑如是則剋己之氣歲同治化也
新校正云詳五運太過之說具氣交變大論中帝曰天不足西北左寒而右涼地不滿東南右熱而左溫其故何也面巽言也歧伯曰陰陽之氣高下之理太少之異也高下謂地形太少謂陰陽之氣盛衰之異今中原地形西北方高東南方下西方涼北方寒東方溫南方熱氣化猶然矣東南方陽也陽者其精降於下故右熱而左溫陽精下降故地氣溫而和之於下矣陽氣生於東而甚於南故東方溫而南方熱氣之多少明矣西北方陰也陰者其精奉於上故左寒而右涼陰精奉上故地以寒而和之於上矣陰氣生於西而盛於北故西方涼北方寒君面巽而言臣面乾而對也　新校正云詳天地不足陰陽之說亦具陰陽氣象大論中是以地有高下氣有溫涼高者氣寒下者氣熱新校正云按六元正紀大論云至高之地
冬氣常在至下之地春氣常在故適寒涼者脹之溫熱者瘡下之則脹已汗之則瘡已此湊理開閉之常太少之異耳西北東南言其大也夫以氣候驗之中原地形所居者悉以居高則寒處下則熱嘗試觀之高山多雪平川多雨高山多寒平川多熱則高下寒熱可徵見矣中華之地凡有高下之大者東西南北各二分也其一者自漢蜀江南至海也二者自漢江北至平遙縣也三者自平遙北山北至蕃界北海也故南分大熱中分寒熱兼半北分大寒南北分外寒熱尤極大熱之分其寒微大寒之分其熱微然其登陟極高山頂則南面北面寒熱懸殊榮枯倍異也又東西高下之別亦三矣其一者自汧源縣西至沙洲二者自開封縣西至汧源縣三者自開封縣東至滄海也故東分大溫中分溫涼兼半西分大涼大溫之分其寒五分之二大涼之分其熱五分之二溫涼分外溫涼尤極變為大暄大寒也約其大凡如此然九分之地寒極於東北熱極於西南九分之地其中有高下不同地
高處則溼下處則燥此寒熱之中小異也若大而言之是則高下之有一也何者中原地形西高北高東下南下今百川滿湊東之滄海則東南西北高下可知一為地形高下故寒熱不同二則陰陽之氣有少有多故表溫涼之異爾今以氣候驗之乃春氣西行秋氣東行冬氣南行夏氣北行以中分校之自開封至汧源氣候正與曆候同以東行校之自開封至滄海每一百里秋氣至晚一日春氣發早一日西行校之自汧源縣西至蕃界磧石其以南向及西北東南者每四十里春氣發晚一日秋氣至早一日北向及東北西南者每一十五里春氣發晚一日秋氣至早一日南行校之川形有北向及東北西南者每五百里　新校正云按別本作十五里　陽氣行晚一日陰氣行早一日南向及東南西北川每一十五里熱氣至早一日寒氣至晚一日廣平之地則每五十里陽氣發早一日寒氣至晚一日北行校之川形有南向及東南西北者每二十五里陽氣行晚一日陰氣行早一日北向及東北西南川每一十五里寒氣至早一日熱氣至晚一日廣平之地則每二十里
熱氣至晚一日寒氣至星一日大率如此然高處峻處冬氣常在平處下處夏氣常在觀其雪零草反則可知矣然地土固有弓形川蛇行川月形川地勢不同生殺榮枯地同而天異几此之類有離向丙向巽同乙向震向處則春氣早至秋氣晚至早晚校十五日有丁向坤向庚向兌向辛向乾向坎向艮向處則秋氣早至春氣晚至早晚亦校二十日是所謂帶山之地也審觀向背氣候可知寒涼之地湊理開少而閉多閉多則陽氣不散故適寒涼腹必脹也溼熱之地湊理開多而閉少開多則陽發散故往溫熱皮必瘡也下之則中氣不餘故脹已汗之則陽氣外泄故瘡已帝曰其於壽夭何如言土地居人之壽夭歧伯曰陰精所奉其人壽陽精所降其人夭陰精所奉高之地也陽精所降下之地也陰方之地陽不𡚶泄寒氣外持邪不數中而正氣堅守故壽延陽方之地陽氣耗散發泄無度風溼數中真氣傾竭故夭折卽事驗之今中原之境西北方眾人壽東南方眾人夭其中猶各有微甚爾此壽夭之大異
也方者審之乎帝曰善其病也治之柰何歧伯曰西北之氣散而寒之東南之氣收而溫之所謂同病異治也西方北方人皮膚腠理密人皆食熱故宜散宜寒東方南方人皮膚疏腠理開人皆食冷故宜收宜溫散謂溫浴使中外條達收謂溫中不解表也今土俗皆反之依而療之則反甚矣　新校正云詳分方為治亦具異法方宜論中故曰氣寒氣涼治以寒涼行水漬之氣溫氣熱治以溫熱強其內守必同其氣可使平也假者反之寒方以寒熱方以熱溫方以溫涼方以涼是正法也是同氣也行水漬之是湯漫漬也平謂平調也若西方北方有冷病假熱方溫方以除之東方南方有熱疾須涼方寒方以療者則反上正法以取之帝曰善一州之氣生化壽夭不同其故何也歧伯曰高下之理地勢使然也
崇高則陰氣治之污下則陽氣治之陽勝者先天陰勝者後天先天謂先天時也後天謂後天時也悉言土地生榮枯落之先後也物旣有之人亦如然此地理之常生化之道也帝曰其有壽夭乎歧伯曰高者其氣壽下者其氣夭地之小大異也小者小異大者大異大謂東南西北相遠萬里許也小謂居所高下相近二十三十里或百里許也地形高下懸倍不相許者以近為小則十里二十里高下平慢氣相接者以遠為小則三百里二百里地氣不同乃異也故治病者必明天道地理陰陽更勝氣之先後人之壽夭生化之期乃可以知人之形氣矣不明天地之氣又昧陰陽之候則以壽為夭以夭為壽雖盡上聖救生之道畢經脈藥石之妙猶未免世中之誣斥也帝曰善其歲有不病
而藏氣不應不用者何也歧伯曰天氣制之氣有所從也從謂從事於彼不及營於私應用之帝曰願卒聞之歧伯曰少陽司天火氣下臨肺氣上從白起金用草木眚火見燔焫革金且耗大暑以行欬嚏鼽衄鼻窒曰瘍寒熱胕腫寅申之歲候也臨謂御於下從謂從事於上起謂價高於市用謂用行刑罰也臨從起用同之革謂皮革亦謂革易也金謂器屬也耗謂費用也火氣燔焫故曰生瘡瘡身瘡也瘍頭瘡也寒熱謂先寒而後熱則瘧疾也肺為熱害水且守之水守肺中故為胕腫胕腫謂腫滿按之不起此天氣之所生也　新校正云詳注云故曰生瘡瘡身瘡也瘍頭瘡也今經只言曰瘍疑經脫一瘡字別本曰字作口風行于地塵沙飛揚心痛胃脘痛厥逆鬲不通其主暴速厥陰在泉故風行于地風淫所勝故是病生焉
少陽厥陰其化急速故病氣怒發疾速而為故云其主暴速此地氣不順而生是也　新校正云詳厥陰與少陽在泉言其主暴速其發機速故不言甚則某病也陽明司天燥氣下臨肝氣上從蒼起木用而立土迺眚淒滄數至木伐草萎脅痛目赤掉振鼓慄筋痿不能久立卯酉之歲候也木用亦謂木功也淒滄大涼也此病之起天氣生焉暴熱至土迺暑陽氣鬱發小便變寒熱如瘧甚則心痛火行子槁流水不冰蟄蟲迺見少陰在泉熱監于地而為是也病之所有地氣生焉太陽司天寒氣下臨心氣上從而火且明新校正云詳火且明三字當作火用二字丹起金迺眚寒淸時舉勝則水冰火氣高明心熱煩嗌乾善渴鼽嚏喜悲數欠熱氣𡚶行寒
迺復霜不時降善㤀甚則心痛辰戌之歲候也寒淸時舉太陽之令也火氣高明謂燔焫於物也不時謂太早及偏害不循時令不暜及於物也病之所起天氣生焉土迺潤水豐衍寒客至沈陰化溼氣變物水飲內稸中滿不食皮𤸷肉苛筋脈不利甚則胕腫身後癰太陰在泉溼監于地而為是也病之源始地氣生焉　新校正云詳身後癰當作身後難厥陰司天風氣下臨脾氣上從而土且隆黃起水迺眚土用革體重肌肉萎食減口爽風行太虛雲物搖動目轉耳鳴己亥之歲候也土隆土用革謂土氣有用而革易其體亦謂土功事也雲物搖動是謂風高此病所生天之氣也火縱其暴地迺暑大熱消爍赤沃下蟄蟲數見流水不冰少陽在泉火監于地而為是也
病之宗兆地氣生焉其發機速少陽厥陰之氣變化卒急其為疾病速若發機故曰其發機速少陰司天熱氣下臨肺氣上從白起金用草木眚喘嘔寒熱嚏鼽衄鼻窒大暑流行子午之歲候也熱司天氣故是病生天氣之作也甚則瘡瘍燔灼金爍石流天之交也地迺燥淸淒滄數至脅痛善太息肅殺行草木變變謂變易容質也脅痛太息地氣生也太陰司天溼氣下臨腎氣上從黑起水變新校正云詳前後文此少火迺眚三字埃冒雲雨胷中不利陰痿氣大衰而不起不用新校正云詳不用二字當作水用當其時反𦝫脽痛動轉不便也丑未之歲候也水變謂甘泉變鹹也埃土霧也冒不分遠也雲雨土化也脽謂臋肉也病之有者天氣生焉厥逆新校正云詳厥逆二
字疑當連上文地迺藏陰大寒且至蟄蟲早附心下否痛地裂冰堅少腹痛時害於食乘金則止水增味迺鹹行水減也止水井泉也行水河渠流注者也止水雖長迺變常甘美而為鹹味也病之有者地氣生焉　新校正云詳太陰司天之化不言甚則病某而云當其時又云乘金則云云者與前條互相發明也帝曰歲有胎孕不育治之不全何氣使然歧伯曰六氣五類有相勝制也同者盛之異者衰之此天地之道生化之常也故厥陰司天毛蟲靜羽蟲育介蟲不成謂乙巳丁巳己巳辛巳癸巳乙亥丁亥己亥辛亥癸亥之歲也靜無聲也亦謂靜退不先用事也羽為火蟲氣同地也火制金化故介蟲不成謂白色有甲之蟲少孕育也在泉毛蟲育倮蟲耗羽蟲不育地氣制土黃倮
耗損歲乘木運其又甚也羽蟲不育少陽自抑之是則五寅五申歲也凡稱不育不成皆謂少非悉無也少陰司天羽蟲靜介蟲育毛蟲不成謂甲子丙子戊子庚子壬子甲午丙午戊午庚午壬午之歲也靜謂胡越鷰百舌鳥之類也是歲黑色毛蟲孕育少成在泉羽蟲育介蟲耗不育地氣制金白介蟲不育歲乘火運斯復甚焉是則五卯五酉歲也　新校正云詳介蟲耗以少陰在泉火剋金也介蟲不育以陽明在天自抑之也太陰司天倮蟲靜鱗蟲育羽蟲不成謂乙丑丁丑己丑辛丑癸丑乙未丁未己未辛未癸未之歲也倮蟲謂人及蝦蟇之類也羽蟲謂靑綠色者則鸚鵡鴷鳥翠碧鳥之類諸皆綠色之有羽者也歲乘金運其復甚焉在泉倮蟲育鱗蟲新校正云詳此少一耗字不成地氣制水黑鱗不育歲乘土運而又甚乎是則五辰五戌歲也少陽司天羽蟲靜毛蟲育倮蟲不成謂甲寅丙寅戊寅庚寅壬寅甲
申丙申戊申庚申壬申之歲也倮蟲謂靑綠色者也羽蟲謂黑色諸有羽翼者則越鷰百舌鳥之類是也在泉羽蟲育介蟲耗毛蟲不育地氣制金白介耗損歲乘火運其又甚也毛蟲不育天氣制之是則五巳五亥歲也陽明司天介蟲靜羽蟲育介蟲不成謂乙卯丁卯己卯辛卯癸卯乙酉丁酉己酉辛酉癸酉歲也羽為火蟲故蕃育也介蟲諸有赤色甲殼者也赤介不育天氣制之也在泉介蟲育毛蟲耗羽蟲不成地氣制木黑毛蟲耗歲乘金運損復甚焉是則五子五午歲也羽蟲不就以上見少陰也太陽司天鱗蟲靜倮蟲育謂甲辰丙辰戊辰庚辰壬辰甲戌丙戌戊戌庚戌壬戌之歲也倮蟲育地氣同也鱗蟲靜謂黃鱗不用也是歲雷霆少舉以天氣抑之也　新校正云詳此當云鱗蟲不成在泉鱗蟲耗倮蟲不育天氣制勝黃黑鱗耗是則五丑五未歲也　新校正云詳此當為鱗蟲育羽蟲耗倮蟲不育注中鱗字亦當作
羽諸乘所不成之運則甚也乘水之運倮蟲不成乘火之運介蟲不成乘土之運鱗蟲不成乘金之運毛蟲不成乘水之運羽蟲不成當是歲者與上文同悉少能孕育也斯竝運與氣同者運乘其勝復遇天符及歲會者十孕不全一二也故氣主有所制歲立有所生地氣制己勝天氣制勝已天制色地制形天氣隨已不勝者制之謂制其色也地氣隨已所勝者制之謂制其形也故又曰天制色地制形焉是以天地之間五類生化互有所勝互有所化互有所生互有所制矣五類衰盛各隨其氣之所宜也宜則蕃息故有胎孕不育治之不全此氣之常也天地之間有生之物凡此五類也五謂毛羽倮鱗介也故曰毛蟲三百六十鱗為之長羽蟲三百六十鳳為之長倮蟲三百六十人為之長鱗蟲三百六十龍為之長介蟲三百六十龜為之長凡諸有形跂行飛走喘息胎息大小高下靑黃赤白黑身被毛羽
鱗介者通而言之皆謂之蟲矣不具是四者皆為倮蟲凡此五物皆有胎生卵生溼生化生也因人致問言及五類也所謂中根也生氣之根本發自身形之中中根也非是五類則生氣根系悉因外物以成立去之則生氣絕矣根于外者亦五謂五味五色類也然木火土金水之形類悉假外物包藏乃能生化外物旣去則生氣離絕故皆是根于外也　新校正云詳注中色藏二字當作已成故生化之別有五氣五味五色五類五宜也然是二十五者根中根外悉有之五氣謂臊焦香腥腐也五味謂酸苦辛鹹甘也五色謂靑黃赤白黑也五類有二矣其一者謂毛羽倮鱗介其二者謂燥溼液堅耎也夫如是等於萬物之中互有所宜帝曰何謂也歧伯曰根于中者命曰神機神去則機息根于外者命曰氣立氣止則化絕諸有形之類根於中者生源繫天其所動靜皆神氣為機發之主政其所為也物莫之知
是以神捨去則機發動用之道息矣根于外者生源繫地故其所生長化成收藏皆為造化之氣所成立故其所出也亦物莫之知是以氣止息則生化結成之道絕滅矣其木火土金水燥溼液堅柔雖常性不易及乎外物去生氣離根化絕止則其常體性顏色皆必小變移其舊也　新校正云按六元微旨大論云出入廢則神機化滅升降息則氣立孤危故非出入則無以生長壯老已非升降則無以生長化收藏故各有制各有勝各有生各有成根中根外悉如是故曰不知年之所加氣之同異不足以言生化此之謂也新校正云按六節藏象論云不知年之所加氣之盛衰虛實之所起不可以為工矣帝曰氣始而生化氣散而有形氣布而蕃育氣終而象變其致一也始謂始發動散謂流散於物中布謂布化於結成之形所終亟於收藏之用也故始動而生化流散而有形布化而成結終極而萬象皆變也卽事
驗之天地之間有形之類其生也柔弱其死也堅強凡如此類皆謂變易生死之時形質是謂氣之終極　新校正云按天元紀大論云物生謂之化物極謂之變又六微旨大論云物之生從於化物之極由乎變變化相薄成敗之所由也然而五味所資生化有薄厚成熟有少多終始不同其故何也歧伯曰地氣制之也非天不生地不長也天地雖無情於生化而生化之氣自有異同爾何者以地體之中有六入故也氣有同異故有生有化有不生有不化有少生少化有廣生廣化矣故天地之間無必生必化必不生必不化必少生少化必廣生廣化也各隨其氣分所好所惡所異所同也帝曰願聞其道歧伯曰寒熱燥溼不同其化也舉寒熱燥溼四氣不同則溫淸異化可知之矣故少陽在泉寒毒不生其味辛其治苦酸其穀蒼丹己亥歲氣化也夫毒者皆五行標盛
暴烈之氣所為也今火在地中其氣正熱寒毒之物氣與地殊生死不同故生少也火制金氣故味辛者不化也少陽之氣上奉厥陰故其歲化苦與酸也六氣主歲唯此歲通和木火相承故無間氣也苦丹地氣所化酸蒼天氣所生矣餘所生化悉有上下勝剋故皆有間氣矣陽明在泉溼毒不生其味酸其氣溼新校正云詳在泉云唯陽明與太陰在泉之歲云其氣溼其氣熱葢以溼燥未見寒溫之氣故再云其氣也其治辛苦甘其穀丹素子午歲氣化也燥在地中其氣涼淸故溼溫毒藥少生化也金木相制故味酸者少化也陽明之氣上奉少陰故其歲化辛與苦也辛素地氣也苦丹天氣也甘間氣也所以間金火之勝剋故兼治甘太陽在泉熱毒不生其味苦其治淡鹹其穀黅秬丑未歲氣化也寒在地中與熱味化故其歲物熱毒不生木勝火味故當苦也太陽之氣上奉太陰故其歲化生淡鹹也太陰土氣上生於天氣遠而高故甘之化薄而為淡也所以淡
亦屬甘甘之類也淡黅天化也鹹秬地化也黅黃也　新校正云詳注云味故當苦當作故味苦者不化傳寫誤也厥陰在泉淸毒不生其味甘其治酸苦其穀蒼赤寅申歲氣化也溫在地中與淸殊性故其歲物淸毒不生木勝其土故味甘少化也厥陰之氣上合少陽所合之氣旣無乖忤故其治化酸與苦也酸蒼地化也苦赤天化也氣無勝剋故不間氣以甘化也其氣專其味正厥陰少陽在泉之歲皆氣化專一其味純正然餘歲悉上下有勝剋之氣故皆有間氣間味矣少陰在泉寒毒不生其味辛其治辛苦甘其穀白丹卯酉歲氣化也熱在地中與寒殊化故其歲藥寒毒甚微火氣爍金故味□少化也故少陰陽明主天主地故其所治苦與辛甘苦丹為地氣所育辛自為天氣所生甘間氣也所以間止剋伐也太陰在泉燥毒不生其味鹹其氣熱其治甘鹹其穀黅秬辰戌歲氣化也地中有溼
與燥不同故乾毒之物不生化也土制於木故味鹹少化也太陰之氣上承太陽故其歲化甘與鹹也甘黅地化也鹹秬天化也寒溼不為大忤故間氣同而氣熱者應之化湻則鹹守氣專則辛化而俱治湻和也化湻謂少陽在泉之歲也火來居水而反能化育是水鹹自守不與火爭化也氣專謂厥陰在泉之歲也木居于水而復下化金不受害故辛復生化與鹹俱王也唯此兩歲上下之氣無剋伐之嫌故辛得與鹹同應王而生化也餘歲皆上下有勝剋之變故其中間甘味兼化以緩其制抑餘苦鹹酸三味不同其生化也故天地之間藥物辛甘者多也故曰補上下者從之治上下者逆之以所在寒熱盛衰而調之上謂司天下謂在泉也司天地氣太過則逆其味以治之司天地氣不及則順其味以和之從順也故曰上取下取內取外取以求其過能毒者以厚藥不勝毒者以薄藥此之謂也
上取謂以藥制有過之氣也制而不順則吐之下取謂以迅疾之藥除下病攻之不去則下之內取謂食及以藥內之審其寒熱而調之外取謂藥熨令所病氣調適也當寒反熱以冷調之當熱反寒以溫和之上盛不已吐而脫之下盛不已下而奪之謂求得氣過之道也藥厚薄謂氣味厚薄者也　新校正云按甲乙經云胃厚色黑大骨肉肥者皆勝毒其瘦而薄胃者皆不勝毒又按異法方宜論云西方之民陵居而多風水土剛強不衣而褐薦華食而脂肥故邪不能傷其形體其病生於內其治宜毒藥氣反移病在上取之下病在下取之上病在中傍取之下取謂寒逆於下而熱攻於上不利於下氣盈於上則溫下以調之上取謂寒積於下溫之不去陽藏不足則補其陽也傍取謂氣并於左則藥熨其右氣併于右則熨其左以和之必隨寒熱為適凡是七者皆病無所逃動而必中斯為妙用矣治熱以寒溫而行之治寒以熱涼而行之治溫以淸冷而行
之治淸以溫熱而行之氣性有剛柔形證有輕重方用有大小調制有寒溫盛大則順氣性以取之小耎則逆氣性以伐之氣殊則主必不容力倍則攻之必勝是則謂湯飲調氣之制也　新校正云按至真要大論云熱因寒用寒因熱用熱必代其所主而先其所因其始則同其終則異可使破積可使潰堅可使氣和可使必已者也故消之削之吐之下之補之寫之久新同法量氣盛虛而行其法病之新久無異道也帝曰病在中而不實不堅且聚且散柰何歧伯曰悉乎哉問也無積者求其藏虛則補之隨病所在命其藏以補之藥以袪之食以隨之食以無毒之藥隨湯丸以迫逐之使其盡也行水漬之和其中外可使畢已中外通和氣無流礙則釋然消散真氣自平帝曰有毒無毒服有約乎歧伯曰病有久新方
有大小有毒無毒固宜常制矣大毒治病十去其六下品藥毒毒之大也常毒治病十去其七中品藥毒次於下也小毒治病十去其八上品藥毒毒之小也無毒治病十去其九上品中品下品無毒藥悉謂之平穀肉果菜食養盡之無使過之傷其正也大毒之性烈其為傷也多少毒之性和其為傷也少常毒之性減大毒之性一等加小毒之性一等所傷可知也故至約必止之以待來證爾然無毒之藥性雖平和久而多之則氣有偏勝則有偏絕久攻之則藏氣偏弱旣弱且困不可長也故十去其九而止服至約已則以五穀五肉五果五菜隨五藏宜者食之已盡其餘病藥食兼行亦通也　新校正云按藏氣法時論云毒藥攻邪五穀為養五果為助五畜為益五菜為充不盡行復如法法謂前四約也餘病不盡然再行之毒之大小至約而止必無過也必先歲氣無伐天和歲有
六氣分主有南面北面之政先知此六氣所在人脈至尺寸應之太陰所在其脈沈少陰所在其脈鈞厥陰所在其脈弦太陽所在其脈大而長陽明所在其脈短而濇少陽所在其脈大而浮如是六脈則謂天和不識不知呼為寒熱攻寒令熱脈不變而熱疾已生制熱令寒脈如故而寒病又起欲求其適安可得乎天枉之來率由於此無盛盛無虛虛而遺人天殃不察虛實但思攻擊而盛者轉盛虛者轉虛萬端之病從茲而甚真氣日消病勢日侵殃咎之來若天之興難可逃也悲夫無致邪無失正絕人長命所謂伐天和也攻虛謂實是則致邪不識藏之虛斯為失正氣旣失則為死之由矣帝曰其久病者有氣從不康病去而瘠柰何從謂順也歧伯曰昭乎哉聖人之問也化不可代時不可違化謂造化也代大匠斲猶傷其手況造化之氣人能以力代之乎夫生長收藏各應四時之化雖巧智者亦無能先時而致之明非
人力所及由是觀之則物之生長收藏化必待其時也物之成敗理亂亦待其時也物旣有之人亦宜然或言力必可致而能代造化違四時者𡚶也夫經絡以通血氣以從復其不足與眾齊同養之和之靜以待時謹守其氣無使傾移其形迺彰生氣以長命曰聖王故大要曰無代化無違時必養必和待其來復此之謂也帝曰善大要上古經法也引古之要旨以明時化之不可違不可以力代也
叢書／古今醫統正脈全書／蘭室秘藏／卷上／飲食勞倦門／脾胃虛損論(P.11-1)..[民國十二年(1923)北京中醫社修補清光緒間江陰朱文震刊本]
脾胃虛損論
易水張先生常戒不可峻利食藥下咽未至藥丸施化其標皮之力始開便言快也所傷之物已去若更待一兩時辰許藥盡化開其藥峻利必有情性病去之後脾胃旣損是真氣元氣敗壞促人之壽當時設下一藥枳實一兩麩炒黃色為度白术二兩只此二味荷葉裹燒飯為丸以白朮甘温甘温補脾胃之元氣其苦味除胃中之濕熱利腰臍間血故先補脾胃之弱過於枳實尅
化之藥一倍枳實味苦寒泄心下之痞悶消化胃中所傷此一藥下胃其所傷不能卽去須待一兩時辰許食則消化是先補其虛而後化其所傷則不峻利矣當是之時未悟用荷葉燒飯為丸之理老年味之始得可謂奇矣荷葉之物中央空象震卦之體震者動也人感之生足少陽甲膽者風也生化萬物之根蒂也內經云履端於始序則不愆人之飲食入胃營氣上行卽少陽甲膽之氣也其手少陽三焦經人之元氣也手足經同法便是少陽元氣生發也胃氣榖氣元氣甲膽上升之氣
一也異名雖多止是胃氣上升者也荷葉之體生於水土之下出於汚濊之中不為所染挺然獨立其色靑形乃空靑而象風木者也食藥感此氣之化胃氣何由不上升乎其主意用此一味為引用可謂遠識深慮合於道者也更以燒飯和藥與白朮協力滋養穀氣而補令胃厚再不至內傷其利廣矣大矣若內傷脾胃辛熱之物酒肉之類自覺不快覔藥於醫醫者亦不問所傷付之集香丸小丁香丸巴豆大熱藥之類下之大便下則物去遺留食之熱性藥之熱性重傷元氣則七神不熾
經云熱傷氣正謂此也其人必無氣以動而熱困四肢不舉傳變諸疾不可勝數使人真氣自此衰矣若傷生冷硬物世醫或用大黃牽牛二味大寒藥投之隨藥下所傷去矣遺留食之寒性藥之寒性重瀉其陽陽去則皮膚筋肉血脉無所依倚便為虛損之證論言及此令人寒心夫辛辣薄味之藥無故不可亂服非止牽牛而已至真要大論云五味入口各先逐其所喜攻攻者尅伐瀉也辛味下咽先攻瀉肺之五氣氣者真氣元氣也其牽牛之辛辣猛烈傷人尤甚飲食所傷腸胃邪當以
苦泄其腸胃可也肺與元氣何罪之有用牽牛大罪有五此其一也况胃主血所生病為物所傷物者有形之物也皆是血病瀉其氣其罪二也且飲食傷之於中焦正合尅化消導其食重瀉上焦肺中已虛之氣其罪三也食傷腸胃當塞因塞用又曰塞因塞用枳實大黃苦寒之物以泄有形是也反以辛辣牽牛散瀉真氣大禁四也殊不知鍼經有云外來客邪風寒傷人五臟若誤瀉胃氣必死誤補亦死其死也無氣以動故靜若內傷腸胃而反瀉五臟必死誤補亦死其死也陰氣有餘故
躁今內傷腸胃是謂六腑不足之病反瀉上焦虛無肺氣肺者五臟之一數也雖不卽死若更旬日之間必暗損人壽數謂如人壽應百嵗為牽牛之類朝損暮損其元氣消耗不得終其天年但人不覺耳將為天年已盡此乃暗裏指漢籍按：「指」字疑為「折」字之誤。人壽數大禁五也故特著此論并方庶令四海聞而行之不至夭橫耳此老夫之用心也胃氣不可不養復明養胃之理內經云安穀者昌絶穀者亡水去則榮散穀消則衞亡榮散衞亡神無所依仲景云水入於經其血乃成穀入於胃脉道乃行故血不可不養
胃不可不温血養胃温榮衞將行常有天命穀者身之大柄也書與周禮皆云金木水火土穀惟脩以奉養五臟者也內傷飲食固非細事苟妄服食藥而輕生殞命其可乎哉黃帝鍼經有說胃惡熱而喜淸冷大腸惡淸冷而喜熱兩者不和何以調之岐伯曰調此者食飲衣服亦欲適寒温寒無凄愴暑無出汗飲食熱無灼灼寒無凄凄寒温中適故氣將持乃不致邪僻也是必有因用豈可用俱寒俱熱之藥倉卒致損與以刃殺人者何異內經說內傷者其氣口脉反大於人迎一倍二倍三
倍分經用藥又曰上部有脉下部無脉其人當吐不吐者死如但食不納惡心欲吐者不問一倍二倍不當正與瓜蒂散吐之但以指或以物探去之若所傷之物去不盡者更診其脉問其所傷以食藥去之以應塞因塞用又謂之寒因寒用泄而下降乃應太陰之用其中更加升發之藥令其元氣上升塞因通用因曲而為直何為曲內傷胃氣是也何為直因而升發胃氣是也因其飲食之內傷而使生氣增益胃氣完復此乃因曲而為之直也若分經用藥其所傷之物寒熱温凉生硬柔輭
所傷不一難立定一法只隨所傷之物不同各立治法臨時加減用之其用藥又當問病人從來稟氣盛衰所傷寒物熱物是喜食而食之耶不可服破氣藥若乘饑因而傷之耶當益胃氣或為人所勉勸强食之宜損血而益氣也診其脉候傷在何臟可與對病之藥豈可妄瀉天真元氣以輕喪身寶乎且如先食熱物而不傷繼之以寒物因後食致前食亦不消化而傷者當問熱食寒食孰多孰少斟酌與藥無不當矣喻如傷熱物二分寒物一分則當用寒藥二分熱藥一分相合而與之則
榮衞之氣必得周流更有或先飲酒而後傷寒冷之食及傷熱食冷水與冰如此不等皆當驗其節次所傷之物酌量寒熱之劑分數各各對證與之無不取効自忖所定藥方未敢便謂能盡藥性之理姑用指迷辯惑耳
叢書／古今醫統正脈全書／內外傷辯／卷下／辯內傷飲食用藥所宜所禁(P.1-1)..[民國十二年(1923)北京中醫社修補清光緒間江陰朱文震刊本]
內外傷辨卷下
金　真定李杲著
辯內傷飲食用藥所宜所禁
內傷飲食付藥者受藥者皆以為瑣末細事是以所當重者為輕利害非細殊不思胃氣者榮氣也衛氣也穀氣也淸氣也資少陽生發之氣也人之真氣衰旺皆在飲食入胃胃和則穀氣上升穀氣者升騰之氣也乃足少陽膽手少陽元氣始發生長萬化之别名也飲食一傷若消導藥的對其所傷之物則胃氣愈旺五穀之精
華上騰乃淸氣為天者也精氣神氣皆强盛七神衞護生氣不乏增益大旺氣血周流則百病不能侵雖有大風苛毒弗能害也此一藥之用其利溥哉易水張先生嘗戒不可用峻利食藥食藥下咽未至樂丸施化其標皮之力始開便言空快也所傷之物已去若更待一兩時辰許藥盡化開其峻利藥必有情性病去之後脾胃安得不損乎脾胃旣損是真氣元氣敗壞促人之壽當時說下一藥枳實一兩麩炒黃色為度白朮二兩只此二味荷葉裹燒飯為丸以白朮苦甘温其甘温補脾胃
之元氣其苦味除胃中之濕𤍠利腰膝間血故先補脾胃之弱過於枳實克化之藥一倍枳實味苦寒泄心下痞悶消化胃中所傷此一藥下胃其所傷不能卽去須待一兩時辰許食則消化是先補其虛而後化其所傷則不峻利矣當是之時未悟用荷葉燒飯為丸之理老年味之始得可謂神奇矣荷葉之一物中央空虛象震卦之體震者動也人感之生足少陽甲膽也甲膽者風也生化萬物之根蒂也左傳云履端於始序則不愆人之飲食入胃營氣上行卽少陽甲膽之氣也其手少陽
三焦經人之元氣也手足經同法便是少陽元氣生發也胃氣穀氣元氣甲膽上升之氣一也異名雖多止是胃氣上升者也荷葉之體生於水土之下出於穢汙之中而不為穢汙所染挺然獨立其色靑形乃空淸而象風木者也食藥感此氣之化胃氣何由不止升乎其主意用此一味為引用可謂遠識深慮合於道者也更以燒飯和藥與白朮協力滋養穀氣而補令胃厚再不至內傷其利廣矣大矣若內傷脾胃以辛𤍠之物酒肉之類自覺不快覔藥於醫者此風習以為常醫者亦不問
所傷卽付之以集香丸巴豆大熱藥之類下之大便下則物去遺留食之熱性藥之熱性重傷元氣七神不熾經云熱傷氣正謂此也其人必無氣以動而熱困四肢不舉傳變諸疾不可勝數使人真氣自此衰矣若傷生冷硬物世醫或用大黃牽牛二味大寒藥投之物隨藥下所傷去矣遺留食之寒性藥之寒性重瀉其陽陽去則皮膚筋骨肉血脉無所依倚便為虛損之證論言及此令人寒心夫辛辣氣薄之藥無故不可亂服非止牽牛而已至真要大論云五味入胃各先逐其所喜攻攻
者剋伐瀉也辛味下咽先攻瀉肺之五氣氣者真氣元氣也其牽牛之辛辣猛烈奪人尤甚飲食所傷脾胃受邪當以苦味泄其腸胃可也肺與元氣何罪之有夫牽牛不可用者有五此其一也況胃主血為物所傷物者有形之物也皆是血病血病瀉氣此其二也且飲食傷於中焦止合剋化消導其食重瀉上焦肺中已虛之氣此其三也食傷腸胃當塞因塞用又寒因寒用枳實大黃苦寒之物以泄有形是也反以辛辣牽牛散瀉真氣犯大禁四也殊不知鍼經第一卷第一篇有云外來客
邪風寒傷人五臟若誤瀉胃氣必死誤補亦死其死也無氣以動故靜若內傷腸胃而反瀉五臟必死誤補亦死其死也陰氣有餘故躁今內傷腸胃是謂六腑不足之病反瀉上焦虛無肺氣肺者五臟之一數也為牽牛之類朝損暮損其元氣消耗此乃暗裏折人壽數犯大禁五也良可哀歎故特著此論并方庶令四海聞而行之不至夭橫耳此老夫之用心也胃氣豈可不養復明養胃之理故經曰安穀則昌絶穀則亡水去則榮散穀消則衛亡榮散衛亡神無所依仲景云水入於經其血
乃成穀入於胃脉道乃行故血不可不養胃不可不温血温胃和榮衞將行常有天命穀者身之大柄也書與周禮皆云金木水火土穀惟脩以奉養五臟者也內傷飲食固非細事苟妄服食藥而輕生損命其可受哉黃帝鍼經有說胃惡熱而喜淸大腸惡淸冷而喜熱兩者不和何以調之伯岐曰調此者飲食衣服亦欲適寒温寒無凄愴暑無出汗飲食者熱無灼灼寒無滄滄寒温中適故氣將持乃不致邪僻也詳說見於本經條下是必有因用豈可用俱寒俱熱之食藥致損者與內經云內傷者其
氣口脈反大於人迎一倍二倍三倍分經用藥又曰上部有脈下部無脈其人當吐不吐者死如但食不納惡心欲吐者不問一倍二倍不當正與瓜蒂散吐之但以指或以物探去之若所傷之物去不盡者更診其脈問其所傷以食藥去之以應塞因塞用又謂之寒因寒用泄而下降乃應太陰之用其中更加升發之藥令其元氣上升塞因塞用因曲而為之直何為曲乃傷胃氣是也何為直而升發胃氣是也因治其飲食之內傷而使生氣增益胃氣完復此乃因曲而為之直也若依分經
用藥其所傷之物寒𤍠温涼生硬柔輭所傷不一難立定法只隨所傷之物不同各立法治臨時加減用之其用藥又當問病人從來稟氣盛衰所傷寒物𤍠物是喜食而食之耶不可服破氣藥若乘饑困而食之耶當益胃氣或為人所勉勸强食之宜損血而益氣也診其脈候傷在何臟方可與對病之藥豈可妄泄天真生氣以輕喪身寶乎且如先食𤍠物而不傷繼之以寒物因後食致前食亦不消化而傷者當問𤍠食寒食熟多熟少斟酌與藥無不當矣喻如傷𤍠物二分寒物一分則當
用寒藥二分𤍠藥一分相合而與之則榮衞之氣必得周流更有或先飲酒而後傷寒冷之食及傷𤍠食冷水與氷如此不等皆當驗其節次所傷之物約量寒𤍠之劑分數各各對證而與之無不取驗自忖所定方藥未敢便為能盡藥性之理姑用指迷辯惑耳隨證立方備陳於後
易水張先生枳朮丸
治痞消食强胃
白朮二兩　枳實麩炒黃色去穰一兩
右同為極細末荷葉裹燒飯為丸如梧桐子大每服五十丸多用白湯下無時白朮者本意不取其食速化但令入胃氣强實不復傷也
橘皮枳朮丸
治老幼元氣虛弱飲食不消或臟腑不調心下痞悶
橘皮　枳實麩炒去穰各一兩　白朮二兩
右件為細末荷葉燒飯為丸如梧桐子大每服五十丸熟水送下食遠
夫內傷用藥之大法所貴服之强人胃氣今胃氣益
厚雖猛食多食重食而不傷此能用食藥者也此藥久久益胃氣令人不復致傷也
麴蘖枳朮丸
治為人所勉勸强食之致心腹滿悶不快
枳實麩炒去穰　大麥蘖麫炒　神麯炒各一兩　白朮二兩
右為細末荷葉燒飯為丸如梧桐子大每服五十丸用温水下食遠
木香枳朮丸
破滯氣消飲食開胃進食
木香　枳實麩炒去穰各一兩　白朮二兩
右為細末荷葉燒飯為丸如梧桐子大每服五十丸温水送下食遠
木香化滯湯
治因憂氣食濕麫結於中脘腹皮底微痛心下痞滿心不思飲食食之不散常常痞氣
半夏一兩　草豆蔻仁　甘草炙各五錢　柴胡四錢
木香　橘皮各三錢　枳實麩炒去穰　當歸稍各一錢　紅花五分
右件剉如麻豆大每服五錢水二大盞生姜五片煎至一盞去柤稍𤍠服食遠忌酒濕麪
半夏枳朮丸
治因冷食內傷
半夏湯洗七次焙乾　枳實麩炒各一兩　白朮二兩
右同為極細末荷葉燒飯為丸如菉豆大每服五十丸温水送下添服不妨𤍠湯浸蒸餅為丸亦可
如食傷寒𤍠不調每服加上二黃丸十丸白湯送下更作一方加澤瀉一兩為丸有小便淋者
丁香爛飯丸
治飲食所傷
丁香　京三稜　廣荗炮　木香各錢
甘草炙　甘松去土　縮砂仁　丁香皮
益智仁各三錢香附子五錢
右為細末湯浸蒸餅為丸如菉豆大每服三十丸白湯送下或細嚼亦可不拘時候
治卒心胃痛甚效
草豆蔻丸
治秋冬傷寒冷物胃腕當心而痛上支兩脇膈咽不通　　　　　　　　□
草豆蔻麫裹煨去皮取仁　枳實麩炒黃色　白朮各一兩
大麥蘖麫炒黃色　半夏湯洗七次日乾　黃芩刮去皮生　神麯炒黃色各五錢　乾生姜　橘皮　靑皮各二錢
炒鹽五分
右為極細末湯浸蒸餅為丸如菉豆大每服五十丸白湯下量所傷多少加減服之
如冬月用别作一藥不用黃芩𡻕火不及又傷冷物
加以温劑是其治也然有𤍠藥傷者從權以寒藥治之隨時之宜不可不知也
三黃枳朮丸
治傷肉食濕麫辛辣厚味之物填塞悶亂不快
黃芩二兩　黃連酒洗　大黃濕紙裹煨　神麯炒
橘皮　白朮各一兩　枳實麩炒五錢
右為細末湯浸蒸餅為丸如菉豆大一倍每服五十丸白湯送下量所傷服之
除濕益氣丸
治傷濕麫心腹滿悶肢體沉重
枳實麩炒黃色　神麯炒黃色　黃芩生用　白朮各一兩
蘿蔔子炒熟去穢氣五錢　紅花三分是三錢分十也
右同為極細末荷葉裹燒飯為丸如菉豆大每服五十丸白湯送下量所傷多少服之
上二黃丸
治傷𤍠食痞悶兀兀欲吐煩亂不安
黃芩二兩　黃連去鬚酒浸一兩　升麻　柴胡各三錢
甘草二錢
一方加
枳實麩炒去穰五錢
右為極細末湯浸蒸餅為丸如菉豆大每服五七十丸白湯送下量所傷服之
枳實導滯丸
治傷濕𤍠之物不得施化而作痞滿悶亂不安
大黃一兩　枳實麩炒去穰　神麯炒各五錢　茯苓去皮
黃芩去腐　黃連揀淨　白朮各三錢　澤瀉二錢
右件為細末湯浸蒸餅為丸如梧桐子大每服五十
丸至七十丸温水送下食遠量虛實加減服之
枳實梔子大黃湯
治大病差後傷食勞復
枳實一箇麩炒去穰　梔子三枚半肥者　豆豉一兩二錢五分緜裹
右以淸漿水二盞空煮退八分內枳實梔子煮取八分下豉再煮五六沸去柤温服覆今汗出
若有宿食內大黃如薄碁子五六枚同煎
食膏梁之物過多煩𤍠悶亂者亦宜服之
白朮丸
治傷豆粉濕麫油膩之物
枳實炒黃一兩一錢　白朮　半夏湯浸　神麯炒黃各一兩　橘皮去穰七錢　黃芩五錢　白礬枯三分
右為極細末湯浸蒸餅為丸如菉豆一倍大每服五十丸白湯送下量所傷加減服素食多用乾薑故加黃芩以瀉之
木香見睍丸
治傷生冷硬物心腹滿悶疼痛
神麯炒黃色　京三稜煨各□兩石三稜去皮煨草豆蔻麫裹
煨熟取仁　香附子炒香各五錢　升麻
柴胡各三錢　木香□錢　巴豆霜五分
右為細末湯浸蒸餅為丸如菉豆一倍大每服三十丸温白湯下量所傷多少服之
三稜消積丸
治傷生冷硬物不能消化心腹滿悶
京三稜炮　廣荗炒　炒麯各七錢　靑橘皮
巴豆和皮米炒黑焦去米　茴香炒　陳橘皮各五錢　丁皮　益智各三錢
右件為細末醋打麪糊為丸如梧桐子大每服十丸加至二十丸温生薑湯下食前量虛實加減如更衣正後服之
備急大黃丸
療心腹諸卒暴百病
大黃　巴豆去皮　乾生薑各一兩
右須要精新好藥搗羅蜜和更搗一千杵丸如小豆大每服三丸老少量之
若中惡客忤心腹脹滿卒痛如錐刀刺痛氣急口禁
停尸卒死者以暖水若酒服之或不下棒頭起令下嚥須臾差未更與三丸以腹中鳴轉卽吐下便愈若口已噤亦須拆齒灌之令入尤妙忌蘆筍猪肉冷水肥膩之物易張先生又名獨行丸葢急劑也
神應丸
治因一切冷物冷水及潼乳酪水腹痛腸鳴米穀不化
黃蠟二兩　巴豆　杏仁　百草霜
乾姜各五錢　丁香　木香各二錢
右先將黃蠟用好醋煮去柤穢將巴豆杏仁同炒黑煙盡研如泥將黃蠟再上火入小油半兩溶開入在杏仁巴豆泥子內同攪旋下丁香木香等藥末研勻搓作挺子油紙裹了旋丸用每服三五十丸温米飲送下食前日進三服
如脈緩體重自利乃濕氣勝也以五苓散平胃散加炒麯相合而服之名之曰對金飲子
益胃散
治服寒藥過多或脾胃虛弱胃脘痛
陳皮　黃耆各七錢　益智仁六錢　白豆蔻仁
澤瀉　乾生薑　姜黃各三錢　縮砂仁
甘草　厚朴　人參各二錢
右為細末每服三錢水一盞煎至七分温服食前
如脈弦惡寒腹痛乃中氣弱也以仲景小建中湯加黃耆錢氏異攻散加芍藥選而用之
如渴甚者以白朮散加葛根倍之
