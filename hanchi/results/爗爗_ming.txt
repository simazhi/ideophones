史／編年／朝鮮王朝實錄／世祖實錄／十年（1464）　卷三十二至三十四／卷三十三　四月至七月／夏四月／20日(P.8-1)
○壬寅/御序賢亭，臨瀛大君璆、領議政申叔舟、仁山君洪允成、行上護軍任元濬及承旨等入侍。前夜甘露降後苑，上令入侍諸宰就觀之，叔舟等曰：“甘露上瑞宜賀。”上曰：“可。”又召武臣，令被甲射侯。向化野人李都好年十六射侯多中，命賜衣。
○遣通事張有華于遼東，詗知天使及潦、中朝聲息。
○承政院奉旨馳書于咸吉道都節制使康純曰：
卿所請《兵要》、《兵將說》、《陣法》、《兵政》不可送於邊方，《通鑑》、《將鑑博議》、《百將傳》時適無有，不得如請。但賜卿及諸鎭兵書各二件。其前送陣法，亦宜秘之，勿令漏散可也。
○承政院奉旨馳書于諸道奉使者曰：
笞杖大小，律有定度。官吏務快一時，喜用大者，以致傷人。巡至諸邑，收所用笞杖，以準校板，如有過大不如法者，具辭以聞。
○百官進箋賀甘露。箋曰：
赫哉龍馭之當陽，渥恩普洽，湑兮鳳闕之零露，景貺寔昭。祥發自天，歡騰率土。恭惟殿下幹旋道妙，彌綸政機，至德感通，馨香格于上帝，神化瀜液，滲漉浹於下民。故和氣之旁
流，而殊應之荐降。厭浥非霧，灑自穹雷，點綴如珠，遍于禁苑。烏暉昭耀，猶湛湛而不晞，琪樹翩翻，轉燁燁而交暎。糖飴羞其甘美，醴漿讓其潔芳。不假仙掌之承，奚待木蘭之墮？臣隣爭覩，皆謂本諸震衷。草木與榮，亦知感於睿澤。苟玄化不隨於廣運，豈神膏輒形於滂洋？驗前編而絶奇，徵內典而希有。彼未央之紀元號，洎延和之示群僚，空浪矜於當時，豈竝美於今日？伏念臣等幸際風雲之會，叨霑雨露之深。目覩嘉禎，願頌天一淸之偉績。心祈寶算，更罄華三祝之微忱。
史／編年／朝鮮王朝實錄／成宗實錄／七年（1476）　卷六十三至七十四／卷七十二　十月／21日(P.7-1)
○辛卯/御經筵。
○日本國上松甫能登大守賴永、一岐州守護代官兵部少輔源武、肥前州山城千葉介元胤、關西路肥、筑通守重朝、對馬州太守宗貞國、出羽守宗貞秀、越中守宗盛弘遣人來獻土宜，倭護軍道安子四郞來朝。
○宗貞國特送盛種等六人、倭中樞(平茂績)〔平茂續〕等三人辭，命承旨任士洪饋送。禮曹答書曰：
專使書問，得諳氣味淸勝開慰。所獻禮物，謹啓收訖。將土宜正布二十
七匹、綿(西)〔布〕一十三匹及今丙申年例賜糙米、黃豆各一百碩，就付回使，惟照納。
○御晝講。
○御夕講。講《名臣言行錄》，至《張詠傳》，上曰：“詠之殺人，當歟？”承旨任士洪曰：“在聖人則不然，其餘則須用嚴威。否則難以鎭服。所爲之事，雖非盡善，宋朝名臣，惟張詠、范仲淹而已。”侍讀官丘達孫曰：“刑亂國，用重典。當是時也，蜀亂，故以嚴治之耳。張詠之後，不能撫綏，而蜀人復亂，故再使張詠治之，蜀乃平。”
○都承旨玄碩圭等啓曰：“大小人員雖在職，或移病或告暇，則不得受祿。知中樞府事金良璥，以足疾在家，雖帶職，未得受祿。臣等聞良璥疾證彌留，計活淸貧。”傳曰：“自有其法，何取稟乎？”對曰：“良璥，老臣也，今疾證彌留，故敢告。”命給之，遣中官視疾，又遣內醫治療。
○下書平安道行臺監察李箴曰：
去乙未年正月，洪德海等數十名爲野人所擄，而匿不以聞，推鞫時亦且隱諱，其推鞫以啓，且其他被擄人有無及輒入人等因某事出城，被擄根由，竝鞫之。
○先是命採明君、先明後暗君、賢妃事跡，畫爲三屛，令文臣分題作詩，又命掌令朴孝元、
應校柳洵、進士成聃壽書事跡與詩于其上，至是孝元等書進，賜御衣各一領，仍饋宣醞。
其明君屛。
《神農圖》：神農知天地之道，明於人之性，以有天下。古者民茹草飮水，采樹木之實，食蠃蚌之肉。神農以謂人民衆多，難以久養。敎民種五穀，爲耒耜鉏鎒以墾草莽，然後五穀興。令曰：‘丈夫壯而不耕，天下有受其飢者，婦人豐盈而不織，天下有受其寒者。’故神農親耕，后親織，以爲天下先。詩曰：
“炎帝當年撫域中，却將神敎立神功。生民飢飽關農務，天下寒溫在女工。雨玉雨珠非世用，親耕親織與民同。千年幸覩三推禮，願取神農保始終。”玄碩圭。
《帝堯圖》：帝堯黃收純衣，彤車白馬，茅茨不剪，土階三等勤於君道，作布政之宮曰衢室，立誹謗之木，使天下得盡其言，建進善之旌，使天下得盡其才，置諫鼓於朝，使天下得攻其過。一民飢，曰我飢之也，一民寒，曰我寒之也。由是百姓戴之如日月，親之如父母。有老人擊壤而歌曰：“日出而作兮，日入而息兮。耕田而食兮，汲井而飮兮，帝何力於我哉？”詩曰：
“日日昏花史傳親，聖中無若帝堯仁。土階還有
第茨儉，謗木仍兼諫皷陳。允協萬邦臻至理，曰吁四岳動咨詢。巍巍蕩蕩天爲大，遐邇歸心無異人。”洪應。
《帝舜圖》：帝舜畏天而愛人，恤遠而親近，好問而好察邇言，隱惡而揚善，執其兩端，用其中於民。時日月光華，卿雲叢聚。舜彈五絃之琴，詠《南風》之詩曰：‘南風之薰兮，可以解吾民之慍兮。南風之時兮，可以阜吾民之財兮。’詩曰：
“海內謳歌曆數歸，重華千載仰巍巍。卿雲藹藹垂天仗，瑞日輝輝照袗衣。庶績凝時端冕儼，五絃和處惠風微。南薰一曲舒民慍，皞皞熙熙遍九圍。”洪貴達。
《大禹圖》：禹以五音聽治，懸鐘、皷、磬、鐸、鞀以待四方之士，爲銘於簨虡曰：‘敎寡人以道者擊鼓，論以義者擊鐘，告以事者振鐸，語以憂者擊磬，有獄訟者搖鞀。’一饋十起，一沐三握，以勞天下之民。出見罪人，下車問而泣之，左右曰：‘罪人不順道，君王何爲痛之？’禹曰：‘堯、舜之人，皆以堯、舜之心爲心，寡人爲君，百姓各自以其心爲心，是以痛之？’詩曰：
“當年足跡遍寰瀛，辛苦腁胝績用成。擊皷撞鐘聞理道，搖鞀振鐸達民情。哀矜問罪存深愛，吐握迎人見至誠。恥俗不如堯、舜世，
至今功化妙難名。”洪貴達。
《成湯圖》：湯適野，見野人張網四面，祝曰：‘自天下四方，皆入吾網。’湯乃去其三面，祝曰：‘欲左，左，欲右，右，不用命者，乃入吾網。’諸侯聞之曰：‘湯德至矣。’歸者四十餘國。時大旱七年，太史占之曰：‘當以人禱。’湯曰：‘吾所爲請雨者，民也，若以人禱，吾請自當。’遂齋戒剪爪斷髮，素車白馬，身嬰白茅，以身爲犧，禱于桑林之野，以六事自責曰：‘政不節歟，民失職歟，宮室崇歟，女謁盛歟，苞苴行歟，讒夫昌歟？’言未已，大雨方數千里。詩曰：
“夏德將衰日欲亡，人心天命屬﻿成湯。七年荒旱憂民切，六事兢皇責己詳。一念至誠通肸蠁，四郊甘雨澍汪洋。自從祝網仁心大，便做商家奕葉長。”玄碩圭。
《商高宗圖》：高宗卽位，思復興殷，而未得其佐，〔三〕年不言政事，決於冢宰，以觀國風。高宗夜夢得聖人，名曰說。以夢所見視群臣百吏，皆非也，於是審厥象，俾以形使百工營求之野，得說於傅巖中，與之語，果聖人也。擧以爲相，殷國大治。詩曰：
“湯德巍巍不可肩，高宗燁燁亦光前。三年不語心治道，一夜無端夢大賢。忽作鹽梅調巨鼎，便爲舟楫濟洪川。若
敎胥靡終巖穴，殷社焉能六百年！”洪貴達。
《周文王圖》：文王時有呂尙者，年已八十餘，釣於渭上。文王將獵卜之，卜人曰：“所獵非龍，非彲，非虎，非熊，而王者之輔也。”遂出畋，至磻溪，果遇呂尙，同車而歸，立爲師。嘗鑿沼得朽骨，命葬之。左右曰：“此無主矣？”文王曰：“天子主天下，諸侯主一國，寡人固骨之主矣？”遂葬之。天下聞之，曰：“西伯仁及朽骨，況生者乎？”詩曰：
“造周基業至文隆，天下三分有一中。德感歧陽鳴有鳳，祥凝渭涘獵非熊。皇風時向靈臺播，易象曾從羑里窮。莫問生民游聖澤，九原枯骨尙恩蒙。”金紐。
《武王圖》：武王代紂，陳于商郊，俟天休命，紂率其旅若林，會于牧野，罔有敵于我師。前徒(例)〔倒〕戈，攻于後以北，血流漂杵，一戎衣天下大定。乃反商政，政由舊，釋箕子囚封比干墓，散鹿臺之財，發鉅橋之粟，大賚于四海，而萬姓悅服。詩曰：
“應順天人問獨夫，倒戈攻北是前徒。壤泉毅魄應銷恨，縲絏忠臣得脫軀。已放馬牛歸野牧，更分財粟及民孤。若非訪道傳《洪範》，未識彝倫敍得無。”李克培。
《漢文帝圖》：文帝初封代王，守薄于代。周勃等旣誅諸呂，迎王立
之，王命(宋旦)〔宋昌〕驂乘，張武等六人乘傳，從詣長安，至代邸，遂卽天子位。卽夕入未央宮，夜拜宋昌爲衛將軍，鎭撫南北軍，還坐前殿，下詔書赦天下。元年有獻千里馬者，帝曰：“鑾輿在前，屬車在後，吉行日五十里，師行三十里，朕乘千里馬，獨先安之？”於是還其馬與道里費，而下詔曰：“朕不受獻也。其令四方毋獻。”帝每朝郞從官上書疏，未嘗不止輦受其言，言不可用置之，言可用採之，未嘗不稱善。詩曰：
“由來恭儉足爲臨，況復驕奢不受侵。異物未能售喪志，善言方得沃虛心。翠葉停處皆休命，丹詔飛時盡德音。坐致提封開富庶，始知淸淨化民深。”崔淑精。
《唐太宗圖》：太宗時，畿內有蝗。上入苑中見蝗，掇數枝，祝之曰：“民以穀爲命，而汝食之，寧食吾之肺腸。”擧手欲呑之，左右諫曰：“惡物或成疾。”上曰：“朕爲民受災，何疾之避？”遂呑之，是歲蝗不爲災。上以宮女衆多幽閟可憫：“灑掃之餘，亦何所用”，於是遣官於掖庭西門簡出之，前後所出三千餘人。林邑獻五色鸚鵡，新羅獻美女二人，上曰：“林邑鸚鵡，猶能自言苦寒，思歸其國，況二女遠別親戚乎？”幷鸚
鵡各付使者而歸之。詩曰：
“鄴城宮殿已斜陽，晋邸風雲滿八荒。十萬義兵隨日表，三千宮女出椒房。放回思土籠中鳥，(含)〔呑〕却傷農口裏蝗。最是力行仁義效，致令貞觀比虞唐。”任元濬。
先明後暗君屛。
《吳夫差圖》：吳王闔廬伐越，越王句踐迎擊大敗之，靈姑浮以戈擊闔廬，闔廬病傷且死，告其子夫差曰：“必毋忘越。”夫差旣立，使人立於庭，苟出入必謂己曰：“夫差！而忘越王之殺而父乎？”則對曰：“唯。不敢忘。”常以報越爲志，乃悉精兵，以伐越，敗之夫椒。越王乃以甲兵五千，棲於會稽，進西施請退軍，吳王乃許行成。先明詩曰：
“吳曾呑越越呑吳，勝敗輸贏一局圖。兩地山河兵爛熳，先君髑髏血糢糊。讎如未復心寧忍，動必相箴誓不渝。直向夫椒能一雪，會稽當日目中無。”徐居正。
夫差旣得西施，築姑蘇臺高三百丈 遊宴其上，子胥諫曰：“臣恐不久爲麋鹿之遊。”王不聽，賜屬鏤之劍以死，將死曰：“樹吾墓上以檟，令可爲器，抉吾眼置之吳東門，以觀越之滅吳也。”王慍曰：“孤不使大夫得有見也。”乃取子胥之尸，盛以鴟夷，而投之於江，吳終爲越所滅。後暗詩曰：
“血戰夫
椒得意歸，旋携春色上高臺。飄飄舞袖凌雲去，杳杳歌聲雜雁來。當日舘娃殊寂莫，至今江月獨俳徊。可憐千載東門目，猶作驚潮擊岸回。”柳洵。
《漢武帝圖》：帝初卽位，擧賢良方正直言極諫之士，親策問之，詔申、韓、蘇、張之言者皆罷之。上雅尙儒術，趙綰薦其師申公，上使使者奉安車蒲輪，束帛加璧迎之。先明詩曰：
“至言當訪衆論聞，發策賢良闢四門。屛黜蘇張排異術，表章周孔右斯文。賑窮下詔仁恩洽，束帛徵賢禮意勤。若使力行爲治本，隆功何止漢明君！”任士洪。
帝用方士公孫卿言，令長安、甘泉作蜚廉桂觀、通天臺，使卿持節設具而候神人，益廣諸宮室，起栢梁臺，作承露盤，高二十丈，大七圍，以銅爲之。上有仙人掌以承露，和玉屑飮之，云可以長生。帝如候氏，禮祭中岳太室，從官在山下聞若有言萬歲者三。詔加增太室祠，遂東巡海上求神仙，封泰山，禪肅然。復東北至碣石而還。後暗詩曰：
“百尺銅臺入紫烟，侍臣長奉《栢梁篇》。已娛神馬傳音譜，更恨匈奴賁戍邊。祠罷甘泉還灑淚，藥無蓬島可求仙？誰知簫鼓橫汾樂，今日重尋事已遷！”月山
大君。
《晉武帝圖》：帝初卽位，承魏氏刻迫奢侈之後，欲矯以仁儉。有司言：“御牛靑絲靷斷”，詔：“以靑麻代之。”大醫司馬程據獻雉頭裘，帝命焚之於殿前，勅內外，敢有獻異技異服者罪之。先明詩曰：
“銅雀臺傾王氣衰，晋王開創勵精時。奢華欲矯前朝弊，仁儉還應四海知。已用雉裘投烈熖，更將牛靷替靑絲。石頭一片降幡竪，莫遣功成意氣。”金訢。
武帝旣平吳，頗事遊宴，怠於政事。詔選孫皓宮人五千入宮，掖庭殆將萬人。常乘羊車，恣其所之至便宴寢，宮人競以竹葉揷戶，鹽汁灑地，以引帝車。後暗詩曰：
“一破金陵氣轉驕，色荒無乃倦臨朝。五千歌舞吳宮選，十二樓臺晋殿高。鴆宴向來貪愒日，羊車隨處幾經霄。流連不是苞桑計，五馬蕭墻禍不銷。”徐居正。
《唐玄宗圖》：玄宗初卽位，以風俗侈靡，制乘輿服御金銀器玩，令有司燒毁，以供軍國之用，其珠玉錦繡，焚於殿前。又禁採珠玉及爲刻鏤器玩，復廢織錦坊。帝於苑中種麥，率皇子以下，躬自收穫，謂曰：“此將薦宗廟。是以親之，亦令爾等知稼穡之艱難也。”因分賜侍臣等曰：“比歲令人巡檢苗稼，所對多
不以實，故自種植以觀其成。且《春秋》書無麥禾，豈非古人所重也？”先明詩曰：
“初臨九五志昇平，端冕垂衣更勵精。庭下焚珠昭儉德，苑中種麥供粢盛。百年流俗終歸化，當日皇孫亦解耕。畢竟操存能窒慾，未塵心鑑自昭明。”李克基。
玄宗在位歲久，漸肆奢慾，怠於政事，納壽王妃楊氏爲貴妃，專以聲色自娛。每酺宴先設太常雅樂坐部立部，繼以皷吹胡樂敎坊府縣散樂雜戲。又以山車‧陸船載樂往來，又出宮人舞霓裳羽衣。又敎舞馬百匹銜盃上壽，又引犀象入場或拜或舞，安祿山見而悅之。祿山叛於范陽，上召宰相謀之，楊國忠首唱幸蜀之策。上然之，獨與貴妃姊妹、皇子妃、主皇孫及親近宦官、宮人，出迎秋門。至馬嵬驛，將士飢疲，皆憤怒，陳玄禮等以禍由楊國忠，殺之。上聞喧嘩，出門慰勞，令收隊，軍士不應。上使高力士問之，玄禮對曰：“國忠謀叛，貴妃不宜供奉。願陛下割恩正法。”上曰：“朕當自取之。”高力士進曰：“將士已殺國忠，而貴妃在陛下左右，豈敢自安？將士安，則陛下安矣。”上乃命縊殺於佛堂，輿尸置驛庭，召玄禮等入視之，軍
士皆呼萬歲，始整部伍爲行計。後暗詩曰：
“一自楊妃入禁圍，鴛央金殿鎖羅幃。胡兒浴後聲多醜，戚里驕來事已違。鼙鼓忽從燕塞動，龍輿驚向錦城飛。可憐耽玩霓裳日，那料間關萬里歸！”李崇元。
《唐德宗圖》：德宗在諒闇中，動遵禮法。先是諸國屢獻馴象，上曰：“象費豢養，而違物性，將安用之？”命縱於荊山之陽。及豹貀鬪鷄鷹犬之類，悉縱之，又出宮女數百人，中外皆悅。淄、靑將士投兵相顧曰：“明主出矣！吾屬猶反乎？”又詔曰：“引朝集使二人，訪遠人疾苦。”先明詩曰：
“奇獸魁然性自馴，遐方重譯獻楓宸。尙嫌異物來千里，幷出宮娥過百人。朝野爭歡稱聖主，淄靑相顧感深仁。爲迎朝集垂淸問，四海窮民恐未伸。”任士洪。
德宗初年，崔祐甫爲相，務崇寬大。故當時政聲蕩然，以爲有貞觀之風。及盧杞爲相，以疑似離間群臣，勸上以嚴刻御下，中外失望。時兩河用兵，月費百餘萬緡，府庫不支。括富商錢出萬緡者，借其餘以供軍，大索長安商賈所有貨，意其不實，輒加榜棰，人不勝苦。百姓爲之罷市，相率遮宰相馬自訴，盧杞始慰諭之，勢不可遏，疾馳得免。
涇原兵作亂，上幸奉天，於行宮廡下，貯諸道貢獻之物，榜曰瓊林大盈庫。宮中市外間物，以宦官爲使，謂之宮市，抑買人物，以紅紫染故衣敗繒，尺寸裂而給之，仍索進奉門戶及脚價錢。嘗有農夫以驢負柴，宦者稱宮市取之，又就索門戶。農夫曰：“我有父母妻子，待此然後食，今以柴與汝，不取直而歸，汝尙不肯，我有死而已。”遂毆宦者。後暗詩曰：
“年來秕政比初加，志大才疎性忌何？黃屋蒙塵非細事，瓊林揭榜爲誰誇？商錢取括寬恩少，宮市開張斂怨多。最識此心愚暗處，不知盧杞是奸邪。”徐居正。
賢妃屛。
《周文王后妃圖》：周文王生有聖德，又得聖女姒氏以爲之妃。《葛覃》之詩，后妃所自作也。其詩曰：“葛之覃兮，施于中谷，維葉萋萋。黃鳥于飛，集于灌木，其鳴喈喈。葛之覃兮，施于中谷，維葉莫莫。是刈是穫，爲絺爲綌，服之無斁。言告師氏，言告言歸，薄汚我私，薄澣我衣。害澣害否，歸寧父母。”詩曰：
“周家厚德在民心，八百年基自二南。要識文王新景命，須看太姒嗣徽音。儉昭絺綌輝千古，慶篤螽斯則百男。聖母也能生聖子，丕承武烈照來今。”李承召。
《周宣王
姜后圖》：姜后賢而有德。宣王嘗早臥晏起，姜后脫簪珥待罪於永巷，使其傅母通言於王曰：“妾之不才，至使君王失禮而晏朝，以見君王樂色而忘德也。夫苟悅色，必好奢窮慾。亂之所興也，原亂之興，從婢子起，敢請婢子之罪。”王曰：“寡人不德，寔自生過，非夫人之罪也。”遂復姜后而勤於政事，早朝晏退，遂成中興之名。詩曰：
“濟濟群臣會且歸，數竿朝日上彤闈。由來樂色爲治累，斗覺懷安是禍機。直以此身當罪責，庶敎君子免愆違。須知赫赫中興業，正在賢妃一格非。”朴孝元。
《齊孝公夫人圖》：夫人孟姬，好禮貞一。公遊於琅琊孟姬從，車奔，姬墮車碎。孝公使駟馬立車載姬以歸，姬使侍御者舒帷以自障蔽，而使傅母應使者曰：“妾聞妃后踰閾必乘安車輜輧，下堂必從傅母阿保，進退則鳴玉環佩，內飾則結紐綢繆，野處則帷裳擁蔽，所以正心一意，自斂制也。今立車無輧，非所敢受命者也，野處無帷，非所敢久居也。二者失禮多矣，無禮而生，不若早死。”使者馳以告，公更取安車，比其反也，則自經矣。傅母救之，不絶。傅母曰：“使者至，輜輧已具。”姬
氏蘇，然後乘而歸。詩曰：
“當日君王自在閑，故携妃嬪恣遊觀。尋常每守操存地，顚沛那踰禮義關？早識此身輕似葉，由來大節重於山。淸風澟澟長如昨，驚起人間萬代頑。”李坡。
《楚樊姬圖》：樊姬，莊王之夫人也。莊王卽位好狩獵，樊姬諫，不止。乃不食禽獸之肉，王改過，勤於政事。王嘗聽朝罷晏，姬下庭迎(日)〔曰〕，‘何罷晏也？得無飢倦乎？’王曰：“與賢者語，不知飢倦也。”姬曰：“王之所謂賢，何也？”曰：“虞丘子也。”姬掩口而笑。王曰：“姬之所笑，何也？”曰：“虞丘子，賢則賢矣，未忠也。今虞丘子相楚十餘年，所薦非子弟則族昆弟，未聞進賢退不肖，是蔽君而塞賢路。知賢不進，是不忠，不知其賢，是不智也，妾之所笑，不亦可乎？”王悅以告虞丘子，虞丘子避席不知所對。於是避舍，使人迎孫叔敖而進之，王以爲令尹，治楚三年，莊王以覇。史書曰：“楚王之覇，樊姬之力也。”詩曰：
“莊王虎視覇圖雄，爲有樊姬密贊功。獸肉不曾嘗一臠，禽荒深欲戒三風。笑他丘子防賢路，敢恃君恩擅後宮？迎得叔敖爲令尹，使君榮顯耀無窮。”李承召。
《漢元帝馮昭儀圖》：昭儀以選入宮。帝嘗幸虎圈鬪獸，後宮
(皆從)〔皆坐〕。熊逸出圈，攀檻欲上殿，左右貴人皆驚走，而馮婕妤直當熊而立，左右擊殺熊。帝問婕妤：“人情皆驚懼，何故當熊？”對曰：“妾聞猛獸得人而止。妾恐至御座，故以身當之。”帝嗟嘆，以此敬重焉。詩曰：
“上苑遊觀勝事重，三千粉黛藹雲從。圈熊忽逸來(樊)〔攀〕檻，宮女皆驚走失容。萬死獨能當獸立，一身都是愛君忠。區區傅輩顔堪厚，天子咨嗟只屬馮。朴孝元。
《漢成帝班婕妤圖》：婕妤賢才通辨。始選入後宮爲小使，俄而大幸爲婕妤。帝遊於後庭，嘗欲與婕妤同輦，辭曰：“觀古圖畫，賢聖之君，皆有名臣在側，三代之下末主，乃有女嬖，今欲同輦，得無似之乎？”帝善其言而止。太后聞而喜曰：“古有樊姬，今有班婕妤。”趙飛燕姊妹有寵，驕妬譖訴婕妤云：“挾邪詛祝。”上顧問，婕妤對曰：“妾聞死生有命，富貴在天。修正尙未蒙福，爲邪欲以何望？且使鬼神有知，不受不臣之訴，如其無知，訴之何益？故不爲也。”上善其對而憐之，賜黃金百斤。詩曰：
“辭輦當時帝眷隆，漢家妃嬪慕高風。蒼蠅一點生昭質，妖燕雙飛入後宮。早斷死生緣賦命，敢將禍福訴天公？黃金不用
施虛賞，長信年年武帳空。”姜希孟。
《漢明帝明德馬皇后圖》：皇后旣正位宮闈，愈自謙肅，常衣大練，裙不加緣。朔望諸姬主朝請，望見后袍，疎麤以爲綺縠，(執)〔就〕乃笑。后辭曰：“此繒特宜染色，故用之耳。”六宮莫不嘆息。后置織室蠶於濯龍中，數往觀視，以爲娛樂。詩曰：
“從容閨範自柔貞，坤極居尊戒滿盈。衣斥奢華便大練，獄因冤濫感皇情。每將儉德先閨閫，肯爲私親借勢榮。自是平生重蠶織，魚軒時向濯龍行。”盧公弼。
《唐太宗文德長孫皇后圖》：皇后性仁孝儉素好讀書。嘗與帝從容商略古事，而獻替裨益弘多。上或以非罪譴怒宮人，后亦陽怒，請自推鞫，因命囚繫，俟上怒息，徐爲申理，由是宮閫之中，刑無枉濫。上嘗朝怒曰：“會須殺此田舍翁。”后問爲誰，上曰：“魏徵每廷辱我。”后退具朝服立于庭上，上驚問其故。后曰：“妾聞主明臣直，今魏徵直，由陛下之明故也，妾敢不賀？”上乃悅。詩曰：
“文德謙恭稟性溫，含洪光大合坤元。從容啓沃雷霆霽，好讀《詩》《書》道義存。賢相見遺臨訣薦，宮人當譴請囚原。若非太后扶持力，殺諫之名誤至尊。”孫舜孝。
《宋仁宗光
獻曺皇后圖》：皇后性慈儉，重稼穡，嘗於禁苑種穀親蠶。慶曆中衛卒數人夜作亂，越屋叩寢殿。后方侍帝，聞變遽起，帝欲出，后閉閤擁持，趣呼都知王守忠，使引兵入。后度賊必縱火，陰遣人挈水踵其後，賊果〔擧〕炬焚簾，水隨滅之。詩曰：
“至仁純儉實天資，民事艱難只自知。禁苑春深分麥隴，公桑葉盡長蠶絲。諫燈已覺能回聽，應變方驚喜出奇。千載遺蹤新樣畫，令人指點重嗟咨。”朴孝元。
《宋英宗宣仁高皇后圖》：皇后生神宗，神宗立，尊爲皇太后，哲宗嗣位，尊爲大皇太后，權同聽政。廷試擧人，有司請循天聖故事，帝后皆御殿，后止之。又請受冊寶於文德，后曰：“母后當陽，非國家美事。況天子正衙，豈所當御？就崇政足矣。”力行故事，抑絶外家私恩。文思院奉上之物，無問巨細，終身不取其一，人以爲女中堯、舜。詩曰：
“天聖風流不是多，宣仁謙抑更無加。垂簾尙愧臨便殿，受冊何心就正衙！恩數未曾推外戚，勳勞應已在王家。年來新法除還盡，堯舜稱名豈謾誇！”盧公弼。
史臣曰：“聃壽性恬淡，於物無所求。父母早沒，家産盡推與弟。家甚貧窶，處之晏如
也。幼孤三弟養育婚嫁，撫愛不啻如父母，人多稱之。”
史／編年／朝鮮王朝實錄／成宗實錄／二十三年（1492）　卷二百六十一至二百七十二／卷二百七十一　十一月／14日(P.8-1)
○辛巳/繕工監提調韓致亨、鄭文烱來啓曰：“王子、翁主家舍，《大典》所載間架之數不多，故不得已起樓，四周人見之者以爲高大而非之。臣等意謂，雖壞《大典》，若加間架則不必起樓也。且今後材木減尺數何如？”傳曰：“若加間架，言者又必以爲非，減尺數構之。”
史臣曰：“致亨、文炯不恤民力，徒務取寵，至欲壞《大典》之法，人甚非之。文炯嘗典銓衡，鬻爵營産，守令有秩滿當遞者，亟遣人求索。”
○傳曰：“申軍山之罪，予寤寐思之，其類甚多，勢難一一用法，且今有天變，當行寬典。其減死杖一百、全家徙邊。”
○左承旨曹偉啓曰：“今倭寇固城，固城內地，若謹候望，何至於此？請鞫唐浦、蛇梁萬戶抵罪。”傳曰：“萬戶爲何人？其問兵曹。”判書韓致亨等來啓曰：“唐浦鄭孝昌，蛇梁元沚，皆內禁衛出身也。請令義禁府幷水軍節度使韓叔厚拿來鞫之。其有人物被害事狀，令築城從事官鄭錫堅窮推啓聞。”傳曰：“可。”
○下書鄭錫堅曰：“今月初七日，倭賊犯固城地面，殺害人物，其被寇
民戶及殺擄之數，官吏必不以實啓矣。爾可速到本縣，窮推得情以啓。”
○司諫院大司諫安瑚等上疏曰：
臣等伏覩傳旨，遇災修省之意，至矣盡矣。雖商湯之六責，何以加此？自古以來，國家如有失道之敗，則天出災異以譴告之，爲人君者，當恐懼自修以消變異。今方陰至之月，雷乃發聲，是陰陽失節，亦必有以致之也。湯之六責曰：“政不節歟？使人疾歟？宮室崇歟？女謁盛歟？苞苴行歟？讒夫昌歟？”夫以﻿成湯之聖，安有是事，而猶反躬自責至此？是以災變爲祥而不能害湯之盛治也。詩人刺幽王曰：“燁燁震電，不令不寧。”又曰：“皇父卿士，番維司徒，家伯爲宰，仲允膳夫，娶子內史，蹶維趣馬，楀維師氏，豔妻煽方處。”釋之者曰：“所以致災變者，由小人用事於外，豔妻蠱惑於內故也。”幽王曾莫之懲而周業以衰。董子曰：“人之所爲，其美惡之極，乃與天地流通而往來相應。”，王嘉曰：“天之見異，所以勅戒人君，欲令覺悟反正，推誠行善，民心悅而天意解矣。”方今聖明在上，孜孜圖理，事無過擧，然而萬機之煩，豈無一，二可言之事？臣等職忝諫官，不
敢默默。其一曰愼終如始。《書》曰：“終始惟一，時乃日新。”《詩》曰：“靡不有初，鮮克有終。’大抵人君莫不銳意於初政，而怠心一生，不克厥終者常多。唐太宗明主也，漸不克終，魏徵陳十漸之疏；明皇勵精爲治，亦罔克終，竟致天寶之亂。此已然之明鑑也。殿下卽位，從諫如流，求言如渴，二十四年于玆矣。近年以來，臺諫論事，固拒不納，至於敢諫，然後乃許。臣等以爲，從諫之美，寢不如初。魏徵諫太宗之言曰：“陛下初年，恐人不諫，常導之使言，中間悅而從之，今則勉强從之，而猶有難色。”伏願殿下，愼終如始。其二曰進賢退邪。夫爲國之道，在於用人，一君子進則治之本也，一小人進則亂之本也。自古及今，未有用君子而不治，用小人而不亂者也。君子、小人之用舍，關於國家之治亂興亡，可不愼歟？且爵位，國家之公器，雖人主不得而專也，如或善善而不能用，惡惡而不能去，此郭君所以至於亡也。近者，工曹堂上，皆無學術，參判閔永肩憸邪小人，參議朴元宗年少新進，臺諫論劾，殿下從之，命遞永肩，朝廷物論，莫不快焉，而元宗猶在職。
漢文帝欲以賈誼任公卿之位，大臣多短之曰：“年少初學。”乃以爲長沙太傅，況元宗無賈誼才行，而徒以功臣之裔、大君之姻，稍有武才，驟陞高品若是，何哉？明主愛一嚬、一笑，況爵位乎？殿下如欲用元宗，則先試治事之任，俟其諳練，然後用之，猶未晩也。伏願殿下，進賢退邪。其三曰邪侈不可不禁。伊尹曰：“愼乃儉德，惟懷永圖。”孔子曰：“以約失之者，鮮矣。”儉，德之共也，侈，惡之大也，卑宮室而惡衣服，夏禹之所以興也；侈宮室而窮奢欲，秦皇之所以亡也。方今俗尙奢侈，漸不可遏。許衡曰：“地力之生物，有大數；人力之成物，有大限，取之有度，用之有節，則常足；取之無度，用之無節，則常不足。”誠格言也。漢文欲營露臺，基址已成，惜百金之費而乃止，以示敦朴爲天下先，於是家給人足，府庫充溢。唐太宗曰：“朕欲營一殿，材用已具，鑑隋而止。王公以下宜體(脫)〔朕〕此意。”由是風俗素朴，公私富給。且《春秋》於新一廐、築一臺，未嘗不眷眷書之者，以重民力、謹土功也。方今王子、公主之家，功役不息，如今冬月呼耶之聲，動於閭里，民甚病之。臣等
非以王子、公主治第爲不可，宏大壯麗，僭擬宮掖，非所以示民敦朴之意也。若一依法制，勿令侈美，則功易就而民不勞矣。今聞忠淸、江原之間，材木已盡，而又移於黃海，京中財貨亦爲匱竭，臣竊寒心。伏願殿下，躬修節儉，一禁奢侈。其四曰貪汚不可不懲。管子曰：“禮義廉恥，是謂四維，四維不張，國乃滅亡。”方今貪墨成風，廉恥道喪，爲守令者不以愛民爲心，惟務剝民利己，稱過使客者，謂之賢能，悃愊無華者，謂之罷軟。其未得也，昏夜乞哀以求之，及其旣得也，賂遺權勢，窺免下考，爲監司者，雖見其奸貪無恥，而畏權勢之請，不置下考，其居下者，皆孤寒無勢之徒。是以掊克日盛，民不聊生。頃者韓叔厚、申從洽之輩，皆以貪墨被鞫，其未敗露者，不知幾許。殿下或抽籤或特遣使察之，然奉命者，以謂受命之一邑，不得擧一非法，則將何以復命，於是吹毛求疵，少有差誤，則不顧守令之賢否而發擿之，不無大貪得免，循吏橫罹之弊。伏願殿下，依中朝例，分遣御史，巡行一道，則貪風庶乎自戢。其五曰政權不可下移。夫爵賞人主
之大柄也，一移於下，則紀綱紊亂，冠屨倒置，國勢將不可復振矣。殿下親莅庶政，摠攬權綱，宜乎用舍之際，下不得操弄矣。近者兵曹堂上，陰聽私囑，操縱進退，在其掌握，情跡已著，而殿下猶不之罪，且政府、六曹堂下官仕滿陞敍者，以所任非輕而亦非諸司之比故也。今吏曹不待箇滿，數月之內超授高品，更出迭入，顧未暖於坐席，尙何望於責成？且如通禮、判校之類，亦不待箇滿，號稱階除，注擬於堂上之職，壞《大典》之法，營一己之私，權門大開，公道不立，以至權設衙門，自占郞廳，政出多門，固爲不可。如授外任，則奔走窺免，爲堂上者，亦從而營救請留，其於事體，恐爲未穩。伏願殿下，統攬威福，明示賞罰，則威權不至於下移。其六曰外戚不可濫用。夫外戚之事，備於前史，攀援肺腑，依憑城社，罕有忠正端直之士。昔漢文帝誅薄昭，議者曰：“舅后之家，但當養育以恩，不當假借以權，旣觸罪犯，又不得不害。”唐太宗以長孫無忌爲相，太后止之而不許，卒有黔南之禍，此非所以全親親之恩也。方今外戚布列朝廷，麻詔之下，未
聞經明、行修之士，而揚揚得志者率多戚畹之輩，然如其賢也則豈以戚里而不用也？但不宜授以權柄，使之驕恣也。《書》曰：“官不及私昵，惟其能。”伏願殿下，裁抑外家，選用賢良，如其有罪，勿以私恩撓法。凡此數事，皆當今之巨弊，而其本在於殿下之一心。《記》曰：“王中心無爲，以守其正。”董子曰：“人君正心，以正朝廷。”伏願殿下，先正其心，以治數事，則數事無不正而國家治安矣。苟有人心私欲以介乎其間，則非徒數事之不治，而國家之事將至於不可爲矣。
命議于領敦寧以上及議政府。沈澮議：“諫院上疏六條，非臣所敢輕議，裁在聖慮。”尹弼商、盧思愼、許琮議：“疏語間或有過當，然大槪剴切，伏惟留神焉。”李克培議：“諫院上疏，或有可採之論，伏惟留神。”鄭文炯、柳輊議：“疏中之事，皆是正論。”傳曰：“疏中他事，在予處置。但元宗事，何不議其可否？其更議啓。”弼商、克培議：“元宗年少，俟其諳練用之，何晩？”許琮議：“元宗以少不更事，不合於承旨，移於參議，元宗於武臣列可用者也。”鄭文炯議：“元宗雖年少，無他痕咎，今以文臣爲參
判，元宗之參議，何不可之有？”柳輊議：“元宗雖年少，有武才無痕咎，上裁。”
史／編年／朝鮮王朝實錄／成宗實錄／二十四年（1493）　卷二百七十三至二百八十五／卷二百八十三 　十月／21日(P.26-1)
○壬午/御經筵。講訖，司諫表沿沫啓曰：“《詩》云：
‘燁燁震電，不令不寧。’此十月也，而猶曰變之大者，況當十一月之候而有此變異，今雖下旨求言，恐下無敢進言者矣。孔子曰：‘舜好問而好察(通)〔邇〕言，隱惡而揚善。’釋之者曰：‘其廣大光明又如此，則人孰不樂告以善道哉？’人君當擇其善者而從之，其不善者棄之，若推問言根，又從而罪之，則豈聖人舍己從人之義乎？前日下求言之敎而上疏者，非但推鞫，又至於刑訊，此殿下大失也。今則言雖不中，終不推問之意，更下諭何如？”上曰：“司諫之言果然。近來上書被刑訊者誰歟？”沿沫曰：“如鄭允貞、徐坎元輩上書，反遭杖訊，是豈可謂洞開言路乎？”上曰：“若關國家事，則雖上疏者，豈得不鞫？托於陳言而有他情者亦多有之。”沿沫曰：“此則已往矣。請後勿如是。”掌令楊熙止啓曰：“災不虛作，由人所召，天心仁愛人君，必出災異，以警懼之。故人君恐懼修省，則可以轉災爲祥矣。遇有災變，傳旨求言，大臣待罪，只例事也。固當應天以實，不可徒事虛文也。近來納諫，漸不如初。王子君家，功役甚鉅，民怨不貲，言之者衆而不肯聽納。其家舍制度，侈大猶
舊也，材木小則功役歇，功役歇則民力不困。”上曰：“其始創高大，予之失也。臺諫每言此事，故已令減其制度，今何謂侈大猶舊也？當召繕工監提調問之。”熙止又啓曰：“慶尙左道水營，本在東萊縣釜山浦，國家以主將不可與倭人混處，移置蔚山開雲浦，此則國家措置得宜。但兵馬節度使之營又在蔚山，與鹽浦倭居密近，水路則十餘里，陸路則迤邐而行，僅二十餘里，直望甚近，角聲相聞，城上旌旆，亦歷歷可見，雖國法倭人出入有防限，不得踰五里，然久居我土，禁防稍弛，則尋常興販，深入城底，節度使賢否，軍情虛實，無不同知，脫有變生不測，節度使先受其敗，其能制敵乎？倭奴常自言，十餘人杖劎踰城而入，則主將可擒矣。請移設兵營于內地，使彼不得窺覘。”上曰：“當與大臣廣議處置。”
○御晝講。倭人推鞫敬差官鄭錫堅來啓曰：“臣往當招問倭人，彼若拒而不來，則何以處之？”傳曰：“當招問時，使語之曰：‘爾等與我民無異，世蒙國恩，今招之者非欲罪汝也，欲決是非耳。’一以示恩，一以示威，則彼何拒而不來乎？”
○命召繕工監
提調韓致亨、鄭文烱傳曰：“王子君家舍，臺諫每言其侈大，已令低其制度，勿至高大，而臺諫之言猶至此，未知何由而至是也？”致亨等啓曰：“前日與承旨同議改作家圖，其制度比前減少，今無可言也。”傳曰：“其制度廣狹及材木大小，作見樣以入。”致亨依上敎書入，傳曰：“此不至高大，豈可更減乎？於承旨意何如？”承旨等啓曰：“果如上敎，然臺諫每言其侈大，請更參酌，又減令小則庶可矣。”傳曰：“當更減其制，毋使臺諫有言。”
○傳于承政院曰：“今倭人元叔齎來朱紅，已令貿易，而該司駁啓，彼人若還本國，則必謂我牽制於下，不得裁斷也。今不給綿布，不過慮有後弊耳。此於輕重何如？其與戶曹議啓。”承旨等僉啓曰：“倭使絡繹往來，今乃聽其私請，一充其欲，則後來將不勝其弊矣。且彼人求請，一皆從之，惟不從者朱紅耳。今命貿易而該司駁啓，彼已盡知其由，今雖許之，彼豈以爲上恩乎？其還本國，必自誇己功，斷不可許也。”戶曹判書盧公弼等來啓曰：“今國家綿布有限，彼欲無窮，豈可以有限之布，塡無窮之欲哉？當預爲
可繼之道，以防後弊耳。不許和賣爲便。”傳曰：“倭人粗識事理，非野人之比。朱紅貿易事，初許而還止，又許而復止，倭使以此言於其國，則以予爲能綱紀御下乎？此於事體何如？”公弼啓曰：“上敎允當。”傳曰：“當語之曰：‘汝等今因兵戈而來，姑聽汝請。’仍許貿易可也。”
○傳于承政院曰：“近有天變，固當警懼，豈宜會宴？其停冬至日兩大妃殿進宴及宰相供饋。”
○御夕講。
○御夜對。
史／編年／朝鮮王朝實錄／成宗實錄／二十五年（1494）　卷二百八十六至二百九十七　附錄／卷二百九十五　十月／13日(P.9-2)
○戊辰/司諫院獻納南世聃來啓曰：“三公，燮理陰陽，佐王出治，其任重矣。殿下，頃因雷變求言議獄，其恐懼修省，無所不至，而三公，飮酒作樂，略無警懼之心，請鞫之。不聽。世聃曰：“《詩》云：‘燁燁震電，不寧不令。’又云：‘敬天之怒，無敢戲豫。’今政府大臣，昏述天戒，飮酒相謔。是不畏天，不可不鞫。”不聽。
○承政院啓曰：“近來臺諫、弘文館，昏夜出入，例開都門。請二品以上宰相外，不許開門。”從之。
史／編年／朝鮮王朝實錄／燕山君日記／三年（1497）　卷二十一至二十八／卷二十四　六月／28日(P.25-1)
○戊戌/承政院啓：“前者雷變雖在闕內，皆非正殿。今震正殿，其爲變大矣。大抵災變之作，蓋由於上之失德。今弭之之道，若應行故事，則在下者當修擧之，若關於上躬之事，殿下所宜軫慮。當正心修身，以答天譴。”王避殿減膳，御熙政堂。引見一品宰相及議政府、六曹、漢城府、臺諫、弘文館問曰：“昨日雷變，實予不德所致。不知某事，可以弭之，其
各言之。”尹弼商曰：“請考先朝故事施行。又下敎求言，訪問時政得失，民間利病，以弭天災。”盧思愼曰：“古云：‘天心仁愛人君，降災以警。’今若因此戒謹，則雖有其變，而無其應。近日不御經筵，曠接群臣，皆是失政。今天變未必不由於此，請須警愼。”弼商又曰：“《春秋傳》云：‘人君遇災而懼，則雖有其象，無其應。’今思愼所啓當矣。請克勤政事，以謹天戒。”王曰：“卿言是也。近日予有暑證，日候酷熱，故經筵等事久廢不行，此足以召災也。”弼商曰：“嘗聞，中國雷震承天門。群臣請修，皇帝以謂：‘當謹天戒。’久然後修。今宣政殿亦不必遽修，請於他處聽政。”左議政魚世謙曰：“臣未知爲某事之應，然雷霆乃下情鬱抑之所致也。古云：‘君門邈於千里。’今百姓豈無冤抑者乎？凡決民訟，大事三十日，中事二十日，小事十五日。雖有其法，然官吏淹延，累朔積滯。若問官吏則必曰：‘元隻不現矣。’若考其歲月與情狀，則民冤必伸矣。近者外知部人等，不問是非，全家徙邊。一夫之怨，足以傷和召災矣。”鄭文炯曰：“弭災之道，不可枚擧，勤政、恤民此其大綱。其他修省之方，請考前例施行。”世謙又曰：“常參、朝啓皆應行故事，雖不啓請，殿下當次第擧行。昔文王自朝至于日中昃，不遑暇食，用咸和萬民，此非有天災而後然也。況今天災如此，不可不修德，以
答其譴也。”右議政韓致亨曰：“請殿下勵精圖治，恐懼修省，勤御經筵，日接群臣，以盡弭災之道。”左贊成李克墩曰：“今尹弼商等所啓，皆謹災之意。但世謙所啓冤抑等事，當次第擧行。昔楚莊王無災而戒懼；魯哀公，有災而不懼。蓋以天心，仁愛人君。楚莊王恐天之不佑己；魯哀不知天之可懼也。殿下今遇天災，引見大臣、侍從、臺諫，垂訪致災之由，臣等不勝喜賀。古人云：‘應天以實，不以文。’所謂實者，不過修德、行政而已。如經筵視事，接賢士大夫，今日急務。若殿下力行，則災反爲祥矣。”判府事李克均曰：“天之示警，專在殿下一身。《書》云：‘命吉凶，命歷年，知今我初服。’殿下卽位以來，不視朝、不御經筵。且臺諫長伏闕下，不治職事，民冤亦多，是宜留念。”戶曹判書李世佐曰：“古人云：‘應天以實，不以文。’殿下深居九重，不接群臣，政治得失，民間疾苦何由知之？今宜日御經筵，接見大臣、侍從、臺諫，咨訪治道，迎問闕失，如恐不及。”吏曹判書柳洵曰：“前此雷震闕內則有之，今則雷震正殿，延及御扆，非常之變也。雷者天之怒氣也。震怒至此，豈無所自？臺諫論事，累朔守闕，未回天聽，不顧官守，冤抑未伸，人心悶鬱，莫甚於此時。請從臺諫之言，盡心修省。”武靈君柳子光曰：“災變之事，左右已盡論啓，臣不敢更贅。但歷觀古史，書
災變於前，必有後應。願殿下戒之敬之，令寫進卽位以後天災時變，日加警戒。大抵人情初遇變異，其心驚懼。若過一日，則驚懼之心易衰。近來妻殺其夫，奴殺其主者多。亦使書進，常須留念。且近日不御經筵，不接群臣，由上體不寧。雖不得常御正殿，請御便殿，引接群臣，則聞見廣，而聖學明矣。”右參贊尹孝孫曰：“臣聞，天聰明，自我民聰明；天明畏，自我民明畏。天人一理，通達無間。今天之譴告至此，豈無所自？願殿下克勤天戒，廣迎讜論，側身修德，以答天譴。”大司憲李諿曰：“近日前後臺諫，連五、六朔伏閤，以箚、以疏、以言，而殿下一不聽納，臣等深爲痛憤。前日鄭文炯等以邪議誤殿下，而殿下不鞫。今皆例以大臣而引見，殿下之失德無大於此。且殿下雖曰我無私情，而愼守勤以椒親，違法爲都承旨；任士洪本一惡德之人，而不改濫資。是殿下必勝臺諫之心，先存乎中故也。且安同眞友騫之子，而殿下不從憲府之決。友騫之母與兄弟皆曰其子，則殿下何由知其非子也？如此之事，足以感傷和氣矣。”大司諫崔璡曰：“今殿下避殿、減膳者，乃所以示恐懼修省也。然若不聽臣等之正論，則恐懼修省之實，果安在哉？”王曰：“士洪等事，前日已議之矣。”司諫洪湜曰：“自古災不虛生。《詩》云：‘燁燁震電，不
令不寧。’此專由幽王之時，小人用事於外，嬖妾蠱惑王心於內也。今殿下不御經筵，不接群臣，不得聞嘉言、善政，上下之情不通。今此之變，未必不由於此。成宗則日三經筵，每朝視事，猶以爲不足，又有夜對。殿下繼成宗之位，而不法成宗何也？自古用小人，必亂邦，故臣等請改士洪等資而不從。又令收議，而文炯等庇護小人，其附下罔上，莫大於此。且非特今日有此災也，殿下卽位以後，如雨雹失時，星文晝見，災變不一。殿下繼此以往，又不謹天戒，不納正論，不御經筵，則安知天變之又至耶？”王曰：“士洪等事，宰相議若以爲非，則改之何難？”執義姜景叙曰：“士洪等事，臺諫論啓，累月不改。故星文晝見，白氣經天。又有月蝕、雨雹之災，天之譴告，可謂顯矣。殿下若於其時，聽納諫言，恐懼修省，則必無此變矣。昔太戊修德以消桑穀之災，武丁修德以弭雊雉之異。殿下修德行政，則災反爲祥，不然則傷敗乃至。且殿下以愼守勤爲都承旨，以安同爲非友騫之子，此專用私恩，不從公議也。且殿下必以爲，雖加小人一級，何遽至危亡也？此不然。今若一開其端，彼必援引同類，列置權要，人主孤立，可不懼哉？鄭文炯等四人乃曰：‘今復奪之，其失甚於當初濫授之弊。’王者之德，在行之何。若設未得其當，雖
十易之不爲病。豈可使狗尾續、爛羊胃之譏，復譏於今日乎？且以爲，臺諫久立闕庭，前古所未聞。昔有宋臣一歲之間，疏至於百八十上，則其以言奏者，不知其幾百也。文炯等此語，專是誣上、徇私，而殿下不鞫，其何不有天變乎？《詩》云：‘敬天之怒，無敢戲豫。’殿下聽臣之戒，務去私情，接見大臣，則災變可消，國家治安矣。”思愼又曰：“今此災變在正殿，與他處不同，請益加修省。”王曰：“弭災節目，雖有前例，與此不同，其速考啓。”思愼又曰：“所言雖多，不切於弭災則何用？請考前例，速下罪己之言，使中外洞知殿下謹天、恤民之意。”弼商曰：“遇此大變，必上下恐懼修省然後，災可弭也。”掌令姜謙曰：“殿下之失德，臣等或箚、或疏，言之已盡，而一不見聽。又請見弘文館箚子，而亦不許。是殿下事事而拒之也，不勝痛憤。且殿下稱士洪曰：‘魁憸。’曰：‘小人。’而不卽改正，又不鞫邪議之臣，尤爲痛惜。”禮曹判書朴安性曰：“殿下久不聽臺諫之言。古云：‘君子之過，如日月之蝕，過也人皆見之，更也人皆仰之。’且稱君之德則必曰：‘從諫如流。’又曰：‘改過不吝。’願殿下勿疑快斷，以副衆望，以答天譴。”掌令趙珩曰：“殿下遇此災變，雖避殿、減膳，然古云應天以實。殿下卽位以來，不御經筵，不親視事，進用小人，不聽諫言。此天變之所由
起也，請修其實。且《詩》云：‘燁燁震電。’此用小人所致也。自古小人見用，則必有天變。殿下聽臣等之言，則變異可消矣。且殿下欲觀公論，收議于大臣，而文炯等逢迎上意，獻諛如此，罪雖上裁，然不可全釋。且請見弘文館箚子而不許，又請面對則敎云：‘如此暑月，爲士洪事，具冠服見爾等乎？’是殿下不有惕慮之心，事事而拒之也。請於今日得聞上敎而退。”獻納孫仲暾、持平盧彦邦曰：“今日幸賜引見，請聞定命。”正言趙舜曰：“古云：‘三公爕理陰陽。’今天變如此，而不知待罪。殿下有失德，而又不能格非，是三公亦不能盡其職也。且文炯等以諛悅誤殿下，固當待罪之不暇，乃曰：‘請與分辨。’曰：‘不復聞可否之論。’欲使殿下專用己言，不可不鞫。且功臣加資，臣等欲盡改正，而殿下不聽，故論其甚者耳。大抵一人之見有限，殿下偏執己私，不聽衆論，臣等不勝痛悶。”正言宋欽曰：“董仲舒云：‘國家將有失道之敗，天乃先出災異，以譴告之。尙不知變，傷敗乃至。’殿下卽位以後，不御經筵，不聽諫言，故雨雹不時，星文失度，天之譴告，不亦顯乎？今又不聽臣等之言，則傷敗乃至。”持平孫蕃曰：“幽王之時，小人用事，嬖妾蠱惑，故日月薄蝕，山谷易處。今此天變，亦由於小人之濫爵。今速改之，竝鞫罔上之臣，側身修德，則天變
可消。昔宋景公一言而熒惑退舍，請改紀其政，以答天譴。”王曰：“天變未必由於士洪等加資，然臺諫言之如此，奪之何難？”問左右，弼商曰：“今日之災，不可的指爲士洪加資之應，然臺諫所言如是，而廢事已久，未伸其冤者亦多。傷和召災，職此而起，請從臺諫之言。”世謙曰：“今士洪加資，非任事也。且士洪非關係國家之人，雖收其資，亦非害事，請勉從臺諫之言。”致亨曰：“臣意亦與世謙合，請從之。”子光曰：“今臺諫必得請而後退。願先定是非，而剛斷焉。優游不斷，非帝王美德。”王曰：“加功臣一級，似不關興亡，然臺諫非一人，雖一人錯計，其餘豈皆然耶？若欲弭災，則當聽正論，其還奪之。”都承旨愼守勤曰：“只改士洪資乎？”王曰：“臺諫所啓，盡奪之。”姜謙曰：“文炯等不可不鞫。”副提學楊熙止曰：“其事失則某咎徵應，古人以爲膠固不通，不可的指爲士洪加資之應而奪之也。昔晋武帝時，雷震含章殿柱。此則乃正殿，有甚於彼。殿下卽位之後，不御經筵，不接群臣，而下情不得上達，此亦可以召災也。”洪湜、姜景叙曰：“熙止之言必有其情。熙止本與士洪相交，故欲救而發此言也。昔王安石以爲：‘天變不足畏。’熙止之言與此同，不可不鞫。”王曰：“各言其志耳，其可鞫乎？”應敎李守恭曰：“功臣加資，固宜盡改。土木之役，亦足召災。弭之
之道，非暫時引見之間所能盡講，請須廣問博採，盡罷土木之役，以答天譴。”校理金詮曰：“功臣加資，固當盡改。近日殿下過擧甚多，請宜周慮却顧。凡土木之役，內苑禽獸戲玩之具，一切停罷。”言未竟，王曰：“今此所啓之辭，其各書啓。”
史臣曰：“時人譏之曰：‘士洪初以天變不足畏之說抵罪，今亦以天變被奪其資。’天之報應，可畏也夫。”
○政丞以下退集賓廳，書弭災節目以啓，凡九條。頒赦求言，疏放罪人，甄拔沈滯，逋欠蠲免等事也。
○臺諫合司啓：“殿下遇災而懼，延訪大臣，優納直言，乃奪士洪、崇祖、得琳、韓懽、孝江、仲敬、敬生、存命等資，此殿下之所以應天以實也，臣等不勝欣忭。但楊熙止當成命初下之時，輒徇私情，欲護士洪，是知有士洪，而不知有殿下也。苟非其黨，敢爲如是耶？此而不罪，國無政矣，請鞫之。且不遞愼守勤都承旨，御決安同之訟，恐有私情，請速改正，以應天變。”不從。更啓：“楊熙止面罔殿下，不可不罪。成宗朝趙之瑞以誤議坐罷，況熙止與士洪昵交，不免有情乎，請鞫之。文炯等及守勤、安同事，亦不可不聽。”皆不從。更啓：“今乃因災變求言，而若不盡從臣等之言，則不足以盡弭災之道。且聞有將赦，一年之內，赦已三下，不可又赦。”傳曰：“不允。赦則其議于今日詣闕宰相等。”尹弼商、盧思愼、魚
世謙、鄭文炯、韓致亨、李克墩、李世佐、盧公弼、朴楗啓：“頒赦似無妨。”李克均、韓致禮、柳子光、柳洵、申浚、朴安性、尹孝孫、趙益貞、李陵、李誼、金悌臣、安琛、金諶、許琛啓：“古人云：‘無數赦。’又曰：‘賊良民。’今不半歲，已三頒赦。若又肆赦，則適足以長奸猾，非所以弭天譴也。今日宰相、臺諫所對正心修德，御經筵，硏聖學，接群臣，訪治道，納諫諍，廣聰明，此乃應天之實也。至於避殿、減膳等事，皆虛文也。伏望務其實，而勿事其文，以答天戒。”傳曰：“諸役處書啓，且明日當御經筵，來初一日欲受朝賀。”尹弼商等啓：“朝啓、常參、經筵等事可行也，今避殿、減膳，不可受賀也。”傳曰：“依所啓。”臺諫更請勿赦，且鞫熙止，不從。
○副提學楊熙止書啓：
今日賜對，群臣皆啓以御經筵、接群臣、納諫諍、伸冤抑等事，而只命收士洪資。臣恐殿下以降士洪資爲答天譴，而不加修省，故臣啓天之譴告，非但加資一事，欲使殿下留意所啓數事，益謹天戒耳。辭未竟，臺諫以臣爲庇士洪駁之，臣切痛焉。
傳曰：“知道。”熙止又書啓：
士洪降資，臺諫啓之，而殿下問諸大臣，大臣皆曰可，然後命收資，豈以臣之一言，遽改成命乎？三尺童子，尙知其不可。臣雖無狀，豈欲庇士洪，而爲之辭乎？臣意以謂，奪資一事，不足以應天。今日大臣所啓，御經筵等事，次第擧行然後，庶答天戒。
臣之本意如此，而枉被臺論，無由自明。臣之語勢，侍從臣僚孰不聞之？伏望特垂下問，臣若有一毫私曲，則甘受重罪矣。況臣被駁，不宜在侍從之列，請避。
傳曰：“勿避。”
○鄭文炯、李克墩、李世佐、盧公弼以臺諫論駁，來待罪，不從。
○弘文館副提學楊熙止等上箚曰：
謹按，晋孝武時震含章殿四柱，安帝時震一廟。此皆非常之變，而二帝不知省懼，終至亂亡。今宣政殿乃臨群臣聽政之所，而震及御座前，古未有之天變也。殿下雖避殿、減膳，延訪闕失，而所改者只濫加一事耳，殿下其謂此足以答天譴耶？如畜獸禁籞，爲戲玩之具；召聚工匠，作奇(衰)〔衺〕之巧，連興木石，一撤先王之舊而新之。裁決牒所，不付有司，而斷之以私，深宮之中，所與處者宦寺、宮妾而已。接賢士大夫之日，自卽吉以來，凡有幾乎？正直日疎，邪侫日近，學問不就於高明，政事多出於偏僻。外戚寵，而據非其位，女謁行而屢屈邦憲。殿下失德，類如此，天之譴告，不可謂無自矣。殿下當痛自刻責，一切反前所爲然後，庶答天譴，而顧欲區區於頒赦之末事，殿下應天之實安在？一歲再赦，善人喑啞，況數月之頃，遇慶而赦，遇災而赦，以至四下乎？非徒不足以答天譴，祗見其賊良民之甚也。
傳曰：“知道。”更啓，不從。
○傳旨吏、兵曹曰：“曺克治等二十
四人敍用，江得舟等三人，職牒還給。”皆因政丞等議啓，而唯愼自建，特命敍用。
史／編年／朝鮮王朝實錄／燕山君日記／六年（1500）　卷三十六至三十九／卷三十九　九月至十二月／十月／3日(P.6-2)
○甲申/夜，大風雨，雷電。
○傳于承政院曰：“今於十月有雷聲。無乃以打圍，聚會軍人而然歟？”承旨權柱等啓：“天道玄遠，固未易測。但八月則雷始收聲。《詩》之：‘十月之交，燁燁震電，不令不寧。’今此雷聲，果非平常，然不可謂某咎徵應，則今亦不可指爲聚會軍士所致。自古人主，如遇災變，必恐懼修省以弭災。”傳曰：“知道。”承旨安潤德、洪泂啓：“先王朝有冬雷，則必下敎求言，召集大臣，咨訪闕失。明日召大臣，詢問闕政，下傳旨，令各實封。且命停靑溪山打圍，以示修省之意何如？”傳曰：“其停打圍，下求言傳旨于政府。”
史／編年／朝鮮王朝實錄／燕山君日記／六年（1500）　卷三十六至三十九／卷三十九　九月至十二月／十月／4日(P.6-2)
○乙酉/召領議政韓致亨、左議政成俊、右議政李克均、禮曹判書李世佐、左贊成朴楗、右贊成愼守勤、工曹判書朴安性、右參贊申浚、吏曹判書姜龜孫、兵曹判書李季仝、知中樞府事呂自新、戶曹判書朴崇質、刑曹判書金應箕、吏曹參判許琛、兵曹參判權健、刑曹參判鄭光世、同知中樞府事李承健、吏曹參議李復善、刑曹參議鄭叔墀、兵曹參議柳濱、參知李均，傳曰：“每當求言之時，雖有言之者，朝廷以爲：‘此祖宗之法，而不可改也。’遂不用其言，求言之意安在？刑獄之間，官吏挾私用
刑，以致殞命者，亦必有之。豈無冤抑，而致此災變乎？”弼商等啓：“八月雷始收聲，今此雷變，非時令也。可謂災異，當恐懼修省，求言、愼刑。”傳曰：“上下皆當以誠實修省，如﻿成湯之桑林六責可也。人事失於下，則天變應於上。今之雷變，豈無所召？且《詩》之：‘十月之交，燁燁震電。’註云：‘嬖妾蠱惑王心於內，小人用事於外。’無乃今亦有小人在位而然耶？”弼商等啓：“如遇災變，人主當恐懼修省，以答天譴耳。今庶官、百司，豈不恪謹其職乎？然古云：‘應天以實，不以文。’願殿下益加兢惕，君臣上下，毋事虛文，務盡誠實而已。且文王不遑暇食，用咸和萬民。臣等請勤御經筵、常參、朝啓等事。且治世雖有小人，無所用其奸術，故知之爲難。昔虞世基侫於隋，而忠於唐。一世基而於隋則侫，於唐則忠，在人主駕馭之如何耳。”
○大司憲成俔、大司諫李禮堅等合司論啓內需司長利事及申從洽事，又啓：“韓偉以守令，徑遞陞堂上，至拜參議未便，請改正。”不聽。
○傳旨于議政府曰：“予以涼德，叨居臣民之上，夙夜兢惕，七年于玆，而獲戾于天，災變屢作。乃於本月初三日之昏，大風雨雷電，夜四鼓而止。雷作收聲之後，電燁十月之交。念此陰沴之異，豈無致召之由？必是寡躬有愆、朝政多闕，賢愚顚倒於進退，曲直失誤於裁決。天道不僭，動威以譴，永言
憂懼，冀賴交修。毋事虛文，務盡誠實，其竝諭中外臣民，實封以聞。”
史／編年／朝鮮王朝實錄／中宗實錄／八年（1513）　卷十七至十九／卷十八　三月至九月／三月／3日(P.4-1)
○壬申/下旨求言曰：
予以眇躬，承祖宗艱大之業，對越皇天，若涉春氷，而災沴不止，天譴疊作，究厥所由，罔知攸措。乃者震太廟之木，驚在天之靈，是何天之降戾，適丁我躬，如此其極耶？憂心惕惕，不敢不跼。而兢惶之至，親詣廟庭，恭奠牲醴，欲其依己而安之也。原其所以，是必寡人格天之實，奉先之誠，尙有所未孚而然也。天之譴責，雖曰不可逭，乃此於穆之地，尙有乖戾之變，燁燁之光，驚動廟內，未知神之在此乎，在彼乎？其亦陟降於庭，而是安是寧乎？言念及此，若墜淵谷。咨惟卿士，越百姓里居，各言予過失，以補予不逮。
○宋軼議：“追復昭陵，情理可當，臣亦知之。但告廟爲難事，前日議啓，不可變更。然朝廷公論如是，豈拘於一二大臣之議？大抵論議，當從國是。”盧公弼議：“追復昭陵未安事，臣前進議，未能解惑。”
史臣曰：“上之議復昭陵，
廷臣無異論，獨公弼以爲不可，士林聞之，莫不憤疾唾罵。誠小人之尤甚者，亦萬古公論之罪人也。公弼本一幺麽斗筲之子，席父勢踐華要，馴至一品，無一裨益，居家吝嗇，利析秋毫，其大槪如此。”
金應箕、姜渾、辛允武、尹金孫、鄭光世、沈貞議：“昭陵事前日議啓錯料。今更思之，追復甚合於義。”申用漑、張順孫、金銓、朴說、姜澂、柳聃年、孫澍、成世純議：“昭陵當復位號，前議已盡。但因告廟爲難之議，臣等有別立廟之議，非謂不可以祔廟也。其廢也，旣非先王本意，其追復告廟，何患無辭？今若追復廟制，復歸於正，而後世亦知非先王之本意也。”李自堅議：“復昭陵爲便事，臣於經筵面啓，今不可變說。”柳洵議：“昭陵追復，合於義。臣初議時，但以告廟之辭，未知何如而可，故議以爲難，其後聞群議，皆以爲當復。然則告辭必有得其宜者。國家大事，當取詢謀之同，請採群議，加以睿斷，以慮萬世，是在聖裁。”成希顔議：“昭陵之廢，以今災變，指爲不追復之故，則固不可。但其欲復群情，乃天性所激發。若阻天聽，則人心未安，豈奉若天道之意乎？臣以告廟不能，雷同於前議。今宜令禮官，深加揆度。凡祔廟起陵儀節，務合情禮，追復之以快輿望。”傳曰：“今觀昭陵追復之議，盡合情義。予初非不知追復之合於情也。然
其間，豈無非輕之事乎？國之大事，人君不可獨斷，必詢於群臣，輿望定一然後採之，不亦可乎？此事甚關於事體，其謀國大臣，豈偶然計慮，而獻追復之議乎？其告廟之辭，其令禮官，深加揆度，務中於禮，追復甚可。”
史臣曰：“初議追復，大臣或有不欲復者而猶豫，柳洵後至揚言曰：“有世廟在，後嗣王何得爲此擧？”遂定議不復。”
○傳曰：“凡囚人久滯不決，冤枉必多，其速伸理。且不急營繕，亦可停役。”
○命擇差宗廟、社稷各陵殿諸執事，其令沐浴齋戒。
○傳曰：“具壽永於廢朝未亂政之前，所授特加，竝削未便，更令分揀，還給一資。”
○勑憲府，紏擧百司之不謹職事者，以革弊習。
○太白晝見。
史／編年／朝鮮王朝實錄／中宗實錄／十年（1515）　卷二十一至二十三／卷二十三　九月至十二月／九月／29日(P.11-2)
○壬子/臺諫啓安瑭事，又曰：“來初二日親閱，當矣。近有災變，請姑停之。”傳曰：“安瑭事，不允。習陣，非娛樂遊畋之比，以謹天戒，欲停之，未知其意也。”
○大司憲權敏手等上疏曰：
伏以，殿下臨御以來，災沴變異，頻出疊見，殆無虛歲。而今年彌甚，當正陽之月，繁霜雨雹，今玆季秋將晦，冬律已應，而乃於二十四日、二十六
日夜，雷電暴作。謹按張載《正蒙》曰：“陰氣凝聚，陽在內者不得出，則奮擊而爲雷電。”蓋霜雹者，陰之類也；雷電者，陽之屬也。純陽方運，而陰沴干之；純陰凝閉，而陽氣發泄，皆陰陽失節，變之大者。夫天以二氣，化生萬物，定四時成歲，二氣或錯，則四時反序，而歲功不成。人君繼天出治，亦有一陰陽而已。喜爲陽而怒爲陰，動爲陽而靜爲陰；君子爲陽，而小人爲陰；朝廷爲陽，而宮壼爲陰，雖未可指以某事之失、某災變應之，作於下，動於上，陰陽之氣，隨類以感，亦所必然。嗚呼！喜怒動靜之間，進退消長之機，爲端甚微，而其發甚遠。至於朝廷之上，顯而易知；宮壼之中，隱而難見，顯而易知者，容或可勉；隱而難見者，尤爲難保。自非操存謹獨，守之以精一，行之以剛健，光明中正，與衆共之，而一有非心思念萌焉，不待發於事爲，而亦足以傷天地之氣，潛藏隱伏於冥冥之中，而明揚顯露於昭昭之際，甚可畏也。然此在殿下沈潛默識，而體察之耳，有未可以口舌爭者，殿下其亦動念及此乎？嗚呼！致災之由，其事旣往，弭災之道，在所以應之如何耳。殿下所以應天，宜無所不用其實。至於庶政之闕、小民之怨，皆足以召變，舍民以言天，不可以言智。方今上下委靡，頹惰之事，莫不然，而軍政廢弛，爲患滋甚，脫有緩急，誠可寒心。
平安、咸鏡兩道，西連上國，北接野人，實國家雄藩，而用武之地。自祖宗朝，軫念有加，常以地廣人稀，時抄南郡多丁者以實之，罪犯全家，亦一切徙焉。其抄入者，酌限復戶，官給廬舍、什物，已有法條，而犯罪者獨無是例，纔到配所，卽加拘令，少有不及，鞭撻隨之，力不能支，因以逃散者，項背相望。當初雖以罪見徙，獨非赤子，而迫令流離至此乎？加以守宰，多非其人，徵斂無藝，而民不能聊生，而託爲私賤者，其勢稍康，遂相與投入權豪，甘爲僕隷。比聞，見任兩界者，自守宰、邊將，下至軍官，或稱元居奴婢，或稱捕得逃者，公然括出，略無畏忌，此豈盡己之奴婢哉？不過招誘避役無歸者，陰加傅會而不然，則請囑所在守令，欺其疲弱，壓勒爲賤耳。夫兩界之民有限，而見任往還無窮，以有限之民，委諸無窮之域，而莫之知禁，將恐邊民，盡託私賤，國家所以實之者雖勤，而無所及救矣。臣等之意以爲，其犯罪入徙者，亦令限年給復，使得安業，而私賤之居兩界者，亦勿許本主率來，違者罪之，其稱逃漏者，所在縣邑，毌得擅決，申報觀察使，轉聞于朝廷，詳加考覈，以杜奸術，則新徙者免流散之苦；舊居者無投賤之弊，邊鄙自爾實矣。下三道與倭奴密邇，其防備之策，在所當急。在祖宗朝，懲麗季之患，乃於沿海之地，度其要害之
處，列置營鎭，設爲僉使、萬戶而領之。但厥數猥多，注擬之際，勢不得精，率以武藝雜類補之，無賴之徒 紛然雜進，有目不知字，手不執弓，而見除者頗多。其初得之也，志在於媒利，及其得之也，剝膚椎髓，侵奪萬端，所管軍卒，公然解放，月徵價布，輸載其家，又用行賂，爲他日之地。其有疲困不卽贖納者，託以闕番，文移交錯，侵虐備至，轉輾貿賣，失業流離者，不知其幾。起怨傷和，莫甚於此時，其救之之道，當何策而可乎？夫文以治內，武以勘亂，文武竝用，長久之道也。國家竝用之道，非不至也，然其出身武科者，隷于訓鍊院，名爲權知參軍，每年冬夏都目，僅三員去官。由是，沈滯日積，近者十餘年，遠者數十年，方得參職。其不與權知之額，退處鄕曲，家居終老者，不可勝計。臣等之意，依古事，合司僕寺、軍器寺，竝訓鍊院爲三館，出身武擧者，悉令分隷，其未入額者，不計資級高下，出補萬戶、僉使，考滿而遞，還入己次，則彼亦愛惜前途，各自勸勉，不至如前日之甚，而用人之路廣，沈滯之患息矣。夫授之以事，然後知其能否；投之以難，然後觀其心智。當平居之日，不有以試之，預爲儲養，每當除拜，常有無人之嘆。此，當今大患，臣等之慮，正爲此也。嗚呼！人無釁焉，災不妄作。其作也，旣由乎人，則其消也，又豈他求哉？特在殿下一念之間。事
有大於是者，而臣等獨擧軍政一事者，其大者殿下所當自省，軍政亦當今巨患，而弭災之一端，故敢瀆天聽。伏惟，殿下留神焉。
○大司諫李荇等上疏曰：
伏以，天、人之際，精祲有以相盪；善惡有以相推，事作於下，象動於上，苟無其事，變不虛生。人事必先有所失，然後天變生焉；變異必先爲之兆，然後禍患應焉，如影之隨形、響之應聲，豈徒然哉？自古人君，雖在無災變之時，其所以修德正事，未嘗少有怠忽，故能消災於未然之先，至於不幸遇有少異，必恐懼修省，以能消變於將然之際。蓋消未然之變，非上智則不能；應將然之變，雖中才可勉，旣不消未然之變，又不應將然之變，則終至於不可救而已。殿下卽位以來，災異變故，無歲無之。天文變易，地道不寧，陰陽錯行，寒暑失節，雪霜不時，李梅冬實，山崩水溢，牛生五脚，雌雞化雄，天之所以譴告者，至矣。而猶以爲未，今於冬節之後，大雷電、雨雹，幽王之詩，亦不過是。其詩：“爗爗震電，不寧不令。”又曰，“哀今之人，胡憯莫懲。”此正殿下恐懼修省之幾也。天心仁愛人君，如父之詔子；人君敬承天心，如子之事父。父之於子，雖見其有罪，不敢遽絶，必加敎誨，而欲其自改；天之於君，雖見其有過，不敢遽棄，必示譴怒，而冀其自悟。是知人子，自非大罪，父不遽絶；人
君自非大過，天不遽棄，皆欲其改悟，而全安之者，理所必至也。人君遭天變異，少有失常，當自刻責，不敢有戲豫之志，常若父詔命之，則天之譴怒，安有不解者乎？今災異沓至，至於如此，天之所以仁愛殿下者至矣。未審殿下所以應天之者，果何道耶？人主於萬事，固無所不當謹，而尤所當謹者，人所不見、不知之地也。心果有私，人誰不知，必至害政；身果不正，人誰不見，必至害事。人主常居宮禁之中，所與處者，非宮妾則，宦官而已，非有法家、拂士之所糾正，必至於放肆，而己亦莫之知，豈不深可懼哉？古之王者，莫不正心，修身以齊家，以爲治天下國家之本。宮闈者，王者之家也。宮闈之政正，然後天下國家，終可定矣。宮闈之間，隱微之際，若少有非僻之念，一或萌焉，則左右陰邪之徒，得以窺察，而乘間抵隙，迎合彌縫，各自爲地，無所不至，此宜人主之深戒也。殿下每於居閑、處獨之時，勿謂人所不見、不知，而常若臨群臣聽朝政之際，慄慄兢兢，不敢怠忽，而一擧動、一施爲，坦坦蕩蕩，與朝廷無間，則殿下之心，自與天心無間矣。如是而天變之未弭者，安有是理哉？伏願，殿下留心焉。
史／編年／朝鮮王朝實錄／中宗實錄／二十三年（1528）　卷六十至六十四／卷六十三　九月至十月／九月／29日(P.29-1)
○戊戌/禮曹啓曰：“宣陵行幸之日，若以十月二十五日爲之，則右日百事不吉，而又忌乘船渡水。今則不但爲祭祀而已，故如是磨鍊以啓也。若以二十九日，爲船隻拘留有弊，則當下問于該司，其遠處船隻，則皆令放送，而只以左右水站及典艦司船隻行幸，而二十九日拜陵何如？”傳曰：“觀象監，則此其所任日之吉不吉，固當擇啓。但此日旣出祭祀之日，他事則不必拘忌也。大凡若不緊之事，則君子不忌也。其謂有忌於行船渡水之言，乃謂如江海中，累日乘船者也。若漢江則至近之水，以索牽引而過涉者也。不必禁忌。若二十九日，則太遠日又
寒冷，不可爲也。且船隻之事，當問于該司也。然若以爲遠處之船，而皆放之，則過涉之船必少。然則爭先過涉，必有敗船之弊。其過涉之船，不可不多。以二十五日爲之，則其船隻不必放送也。”政院僉啓曰：“以二十九日爲事緩，而欲以二十五日拜陵也。然常時擧動之事，必皆擇日而爲之。若必欲以不吉之 日爲之，則是無擇日之意也。不擇則已，今旣例爲推擇，不必以不吉之日拜陵也。”傳曰：“以古事見之，則昔唐太宗辰日哭泣，其臣以爲辰日不爲哭泣，太宗曰：‘若有哭泣之事，則豈計拘忌而不哭乎？’以大義計之，則若是，祭祀之日，則他事不足忌也。但以後世小有所爲，則例爲擇日爲之，故政院如是啓之，而該曹亦云未便也。其二三日間進退，有何輕重？二十九日爲之可也。”
○御夕講。
○許硡以軍官諸將磨鍊文書啓曰：“昨日與兵曹同議磨鍊，而判書、李沆參判，尹希仁今日皆以忌日，故不得同來啓之，臣獨來啓。臣以本道久空，來十月初四日赴任，故諸將等皆預爲取稟。但李俔則爲實宣傳官，林畯、金彦順，侍衛宣傳官。考其去辛亥年北征之例，則宣傳官三四員帶行也。今則前日臣下去之時，巡邊使去時也。侍衛人員，勿爲軍官事傳敎也。故前日則不
率去，今則大事，而右人等皆勇健，故欲爲諸將而取稟。且方好義以上，
方倫、柳星、申玉衡、李珣、方好義、金義亨皆堂上官。前例北征時，則堂上十五人，以諸將往。今則侍衛諸將數少，而軍士又不多，止以此數磨鍊也。且考辛亥年例事，諸將百五十員，軍官二百餘人也。今則本道守令及黃海道守令五六人，竝爲抄擇，而與臣之軍官通計，則將至百餘人，故京中諸將，只抄四十人，部將，多抄之也。然不得已率去之人，故抄之也。軍官，辛亥年例，乃二百人也，今則抄定幾人乎？取稟。軍士雖少，分三道入送，則軍官不可少率，而必有才之人，然後可也。辛亥年例，兼司僕十人，內禁衛三十五人率去。今則禁軍幾人率行乎？其數自上斟酌下諭後，抄擇也。辛亥年，則羽林衛時不設立，故不行也。自己未年，欲爲西征之時，羽林衛十人加定。今則幾人率行乎？且臣見本道軍器，箭則可用，弓則全不可用。大凡各鎭各堡兵器，皆不可用也。是以在前，自京中下送，前者持去粧弓三百張，長片箭各三百部，則可用也。臣當其持去之時，恐有所用之處，故持去，而又欲其便易輸運，故止此持去也。且臣下去之時，妄料計之，弓箭環刀持去之意則啓下，而不啓其數也。兵曹以爲所任之人，自當斟酌啓數云，故臣欲啓其數，更思之，則軍器出納，兵曹之事，臣不可擅爲啓數，故以弓箭環刀若干啓下事，報于兵曹，而兵曹不及詳察，
以爲已啓下而送之也。臣旣爲誤爲於前，今不可更爲啓請也。然環刀則在前，自京中下送，而軍官亦各逢授而下去，用後還納例也。臣下去之時，以爲止此足用而持去，及下去，則江邊軍器環刀，則皆不可用，此不可不持去也，其持去之數，自上亦斟酌下諭何如？”傳曰：“諸將、軍官依啓爲之。但金彦順、林畯則侍衛宣傳官也，李俔則實宣傳官也。且見成宗朝事，朴元宗、尹湯老皆爲實宣傳官，故於辛亥年北征時，皆不送也。今李俔亦實宣傳官，以他人代率可也。且辛亥年之例，則軍官、諸將，多數帶行也。今則雖爲分道入送，禁軍不必如此多率也。軍官七十人之中，兼司僕五員，內禁衛十員，羽林衛五員，竝入七十之數，帶行可也。且訓鍊權知等，或病滿三十日，或爲托故，長在外方，如此之徒，今當可用之時，此人等抄擇，以爲軍官可也。且當初卿持去倭刀之時，臺諫啓云：‘無用之物，不必特去。’云。而卿又只啓大綱，而兵曹不啓其數，故以爲可推，而終不推之也。果如卿言，欲爲大事，則當以弓箭爲資也。弓箭持去之數，書啓而持去可也。倭環刀亦斟酌持去。臺諫以爲不當持去，然外方所無，有光燁燁，亦可以示威。用後還納可也。”許硡啓曰：“黃海道軍人，雖不多抄，然其抄擇之時，則可使從事官抄之，而本道之兵，與守令抄
之，然亦必有從事官後可也。從事官請預先抄擇差定。且己亥年尹弼商往征野人之時，從事官五員率去。臣亦依此例，文臣四員、武臣一員，抄率何如？”傳曰：“依啓預爲差出也。”許硡啓曰：“《北征日記》在于政院，請出而持歸，以考前例而磨鍊事件。”傳曰：“《日記》若只書北征之事，則可持去相考，若竝書他事，則其北征之事付卷，持去可也。”
○臺諫啓宋仁剛、鄭允謙，諫院啓辛弼周事。皆不允。
史／編年／朝鮮王朝實錄／中宗實錄／三十年（1535）　卷七十九至八十／卷八十　七月至十二月／十月／9日(P.33-2)
○丁酉/御朝講。領事金安老曰：“近來太白晝見，久而不滅。今又冬雷發作，天變非常。蓋冬雷之發，由於陰陽之失度也。古人云：‘純陰之月，陽氣闔藏於地下，春而發洩，則萬物生遂。’今者陽氣先洩，萬物難於生遂，明年農事，亦爲可懼。答天之變，不可以文，必須人事無失，人心和睦，然後天心可和，天變可弭。近來人事不順，故天變如此。小臣(戶)〔尸〕位，罔知攸爲。”知事柳溥曰：“太白晝現，久而不滅。古書曰：‘太白，兵象也。’且冬雷之變，極爲非常。大抵陰陽之氣，戰(溥)〔薄〕而爲雷電。詩曰：‘燁燁震電，不寧不令。’說者曰：‘或妾婦乘其夫，夷爲侵
中國，小人凌君子，皆其應也。’今之有他事，未可知也，然當恐懼、修省。”侍講官金遂性曰：“永川人之事，人以爲疾怨守令，而爲之也，臣以爲不然。若過去而暫擊之，則猶可謂之疾怨守令，而爲之也。此則其所爲，至爲已甚，恐非疾怨守令，而爲之也。”獻納李夢弼曰：“乘夜燃火，而斷破四字云。其四字，則不知爲某字也，然似非無識之人所爲也。若是奸孽之所爲，而推於無知之人，則恐有傍觀，而竊笑者也。”安老曰：“(斲)〔斷〕破四字，與懸像之事，何以哉？”上曰：“冬雷之變，至爲可懼。永川人事，予意亦以爲，非嫉怨守令者所爲。至爲荒唐。”安老曰：“永川人事，必罪人不自安分，敢爲凶悖之事，以快其憤然後已。朝廷間，上有聖明，下有士林，如兄、如弟，必須同寅協恭，而其所議論，必須平正，然後朝廷安矣，天道順矣。近來以不大之事，至於紛擾，大抵議論，則自當有同異，然自古雖有過越之言，心相和平則可矣。下之人有高論，而自上酌而容之，然後可以培養其氣象矣，而今則與古有異，若有一論之或異，則窺伺者，輒付於其人，故小臣每以爲懼。相爭可否於上前之時，固不可唯而相諾，要在平心而已。奸凶之伺隙而離間，至爲可慮，朝廷若和平，則奸人何所窺哉？進言者，莫不以奸兇爲啓，而議論或異，輒相離間，恐生自中之亂也。
自上須預知而防微，下人亦當慮奸人之乘間，其於論事之際，雖或相爭，而退相和平，而無私憤可也，近來似無如是事。古語有之曰：‘君臣輯睦，不可圖也。’君臣輯睦，則敵國尙不能圖。此尤所當省念也。近者亦爲紛亂，而自上和解，極爲美矣。自上更加堅定，幸甚。大抵罪人、罰人，上豈好之？朝廷亦豈安而樂之哉？然必須如是，然後乃可鎭定故耳。若安分而思愆，則亦可以寬假而收敍也。天地間草木禽戰，亦皆欲各得其所。況於同朝之人乎？勢不得已耳。朝廷和睦，乃是修省答災之上策也。”上曰：“此言是矣。人心和，則天心當和，何有災變？”安老曰：“大抵應災，刑獄爲大。京獄中，罪之可疑者，議之似可此意，昨者已與領議政金謹思，議而欲啓矣。蓋赦與疏放，有罪者幸免，非所以答災之道也。但議其疑枉可矣。獄事有事迹可疑，而泥於法，有司難處者矣。”上曰：“疑獄亦可議矣。”安老曰：“近來臺諫，論士大夫之罪也，原其情而泛論之，奉傳旨時，盡入之，及乎照律也，亦以此照之，至爲未便。祖宗朝傳旨，則自上折中而下之，如是可矣。”上曰：“ 傳旨內，或有一字之遣，則臺諫還請盡入，而奉之，故不得減矣。臺諫所啓，與傳旨相同，亦果未便矣。”掌令李頤曰：“臺諫旣已盡計，而啓之，照律之後，自上減其罪，則可矣，臺
諫之語，有所加減，則未便矣。”安老曰：“傳旨，王言也。王言，專以下人之言奉之，亦爲未便。”溥曰：“邊備之事，所當軫念。加德島設鎭事，時雖昇平，而不可不慮也。滿浦越邊來居野人，若開諭而不去，則聲罪驅逐矣。彼亦雖似可慮，然外事也。咸鏡道向化野人，多辰內地，如北靑無海臺，地名。向化野人，至爲滋蔓，尤爲可慮。前者，薺浦倭奴滋蔓，朝廷以爲腹心之疾，而庚午亂作，國家制之，至爲幸甚。咸鏡道野人之滋蔓，甚於倭奴，若乘間而起，則禍不可言。倭奴則以舟師，只能用劍，而不能射矣，野人則陸戰，其長技也。長驅而入，亦爲可慮，預爲處置可矣。”特進官尹熙平曰：“北靑無海臺，向化多居焉。蓋自三國時有之，今者雖退設六鎭，咸鏡道本非我國地也。所謂南沃沮者，郞今之烏道里也，胡種之號。所謂穢貊者，卽今江原道之境也。於春川得貊國之印云，蓋其地也。今退居于慶興地，爲骨間亐知介，亦胡種之號。若長驅，則可以出來。前朝之末，出來于高原、德源之間。德源有鐵關，地名。蓋來于此矣，而我太祖大王及李仁佑平治之，本非我國之地也。高句麗之都，今在三衛，毛憐、建州等衛。而東沃沮，卽白頭山之東，甲山、三水之地也。北靑無海臺、鏡城靑巖向化野人，自古居焉。龍城之水，岐而一泒流于殊乙溫，一泒流于靑巖，靑巖之野人，安業而居久
矣。鏡城城固，城外長江，江外民田，與野人之田，相間而耕食。若未及收齊，而疊入，則寄其穀于野人矣。野人今如我國之人，而又有能文筆者，與慶源、慶興等處野人，相通而婚嫁矣。頃者移來于文川，地其輩皆胡服騎馬，以馳獵爲事。或出來于黃海道等處，奪取民家所曬之穀，橫行自恣，恩及江原道而至于下三道矣。如此之輩，推刷則可矣，若如無海臺、靑巖等處安業者，推刷則必致搔動矣。”溥曰：“今雖如此，五胡立亂可監。當革心向化之時，則無異於編氓，而終使中原爲腥膻之域矣。”上曰：“如是之事，若徐爲之所，則猶可，若急處，則當致騷擾矣。”
○憲府啓前事，不允。
○聖節使先來通事閔世芳，回自京師。傳于政院曰：“其所聞見，書啓可也。”政院問以書啓曰：“告示後，猶不許出入，通事往告于主事，主事曰：‘尙書旣已許之，所當任意出入也，但率館夫而行，可也。’自是以後。皆得出入無防。且皇帝方造九廟，而其制南向一室，別爲宏大，乃禘祫之所也。藏太祖之主於其室，而其餘，各作一室，七廟之外，太宗之廟及今皇帝父母之廟，竝爲九廟。”
史／編年／朝鮮王朝實錄／中宗實錄／三十年（1535）　卷七十九至八十／卷八十　七月至十二月／十月／16日(P.45-2)
○甲辰/右副承旨朴洪鱗啓曰：“今見注書昨日延訪時草冊，有啓永州囚人，其郡守令人，來京養獄，事迹綢繆，遣京官往推事，自上傳敎云。然則卽當差下敬差官矣。往推之時，只令推養獄之事？又別有推之之事乎？”傳曰：“昨日承旨皆知之，故未之傳敎矣。當初觀察使，聞石物擊破之事，則當卽親往審視，詳具啓聞可也，而不往見之，慢忽啓聞，故已令推之矣。今遣敬差官，所當推者，若京主人及族親，則可以養獄矣，以守令而遣人養獄，非矣。此所當推，而又初聞石物擊破之事，卽疑某某人之怨己，指的捉囚之事及其里勸農、里正、隣
里人等，幷可推之，其石物擊破形止，亦皆看審。凡此等事，皆入事目，付敬差官可也。敬差官，當日內，以諳練之員差出事，言于吏曹。”
○臺諫啓前事，不允。憲府又啓永川留鄕所。三公兄，幷推事。如啓。
○以大臣之啓，下旨求言。其辭曰：
天人一理，無間於顯微；轉移有機，要在於修省。災乃生於感召，責當盡於反躬。予以涼薄之資，托於臣民之上，學問雖勤，而無誠敬之實，勵精爲治，而昧時措之宜。憂勤夙夜，恒存惕慮之懷；對越上帝，未盡寅畏之念。災眚謫見，而恬不動心；禍機伏藏，而莫爲之所。儆余之忱，戒愼乎不覩；應天之實，寧容於以文？側修之志，常切操存；咎徵之來，昭示譴告。乃於閉藏之月，陽有發洩之災，今十月初七日及十四日，雷電動威，見聞俱駭。虩虩同《羲經》之震，燁燁起《周詩》之嗟。太白晝見，歷涉旬月。遇玆變異之臻，益軫警懼之念。思聞讜直，補正闕遺。若夫予德之未修；而大化不孚？梱閾之不肅；而內謁猶行？財用殫屈；而疾苦未除歟？軍令玩弛；而暴客梗化歟？掊克自私者；間廁邊鄙歟？占越封疆者；在於逋漏歟？吏職廢放，而不行歟？岸獄冤滯，而未淸歟？人心携貳，而虞疑未定歟？號令不一，幾於煩冗歟？土木崇飾，作爲無益歟？賢才豈盡登用，下情豈盡上達，田里之愁嘆、軍民之弊瘼，凡此數端，皆爲弊源，豈
予一人所能遍察？惟爾中外、大小臣僚及草澤士庶，竝以實對，指陳闕失，毋有所諱。言如可用，予則有賞；言雖失中，亦不加罪。因變求言，雖未免於循例；廣詢、博訪，冀有補於將來。惟爾政府，體予至懷，曉諭中外。承旨趙仁奎之製。
史／編年／朝鮮王朝實錄／中宗實錄／三十三年（1538）　卷八十六至八十九／卷八十八　八月至十月／九月／2日(P.21-2)
○壬申/大司諫申光漢等上疏曰：
臣等伏覩，近來民生困極，變異疊見。上之譴告，昭昭如指示面命，而下之應答，
蒙蒙然褎耳冥行。初若惕慮，徒以虛文爲事，竟不覺悟，付諸杳茫之地，禍患之作，將不可測。言念至此，足爲痛哭。《詩》曰：“燁燁震電，不寧不令。哀今之人，胡憯莫懲？”震電，非變異之大，而詩人憂之。今年雷震，實爲非常，邦域之內，震死人物，非一二計，而震及大廟之廡。惟天惟祖宗，所以示警者，莫測其由。震者，天地之戾氣。冬日之雹，猶稱變異，況於盛夏乎？且如白氣布天，太白晝見，竝出於一時，此皆陰盛陽微之應。或宮闈預政，外戚專權？或小人讒譖，君子消沮？或兵戈興行，民生糜爛？古今著驗，歷歷可指。昔景公一言，熒惑退舍。人主精神心術，足以上應天意。臣等伏覩殿下，近日下敎云：“有非常之變，當以匪常應之。”大哉斯言！苟能充之，此誠一言而興邦者也。社稷生靈之福，正在於殿下一轉念之間。未知殿下，將何以實之耶？當今之事，可以召災者非一，姑擧其切近者陳之。頃日權奸攀附，揣摩殿下之意，專用承順逢迎，入于左腹。殿下旣陷於其術，以妖謟甘言，爲忠直讜論，以報復恩讎，爲分別淑慝，眷注日隆，而權柄下
移，國勢幾至岌岌。幸賴殿下之明斷，奸黨雖服其罪，然大本旣誤，誅戮相連，國脈亦從而傷矣。比如毒藥攻腸之人，病雖已而體卽虛、 風邪間發，則決不可支矣。殿下自見欺於奸侫之後，以爲無足倚信者，上不信下，下不信上，上下之間，情意不孚。非但朝無直言之士，大臣亦拘於形迹，不敢展布所蘊，唯唯成習，無曰可曰否之意，殿下有問，則言必稱上敎允當。子思云：“君之國事，將日非者”，未必非此之謂也。大抵人君，遇災而懼，當近察於一身，遠求於時政，身苟正矣，政安有不正？故身正然後，家可以正，家正然後，可以及於朝廷。夫宮禁者，人主之家，而出治之本。必使宮禁先淸，而內外斬斬然後，上無偏私之係，下無攀緣之路。群賢在位，穆穆布列，而公平正大之論，必出於朝廷，則威福不移於下，而權綱自歸於上矣。爲人君者，內不知務此，外欲以明察，下侵細務，則其於大體，固已有傷而無益，此正奸兇之無所忌憚，肆意於其間者也。《詩》曰：“殷鑑不遠，在夏后之世”，夏后之世，遠矣。古人有云：“懲前日，則知之矣”，殿下懲於前
日，亦足爲鑑矣。伏願殿下深察焉。夫威重者人主，不欲重而自重；難振者士氣，欲振之而不振。以人主之威重，加難振之士氣，靡有不摧折者。今之士氣，摧折已甚。欲救其弊，莫如廣開言路。昔朱雲請尙方劍，欲斬張禹，元帝懦弱之主，猶不治折檻，以旌其直。帝之旌其直者，亦非能有意於斬禹也。蓋其言則雖已置之於不用之地，而所言者爲國，非爲身也，故言苟可用，則用之，雖不可用，不至於罪之，則公論可伸，直諫可來，無頃者之弊。以言爲諱，少有觸犯，必驅之於杖刑之下，雖父子兄弟之間，亦多寓目而不能言，殿下孤危於上，朝臣扼腕於下。當此之時，亦有爲奸侫請劍者乎？非徒言之不聽，又至於殺身而已，是以，經患以來，士大夫，外雖儼然，內無生氣，習俗頹靡，無慷慨言事之人。如斯之弊，誠非細故。孔子曰：“邦無道則言遜。”朱熹釋之曰：“爲國者，使士言遜，豈不殆哉？”伏願殿下留念焉。臣聞古語有之曰：“宮中高髻，四方高一尺。”故弊習之成，必有其來。近者奢侈旣極，貪汚成風，弊根已痼，不可復救。此皆由於奸凶用事，
以侈靡爲華國之大務，以割剝爲經遠之長謀。徵索郡縣，無有紀極，苞苴事人者，譽聲日至，廉謹自守者，毁言朋興，守令承風，駄載絡繹，一以賂殿下之左右，一以充自家之溝壑。加以賦斂煩重，工役不息，以至于今，民怨於下，天怒於上，而猶不知止，餘風靡靡。惻怛之敎屢下，而實惠不行，陞黜之典雖嚴，而視爲文具，賞罰因此而混淆，內外以之而沈濁。言之至此，可爲於悒。孔子曰：“君子之德，風也，少人之德，草也，草上之風，必偃。”願殿下，崇儉於身，節用於內，躬以導下，則下必有徯志者，民怨豈不可慰，天怒豈不可答乎？臣等又聞，否極則泰來，泰極則否來，必然之理也。當今之時，雖不足謂泰，然百年昇平，不爲不久。《傳》曰：“久則變。”昇平之變者，必至於亂。今者南方有釁，西戎逼居，北方飢饉，軍額日至於減耗，而盜賊繁滋，國用日損其儲備，而上下俱竭。加以近年以來，軍令益解，邊鄙虛踈。脫有不虞，將何以禦之？居昇平之世，有寬厚之政，此固一國臣民之福也。史稱漢文之治，風流篤厚，禁網踈闊，然至於軍令，未嘗不嚴。兵家之言曰：“緩
則急之，急則緩之。”凡干軍令，不少假借，必先信之於無事之日，然後可以用之於急難之時。不然，一朝有變，驅昇平之民，赴之於矢石之所，其有不渙然而離散者乎？故因仍苟且之間，勢至於不可救者，此古今之通患也。伏願殿下，罷不急之役，以寬民力，擧必行之典，以嚴軍令。消災於已形，轉禍以爲福，此其時也。伏覩近日下敎，罪己之誠，念時之切，憂虞之意，溢於言表。古人云：“主憂則臣辱。”使殿下之憂，至於如此，而爲臣子，其有不惕然感動於中者乎？今者大奸已除，人心稍定。朝廷當務協和，此其幾也。聖念及此，臣等不覺相賀。昔宋朝之臣，或以君子攻小人，或以小人攻君子，或以君子攻君子，或以小人攻小人，彼入則此出，此入則彼出，賢者雖多，終未能久於朝廷，國從而亡矣。夫難公者心也，易偏者勢也。苟失公心，必有偏勢。人主之心，當如鑑空衡平，尤不可有所偏倚。善苟當賞則賞之，惡苟當罰則罰之，無偏無黨，必遵王道，則人心可和於下，而天意可順於上矣。伏願殿下，鑑權奸之迹，而勿喜逢迎，孚上下之情，而信任賢
臣，絶偏私之係，以收威福，淸宮禁以杜邪逕，振士氣以革偸靡，廣言路以燭奸蔽，崇節儉以抑奢侈，正貪汚以實邦本，嚴軍令以固外備，和朝廷以安內治，則其於消災之道，應變之方，庶或有補於萬〔一〕矣。
答曰：“今觀上疏至當。當服膺焉。勿以除奸爲泰，憂念他日之如何，勿以昇平爲康，恐生邊事於朝夕，日愼又愼，少不懈弛，非特在於遇災之時，亦常時之所當軫念者也。”
○吏曹參判尹安仁病革，上命內醫，問病賜藥。
史臣曰：“安仁曾按湖西，眄公州妓，率來家畜，其妻妬忌，成疾死。葬時有蛇妖，安仁大駭之，葬畢而病，病時蛇常隨之，雖深夜遷避，皆然。安仁益駭，病革極熱，請用至寶丹，故以內藥賜之。去奸之事，安仁自以爲己功，常論朝廷人物。又不悅金安國，毁短不已。安國與安仁切族，甚難之，頗與所親年少名士言之，朝中皆厭難之。至是病革，數日而卒，人無惜之。爲人浮虛誕妄，不得爲世所重。”
○巳時，自辰方至坤方，白氣布天。午時，太白見於巳地。
史／編年／朝鮮王朝實錄／中宗實錄／三十三年（1538）　卷八十六至八十九／卷八十八　八月至十月／十月／6日(P.58-1)
○丙午/傳曰：“輔養世子之事，他事則已議於延訪矣。但世子與僚屬，不如君臣之間，如晝夕夜講之時，從容論難，若有未盡解處，則必如朋友之間，而平心(相)〔商〕確，期於通曉可也。非特學問也，世子深居宮中，豈知民間之事？如《豳風》《七月》之詩，稼穡之艱難，閭里之冤苦，無不俱載，
竝以此陳戒，豈不有益乎？其言于侍講院。”
○臺諫啓鄭士龍事，不允。諫院啓曰：“近來非常災變，疊見層出，朔日日食之後，未數日而雷電雨雹虹霓，竝出於冬月。天譴至此，莫測所由。昨日下敎，以爲冬雷主於兵象。軫念武備，警懼之意至矣。然變異之見，未知的主於何事，警懼之意，當無所不至。《春秋》書大震雷、大雨雹，而傳者曰：‘雷未可以出而出，電未可以見而〔見〕。’大震電，是陽失節也。雷已出、電已見，則雪不當復降，而大雨雪，是陰氣縱也。《詩》亦曰：‘十月之交，朔日辛卯，日有食之，亦孔之醜’，次章又曰：‘燁燁震電，不令不寧。哀今之人，胡憯莫懲。’今之災變，正類於是。此正側身修德，改紀其政之日也。請更加惕慮，以答天譴。僧徒漸熾，不可不制其弊。今者因儒生等陳疏，令刷僧毁寺，以右吾道，以闢異端，此甚盛擧也。卽觀憲府事目，亦甚纖悉。但近來賦煩役重，民生困窮，爲僧者率多失所流亡之輩。若不開衣食之門，遽卽定役，則恐難存接。請令詳悉推刷，保授一族，限年復役，俾開樂歸之路，然後擇其可定者，定役何如？毁寺之後，不無旋毁旋作
之弊，如有更作者，別爲重治事，請竝入事目。國家別選文士，賜暇讀書堂，屬意甚重。然侍講院，輔導東宮，爲任尤重，而今爲讀書，令掇是職，殊失輕重，甚爲未穩。況侍講院，亦是文翰之地，於讀書不妨。自今以後，勿爲此而遞之。臣等之所啓，非必欲還任已遞之員，國家重事，無大於輔導，故敢啓。近來軍人，困弊尤甚。如營繕及修理處監督之員，利於(人)〔役〕使軍人，故緩役事，作弊多端，或憑公私造己物者不無，請令法司，紏檢治罪。”答曰：“昨日兵曹所啓之言，適有他言端，故幷言冬雷白氣，主於兵象矣，予意非但軫念武備解弛之事也。朔日日食，冬月之雷，皆是重災，事事莫不警懼，而更加惕慮，以答天譴可也。餘皆依允。”
○未時，太白見於辰地。夜，土星入大微東垣，東方電光。
史／編年／朝鮮王朝實錄／中宗實錄／三十四年（1539）　卷八十九至九十二／卷九十二　十月至十二月／十月／20日(P.11-2)
○甲申/傳于政院曰：“注書李士弼記事失實事，令司憲府推之者，當矣。然士弼非有情而然，乃誤爲之事也。予嘗觀之，記言之時，勢不能勝書矣。有自上言之，而自下答之，或自下言之，而自上答之，言端未畢，又有發言者，或東或西，且一時竝言，何以勝記？觀古史，有左史記某事，右史記
某事，則史官各有所記。今亦使史官二人，一者當前，專任記言，而一者從傍，散處別記，互相參考，俾無遣亡何如？其議以啓。”政院回啓曰：“上敎允當。然本意三員注書一，史官二。皆記，以備遺忘也。今若各分所記，恐其反有不記之弊也。三員皆記，出而相憑，以備遺忘何如？”傳曰：“知道。”
○全州府尹李彦迪上疏曰：
王者，配天立極，垂拱無爲，而德以久業以大者，惟至誠無息而已矣。無息者，天之道也。蓋人君，受天命履天位，苟無至誠之德，格于上下，何以順天道盡天職，而致位育之功效乎？夫所謂至誠之德者，一而無貳，純而不雜，自始至終，無時間斷者是也。一有所間，則息矣。《中庸》曰：“不息則久。”久則徵，徵則悠遠，悠遠則博厚，博厚則高明。博厚配地，高明配天，悠久無疆。古之帝王，德合於天，終始無間，致悠久無疆之功化者，皆自其一念之不息者始。試以大舜、文王、衛武公之事言之。舜在位五十年，治定功成，禮備樂和，其功化極矣，而猶作勑天之歌，君臣相戒。其言曰：“勑天之命，惟時惟幾。”言敬天之道，在於無時而不警，無微而不省也。文王享國歲久，
昭事上帝，自朝至于日中昃，不遑暇食，用咸和萬民，故詩人贊之曰：“惟天之命，於穆不已。於乎不顯！文王之德之純。”言文王之德，純亦不已，而合于天道也。武公行年九十有五，猶箴儆於國，以求規諷，作抑戒之詩以自警。其詩曰：“相在爾室，尙不知愧于屋漏？無曰不顯，莫予云覯。神之格思，不可度思，矧可射思？”言人君，非獨致謹於臨朝對群臣之時，至於宮庭幽隱之地，亦不敢肆，澟然自持，如對神明。於此，見古昔聖帝明君，法天存誠，主敬謹獨，終始惟一，無時間斷，不以吾治已隆而自逸，不以吾德已盛自滿，不以吾齒已衰而自怠，常存戒懼於不覩不聞之地，以致昭格于無聲無臭之際。此所以天地咸應，而休祥竝至，神人協和，而災變不作。是乃所謂求在己之天，而天不敢違者也。臣伏見殿下，仁明恭儉，本於天性，樂善好學，勵精圖治，臨御以來，三十有四年之間，嚴恭寅畏，不敢荒寧，昧爽丕顯，對越上帝，內無聲色之娛，外無遊田之樂，從諫弗咈，改過不吝，雖古之帝王，無以加矣。然治效未著，而朝政屢變，人心未和，而天變不(珥)〔弭〕。其
故何歟？臣竊恐殿下，法天謹獨之功，或有時間斷，而窮理執中之學，亦有所未至也。聖功有間斷，故天理未純，而人欲雜之。聖學有未至，故見道不明，而用舍或差。立政而無所定，行道而不能久，謹怠之靡常，而曝寒之不一，又何以隆至治，而致泰和乎？然聖人之過也，如日月之食，過也，人皆見之，更也，人皆仰之。竊見去奸之後，殿下之心，如日再中，陰翳俱盡，思所以照幽隱而新政化者，無所不至矣。朝廷肅淸，四方顒望，庶幾復見都兪吁咈之治。嗚呼！此正殿下端本淸源，振頹綱革弊習，上應天心，下慰人望之一大幾會也。當今國家之勢，譬如潰癰之人，大命幾危而復蘇，邪毒雖除，而其元氣已薾然矣。固宜安靜以保護，不可動作而生變，然必投以靈丹妙劑，爲之湔腸滌胃，以去病根，然後可以淸其腹心，而養其血脈矣。若或安於小愈，厭却瞑眩之藥，失其所以治調，則病之源於心腹，安保其不復萌於異日乎？近來朝廷，擧措施爲，務要鎭靜，可謂得其宜，然所以貴乎鎭靜者，非苟且姑息之謂也。整紀綱嚴賞罰，以重國
勢，而邪說不能亂，小人不能搖者，乃鎭靜之實也。若不分淑慝，不辨是非，喜同惡異，循常襲故，牽補架漏，苟度時日，而謂之鎭靜，則恐無以振綱維新理化，而偸靡之習，頹惰之風，將日益深，而終不可救矣。大抵國勢，不盛則衰，衰則入於亡。明智之君，當盛而慮衰，當衰而思振。衰而不能振，則奄奄然日趨於亡，必矣。然其所以興衰振頹之本，則在於人主之心，純一無息而已。若內無定志，外無定規，朝勤而夕怠，乍作而乍輟，正念方萌，而私欲奪之，善政方行，而邪說沮之，良臣方進，而讒諛間之，則將見紛紊委靡，卒無成效，而終至於脈病氣消，風邪乘之，而大命危迫矣。今者王道平蕩，朝廷稍和，然上下之情，猶未孚，陰邪之逕，猶未杜。伏願殿下，剛以執德，明以察物，任賢不貳，去邪勿疑，以振頹綱，以養國脈，宗社幸甚。
《書》曰：“常厥德，保厥位，厥德靡常，九有以亡。”夫常德之要，亦在於剛與明而已。非明則無以爲剛，非剛則其所明，亦不能久矣。又曰：“聖人久於其道，而天下化成。”人主誠能體元居正，不貳而二，不參而三，茫乎天運，窅爾神
化，則可以合乎天德，而帝王之治，庶可爲矣。聖希天，賢希聖。舜、文，希天而合乎天者也；衛武公，希聖而幾乎聖者也。程子曰：“有天道，便可語王道，其要，只在謹獨。”蓋欲法舜之道，必由武公之謹獨，顯微無間，終始一德而後，可以至也。惟聖明，留念焉。伊尹之戒太甲曰：“德惟一，動罔不吉；德二三，動罔不凶。”惟吉凶不僭，在人；惟天降災祥，在德。臣伏見殿下，臨御歲久，和氣不應，災沴荐臻，又至於今，怪氣布天，虹霓貫日，而皆白其色。夫白，主兵，乃寇賊竊發之證。彗星犯台，太白晝見，霜雹下隕，是又以下干上，以陰侵陽之象。變異非常，疊見於一時，前古所未有也。近日又有日食之變，雷震之異。夫日者，衆陽之宗，人君之表，而有食之，是尤天變之大者，而爗爗震電，亦詩人之所惡也，天之所以累威重譴，而警告之者極矣。得非事有階亂，政有召奸，而危亡之禍，近在朝夕，天於殿下，諄諄存顧，先幾預示，以啓聖心者乎？人君克謹天戒，則雖有其象而無其應。若或天戒赫然於上，而人之應之者，蒙然於下，則禍患之來，必矣。蓋人君之德，敬
則一，怠則二三。吉凶災祥之應，莫非由於君德之敬怠，則其所以應天心答天譴者，亦豈外於敬以一德乎？古之明王，或遇災變，修德正事，一於誠敬，感激神祗，壓消未萌，遂至於光丕業享永年者多矣。如商之中宗、周之宣王、漢之文景，遇災修省，克己自新，遂能變戾氣爲泰和，化已衰爲中興，豈非畏天敬德，一念不息之效耶？臣伏見去夏求言之旨，責己省愆，發於至誠惻怛，似可以感人心回天怒矣。而越月踰時，臺諫侍從之外，未有一人，忘身展布，極言闕失，以副明主修省之美意者，而天之示變，彌嚴而不已。是殿下有望於下，而人不應之，致謹於上，而天怒愈赫，豈無由然耶？如臣之淺闇，不識時宜，詎測天意？但感殿下憂勤惕慮之誠，而區區螻蟻忠義之心，自不能已者，而況臣以庸陋，曾忝侍從之列，未效涓埃之補。今値虛懷詢訪之日，豈可以疎外自處，不思罄竭愚衷，裨補萬一乎？當今致災變之由，固非一端，而所以應天弭災之本，則在於殿下之一念。一念合天，天有不應者乎？若規規於革一政之失，矯一事之弊，
而不知本之所在，則斯亦末矣。臣請以當今最關於治道，最切於時務者，爲殿下陳之，伏惟聖慈垂察焉。臣謹稽前史，自古帝王，憂勤願治者多矣，而能終始全德，以收治效者益寡。其故，在求治而不識爲治之要而已。求治而得其要，則不憂勞而治道成，如或有志於爲治，而不得其要，雖勞心悴形，宵旰憂勤，終無益矣。如黃帝、堯、舜，垂衣裳而天下治者，其亦得其要而已矣。後世人主，或程書傳餮，非不勤且勞矣，而終不能興善治而延國祚者，以不得爲治之要，而徒費精於細務故也。然則所謂爲治之要者，何在？臣請言之，惟聖明留神焉。蓋帝王爲治之道，至簡而不煩，至易而不難。天下雖大，治之在心，非至簡乎？四海雖遠，治之在道，非至易乎？夫心者，主於身而萬化之所由出也；道者，本於心而天下古今之所共由也。誠能明此心，而淸萬化之源，體此道，而立萬民之極，則可以成參贊之功，而天地自位，萬物自育，氣無不和，而瑞慶至矣。
《易》曰：“簡易而天下之理得。”天下之理得，而成位乎其中者，正謂此也。蓋爲治之要，其綱有
一，其目有十。綱者，體也，出治之本也；目者，用也，制治之法也。一綱擧，則十目無不張矣。臣請先言一綱，而次及十目焉。何謂一綱？人主之心術是也。庶政之繁，萬民之衆，而其理亂休戚之幾，未有不本於人主之一心者，故人主之心正，則萬事理，人心順，而和氣至，人主之心不正，則萬事乖，人心拂，而戾氣應。此理之必然也。思昔聖人在位，體天出治，方寸之地，正大光明，純乎天理之公，而無人欲之累，故自微至著，由內及外，洞然無有私邪之蔽，而紀綱立於上，敎化明於下，法立而無侵撓之患，令出而無阿私之失。進賢退邪，允愜於輿情，賞善罰惡，一徇乎公議，而不敢以一毫私意，鑿於其間，但見虛明之地，廓然大公，儼然至正，泰然行其所無事，而坐收百官衆職之成功。所謂簡易之道者，如斯而已。如或反是，而爲人欲私意之侵亂，失其公平正大之體，則其偏黨反側，黯闇猜嫌，固日擾擾乎方寸之間，而奸僞讒慝，叢脞眩瞀，又將有不可勝言者矣。於此，見人君心術之不可不正，而其所以正心之要，又必由學而得矣。蓋本心之善，其
體甚微，而物欲之攻，不勝其衆，故大舜有危微之戒，孔子有克己之訓。人主處崇高之位，窮理之力，存省之功，一有間斷，則又何以正其心術，而立萬事之綱乎？先儒言：“惟學可以養此心，惟敬可以存此心，惟親近君子，可以持此心。”蓋義理物欲，相爲消長。篤志于學，則日與聖賢爲徒，而有自得之樂，持身以敬，則澟如神明在上，而無非僻之侵，親賢人君子之時，則警戒日聞，而諂邪不能入。三者交致其力，則聖心湛然，如日之明，如鑑之空，義理爲之主，而物欲不能奪矣。夫經筵，人主講學之地，接賢士大夫之所也，而敬者，又所以貫動靜合內外，而達乎天德者也。臣伏見殿下，始初勵精，勤御經筵，講劘治道，孜孜不倦，頃年以來，(波)〔漸〕不如初，講官入侍，止於展讀數章，無規諷道義之益，而殿下又淵默，未聞討論義理之精微，商確古今之得失，宰相陳戒，不過政令細務，未有陳善納誨，如伊、傅、周、召之惓惓者。竊恐殿下窮理進德之功，或有所未盡也。臣常怪殿下，有志堯、舜之道，而至於經幄進講，則不以三代以上聖經
賢傳爲本，而每取末世所輯編帙浩繁，未易究竟之書。時，進講《大學衍義補》，故及之。進讀如此等書，詳於制度事物之繁，而至於聖人明誠之旨，精一之要，蓋有未備焉。人主但當置諸左右，淸燕之間，時加省閱，以究古今制作規模之得失可也，不必專精講究於經幄之中也。聖質不爲不高，聖志不爲不篤，而悠悠泛泛，徒費歲月於一書之中，而有志勤道遠之歎者，未必非當初輔導者之罪也。唐、虞三代之世，豈有此書？心學而已矣。一理可以貫萬事，一心可以統萬化，帝王之學，窮理而已矣。理窮心正，自足以修身齊家，而及於國天下矣。伏願殿下，姑舍末流之涉獵，專意本源之功力，潛心於帝王之學，加意於精一之功，日接搢紳，講討精微，而又必以敬爲主，無怠忽間斷之病，則全體於是乎立，而大用由是而行矣。夫敬者，聖學之所以成始成終者也。《易》曰：“天行健，君子以，自强不息。”而至於無息，則合乎天矣。人主德合於天，心一於天，而天心之不豫，災變之不消，無是理也。故程子論敬之功效而曰：“聰明睿智，皆由是出。”以此事天享帝，
惟聖明留意焉。
〔○〕至於十目，則無非心術之緖餘，而爲治之功務也。其一曰，嚴家政。《易》曰：“王格有家，勿恤，吉。”又曰：“有孚，威如，終吉。”傳者曰：“王者之道，修身而齊家，家正而天下治矣。”自古聖王，未有不以恭己正家爲本，故有家之道旣至，則不勞而天下治矣。夫正家之道，莫先於嚴內外之限，定尊卑之分，男正位乎外，女正位乎內，妻齊體於上，妾承接於下，而夫婦之別嚴，嫡庶之分定者，家之齊也。采有德，戒聲色，彤管有史，晏朝有箴，外言不入，內言不出，苞苴不達，請托不行者，家之齊也。蓋閨門之內，慈過則不嚴，恩勝則掩義，故家之患，常在於禮法不立，而瀆慢生也。苟非中有孚信，外有威嚴，而或溺於情愛之私，不能自克，則何以正其宮壼，杜其請托，檢其姻戚，而防禍亂之萌哉？夫信者，所以感人心；威儀者，所以肅人心。二者竝行而家道正矣。然所謂威嚴者，亦在先嚴其身，一動一靜，不敢苟，一嚬一笑，不敢輕，則人心祗畏，家道自肅，而不失於嘻嘻，上下秩秩，內外斬斬，豈有一人，持恩私以亂典常，納賄賂以紊朝政乎？故曰：“威如之
吉，反身之謂。”不能反身，而能正其家者，未之有也。伏見殿下，家法之正，固無可議，但前有掖庭怙寵窺覬之變，謂朴氏驕縱自肆。後有陰邪攀附亂政之禍。謂金安老。今宮禁不嚴，女謁盛行，至有除拜判斷之際，或不盡出於至公，以爲聖德之累。疎遠傳聞，未知信否，而廷臣之論列此事，非一再，則豈無所見而然耶？蓋宮庭隱密之地，衽席宴安之際，其流於情而害於理者，雖若至微，而符驗之著於外者甚遠。人主之心，當如靑天白日，少有纖翳，人皆見之，不可掩也。《禮記》曰：“男敎不修，謫見于天，日爲之食；婦順不修，謫見于天，月爲之食。”人君家法之不修，亦足以致乾象之變，甚可懼也。伏願殿下，勿以此爲隱微，而不足以累吾德，惕然警省，奮然改悔，洞日月之照，發雷霆之斷，使柔媚不干于聰明，愛幸盡決于道義，以嚴宮壼，以杜邪徑，宗社幸甚。其二曰，養國本。輔養國本，今日之急務，而輔養之道，非止於講史談古今而已，而在涵養薰陶之得其道耳。古之明王，敎養太子，必擇敦良方正，有學術德行之士，以職輔導，至於宮人內臣，竝選重厚小心
之人，以謹保護，使其左右前後，無非正人，出入起居，無非正道，淺俗之言，不入于耳，侈靡之物，不接於目。所以養德性，而保身體者，莫先於此。若夫學問之道，自有本末，先其本後其末，乃進德之規也。帝王心法，聖賢謨訓，布在經傳，炳如日星，所宜潛心熟講，優游玩味，不徒誦其文，而必有以會其理，不徒會其理，而必有以踐其實，察倫明物，極其所止，盡心知性，以達于天者，學之本也。至於博涉史書，通今古達世變者，是特窮理之一端也，非學之本務也。蓋心通乎道，然後觀史，則古人是非得失，一覽瞭然於目中矣，心不通於道，而遽欲遍閱史籍，非徒汗漫無功，恐眩於是非邪正之歸，而不知所以取舍矣。伏見春宮，天稟之粹，超絶古今，德就之夙，不煩敎誨，一德無瑕，三善俱隆。曩承內禪之命，至誠遜避，號哭不食，卒以回天。朝野聞之，莫不感泣。非純孝盛德之至，何以及此？第慮調護之方，未盡如三代之法，賓僚之選，豈盡得道德之士？進講之書，多有史記，無沈潛聖經之昧，而有涉獵諸史之勤，恐非所以明理造道之要。人主
之學，當以二帝、三王爲法。三代以上，何史可讀？心學而已矣。後世雖不可廢觀史，然本末先後之序，不可不察。頃者士林之間，有假借羽翼之說，引進兇邪之魁，金安老、許沆、蔡無擇等其始用之也，有羽翼之說焉。置諸師傅之位，其所以輔導之者，乖刺必多。幸賴天祚宗社，陰曀消盡，天日重明。宜重宮僚之職，廣選名德之士，以備勸講，必久其任，責其成效，至於進講之書，亦必以明哲治心之學爲本，使得專精窮理之功，以盡進德之方，間問往史，以究古今之變，治亂之要，則本末兼盡而聖功全矣。今以講官員少，兼以他官，營營於職事，紛紛其思慮，而未得專心積誠於侍讀，是又非輔養之宜。竊念緝熙之學，日就月將，固無間斷之憂，然人心難保，氣習易移。一念存亡，聖狂所分，輔翼之道，不可不盡。宗社遠計，莫急於此。惟聖明，其深軫之。
其三曰，正朝廷。臣聞王者，正心以正朝廷，正朝廷以正百官，正百官以正萬民，正萬民以正四方。夫朝廷者，四方之本源，王化之所由始也。本源淸明，雖欲末流之溷濁，不可得矣，若不務先正朝廷，而區區於簿書彈劾之末，
而欲以振頹風除民瘼，譬如混其源，而望流之淸，其可得乎？蓋朝廷之所由正者，其要有二。必先有紀綱以整之，又有風節以振之然後，可以張理上下，整齊人道，而不至於頹惰委靡矣。夫風節者，公道之所由行，而直道之所由伸也。公道不行，直道不伸，紀綱何由而立乎？紀綱不立，朝廷何由而正乎？然紀綱風節之所由立，則又繫於人主之心術。三公論道，六卿分職，而侍從臺諫，論思糾察於其間，人主以大公至正之心，摠攝於上，辨其是非而裁節焉，察其賢邪而進退之。毋主先入，而有偏聽獨任之失，毋昵嬖幸，而失兼臨博愛之公，惟道所在，斷之不疑，奸不能惑，侫不能移。黜陟刑賞，一循公議之所在，而無偏私之蔽，然後公道行而直道伸，紀綱以立而朝廷以正，內外遠近，莫不一於正者矣。人主之心，或不能公平正大，有一毫偏黨之私，奸邪諂侫，婭姻嬖倖，莫不窺覘攀緣，希覬恩寵，無所不至，上以眩惑聰明，下以竊弄威福，雖有忠讜之論，無所入，而士節沮喪矣。士節沮喪，而公道塞直道廢，此紀綱之所由毁，而朝廷之所由亂。頃
者奸凶竊位，恃寵專恣，壅下蔽上，與奪決於恩讎，威福生於呼吸，士林喪氣，紀綱蕩然，宗社幾至於岌岌。殿下孤立於上，無一人忘身循國，直言正論，以斥其奸者，其無風節甚矣。士林無風節，朝廷無紀綱，國家不至於淪喪者，僅一髮爾。豈不寒心？伏願殿下，懲前慮後，赫然以大公至正爲心，痛滌偏私之累，明示好惡之公，以厚風節，以振綱維，庶可以淸本源，而王化行矣。其四曰，愼用捨。伊尹曰：“任官惟賢才，左右惟其人。臣爲上爲德，爲下爲民，其難其愼，惟和惟一。”孟子曰：“左右皆曰賢，未可也；諸大夫皆曰賢，未可也；國人皆曰賢，然後察之；見賢焉，然後用之。左右皆曰不可，勿聽；諸大夫皆曰不可，勿聽；國人皆曰不可，然後察之；見不可焉，然後去之。”蓋用舍得失，安危所繫。古之明王，愼之而不敢輕，難之而不敢易，必參之於衆，察之於獨，洞見其賢邪之實，然後從而進退之。於賢者，知之深信之篤，而無所疑貳，於不賢者，觸之明去之決，而不復留滯。此蓋三代聖王任賢去邪之要也。後世人主，不明此意，輕於擧措，故任賢而不能
終，去邪而不能決，或以一人之譽而進之，或以一人之毁而斥之，甚者，或前以爲賢而任之者，後以爲邪而戮之，前以爲奸而屛之者，後以爲忠而寵之。用舍一錯，治亂遂分，由不能辨之早，而察之於始也。臣竊見殿下之心，好賢惡邪，初無偏繫，聞人之賢，雖在疏遠，揀拔無所遺，知人之邪，雖貴寵，誅竄不少貸，非聖鑑之至虛至明，何以至此？第恨輔導之臣，不由光明之道，多徇暗昧之徑，以玷淸明之德，數十年來，進退人物，誅擢縉紳，有不合公論者多矣。夫人材之進退，消長所關者甚大，固宜斷之以公平正大之論。豈可倚托幽隱，而變亂黑白啓者，非邪則侫，先賢已論之，明主之所宜深惡也。昔漢文帝至長安，周勃請間，宋昌却之曰：“所言公，公言之。所言私，王者無私。”其所以警者嚴矣。文帝之治，正大光明無陰邪之蔽者，實有賴於宋昌之一言。伏願殿下，淸心一德，抑邪與正，杜履霜之漸，戒入腹之害，凡進退用舍之際，每加難愼之意，必質之左右，議之朝廷，而又必察之以虛明之鑑，不置一毫偏私於其間。如或有由
蹊逕而眩惑者，亦宜深絶而痛斥之，如大明之無私照，則雖有陰邪之窺伺，無隙之可投矣。知人則哲，聖人猶難之，以今觀之，邪正甚明，亦無難辨者。昔李德裕言於唐武宗曰：“君子如松栢，特立不倚；邪人如藤蘿，非附他物，不能自起。”宋仁宗，問王素以可命相事者，素對曰：“惟宦官宮妾，不知姓名者，乃可。”於是，相富弼，士大夫相慶。殿下誠能持鑑衡之空，試以此而察群臣邪正，以決進退，必無失矣。今之被斥公論，含怨伺隙者，必有復踵舊日之蹊徑，以售計術者，不可不深燭而預防之。變故之餘，聖智益明，聖心益定，固無足疑，而臣之私憂過計，未敢不以此，爲異日之慮。惟聖明，留念省察焉。
其五曰，順天道。臣聞天之心，好生而無私，聖人之心，亦好生而無私。堯之欽若昊天，敬授人時，以至庶績咸熙者，法天好生之政也。舜之簡以臨下，寬以御衆，罪疑惟輕，功疑惟重，刑期無刑，恤之欽之者，亦法好生之政也。人情莫不欲壽，三王生之而不傷；人情莫不欲富，三王厚之以不困；人情莫不欲安，三王扶之以不危；人情莫不欲
逸，三王節其力而不盡，此亦無非順天施仁之政也。三代以下，能盡是道者，漢之文帝、宋之仁宗，是已。當是時，星文數變，日月告凶，災異甚多，而二君，能修省盡道，克承天心，轉災爲祥，變禍爲福。求其所以修政格天之道，亦在好生無私而已。其憂也，不以己之憂爲憂，而以天下之憂爲憂；其樂也，不以己之樂爲樂，而以天下之樂爲樂。見時物之敷榮，而賑窮悴之民；感緹榮之上書，而除肉刑之慘。讞大辟之疑，而活數千之命；忍一夕之飢，而悲無窮之殺。其愛人澤物，發於至誠懇惻，宜人心得而和氣應也。竊觀殿下，敬天勤民之念至矣，惻怛寬大之旨屢下矣，吏惰奉行，民不受惠，割剝無改於前日，窮蹙有甚於曩時。臣恐殿下法天好生之心，或有所不誠而然也。稅斂煩重，而無一分之寬，流亡歲增，而無存撫之策，至於刑罰之不中，人命所關，箠楚之下，豈無橫罹之慘，囹圄之中，必多冤枉之魂。頃者權奸擅政，專務刻深，屢起大獄，極其慘酷，探情於未(刑)〔形〕，施戮於難明，殿下仁愛之心，豈不惻然(勤)〔動〕念而追悔乎？至於撤寺汰僧，雖是
闢邪美意，亦當預諭諸道，明示撤汰之意，緩其期限，使之漸銷，不宜卒遽焚蕩，以致失所也。去歲遣官督撤，不以暄和之時，適値窮冬嚴冱之極，緇徒駭散，竝喪資糧，赤立失依，凍餒俱迫，老羸廢疾者，轉死溝壑，壯者，聚爲寇盜，齊民受害多矣。昔曺彬，止子弟修葺堂室曰：“時方大冬，墻壁瓦石之間，百蟲所(縶)〔蟄〕，不可傷其生。”夫仁人，於微物，亦不忍傷。況人主之於人類乎？是乖仁聖好生之意，故及之。伏願殿下，體生物之心，思同胞之理，仁以恤民，欽以愼刑，皆本純誠，不事文飾，以順天道，庶可以消變異而來福祥矣。其六曰，正人心。臣聞人心者，天下安危之本也。人心正，則是爲是，非爲非，而公論行於上，風俗美於下；人心不正，則以是爲非，以非爲是，而公論不行於上，風俗頹敗於下。國家治亂興亡之源，未有不始於此者也。三代之世，人心正矣，而迨其衰季，亂之以楊、墨之說，毁之以蘇、張之論，人心始失其正，而尙功利棄仁義，天下遂大亂矣。西漢之初，人心稍得其正，而失其所以匡直輔翼之方，士皆喜功名，而不尙節義，終成諛侫之
習，至於上章頌莾者，四萬餘人，而漢祚中微矣，東京之興，(禜)〔崇〕節義礪廉恥，人心始復正矣。及其衰也，朝廷濁亂，而淸議澟澟於草野之間，奸雄環視九鼎，而終不敢染指者，伊誰之力歟？自是以下，歷代興廢，莫不以是，考之前史，灼然可徵。？莖洛希吃派孇 由於敎化之得失。敎化明，則人皆向善慕義，而人心正矣，敎化不明，則人皆趨利去義，而人心不正矣。恭惟我朝，立三綱張四維，敎養有道，節義可觀，及殿下承統，撥亂反正，士習一新，人心一正，以直躬正論爲榮，以同流合汚爲恥，以學古飾行爲高，以趨時于祿爲鄙。是時朝廷淸明，風俗丕變，天理明，而人欲不至肆矣。不幸朝政變更，人心始亂，不知是之爲是，非之爲非，士習日趨於卑汚，風俗遂至於頹廢，正氣消於上，而陰邪長於下矣。奸臣畜無君之心，專擅自恣，而擧朝風靡，甚者，或趨附恐後，而不知其非，人心之不正甚矣，士節之頹靡極矣。若復遲之數年，其不至於上書頌德乎？人心失正，而士節不立，士節旣失，而風俗隨毁，有不可救者。(鄕)〔嚮〕無孝睦之風，人多淫僻之刑，至有賊
恩悖倫，逆天滅理之事，或發於輦轂之下，或起於士人之家，有不忍言者。其所以傷和召災者，亦未必不由於是也。嗚呼！人心風俗，國家之元氣。元氣消耗，命脈其能綿長乎？言之可爲痛哭。不知宵旰憂勤，而亦嘗有及於此耶？今者朝廷更和，聖治維新，宜思所以正人心厚風俗，以護元氣，以壽國脈，立敎化以敦天敍之典，振綱維以明民彝之重，則人心正而風俗庶復變矣。宗社生靈長久之道，實在於是，而世多忽焉。惟聖明，深思遠慮而留意焉。
〔○〕其七曰，廣言路。臣聞古之治天下，朝有進善之旌，誹謗之木，所以通治道，而來諫者也。孔子稱舜之大智曰：“好問而好察邇言，隱惡而楊善，執其兩端，用其中於民。”蓋天下之理無窮，而人之所見，亦多不同，故雖聖智之君，亦必廣迎衆論，博採群言，參同異察可否，擇中而用之。古昔聖帝明王之治，正大光明，如靑天白日，無少瑕翳者，用此道也。唐太宗詔中書門下，互相糾正，務求至當，戒勿雷同，其亦有見於此歟？蓋良藥，必合甘辛寒熱而一之，故相助相制，〔而〕能已疾；美味，必合酸醎甘苦而一
之，故乃和乃平，而能悅口。若必取其同，而去其異者，則譬如以水投水，將焉用之？臣竊見頃者之弊，朝廷無大中至公之道，而有偏跛好惡之私，言之合者則進之，言之違者則斥之，言之同者悅之，言之異者則怒之，同己爲正，異己爲邪，士林多唯唯諾諾之態，朝著無蹇蹇諤諤之風，大小相和，遂成雷同，奸兇資之，罔上行私，迷國亂政，而上不得知。是時，人皆仗馬之戒，誰復辨指鹿之非？雷同之禍，至是極矣。今者朝廷復淸，政治更張，宜革曩時之習，以新淸明之治，乃者侍從進言，有乖時議，便至被斥而補外，言職無氣節。被彈於公論，反疑其潛布腹心，朝野慄慄，以言爲戒，忠言讜論，勢不復聞。是非國家之福也。《易》曰：“惟君子，爲能通天下之志。”自古不通下情，而能善其治者，未之有也。伏願殿下，建中和之極，消偏黨之習，取人，無間於親疎，而惟視其人之邪正，聽言，不嫌於異同，而惟察其言之是非。曰可曰否，可否相濟，而務合於理，曰是曰非，是非相參，而要歸於中，則嘉言罔攸伏，公道賴以立，壅塞之患，無自以生，蕩蕩平平之
治，庶復見矣。惟聖明留念焉。其八曰，戒侈欲。臣聞恭儉者，壽福之原；侈欲者，危亡之本。自古帝王，積德累仁，垂裕後昆者，未有不始於恭儉，而其後嗣之不能持守，以至於亡身滅家者，亦未有不由於奢縱矣。蓋人主，淸心恭己，務自儉約，則嗜欲薄而心慮靜，內有淸純之樂，外無戕賊之累，可以養性，可以養德，而自然澤及於物。此壽命之原，而福祿之基也。如不能然，而逸慾一萌，不能防制，則非惟侈用傷財，害及於民，心志蕩而嗜欲無節，戕生伐性，亂政敗度，卒至喪亡必矣。自古人君，善治者多，克終者少。蓋以處崇高之位，極富貴之奉，自非有誠正之功，修齊之實，未有不流於邪縱者。侈慾之端，始於細微，其終難遏，故舜造漆器，諫者十餘人，紂造象箸，箕子憂之，蓋欲防之微也。舜能受諫而止，此所以爲聖，紂不受諫而縱欲，此所以亡滅，是非萬世之鑑乎？臣伏見殿下，始初淸明，務崇節儉，享國旣久，侈意漸啓，宮庭器玩，頗尙侈靡，王子第宅，務極宏麗，遂致浮費無節，而民困於引徵，營繕不休，而卒疲於勞役。高髻廣袖，慕效益
甚，士大夫服飾居第飮食，爭尙侈靡，恥居人後，奢侈之習，日新而月異。財匱民窮，實由於此。古語云：“奢侈之(費)〔害〕，甚於天災。”可不反求其所由來，而思所以禁抑耶？《周書》曰：“文王卑服，卽康功田功。”又曰：“文王不敢盤于遊田，以庶邦惟正之供，厥享國五十年。”揚雄言：“孝文躬服節儉，而後宮賤玳瑁。是以，玉衡正，太階平。”蓋人主能約已而澤物，則身安而體舒，人悅而天祐，故斯有永年之效，而又致泰階之平。然則其崇侈害民者，獲譴於天，必矣。伊尹曰：“愼乃儉德，惟懷永圖。”易曰：“天地節，而四時成。節以制度，不傷財，不害民。”伏願殿下，克己絶欲，崇儉去奢，法天地之節，省用度之煩，以固邦本，以享天心。夫所謂欲者，不必沈溺，意有所向，卽爲欲矣。意之所向，不知自檢，則沈溺之漸也。故程子曰：“人主宜防未萌之欲。”此言眞格心愼德之要。惟聖明，其深味之。其九曰，修軍政。衛國安民，兵爲最急，無虞之世，尤不可緩。古之聖王，治不忘亂，安不忘危，克詰於閑暇之時，張皇於緩急之際。此所謂有備而無患者也。
蓋軍政之務，在於選將帥、訓士卒、廣
儲蓄、利甲兵、修城堡五者，而軍政之本，則又在於和與信也。人心不和，衆志不信，雖有兵百萬，何益於用？孟子曰：“天時不如地利，地利不如人和。”孔子去兵食而存信曰：“人無信，不立。”吳子曰：“不和於國，不可以出軍，不和於軍，不可以決勝。”尉繚子曰：“上無疑令，則衆不二聽；上無疑事，則衆不異志。”未有不信其心，而能得其力者也，未有不得其力，而能致效死者也。然則古之聖賢良將，亦未嘗不以和與信，爲固國用兵之本也。然所以收人心而使之和，一衆(者)〔志〕而使之信者，又非智力之可致，要在行先王之政，而盡撫育之道。又必敎之以孝悌，習之以禮義，則民不失仰事俯育之樂，而人皆有親上事長之心，和與信，在其中矣。今者，聖澤尙壅，聖化尙阻，閭巷多愁苦怨痛之聲，士民無忠信禮讓之俗，固已失其軍政之本矣。古之爲將者，有投醪之惠，有吮咀之恩，視士卒如愛子，故可與俱死。今則割剝之甚，勞役之苦，怨詈謗讟，有不忍。主將視士卒如草芥，士卒視主將如仇讎，又何望其和與信乎？人心不和，衆志不信，此土崩之勢也。思
之可謂寒心。邊境有犬吠之警，而軍卒已極於凋(療)〔瘵〕，其咎固在邊將之不撫恤，而求其本，則亦由朝廷規畫之不盡也。蓋步兵，役苦於騎兵，而其保有二；水卒，役苦於步兵，而其保有一。愈苦而愈單，掊克多端，勢不能堪，一保旣逃，身亦不能存矣。於是，責督於隣族，隣族又逃，一卒逋役，一里破産，怨痛極天，有不忍見。此弊，臣所目擊，敢以備陳。九重宵旰，寧不惻然於是乎？夫水卒之給保一丁，非祖宗之舊典。疏其番，雖似小紓，單其保，實所難支。所貴王道之大，在於隨時損益，以救世濟民。量加給保，而便其番休，豈無其策？何可坐視窮弊之極，而不爲之恤乎？若因循膠固，不復更革以救之，不及十年，步兵將孑遺，兵備蕩然，寇賊競起，隣敵竊發，不知國家，將何以處之？至於西北二界，境接(墅人)〔野人〕，備禦尤急，近來兇荒益甚，餓莩相望。朝廷欲施之賑恤，則儲蓄虛竭，欲固其關防，則民卒羸困。邊圍凋虛，至於此極，桀驁之萌，將在朝夕，寧不軫聖慮乎？蓋聞兩道之民，困其貂、鼠皮之貢，而關西一路，又疲於迎送供億。守宰邊將，不務矜恤，惟盜侵
漁，遂致流亡日增，疆場空虛，非細故也。方今撫綏之策，莫急於蠲稅貢減逋負，以蘇疲氓，選將帥擇守令，以施惠政，而朝廷之上，又宜明賞罰愼號令，嚴黜陟示(觀)〔勸〕懲，屢下惻怛之旨，以慰悅軍民，激勸將士，則庶幾人心和，而衆情信矣。自古天下禍變，起於衆心之離怨，衆心之離怨，起於不順其性，不安其生也。今者民窮財盡，域內虛耗，國勢危弱至此，所恃者民心而已矣。臣願朝廷，宜守靜以施仁，務省勞擾不急之事，以盡鎭撫安集之道，則民心定，而邦本不搖矣。固國强兵之道，不外於此，惟聖明留念焉。其十曰，審幾微。《書》曰：“一日二日，萬幾。”《易》曰：“惟幾也故，能成天下之務。”幾者，動之微，吉凶之先見者也。天下國家理亂興衰之端，皆自芒忽毫釐，至於不可禦，故涓涓不塞，或至滔天，焰焰不滅，或至燎原。折句萌則百尋之木，不能成矣，忽蟻穴則千丈之堤，不能固矣。幾微之不可不審也如是。若昔大猷，制治于未亂，保邦于未危。未亂而有亂之漸，未危而有危之兆，此所謂幾也。自古亂不生於亂，而常生於治之日，危不生於危，而常
生於安之日。幾之已藏，人君，狃於安富，而莫之察，幾之已著，朝廷，持祿愛身，而不敢言，上下偸安，因循苟且，浸浸然入於亂亡之域而不悟。此古今之通患也。方今國家之勢，雖若無目前之患，禍亂之幾，有可慮者多矣。試以其大者言之。自古邪正之消長，而國家之興亡判焉，人心之離合，而天命之去留，由焉。正道長而邪道消，則天下泰而民受其惠，正道消而邪道長，則天下否而民被其禍。
此人心之所由離合，而天命之去就，亦決於此矣。自頃〔年〕以來，朝廷不和，士林氷炭，邪正雜糅，而互相消長，數十年間，治日常少，亂日常多，民愁於下，天怒於上，可謂否之極矣。亂極思治，否極泰來，理之必然。今日群陰消伏，陽德方亨，庶幾泰道之長，而王化復行矣。第慮聖心未一，聖志未定，或容讒邪之乘隙，則反泰爲否，直在呼吸之間，而不可救矣。臣常思宋之群臣，邪正相攻，治亂相雜，及王安石秉政，網打忠賢，引進諂侫，敗壞天下，塗炭生靈。於是人心離，而天意厭矣，幸至元祐之初，進老成黜群邪，開言路以通下情，罷新法以除民害，九年
之間，德澤深於天下，而小人怨者亦多，一朝時移事變，群兇復進，流毒四海，宋室遂亡。前鑑甚昭，可爲後戒。大抵衆臣和於朝，則萬民和於墅。朝廷協和，黎庶康樂，豈有是禍？伏願殿下，懲之於古，驗之於今，炳吉凶消長之理，審否泰往來之幾，戒之於漸，防之於微，未至而先知，不見而豫圖，則庶幾消患於未萌，弭禍於未形，國家有長治久安之福，而不蹈往轍之覆矣。夫吉凶否泰之幾，雖著於事物，而實原於人主之心。一念之正，則吉之道，而泰之所由始也；一念之邪，則凶之道，而否之所由來也。人主誠能深思遠覽，反已靜觀，每謹於念慮之微，深省於萌動之初，察天理之幾人欲之分，致擴充遏絶之功，則方寸之間，陽明勝而陰濁消矣。本體淸明，志氣如神，於天下之事，幾無不照，微無不燭，陰邪無自而長，禍亂何由而作乎？故曰：“正其本，萬事理。”差之毫釐，謬以千里，惟聖明深念焉。凡此十者，皆不可緩，而其綱，在於殿下之心。殿下之心，淸明純一，無一念之差，無一息之間，上以對越天命，下以表正家邦，則十目自無不張，而
治道畢矣，是非易而不難，簡而不煩者乎？夫所謂易簡者，天之理也。聖人以一心之簡易，而合天地之簡易，自身、而家、而國、而天下，凡有修爲擧措，明白坦易，莫非易知易從之事，可久可大之業，而無復有暗昧傾險，勞擾煩雜之事，亂于心而害于治矣。如不得此道，而規規於智術，察察於細務，而欲以爲治，則心愈勞而事愈乖，綱已失而目已紊矣。臣始以不息二字，爲殿下勉戒，以簡易二字，爲殿下獻〔之〕。殿下誠能持不息之心，而盡簡易之道，兢兢業業，無怠無荒，以至於悠久，則可以端冕凝旒於穆淸之上，不勞心而萬化循其軌，萬物得其所，垂衣熙皞之治，復見於今日矣。豈獨應天消禍於一世而已，亦可以貽謀燕翼，而垂裕無疆矣。伏願殿下留神焉。昔宋朱熹，言於孝宗曰：“日月愈邁，如川之流，一往而不復返。”嗚呼！今日亦殿下愛惜時日，自强不息，格德格天，不可失之機會也。故臣敢竭素蘊如此。臣之所論，雖若迂緩，皆本帝王之道，無非治道之要。儻蒙聖慈，萬幾之暇，時賜省覽，未必無補於聖治之萬一。王世子三朝之
際，亦特宣示，使留心，萬世大平之源，亦在於是。臣不勝惓惓焉。臣見近世言者，鮮見採納而多取禍，故中外有識，咸以囊括保位，爲明哲，危言盡忠，爲癡漢。臣亦非不知緘默可以全身遠謗，言發必致招尤速禍，第念臣以愚劣，遭遇聖明，曾無絲髮有裨聖世，而叨冒祿位，以至於此，聖恩如天，報效無階。七載畎(畎)〔畝〕，常歎有懷而莫達，三侍經幄，又抑情懷而未盡。身在江湖，心馳魏闕，不勝愛君憂國之誠，敢冒萬死，刳瀝肺肝，以效墅人芹曝之言，誠切於衷，言不知裁。伏惟殿下，哀其忠款而赦其狂僭，臣不勝萬幸。
史臣曰：“彦迪，淸謹好學，以愛君憂國自任，方其見忤權奸，退居村墅，常歎國事之日非，或往山刹，經時逾月，探經閱史，學術益精。比其去奸召還，士林方爲重焉，未幾補外。雖因擇差，以爲四隣守令之表，然專一州而不能咸，識者恨之。觀其抗疏陳悃，則豈但淸謹而已哉？其亦忠讜不撓者乎！”
史／編年／朝鮮王朝實錄／中宗實錄／三十六年（1541）　卷九十四至九十七／卷九十六　八月至十一月／十一月／19日(P.52-2)
○辛丑/御朝講。侍讀官權轍曰：“冬則宜雪，而大雨震電，未知其終有何災也。此必有所召，或政敎解弛之應？或來歲癘疫之徵也？陰陽舛錯，日候不調，凶歉之災，歲歲尤甚。來年之事，亦何以知之？臣聞慶尙道飢民，已至流離。國家修擧荒政，蠲減貢賦，固非偶然，須自上益加省念焉。”大司諫宋純曰：“士氣盛衰，關國家之治亂。士氣盛，則公論行，紀綱擧矣。士氣衰，則貪汚之風，謟邪之習，由是而出。近者士氣摧挫，公論紀綱，無足可觀。狃於昇平，人心怠惰，百司解弛。天災不虛，人事所
召。須培養士氣，整頓紀綱。”上曰：“懶慢成習。六曹則統察百司可也，而全不勤坐。大抵官吏，不爲奉法，立法未久，旋卽犯之，遵守無人。上下更加勉勵焉。”轍曰：“習俗靡靡，雖有志者，莫敢爲之。各司無有盡心治事之人，悠悠泛泛，安坐待遞。人心之解緩，若是其甚，天變之作，未必不由於此。且近來儉朴之風，掃地而盡，婚姻之事，爭尙奢侈，吉禮之時，與國爲婚者，公然求請於列郡，至於各司防納，無不爲之。爲之者以爲例事，而恬然不恥，聽之者以爲有規，而不怪。自上須知其所以應答求請者，皆出於民之膏血也。今歲極爲凶荒，民生以此尤困。另加嚴禁，使無猥濫之事爲當。”知事金安國曰：“奢侈之習，不能徒法以禁之。須自上勉行節儉，以示下人，則下人自效。王子駙馬婚禮之奢侈，未有如今之甚。與國爲婚之家，不得已爲非道之事，恐有累於聖德。況此凶歲，自上痛加裁抑，只行禮文，節減浮費雜事，則聖德豈不大哉？前亦以此意啓達，而尙未聞禁戢之敎也。”上曰：“屢下禮曹，而猶不能禁。當令政院言之。”特進官尹思翼曰：“去
夜雷動，今日雨雪。《春秋》書大雨震電。庚辰大雨雪。胡安國曰：‘震電者，陽精之發；雨雪者，陰氣之凝。’雷未可以出，電未可以見。大雨震電，此陽失節也。雷已出、電已見，則雪不當復降，而大雨雪，此陰氣縱也。《詩》曰：‘燁燁震電，不令不寧。’註曰：‘若妾婦乘其夫，小人陵君子，夷狄侵中國。’災變不可一槪論也。臣聞慶尙道倭人之變，島主拿送罪倭，而罪倭自相擊殺，事甚殊常。其空館奔還之事，武士皆以爲，倭人畏方好義右道節度使。而然也。此非好義之威，使之然也。昔吳、楚相戰，吳立其罪人於前行，使之觸頸，敵人聚觀，乘其不備而擊之。老子曰：‘將欲取之，必固與之；將欲翕之，必固張之’，島主捉送罪倭，安知其不有深意也？且臣爲黃海道觀察使，自豐川渡阿浪浦時，兵船只有三四隻。祖宗設備之意，尙非偶然，而如是虛疎。非徒黃海爲然，京畿亦然。如有倉卒之變，則安能措置？變生無方。倘有如紅軍之變，則如入無人之竟矣。”安國曰：“昨日傳敎曰：‘與島主更定約束，有以賊倭論斷之言。邊將妄加誅戮，則邊釁生矣。’臣欲奉上敎爲公事，竊思之，我
國人鈞魚海採，而被倭人所刦，至有相戰之事。恐不能從容生擒，而依約論罪也。倭奴以殺害而加我，我欲據義而治之，其間必有多致殺害之事矣。至於潛通買賣，見捉於我國之人，我國之人，欲論以賊倭捕獲之際，遽有殺害之事，恐不能及矣。臣意如此之時，則必有邊將不及啓聞，而自處之事矣。”上曰：“倭奴與我國人相戰，至有殺害之事，則何待取稟乎？但有客館小犯，邊將不啓，而妄行誅戮，則不可。”領事尹殷輔曰：“島主使送倭人言，島主曰：‘夜行墻外者，射殺無妨。’更定約束，添入此言何如。是雖傳言，其爲島主之言，信然矣。”安國曰：“將殺之言，不合於帝王政令。論以賊倭之言爲當。”又曰：“倭人潛夜橫行者，必欲爲賊也。有如此者，邊將當登時捕殺，如是爲約無妨。”
○傳于尹殷輔曰：“近來災變，非徒疊見，又有冬雷之變，豈無所召乎？雖日日講論，徒言無實，何以應天？近者聞諸經筵，大司憲宋麟壽所論，切當於時弊。本源不立，故人心由此而邪，風俗由此而惡。人心風俗如此，則末流之弊，難可勝言，古云：‘禮義廉恥，是謂四維。四維不
張，國乃滅亡。’此言雖似尋常，乃治道之本也。不遵禮義，則不知尊卑上下也，不崇廉恥，則貪風日滋，民不蒙澤。當今豈無此弊耶？雖爲上者，引導之失宜，在下者，亦豈可不念哉？”又曰：“公道盡滅，私情大行，此亦時弊也。大事已矣，雖小事，莫不如此，故決訟官吏，不公辨理，抱冤者多。一民有冤，足傷和氣。且事大之事，漢語尤重。近來雖使文臣肄習，不親與唐人相語而習之，故生疎。爲漢語者，堂上官則或差使臣，堂下官則差書狀質正，使之與華人相接言語可也。且可用武臣，抄之已久，亦不精選，更薦啓下，令兵曹用之，一一養望，亦可矣。卿等必有所懷，予將延訪焉。”
上御思政殿，引見尹殷輔、尹仁鏡。殷輔曰：“自上欲聞闕政，而咨訪臣等。以近事觀之，聖慮無所不至，下人更無可啓之言。庶無災變，而又有冬雷之變。冬雷，變之大者，未知何由而致也。日日講論，徒言無實，何以應天，上敎至當。講論之言，不如施行。古言：‘應天以實，不以文。’必有修省之實，然後可以上答天譴。禮義廉恥，是謂四維。宋麟壽所啓之言，雖似尋常，大關治道。一
遵禮義，則尊卑上下之分有定，崇尙廉恥，則貪風自戢，親民之官，庶無侵漁之事，而民蒙實惠。此言至切，正中時弊。近者治貪汚之吏，褒廉謹之官，似有激勵畏戢，而未見有所勸懲，臣等亦甚慨歎也。”又言曰：“公道盡滅，私情大行。若能以公道自任，而不用私情，則安有妨政害治之事乎？庶事皆得其理矣。今公道滅、私情行，故國事不治。此言亦中時弊。且詞訟，雖不如刑獄之重，其冤悶則同也。若不伸理，亦足感傷和氣也。誤決官吏，自有治罪之典，而尙不懲艾，不公辨理，是私情大行故也。且事大之事，甚爲重大。天使出來，則接待之時，言語必須假譯而相通。漢語一事，甚爲關重。常時文臣，雖肄習《老乞大》、《朴通事》，只解讀而已，不得與唐人接語，故未易成就。堂上官則爲之使，堂下官則爲書狀、質正，屢遣中朝，與華人相語習之，則庶有益矣。但堂上官，素知漢語者則可也，不知者則雖屢遣，固無益矣。書狀官則雖不知漢語，亦或差遣，質正官則須以肄習者差送然後，與唐人接言，學其前所不知之語，以至於精通矣。金安國專任事大
文書，亦爲司譯院提調。嘗言曰：‘北京則遠矣，不可入學。抄年少文臣可習漢語者，請入遼學然後，可以精學’，而近來所無之事，故不敢啓達耳。且可用武臣，前者政府與該曹同議，抄錄入啓矣，但抄數似多。多則不精，今更請選兵曹，別爲養望可也。不然則物望不重，士卒不附，卒用於緩急，則聞見亦爲駭怪矣。”仁鏡曰：“昨夜雷動。安有如此災變乎？災不虛生，必有所召。國家治亂，在於輔相。輔相得其人則治，不得其人則國事非矣。如臣之庸劣，冒處重地。須賢者在相位，然後無天災地變，而自有治效矣。大抵人事，有失於下，故天變應於上。雖不可的指其某事之應，災變之來，亦必有所召矣。古者雖危亡之國，或無災變，雖治平之世，多有災變者，此天心仁愛其君，使之恐懼修省之意也。須自上恐懼修省，應天以實可也。”殷輔曰：“祥多者其國必亡，異衆者其國必興。異衆則其國似至於亡而必興者，以其遇災，側身修行，使無闕政，故轉災而爲福也。”仁鏡曰：“外貢及物膳進上，爲年凶而多命蠲減，愛民之仁，可謂至矣。然災變不息，未
知聖躬，有所失而然耶？刑獄之間，尤不可不念也。且如此氷凍之時，營繕之役，必命盡停。如有未停處，竝令停罷何如？親民之官，莫如守令。在漢之世，或自守令，入爲大官，以其賢材衆盛故也。今則不然，人材有限，六曹郞官，僅能擇之，何暇擇其守令，然守令須得其人，然後政平訟理，民絶愁怨。一女含冤，六月飛霜。民無冤枉，然後不傷和氣矣。”上曰：“守令不能盡擇，勸懲分明，則自然勉勵矣。近來外方，有勤謹守令，隨其監司啓聞，欲褒賞特加，而物論以爲南行之人，爲堂上未便云。若賢者，則雖南行爲堂上，無妨，尤可聳動於見聞矣。”殷輔曰：“守令之賢，的知其實爲難。雖南行之人，其治迹所當顯賞者，則特加爲堂上，足以勸勵他人矣。”
○傳于大臣等曰：“引見之時，有未及答言之事。抄年少文臣，入學遼東事，奏請爲可云。遣子弟入學 甚爲美事，以近古所無之事，故不爲耳。遣文臣于遼東，請學漢語，何以爲辭乎？常時押解通事二人往焉。通事一人文臣一人，入送，則雖留數三日學之，豈偶然哉？如是爲之何如。”殷輔等回啓曰：“常時
押解官，到遼東交割後卽還。假使留數日學語，安有所益？徒有弊而已。”答曰：“知道。”
○全羅道全州、礪山，雷電。
史／編年／朝鮮王朝實錄／明宗實錄／元年（1546）　卷三至四／卷四　七月至十二月／十月／18日(P.65-2)
○壬寅/上御朝、夕講。
○大司諫權應挺等上箚曰：
伏以人事之生於心害於政，召災致異者，固非一端，而偏之爲害，最妨於爲國之道。人君懋昭心德，而盡公平之理。凡措諸政事，一與國人共之，而絶偏係之私，則慮善以動，動罔不吉，而應災之道，亦不外此矣。今我殿下新服厥命，上有母后之聖，下有碩德之輔，其相與硏究治道，康濟兆民，無所不用其極。而上天不弔，降割我家，天災時變，靡有紀極。地道之靜，乃其常也，而大震於京師，大震於四方，反其常也，雨暘以時，乃其常也，而大水於夏，大水於秋，反其常也。星辰失度，而太白屢見於晝，雷電失序，而燁燁於十月之交，反其常也，禾麥傷於雨雹之餘，桃李華於隕霜之後，是亦反其常也。嗚呼！天道之反常如此 地道之反常如此，而哀我生民，疾首相告，流離瑣尾，無計相保，則惟皇上帝殄瘁邦本，亦孔之將矣。殿下於是，惕然於聖懷，或召議大臣，而入告嘉猷，或下敎求言，而罔伏嘉言，或避殿減膳，而不遑寧處，其所以恐懼修省之方，本末兼至，而無微不擧，宜其克享天心，
而應以休徵矣。冬雷地震，雨雹星變，繼書而屢書，此豈非上下之所以答天譴者，猶有所未盡而然歟？臣等遇大災異，爲殿下思所以致之之由，可論者，夫豈一端哉。人才之爲用於國家大矣。文以經邦，武以禦侮，文武竝用，不可偏廢。而今者未聞有門庭之寇，刁斗之警，而擢用武臣之言，日達於經筵之上；未見汗馬之勞，而嘉善之爵，先及於防禦之稱；未有捍衛之功，而通政之加，多出於不次之陞。一歲九遷，反歸於弓馬之末技，超資越序，專出於在下之一言。此豈帝王長久之術乎？一宰相言某也可陞而陞之，則耳目之官，雖極言其不可，殿下必以宰相之言爲可，而不以臺諫之言爲可焉。自古人君，設耳目之意，顧安在哉？民爲邦本，本固邦寧，固未有百姓足而君不足者也。故古之人君，藏富於民，而與民同樂。今惟我國，遭家不造，二聖禮陟，華使再至，而民力竭焉，災沴相仍，連歲凶歉，而民財殫焉。蠢蠢吾民，將負抱携持厥婦子，以至於顚仆溝壑。喁喁然望其惠鮮之政也。則赤子之引領，方切於減租之敎，而宰相之獻言，反
歸於益上之策。斯言一出，而廷議和之，益上之策，左相李芑之言也，見於前。奉使命者，以爲吾王之府庫空虛。吾民之不足，不暇慮也，任字牧者，則以謂寧免一身之責，而吾民之休戚，不可計也。至以未稔之田，將出樂歲之稅，終年辛苦，旣不足以卒歲，則惟中惟上之賦，將何自而出乎？其蹙額愁歎之狀，摽擗呼痛之聲，臣等亦有所目見者。此所謂瘠民而肥國，亦足以傷和致乖也。賞罰，人主之大柄。所以勸有功懲有罪，爲人君者，可不謹執其柄而務得其中乎？近見簡儀之訖功，細務也，而爵賞隨之；宗廟之侍衛，職事也，而重賞加焉；災異之變，式月斯生，而修省之策，歸於疏放。使無功者虛受其賞，有罪者幸免其罰，遂令爲善者怠，爲惡者肆，而其弊將至於無所勸沮，其何以勵世磨鈍而鼓動一時乎？耳目之官，雖極言其不可，而天聽邈邈，有識之士，扼腕傷歎，將欲無言而度日。豈不爲聖明之大疵？夫宰相譬之股肱，臺諫譬之耳目，則股肱耳目備，而後成人可否，是非交修不逮，然後可以成君德而致至治矣。殿下於臺諫之言，非徒不肯容
受，又從而嚴辭拒之，臣等竊恐，訑訑之色，將拒人於千里之外也，此豈非偏之爲害，有累於聖衷，而聽納之道，亦有所僻焉者乎？臣等伏見天災時變，至於此極，而安敢有所忌避，爲殿下不盡其言乎？爲殿下計者，當以至公至正，爲一心之本，而一用一捨一賞一罰，與衆共之，勤恤民隱，而子惠困窮，恐懼修省，而畏天之威，可以致中和而消災變矣。今日應災之道，不止於此，而對病之藥，莫急於愼用人而恤民隱，賞罰得中而已。臣等所以眷眷於初服，而尤不能自已於遇災之日，伏願殿下留神焉。
答曰：“今觀箚子，所論至當。近來災變連緜，民生困瘁，予豈不憂念哉？予以薄德，叨守丕基，未能仰答天譴，故災變至此。爵賞失中，以致災異云，此言亦當。防禦使加資，雖不見門庭之寇，防禦諸事，不可不預先措置。大臣豈偶然計而啓之？賞職等事，非一時開端之事，皆有前例。臺諫之言，雖不聽納，豈有訑訑之色乎？疏放，自古人君遇災之時，亦有前例，故議大臣而爲之矣。”
史／編年／朝鮮王朝實錄／明宗實錄／五年（1550）　卷十／五月／30日(P.41-2)
○癸巳/上御朝講。尹漑曰：“復昌奸邪，非但自上見欺。儕輩則宜若易知，而擧朝猶陷其術中。當黃憲亂政之時，復昌獨抗疏論啓，此固他人所不能爲。小臣亦於上前褒美矣。小人情狀未露，雖號英明之主，鮮不爲所欺。然旣知其小人，則痛絶不疑。乃所謂：‘去邪勿疑。’今者陳復昌，旣服其罪，孰不痛快？但聞御札還收之啓，每敎以勸勵後人云。奸邪之人，內懷凶慝，外持正論，以蔽聰明。此特小人之尤甚者，不可以褒諭，爲後世勸也。”兩司請陳復昌褒諭御札還收，答曰：“如啓。”
○還收御札于陳復
昌家。戊申正月，復昌拈出《論語》中切要處，條疏以獻，上以御札諭曰：“觀此疏意，忠誠極切。予雖不敏，豈不嘉納？”己酉五月，復昌上章，論黃憲專擅，上亦以御札諭曰：“爲國忘身之誠，古今稀罕。優於朱雲、汲黯之忠，不勝嘉歎。”復昌受言，裝(䌙)〔潢〕掛諸壁上，朝中士大夫，或爲歌詩，或爲序跋，附於御札之下，以贊揚焉。至是還收，今錄衆作於左，又書述者之名姓官爵，以備後人之觀。後之覽者，亦將因此而知其趨向之邪正矣。“同寅陳公復昌，以勁直敢言，爲一時所重。嘉靖己酉，入長經幄，五月辛卯上章，極論時宰專擅之狀，上警動，卽命免官鐫勳，許歸田里。壬辰降御札褒奬，仍賜先朝御衣酒器等物，癸巳，特加一階，拜大司憲。臣伏讀聖諭，詞旨懇到，筆畫端勁。其樂諫旌直，寵優勸勉之意，溢於言表，雖唐、虞盛際，亦未有如此之美也。彼范成大、楊萬里所謂：‘日光雲章，龍跳虎臥者。’特形容御墨，侈張堂額一兩字而已，豈如聖上至儷百十有五字，而申以異賜眷命之隆於數日之間乎？於(以)〔此〕知陳公，將感激殊遇，盡言不諱，繼之以死然後已也。臣三復莊誦，謹賦五言排律一篇，以寓摹天譽日之意云：昭代圖新理，安危繫相臣。簡敷爰立命，思副具瞻人。夙夜期毗輔，訏謨贊聖神。不能厭衆志，那得協同寅。有累休明擧，將虧倚任眞。孤忠懷謇諤，抗疏寫由因。許國曾輸悃，捐(指)〔軀〕豈擇辰？籲天言卽報，張膽氣還伸。睿翰俄飛動，奎章復懇諄。移官都執法，躋秩造乘輪。器撤中宸供，衣頒在笥珍。殊恩鐫脾腑，偉事聳簪(伸)〔紳〕。獻可先持見，元城不顧身。未容回聽早，恒被竄遐頻。爭似遭明聖，交修慶直仁，彈文旬十上，讜論日三陳。繩憲庸纔訖，鈞衡望已臻。鸞回歸鈿軸，寶蘊燭蒼旻。讃仰彌昕夕，傳觀肅主賓。恭(擒)〔維〕榮遇釋，留取勵臣隣。”知中樞府事鄭士龍書。“夫人子，生於兩間，上爲君，下爲民，孰不欲展布其負抱，贊襄乎治化，親見太平之世哉？雖然，時不遇，道不行，卒老牖下，而人莫之知者何限？幸而際明時遇聖主，言聽而諫從，則臣子之志願畢矣。今上卽位之四年，講《論語》終編，副提學陳復昌。拈艸要於學問者，一篇各節，上疏陳列，言甚對切。上惕然嘉納，卽賞以貂皮
披肩，又以御札賜之，宣醞于弘文館，遣中使就諭聖旨，館員莫不感激極歡，竟夕乃罷。臣復昌，以御札示同僚，因語臣澍曰：‘知吾心者莫如子，知吾學者亦莫如子。雖吾有愛君之心，須吾無格君之學，濫竊恩寵，擢置華近，誠懼百身萬殞，無以報效。猥承華袞之褒，至荷銀鉤之賜，拜受以還，措躬無地。夫何異渥，至於此極也？吾將裝(䌙)〔潢〕，以求玉堂諸學士，歌詠盛德，使一介姓名，亦因是不朽，子宜先之。’臣伏覩聖翰，典則高古，如盡封敍疇。辭意簡重，歌媲漬襲經。環列改觀，奎壁動色。因三復莊誦，俯伏而嘆曰：‘雖唐太宗之答魏鄭公、宋仁宗之賜孫休復，蔑以加矣。’主上春秋十有五，而聖稟得於天性，日三御經筵，講論不怠，敦奬儒雅，鼓舞風敎，以至賢邪消長之理，國家(洽)〔治〕亂之機，靡不貫徹，而默識之，若其心畫之超詣，特多能之一事。此臣復昌，昵侍經幄，嘉猷格言，日陳於前，猶以爲未也，又具疏以論之，得盡其底蘊。此殿下所以深許其忠誠而嘉納之者也。於戲！上有聖明之君，納諫如不及，下有骨鯁之臣，進諫如不足。君臣之間，相得益章，他日輔養成就之效，詎可量耶！臣竊聞，成廟朝直提學金訢進十思疏，成廟答以御札，復賜衣靴褒美之。視殿下今日之擧，殆與之同符，而竝休矣。臣以譾薄，待罪侍講，思欲裨補於萬一者，豈容己已，譽天地之高厚，美日月之光輝，臣知其無能爲也。然不可喑無一語以稱揚聖上從諫弗咈之意，謹拜手稽首而爲之贊曰：吾王睿聖，天縱生知。亹亹從善，堯、舜爲期。芻蕘尙詢，矧伊論思！不諫亦入，況也責難？遂眷藎臣，爰置金鑾。有懷必達，豈敢素餐？迺奏封事，迺闡奧義。宸心載悅，奬諭勤至。煌煌玉札，典謨是似，元氣淋漓，雲漢昭回。泰華揷天，巨靈擘開；鼎淪泗水，萬夫莫取。峭勁沈重，體無不有。受言藏之，寵踰彤弓。休光上燭，爗爗其虹。孰爲仗馬，孰爲寒蟬？嘉言罔伏，於斯萬年。”弘文館副應敎金澍敬書。“封章恭獻闕，忠正慕程、朱。讜語敷經訓，嘉言演聖謨。硏心窮性命，析理辨錙銖。寵筆由中悃，褒容詎貌膚。君明臣自直，魚喜水相須。千載眞難遇，贊襄愧鄙夫。”弘文館直提學慶渾。“遭遇翊淸靖聖神，明公風節
逈無塵。華山笑殺墜驢客，里社誰爲宰肉人？蠖屈半生眞有命，鵬圖萬里浩無垠。一條氷做西淸長，八斗文歸內閣臣。風暖槐龍交翠影，日長蓮漏滴靑闉。官閑休浣仍偸暇，講罷詩書好作隣。染得鷔頭雲錦筆，寫成龍尾匭凾珍。天顔咫尺披肝盡，聖鑑昭回動色頻。時論咸推冥眩手，群僚爭指激昻身。貂蟬曲荷便蕃錫，玉札偏承雨露仁。唐帝草書猶近玩，宋朝飛白謾超倫。鸞回紫極綸音重，雅濕黃麻墨色新。入袖珠璣穿夜月，橫堂奎壁射秋旻。聚觀華巷塡車馬，傳誦人間咽齒唇。從古昭融歸契合，孰知膏澤在敷陳。同時幸際風雲會，前席叨承步武親。別院垂楊靑裊裊，禁池春水碧粼粼。宮壺屢拆黃封酒，醉頂時欹白氎巾。犬馬空懷家世戀，涓埃無補盛明辰。摩挲任作雲來寶，共祝堯齡億萬春。”弘文館副校理鄭惟吉。“延英朝夕泝伊洛，講徹封章約且泛。宸翰十行光賜帛，微言一旨切觀監。鄭公忠只圖《無逸》，唐主恩惟寶有鑑。徵若格君如學士，文皇薩水竟何懺？”弘文館典翰尹仁恕。“疏奏傳宸札，慇懃答至誠。文如璦玉削，筆似鳳鸞驚。豈啻千鈞重，從知萬寶輕。珍藏應十襲，永作子孫榮。”弘文館應敎洪曇。“聖學孜孜惜寸陰，求賢如渴古無今。百年遭遇風雲會，終世霑濡雨露深。慷慨封辭多格語，丁寧批札下綸音。傳家有寶宜千襲，一片忠誠更激心。”弘文館校理尹玉。“玉署論思日，延英輟講初。開陳一部語，諭奬九天書。寵錫偏承眷，殊恩不自居。從今到白首，報效會何如？”“弘文館副校理兪絳。引君時敏想先民，何幸淸朝更有人，魯語入流羞半部，宸章垂奬聳諸臣。氷綃裝就翔鸞鳳，魚水淸深質鬼神。忝接題名慙不分，蕪辭應共壽千(泰)〔臻〕。”弘文館校理宋賛。“講書經國學，日月尙君心。啓沃呈封事，褒嘉下德音。風雲臣道泰，雨露聖恩深。珍重藏宸凾，宜敬後視今。”弘文館修撰韓智源。“一片丹衷烈素秋，幾年憂國雪添頭。黃河運泰歡魚水，玉陛疏封動冕旒。堯、舜致君誠自切，文章經世學還優。昭回宸翰深恩寵，更把何心答上休。”弘文館副修撰李戡。
史臣曰：“初，復昌借寓於具壽聃家傍，日夜納謁。壽聃初未知憸邪罔人之態，以爲剛直可用，又愛其文筆，薦而發之。漢陽東村居宰相等，亦以巧言敏捷，以爲耿介才士，不甚擯之。遂爲臺諫，仍與尹春年、尹仁恕，結爲心腹，朝夕往來。因作幕客於尹元衡門下，主張時論，力治逆黨，稱云之類，人畏其口，擧朝皆趨，車馬塡門。淸(取)〔要〕之職，一時拾取。及其官高驕縱，與壽聃有隙。復昌未發迹前，必具酒餐於家，邀致得路勢官，設酌納交。且於開懷論事之際，必嗚咽涕泣，似若赤心憂國，不知者，或以爲慷慨之士也。爲富平府使時，其妻懷孕求食餠，復昌使取米於豐德本家，其矯情釣名如此。立朝之日，凡與人往復紙札，必藏於一篋，以擬後日謀陷考證之用，其竄甲山，亦書邑宰過失於一冊，欲爲恐嚇，叱辱主倅。小人終始肆毒，不少悔改，如此。”
史／編年／朝鮮王朝實錄／明宗實錄／十一年（1556）　卷二十至二十一／卷二十　正月至六月／五月／11日(P.43-1)
○戊辰/領中樞府事尹元衡啓曰：“小臣聞之，安瑞順上疏，以乙巳年除逆賊事，爲誣告云，其時小臣，亦與相參。雖不顯言而指觸，
小臣以禁府堂上，入參推鞫，未安。”傳曰：“姦人多發妄悖之言，而亦不擧名，不可避也。”元衡再啓曰：“尋常之事，猶可避也。雖曰姦人之言，指觸小臣，强爲參鞫，非徙於臣心未安，未知物情，以爲何如。”傳曰：“在當時，非領府事獨爲之事，豈可以姦人之言爲嫌？勿爲未安而參鞫可也。”瑞順，全羅人也。故尹元衡必欲連及金麟厚因嫁禍士林，而不能得。
○上御思政殿。領議政沈連源、左議政尙震、右議政尹漑、領中樞府事尹元衡、戶曹判書趙士秀、判尹沈通源、吏曹參判元繼儉、都承旨鄭惟吉、右副承旨朴忠元入侍。上命皆進前曰：“乙巳年逆賊之事，天地所共憤，神人所共討。兇謀敗露，以正王法，國是已定。而其後人心不定，邪論不止，被罪者連續有之。今見茂長儒生安瑞順上疏，在草野之人，所不詳知之事，而至於陵侮國家，言及慈殿，又及勳臣，庇護逆賊，以乙巳之事，爲誣告，至爲駭愕。其用心與逆賊無異，以大逆爲曖昧。此非尋常三省交坐闕庭推問之例，故引見而欲親問也。”以封疏下之曰：“此上疏見之可也。”沈連源手捧拆之，令元繼儉讀之，入待之員，皆聚觀之。
沈連源曰：“乙巳逆賊之事已定，人皆洞知，而自動邪論如此，至爲驚愕。”上曰：“乙巳定難之後，人心猶不定，故刊布《續武定寶鑑》，明示朝野，而此人在草野，不得詳知，而庇護逆賊，至爲驚愕。慈殿剪除奸兇，再安宗社，而以爲執狐疑之心，勳舊大臣力贊定難，而指爲同黨，此人有同逆賊。自上不勝痛憤。”沈連源曰：“三四大臣，炳幾剪除兇徒，而以爲預知其謀，又以爲誣告，至爲驚愕。”尹漑曰：“預知云者，非爲眞知也，叛逆陰謀，人所不知，故指以爲誣告云，非以爲眞預知也。”上曰：“言辭則然矣。其所言之迹，與指爲預知不異。”尙震曰：“宗社再安，國是大定，而此人妄度甚矣。”上曰：“草野之人，非獨爲之事。見其上疏，二度筆迹各異。必有同議爲之者矣。令禁府，親問節次可也。”元衡曰：“乙巳年事，小臣同參矣。疏內雖不顯觸臣名，而大槪指觸，事甚驚愕。同參未安。”上曰：“領府事非獨推之，豈可以姦人之妄語，避嫌也？”元衡曰：“見此上疏，其時之事，亦不詳知也。所謂誣告者，非告變也。當初林百齡、李芑啓之者，不知尹任、柳仁淑、柳灌謀逆之事，
而只以從前，常懷異心，而不意仁宗昇遐，心不自安，形迹已著，故欲去朝著，竄黜而已。閔齊仁會議中學，亦欲或遞政丞，或罷其職，去其權柄耳。後以白仁傑啓辭加罪，任等定罪時，仁傑不從齊仁等之言，反論啓齊仁等故竄。又金明胤，以桂林君事啓之，獄事更起。安世遇捕告尹任之婢，而事狀自露，非有告變者也。事端一起，情迹昭著。李德應尹任之壻。不受一杖，自爲書啓，尹任之妾所招，與之相同，故定其大逆之罪耳。當仁宗疾革危疑之際，鳳城君因命入侍，尹任三父子同議于內班院，欲圖矯命之擧，而尹仁鏡以爲不可，故止而不遂。及卽位之後，至發口不可道之言，漸次敗露，非有告變也。”尹漑曰：“安瑞順之往來京中與否，不知也。見《續武定寶鑑》，則其情迹，無一毫可疑之事，其心自以爲信，故雖見此書，必不爲是。安有如此驚愕之事乎？”元衡曰：“不然也。乙巳定難之事，昭昭現著，而人心以先入之言爲主。尹任輩以大、小尹之說，先爲欺惑人心，而人心洽然信之。故事雖發露，置諸重典，而猶意其出於報復，至以《續武定寶鑑》，爲不欲印見，人心固然也。”柳堪，
以此被罪。問事郞廳弘文館校理李重慶、議政府檢詳金貴榮令就三公、領府事前，作問辭，下階詰問，以瑞順所拱元情啓曰：“瑞順，不爲直招，至爲姦詐。請刑問。”傳曰：“如啓。”朴忠元啓請訊杖十三度，大槪承服，不盡輸情，準杖三十度，以瑞順所拱啓曰：“見此所拱，雖不盡輸情。若加刑，則老者恐殞命，辭連人捉來憑閱後，加刑何如？”傳曰：“如啓。金應鼎、鄭綸，急速拿來可也。”朴忠元啓曰：“參聽人徐主文涉於事干，請竝拿來。”傳曰：“出於招辭者，竝拿來。”安瑞順上疏略曰：
恭惟我主上殿下，繼志述事，天性寬仁，在宮則有雝雝之德，在廟則有肅肅之敬，嘉與臣民，同歸仁厚矣。而奈之何比年以來，昊天不弔，降喪飢饉，斬伐無辜，道有餓孚，而流民飢死，積骸成丘之餘？因之倭賊，橫行於南州，而殺人如麻？若非金景錫靈巖之捷，則全羅一域，幾爲賊窟。以此觀之，天變之屢現，倭賊之衝突，豈無所自而然乎？寧可不知所自，而恐懼修省哉？夫禍之作，不作於作之日，必有所由起。臣愚妄計以爲。主上殿下卽位之初，柳灌等三大臣，以謀叛伏誅，知其謀而告之
者，何人也？自古叛逆之事，秘密難曉，必有其家人，或預聞乎，故者告變，其叛形已具，夷三族固其宜也。人何敢有疑而未便於中者哉？惟我聖上卽位之初，尙當幼沖，而母后臨朝，執狐疑之心，彼五六大臣舞出胸中讒賊之謀，投間抵隙，乘時欺罔天聽，驟得美官，外人皆爲切齒唾罵，至今痛恨焉。彼之誣告，不言可知，彼五六大臣，若不參其人之謀叛，則五六人何知其詳也？此必理無之事。如以臣言爲不可，則質之往古。告變者幾何人耶？必無五六人矣，而尙有一人，則臣之所言，必有倫有脊也。其時無辜者，怨氣浮騰，至今未灰，其禍蔓延。亦有宋麟壽、林亨秀等，皆以危疑見殺，非徒一身家財籍沒，天若有知，必有殃慶以其類至矣。“非我言耄，惟聖之謨。”《毛詩》註釋曰：“若無政不用善，則臣子背君父，妻妾乘其夫，小人陵君子，夷狄侵中國。”晋士文伯曰：“無國政不用善，則自取謫于日月之災。”古之賢士，豈欺我哉？比來日月告凶，冬雷燁燁，是何天變耶？臣非不知言發而禍應，計未行而身先戮，臣不惜一身之死，而恐皇輿之敗績，
故有是說焉。臣伏願，死者不可復生，其餘連坐者，大赦之，以其沒官之物，還給其主，則積鬱之冤自弭，而天變因之而自弭矣。董子曰：“國家將有失道之敗，而天乃先出災異以譴告之，不知自省，又出怪異以警懼之，而尙不知變而敗至。”此見天心仁愛而欲止其亂也。今者固可恐懼修省，而改紀其政之秋也。是何敗國之漸已形，而殿下不見其形乎？如不見形，願察其影。形者何？外戚之專恣，妖僧之肆熾，是形之大者也；影者何？異種之雨，頑石之飛空，倭賊之侵疆，是影之大者也。我朝先儒南世周對策曰：“太白之現、杜鵑之啼，欲使宋、唐君臣，俱身修德，以消其災，而卒使權歸女主，寵任安石，以致亂亡。”一星一禽之妖，尙且亡唐、宋三四百年之盛業。況我今之災異怪變，不啻萬萬乎？臣妄計以爲，佛者，夷狄之法。佛僧大熾於內，而倭僧竊發於外者，理之然也。無足怪者。氣感相應，天地之理也。臣伏願窮其理，而右文興化，火其書廬其居，明先王之道以道之，則怪異自滅，倭賊自退矣。人古有詩曰：“周公恐懼流言日，王莾謙恭下士時，若
使當年身便死，至今眞僞有誰知。”此詩雖小，可以喩大。外戚之禍，自古莫大。當是時也，權高人主，勢傾朝廷，群臣皆畏事之，外人輻輳竝進，唯恐後時。操權柄以爵人，舞一時之大巧，危可使安，寒可使熱，賤可使貴，失可使得。私意雷馳，公心雲滅，霜露係乎吹噓，與奪出於談笑，賄賂公行，苞苴日集，坐通折簡，公然干請。塡門托戶，編于四方者，皆爲外戚之所知，朝廷非殿下之朝廷，乃外戚之朝廷。如漢不用鳳、莾，神器孰得而窺伺？唐不用楊、盧，天下何至於顚危？此是天心爲之不享，鬼神爲之怨怒。彼漢成帝時，天災、時變，三倍春秋。猶此時爲然也。殷鑑不遠，在尹任之家。臣伏願須察漢臣徐福曲堗徙薪之策，防微杜漸，以保兩全。一如宗親之例，封其君重其賞，厚其祿而不任朝政，則庶幾乎少答天譴矣。不然，國之存亡，未可知也。臣又願殿下，經筵進講，《毛詩》《祈父什》、《通鑑》《成帝紀》，則天變、極異之所自來，昭昭可知矣。然知而不改，不如不知之爲愈也。
○安瑞順供曰：“柳灌等三大臣已死後，論以逆賊，延及子孫。迷劣之意以爲怨氣
所致，災變連綿，適値求言之際，妄料陳疏。筆迹各異事，則監司入縣時，一道進呈，紙惡改書云，故使同縣居幼學卞成溫，改書進呈，前日所製上疏一道粘付，故筆迹各異矣。粘付上疏，則崔浩稱名人處借書，而專無傳問相議之人。”刑訊一次後供云：“乙巳年十二月，長興居徐主文家歸，到日不記。往主文四寸妹夫武科出身鄭綸家，則鄭綸言，‘林百齡、林九齡等，虛事誣告，柳灌等曖昧被罪。’云，主文同聽其說矣。臣起疏草，借書於珍原居進士金應鼎處。應鼎，乃四寸孫，故初推時以崔浩書寫納段云。”
史臣曰：“乙巳逆賊事，人皆以爲冤，故如瑞順，尙知上疏論救。可見其人心天理，久而不泯矣。在朝之臣，怯於尹元衡之威勢，未敢開口，而危言正論，每發於草茅之中，其可得而盡誅之哉？”
史／編年／朝鮮王朝實錄／明宗實錄／十一年（1556）　卷二十至二十一／卷二十一　七月至十二月／九月／24日(P.31-1)
○己卯/上御朝講。
○大司諫朴民獻等上箚曰：
伏以人君遇非常之災，非但反之於心，以求所以致災之由，亦當應之以實，以求所以消災之道。蓋災異之作，由於寅畏之未至，災異之消，亦由務實之極功，故孛妖、彗變，生於此心之不和，景星、慶雲，興於此心之極和。惟在人君轉移之如何耳。臣等伏見殿下，踐祚以來，將至一紀，休祥未應，災沴相仍。加以近年，前史罕見之災，或倂現於一歲，或發於一月，而迄至今秋，變異稠疊，燁燁之電，隱隱之雷，連日之霖，偃禾之風，示災於霜降之後，乃至昨者，節迫立冬，雷變尤重。豈知收聲之後，反甚夏月之威？“上天有赫，照臨孔昭。”不知人事有何闕失，而天怒至是耶？《月令》，“以春行秋令，秋行春令，爲災異之應。”《洪範》，“以五事之失，爲咎徵之感。”天人之際，感應之理，雖不可易言，臣等姑以近日之疵政，與夫可以消災者，爲殿下言之。避殿、減膳，警懼之至也，不可謂應災之文具，而近年之夏，災變未弭，旋復正殿。優世臣、重名儒，爲治之先
務也，寺刹之禁標，及於拱木之墓，下獄之威，加於付籍之儒。人臣愛君，當以天災爲戒，頃有謁聖之擧，政院以災諫止，則殿下敎之曰：“秋雷不如冬雷。”言官以補闕拾遺爲職，當盡其責，而語涉內需司，則不賜允兪之音，反示訑訑之色。以至政事之間，不合於輿情者，豈止一二乎？嗚呼！人君體元，所失未見，猶足致災。況至著顯乎？祖己曰：“惟先格王，正厥事。”臣等之愚忠，不能自已。古之人君，有發一善言而消災者，蓋吾心之悔悟方萌，而發其罪己之言，則非徒人皆感之，上天亦應於冥冥。轉災爲祥之要，莫大於是。然則罪己之敎，宜乎可下也。音樂者，所以悅耳也。故鐘鼓、管籥之聲，心不樂，則不聽焉。警省之念，方切宸衷，大廷朝會之樂，兩部鼓吹之音，或者可以權撤乎！惟精惟一，乃三聖傳心之法。人君當以精一爲學，其可有一毫他岐之雜乎？聽納逆耳之言，然後人樂於告君，興王賞諫臣。然則臣僚之進言，其可拒而不受乎？噫！人君，以一心事天地。發於此心者甚微，而格于上下者甚博。苟能常存此心，毋少不敬，以至動靜之間，政事之
際，無不照察，使無一事之失，一時之放，而方寸之地，萬化之源，光明洞徹，則將見中和爲位育之本，達順爲體信之效。然則災異消，而休祥沓至，所謂致災消災之道，亦不足言矣。伏願殿下，留心焉。
答曰：“予以眇末之資，纉承艱大之業，上不能答天之怒，下多有闕失之政，以致衆災疊見，至於秋雷不絶。予心戰慄，豈淺淺哉？今聞讜論，予當留念焉。”
○以李鐸爲弘文館副提學，李彦憬爲應敎，
史臣曰：“率皆凡庸無識趣之人。以如此之類，置之顧問之地，欲其輔養君德，難矣。”
盧禛爲副校理，天資直純，渾厚有學識。金添慶爲副修撰。
○夜，流星出室星，入危星，狀如鉢，尾長五六尺許，色赤。
史／編年／朝鮮王朝實錄／明宗實錄／十四年（1559）　卷二十五／十月／10日(P.75-2)
○丁未/傳于政院曰：“初冬將半，小雪節近，而燁燁電光，隱其雷聲，發於今曉，予心未安。來十二日，武衛殿使倭免引見，令領相，押宴于禮曹。”
○以朴啓賢爲長湍都護府使，特命也。傳曰：“親民之官，莫切於守令。特遣朴啓賢，使之蘇復殘邑。”張士重爲弘文館副校理，朴素立爲副修撰，黃琳爲兵曹正郞，金億齡爲兵曹佐郞。
○雷。京畿楊州，雷，虹見。全羅道羅州、益山、靈光、臨陂、長城，雷。
史／編年／朝鮮王朝實錄／明宗實錄／十六年（1561）　卷二十七／四月／25日(P.24-1)
○甲寅/傳于政廳曰：“銓曹郞廳，所當十分擇差，而參副望者，金德鵾。前日予以不合言之，而乃敢更擬。不顧王言，不有君命，任情薦擧，極爲非矣。薦擧色郞，摘發推考痛治。卿等亦不察而擬之，辨別賢邪之意，安在哉？”
○以李英賢爲漢城府右尹，趙安國爲咸鏡南道兵馬節度使，李彦憬爲吏曹參議，張士重爲吏曹正郞。
○持平宋鐻啓曰：“臺諫，凡有論議，可否歸一，然後啓之，例也，而昨日疏辭下問時，持平鄭思顯，只以大司憲宋麒壽之意啓之，使同僚，不得與知，大失事體。不可在職，請遞。大司憲宋麒壽，旣知其不通於同僚，則使之回簡，取可否未晩，而以其泛論，輕易啓之。若有指摘之事，而至於下問，則凡在臣僚，尙不可隱默。況
有言責者乎？勢不可在職，請竝遞。”答曰：“竝如啓。”
○以金弘胤爲司憲府大司憲，李仲虎爲持平。
○司諫院大司諫奇大恒等，因災變疏陳六條，曰敬天、法祖、務學、納諫、任賢、愛民。
○成均館儒生等上疏。其略曰：
恭惟主上殿下，心存涉氷，念切蹈虎，一災之降，必盡側修之實，一物之妖，益篤恐懼之誠，敬天謹災之方，可謂至矣。而旻天不惠，災害竝至，燁燁之威，虩虩之聲，不寧不令，而旣折禁中之寶仗，又碎射場之旗杠，異災酷變，古所未聞。臣等未知某事之失，有以致之，而某事之修，可以弭之也。殿下遇災之日，首罷苟且之科，卽下求言之旨，臣等未知卿相之備問，侍從之封章，果有逆鱗觸忌之言乎？宰相建白，盡是已陳之芻狗，侍從論列，不過塞責之虛言，將焉用彼哉？在廷之臣，非不知民怨之已極，國勢之已蹙，而徒眷眷於政事之末，未聞一言，有及於切時之病。危邦言遜，雖曰保一身之謀，有病不藥，實非壽國脈之道也。嗚呼！上天示警，如是其迫也，殿下求言，若(非)〔是〕其誠也，而奉行風旨，已成苟同之習，發言盈庭，誰中病國之
原，而寧負殿下，而不能負權臣，寧忤公論，而不敢忤私門，臣等竊悲殿下，孤立於上，無扶持之可恃，而覆隍之變，迫在朝暮也。臣等深究致災之由，則雖未的指(其)〔某〕事應，而今日之變，實係天命之去就，人心之向背，則臣等敢不危言於有道之邦也？臣等聞《書》曰：“好問則裕，自用則小。”君德修省，豈不有關於言路之開閉乎？是以古之人主，樂善無厭，從諫不咈，而殿下訑訑之聲色，屢發於經席，草野之讜論，反歸於逆耳，今雖有求言之敎，而無一人瀝肝血以盡其繩紏，則殿下之言路，可謂開耶？臣等聞《春秋傳》曰：“刑人，非所近也。”古之明君，待之有道，不任以事，責之掃除，不授以柄，而今者刑餘，濫側金貂之列，重爵猥及閹竪之輩，而干政之漸，蔽聰之萌，已兆於今日，則殿下之待宦寺，可謂得耶？臣等聞《詩》曰：“瑣瑣姻婭，則無膴仕。”夫人之常情，孰不欲私其所親？然而戚里因緣，明君忌焉，椒親攀附，聖上患之，而近者爵賞之施，或有濫及之弊，除改之際，不無私昵之患，則殿下於戚里，恐有偏私之失也。臣等聞唐臣韓愈曰：“不塞不流，不止不
行。”異端於吾道，如氷炭稂莠，而不可竝容，則蠧民害治，孰有甚於此乎？而今者復設禪科，旣示崇奉之意，屢遣中使，以助驕恣之勢，馴致刦制邑宰，凌辱衣冠，則殿下之於緇徒，慮有崇信之惑也。臣等聞《書》曰：“民惟邦本，本固邦寧。”夫民者，君之所天，而不可不恤者也，而今者貪汚成風，賄賂公行，而宰執之誅求，日以益甚，守令之徵歛，無有紀極，老少携持，未免仳離之嘆，餓莩塡壑，已極籲號之怨，則殿下之民，可謂得其所乎？以此觀之，災異之作，雖不可委之於五者之失，而五者之失，亦足以召天譴而致咎徵，則其可徒事乎文具，而不務弭災之實乎？伏願殿下，容受直言，俾無壅閼之惡，裁抑宦竪，以杜專擅之漸。親親有道，不以私而害公，斥去異端，勿以邪而亂正，終使元元，勿失其所，則豈特消災弭變之得其道乎？中和之德，默孚蒼蒼，而視聽自我之天，亦必昭格於冥冥矣。
答曰：“觀此疏中五條之辭，可見諸生愛君之意。予雖不敏，豈不樂聞乎？”
史／編年／朝鮮王朝實錄／明宗實錄／十八年（1563）　卷二十九／十月／4日(P.73-2)
○己酉/憲府啓曰：“臣等伏見三水居金鳴世等上言陳復昌性本邪毒，謟附尹元衡，得玷淸班。擠陷士林，不可勝數，兒童走卒，猶畏其毒焰，朝野側目屛足，欲食其肉。投畀有北，人皆憤其失刑。之事，上言云：“復昌私占良民，多至四十餘戶，使之環其籬底而居。又令郡民，每於朔望，辦呈美味，少不如意，則拿致決杖。乃於私第，至設刑板，一部之民，不勝其苦，將至逃散，畏之甚於郡守，郡守亦畏其毒，罔敢誰何。且多養鷹連，民家雞犬，脅奪以飼。山獵之日，率其徒下三十餘人，例使附近之民，辦出其食。又以品官之女，不從其子之言，至於杖殺”云。至爲駭愕。
其歐殺人命，則待本道推閱，得實馳啓，自有其律，大抵復昌，身負大罪，尙保頑命，亦已幸矣。不自畏愼，猶肆其毒，使一郡良民，咸被其害，不得安接。此雖出於朝廷無紀綱之所致，而不畏邦憲，猶肆蛇虺之毒於竄謫之中，三水之民奚罪焉？物情極爲痛憤。請圍籬安置，使不得自恣。”答曰：“啓意當矣。人臣之竄謫，亞於極罪，而恣行無忌，則國有紀綱乎？近來我國人心，不畏法禁，歲以益甚，極爲驚愕，故鳴世等上言，論理判下于禁府，而予意以爲必有公論也。如啓。”
○以洪暹爲弘文館、藝文館大提學，有端雅之資，服文行之敎，而但無淵弘之量。曾典文衡，見忤於李樑，力求辭避。蓋暹爲別擧試官，策士之際，擧歷代外戚之擅權亡國者，以爲問。且樑也以是益之，至欲置之死地，賴沈綱之救，而得免。至是特命還授。李澤爲平安兵馬節度使，吳誠爲慶尙左道兵馬節度使，金貴榮才華之士。爲副護軍，鄭裕素有淸德，無意管産。爲大護軍。
○夜，艮方、北方、乾方，大雷電，雨下如注。
史臣曰：“人事感於下，則天變應於上。十月之交，雷始收聲，而燁燁震電，不寧不令，則變之大者也。豈人事之失，有以感之歟？災異之作，雖不可的指爲某應，而邇來公道泯滅，私情大
勝，宮闈之間，女謁盛行，政事之際，惟貨其吉，士氣摧折，軟熟成風。法令紛更，弊政交作，刑獄濫而冤抑莫伸，賦役煩而民生困悴，皆足以傷和召災，而上乏(測)〔側〕修之實，下無調燮之人，罪己求言，只是應災之虛文，待罪辭職，不過塞責之常事，其能感格天意，而轉災爲祥乎？”
史／編年／朝鮮王朝實錄／明宗實錄／十八年（1563）　卷二十九／十月／5日(P.74-2)
○庚戌/傳于政院曰：“去夜雷電，有同夏月，予心未安。政院知悉。”政院回啓曰：“去夜雷電，甚於夏月，極爲非常。臣等方懷未安之意，伏承上敎，不勝感激。近來變怪，不可形言。今者國儲新喪，元元失係望之心，天之降災，旣已酷矣，而譴怒未已，燁燁震電，又作於十月之交，臣等未知厥終之如何也。災變之作，雖不敢的指其某事之應，而當今士氣摧喪，公論鬱塞。自上固不可尋常修省，延訪求言，以通上下之情，戒謹恐懼，以盡敬天之實，則可以感激天心，慰悅人意。伏望留念焉。自上方在哀傷之中，而災變如此，故敢啓。”答曰：“天變之作，由予否德，啓意當矣。盍謹修省？延訪則予身連日不安，元氣頗弱，今難爲之，求言則爲之。”
○領議政尹元衡、右議政沈通源啓曰：“去夜雷電，甚於夏月。災變之大，孰過於此？臣等俱以無狀，濫居台鼎，以致天道乖常，陰陽失和。上天鑑臨，震怒至此，不勝惶悚之至。請遞臣等之職，更求賢能，以答天譴。”答曰：“非時雷變，實由予不德，兢惶未安。卿等無失，勿辭。”再啓，答曰：“予意盡諭。勿辭。雷電涉於初冬，避殿、減膳何如？”回啓曰：“前者闕內，雖有雷震，無前例故不爲。今則雷電而已，雖不避殿、減膳，自上深思致災之由，恐懼修省爲當。”
史臣曰：“天降大變，則避殿、減膳，雖是應災之虛文，猶同告朔之犧羊，故古先哲王，莫不爲之。今者(內)〔自〕上有恐懼之懇敎，則下宜承順其美意，而或曰：‘無前例’，或曰：‘雷電而已’，不克因善端而勸導之，無乃啓吾君忽天戒之心乎？”
答曰：“啓意知道。避殿、減膳，無前例則勿爲。”
○判敦寧府事洪暹啓曰：“小臣學荒才劣，加以年齒衰暮，精神昏憒，已同病人，恐不堪負荷，聞命驚悚，達夜不眠。雖欲冒處，自顧踧踖。不惟仰累知人之明，名器之輕，自微臣始，情甚悶迫。請還收成命，付諸可堪
之人。”答曰：“卿合文衡，予已知之。前雖遞之，予意不以爲可。今復此職，固非不當，勿辭。”
史／編年／朝鮮王朝實錄／明宗實錄／十九年（1564）　卷三十／十一月／20日(P.51-2)
○己未/命官，試弘文錄及製述被抄文官于明政殿。入格者，賞物有差。
○慶尙道熊川、漆原、晋州、泗川，雷動。河東，雨雪，雪霽，電光燁燁，無異夏月。地震。
史／編年／朝鮮王朝實錄／明宗實錄／二十一年（1566）　卷三十二至三十三／卷三十三　六月至十二月／十月／30日(P.60-1)
○丁亥/江原道監司柳順善拜辭。傳曰：“方伯應行之事，自有諭敎書，而務農桑、興學校、修武備、嚴黜陟，各別盡心察任。”
○傳曰：“天人一理，顯微無間，人事失於下，則天變應於上。予以否德，叨承
丕緖，慄慄危懼，廾有餘年，而衆災疊現於京外，乃於十六日朝，燁燁震電，有同夏月。西京又有開花結實之變，陰陽失節，寒暑反常，當純陰立冬翌日，已有如此之變，予心兢惶罔措。而又於小雪前宵，雲裏雷鳴，深冬已迫，變異不絶，上懼譴告之切，下愧疵政之多，災變必有所由，盍盡消弭之方？予念君心萬化之源，而心有所未能正耶？朝廷四方之本，而政有所未盡淸耶？用人雖擇賢，而然或有不用賢耶？苞苴今似無之，而或行於朝著耶？赤子困窮，而字撫失其宜耶？軍卒凋瘵，而未能救耶？邊圍虛弱，而備禦或有遺耶？賞罰宜得中，而或有所僭濫耶？冤枉宜伸，而或有所未解耶？流亡所當安集，而守令剝割耶？賦役所當均，而民怨亦多耶？風俗不美，有綱常關重之變耶？言路或未能通，而納諫有未快耶？貪風未能革，而奢習未能改耶？予寡昧，誠恐危亡之禍，迫在朝夕，而公卿大夫，閭巷草野之間，必有深知矯救之策者，冀聞不諱之言，用答仁愛之譴，各以所懷，悉陳無隱。言雖不中，亦不加罪。且關係國家綱常贓盜外，特放京外徒流以下之罪，
以伸衆人之冤，以盡敬天之道。此卽御筆也。一十年來，無此傳敎，聖學之高明，自責之誠切，誠無間於古先哲王矣。沖年卽阼，內制於母后，外脅於奸臣，曾不得啓發其睿智。及文定升遐，元衡遂死，則上亦銳意圖治，留心更化，中外拭目。
○政院啓曰：“立冬示電，雪裏鳴雷，誠是罕有之變。凡有血氣，孰不駭懼？況臣等職忝近密，徒抱罔極之憂，而尙稽一言之進，罪當萬死。卽承聖敎，自警之意、憂治之志，藹溢言表。臣等感激揮涕，深賀宗社無疆之福，而實一代臣民之慶也。﻿成湯之六責、宋景之一言，亦未能有加於斯，則千里之雨，熒惑之退，奚獨專美於前也？自上旣有如是之志，而能行若干之事，則仁心仁聞，足以致世於唐、虞。今日之災，適足以成殿下之德，而又不足深慮也。古云多難興邦，殷憂啓聖，伏願終始此心，進進毋怠，幸甚。其中疏放徒流之敎，是亦泣辜之盛心，而但恐聖德，或流於姑息，而終爲小人之幸也。能致光明之德，而深得好惡之正，則服罪者無冤，而亦合放流之仁，而無損於聖德也。”傳曰：“啓意當矣。知道。因災異疏放之事，祖宗朝亦有其例，故爲之矣。”
○傳于政院曰：“三水郡守姜侶武人。濫刑殺人之事，御史朴
希立書啓矣。但濫刑重事，方伯時未啓聞，不可以一御史所聞，遽定其罪也。濫刑致死虛實，斯速問啓之意，本道監司洪曇。處下諭。”
○政院啓曰：“姜侶濫刑虛實，令本道監司，推問以啓事，傳敎矣。北方隔遠，京都武夫，恣行刑罰，多致殺人，御史隨其聞見書啓，今若更令監司推問，則似乎不信御史之啓，而亦無朝廷擇遣御史之意，後弊無窮，故敢稟。”傳曰：“姜侶事，予非不信御史之言也。但御史非目覩於三水，以所聞輒加以罪，則或有冤憫，亦恐罰不得中，故欲詳知，而處之矣。然則先罷後推。”
史／編年／朝鮮王朝實錄／明宗實錄／二十二年（1567）　卷三十四／正月至六月／正月／22日(P.7-1)
○戊寅/雷動，有電光，地亦微動。雨雹大如豆。
史臣曰：“是日天地昏暗，氣像愁慘，披書不能看字，變之甚也，雷未可以出，電未可以見，而燁燁震電，不寧不令，怪之極也。地道爲陰而微震，如天戾氣凝聚，而雨雹如豆，異之至也。大陽失明，如入黃昏，上動下搖，可驚可愕。衆怪疊見，莫之敢指。《春秋》雖每書災異，而未有若此之甚也。自權奸用事以來，刑政之紊舛，民生之困瘁，積有年紀。方發輪對之悔，遽有王候之愆，群奸雖被退斥，一凶尙在肘腋，人心憂懼，莫不局蹐，天之示警深矣。”
史／編年／朝鮮王朝實錄／宣祖實錄／五年（1572）　卷六／十月／29日(P.19-1)
○壬午/玉堂上箚。上答曰：“此意固似當矣。但旣因臺官所啓，以成、王天使時儀，請于天使。天使溫款，故卽從改書而給。今若又以此，亦不當(辨)〔辯〕辭。强爭於天使，則華人以我國爲何如也？不曰反覆之國也云爾乎？矧且事勢已迫，不須漫議。”
○有政。以李陽元爲大司憲。
○天使以初一日入城。
○司憲府箚子：
人君一心，與天無間。一念之善，而景星慶雲；一念之惡，而烈風雷雨。兆朕醞孽，至微至隱，而感召應驗，莫顯莫彰，豈非可畏之甚乎？恭惟聖上，睿智出天，英明冠古，
臨政願治，五年于玆。凡所以猷爲施設，動引先王，講求討論，莫非經訓。然而治效未著，紕繆猶多，和氣未孚，咎沴日滋。天災地異，蟲妖物怪，無歲不聞，無月不書。金星犯日，白虹干天。至於今者，燁燁之電，虺虺之雷，特逾於發聲之月。是則幽、厲將亡之徵，非聖明之世所宜有者也。臣等竊痛焉。《書》曰：“天視自我民視，天聽自我民聽。”《詩》云：“天惟顯思，命不易哉！無曰高高在上，陟降厥士。”日監在玆，變不虛生，必以類應，形聲彰響，不可容掩。然則聖明之所以致此者，豈無其故歟？伏覩殿下卽祚之始，丰來惟新，招延禮幣，群賢四集，一國臣民，拭目相慶，以爲隆古之治，指日可回矣。近年以來，漸不如初，圖恢治理，而未必無瑕。以間之，釐擧庶政，而未必無疪。癘以混之，紀綱所當振，而委靡益深，風俗所當厚，而偸薄愈極。民困於剝膚，而愁嘆之聲不絶。士味於飭躬，而狷悍之習亦長。以至貴戚驕橫，豪奴縱恣，內司是私，岐(經)〔徑〕旁出，因仍苟度，轉輾時月，怠緩解弛，日就頹敗。臣等未知，殿下之於注措，其果能與天無間否乎？君德成就，責經筵，從容硏討，充擴體驗，涵泳義理，薰陶德性，乃其學問底要道，而矜能衒得，決愚智較勝負，其在下賤，亦已爲失學之大者，而況於帝王之尊哉！殿下以不世出之資，恃其聖知，脫落關鍵，
究於文義，而略於身心，性命之本，務於辨博，而缺於踐履篤實之功。時摘其言語，立之隱僻，下試講筵，聖心已足，傲睨諸臣，淩駕一世，獨是之病日固，自聖之念日肆矣。《易》曰：“卑以自牧。”《書》曰：“遜志時敏。”大舜好問而用中；禹聞善言則拜。蓋英彩外暢，則嘉謀不進，俊氣旁敷，則群聽失措，故屈己下賢，降志從學，莫有尙者矣。且如聽諫之際，尤當虛而受之，優以容之，然後藥石之論，恒陳於軒陛，繩墨之喩，不蔽於耳目，君無愆化，國無闕政，可以樹靈長之基，熙鴻號於無窮矣。殿下弗咈如流之美，有歉前日，偏私攸繫，公道自晦，彈及宗戚，拒之必牢，諍擧私藏，聽之亦邈，言無善惡，嚴辭屢下，事無是非，峻旨頻加，先哲明敎之良法，諉以駭俗，諍臣化俗之美意，斥以迂闊，靑蒲出入，不過應故事，白簡規箴，未免於循常例，大小臣僚，入則仰屋噓唏，出則相顧咨嗟。嗚呼此乃漢、唐中主之所未聞，不謂殿下之所爲，乃反出於其下也。大抵，人臣愛身者多，循國者少，觀望風采，畏威怵禍，以明爭爲孤恩失寵之苟戒，以含默爲持祿容身之善策，不語如仗馬，合口如蜀椒，則國事潰裂，人心渙散，賢良屛身，奸孽接迹，終至於國非其國，而誰肯爲君上言哉？姑以近事驗之，周之文王掩骼埋胔，死骨猶然，況於生乎？宋之仁宗漱水
避螻蟻，微物尙然，況於人民乎？是以先史美之，後世仰之。然則殿下之毁撤人家，使民嗷嗷，果合於帝王生物之仁乎？廷臣非不知妨政害治之尤，而猶不以死爭之者，豈其忠義之心，有所不足而然歟？實難於天聽之一回，而末如之何。其事雖可惡，而其情則悲矣。此其一驗也。秋律將窮，雷乃收聲，前月之震，災固已慘。上無罪己之敎，下乏祈免之辭，出御禁苑，晏如平日，未有以規警之言，上徹於冕旒，豈皆忽天災玩天戒，而恬然若是哉？訑色拒人，積有所自，寧甘於失職之罪，而不願有拂志之事，此其二驗也。蛇虺蚋舌，仇疾善良，締構巧捏，竟必網打，如漢、唐、宋之季。及我國朝戊午、甲子、己卯、乙巳之禍，其可鑑已。殿下臨御，如日中天，奸慝潛釀，兇機遂露，是宜离明快照，乾繼廓揮，而壅蔽遮藏，歷時逾年，人心款懼，國勢捏扤。臣不得言，上不得悟，他日之事，有不可勝說者，此其三驗也。殿下嘗驗之經幄，其殫誠瀝肝，極言盡論，能以御極初年者，有幾人哉？揆之於時，察之於事，無一不驗。臣等未知，殿下之心，其果能與天無間否乎？噫！代天而莅天民者，人君也。位曰天位，職曰天職，一號令、一政事，無非天所爲也。人君豈可有所事，而違乎天哉？一有所違，則不能與天無間，而逢天癉怒，亦何足怪耶？董仲舒曰：“國
家將有失道之敗，天乃先出災異，以譴告之。尙不知變，而傷敗乃至，此見天心仁愛人君，而欲止其亂也。’然則天之所以仁愛殿下者，勤且切矣。修敬懼之實，承仁愛之天，變禍爲福，轉災爲祥，豈不在殿下之一心乎？懋恭沖之德，弘優容之量，至敬主一，積誠動人，本原之地，淸明純粹，運用之方，公平正大，勿謂幽隱而少忽，勿謂細微而或怠，勿拘於淺效，勿循於姑息，芻蕘必擇，遐遠必收，法所當施，毋貸於貴近，罪所當加，毋間於親踈，折兇奸之鋒，杜讒賊之口，一物不被，恐拂於天心，一民失所，懼戾乎天意，中和位育，至治馨香，則太和洋溢，妖孽盪除，克享天心，永孚于休矣。堯德欽明，而水不能爲害，湯敬日躋，而旱不能爲災，太戊克勤，而祥桑枯死，宋景善言，而熒惑退舍。此其已事之明效也。語云祥多者亡，異衆者興，伏願聖明惕念焉。取進止。
史／編年／朝鮮王朝實錄／宣祖實錄／十八年（1585）　卷十九／九月／15日(P.23-2)
○壬午/政院啓曰：“近來國步艱虞，民生困極，糜爛之勢，非朝則夕。猶賴聖上憂勞于上，庶幾天心康濟小民。伏覩近日災咎踏臻之急，方懠王城之內，地震繼作，季秋秋月，雷雹不絶，穡事垂成，而水淹雨雹之無日不至，世朝之臣，孰不憂懼。至於夜來天變，尤駭天聽，轟轟燁燁，甚於夏月，臣等益復憂悶，莫喩其故也。伏願反躬自省，對越無間，收任賢才，與共天職，圖惟至治，不勝幸甚。”答曰：“近日，災變非常，極爲可駭。”
史／編年／朝鮮王朝實錄／宣祖實錄／二十八年（1595）　卷五十九至七十／卷六十七　九月／28日(P.29-2)
○丁酉/上御別殿，講《周易》。講畢，姜籤啓曰：“中殿遠駐，久未還都，擧懷疑慮。當初京都失守，亦非城郭不完，人心不定故也。今者鎭定人心，莫如奉還中殿。”成龍啓曰：“人心一解，不可以威刑而怵迫，鶴唳風聲，亦皆崩潰。海方卑湫，至尊不宜久駐。況海西人
心獰頑，大盜累起，豈可久貽民弊，重失其心？今則事幾平定，日望中殿還都，而似聞外間，有修理行宮之命。訛言一播，易惑難悟。《詩》云：‘民之訛言，亦孔之將。’今宜自上定志如山不搖，策勵群下，臺諫所陳，另加體念，幸甚。且宗廟列聖神位，寓於私家，處非其所。以致在天之靈，靡所依歸，一國臣民，孰不隕淚？若造一梗之家，使列聖神靈，得以奉安，則萬死微臣，更瞻廟貌，可以含笑入地，而四方聞風，亦皆胥悅。請差提調，預爲料理，以待來春，卽令造成，豈非一大幸也？”上動容嘉納，命依所啓。特進官李憲國啓曰：“漢江設營三百間云。以其功力之半，董成新廟，豈不易就？”姜籤啓曰：“公州，上引京都，下控兩湖，關防極緊。牧使李慶濬，擅自棄官，極爲駭愕。此皆朝廷散無紀綱之致。近邑文官，爲妻子出宰者，觀此一擧，以爲進退之計。尤當重治此人，無使效尤。”正言吳百齡啓曰：“敦寧都正黃璹，行已卑謟，前賜重加，物情未便久矣。今授本職，尤爲不稱。請命改差。”上曰：“堂上爲敦寧都正，非大段事。不須改。”
參贊官趙仁得啓曰：“南賊尙未退，西邊極可憂。老乙可赤，甚爲桀驁，邊將失策，多殺窇蔘之胡。若或竊發，而江邊失守，則勢必長驅。臣意以重臣，差巡邊使，抄發黃海、平安兩道武士，整束部伍，以爲射手，別擇砲手二千名，埋伏要害，迭相放丸，以備西邊，則賊兵雖三四萬，可以決勝矣。”韓孝純曰：“兵曹摠理甚煩，而郞官朝入暮出，皆不得久於其職，故吏緣爲姦，事不就緖矣。”上曰：“此言極當。銓曹則每以乏人啓請耳。”成龍曰：“郞官欲爲久任，則臺諫不可數遞也。”憲國曰：“祖宗朝，臺諫亦久任，故權健爲都憲三年也。”上曰：“必無避嫌也。嘗觀《綱目》等史，寧有避嫌之事？自劾之章，雖或有之，而非必臺諫然也。今後，請遞臣職之言，使不得發，而苟有可遞之失，則他臺諫自可論之。如此則未知有妨於事，朝廷必先定制，然後此弊可革。嘗觀《筆苑雜記》，徐居正所撰。祖宗朝，則兩司互相推考而已。”上曰：“久任兵曹之事，臺諫啓辭極當。吏曹雖以乏人爲請，不可從也。”成龍曰：“近來紀綱渙散，郞官雖有誤事，而殿最皆書上字也。”上曰：“其弊同然。不
理事然後爲最。殿最嚴明者，惟兩界監司於殿參奉耳。予聞爲國事者，官災之本。習俗如此，人心可知矣。”孝純曰：“朝廷，以毁譽用人，故爲國事者，必忤於流俗；通關節者，馴致乎宰輔。用舍顚倒，皆由於此。”成龍曰：“此由於朝綱解弛，升陟賞罰，曲循私情。今所當懋者，循名責實，虛僞不齒耳。”洪進啓曰：“頃者，伏聞聖候患痰，氣不平安，不勝悶慮。”上曰：“予乃痼病。頭痛近減，而精神全耗，恐不得支持也。”成龍曰：“鍼，有瀉無補，恐不合累受也。”上曰：“予自少有病，粗涉醫書，必靜養然後，可以治病。否則雖仙丹妙劑，不可治也。讀書亦貴靜處。若在紛華波蕩，則豈能思索義理乎？”成龍曰：“心靜而氣血動，然後可以養病。陰陽二血流行，爲仙家久壽之道。故云：‘流水不腐，戶樞不蠹。”上曰：‘動亦定，靜亦定。不可如是謂之。”宣傳官權復命，沈遊擊前，呈進禮單後，探賊勢而來。上命召對。權啓曰：“臣十一日，到沈遊擊處，呈禮單，則稱病免見，令通事謂臣曰：‘委差陪臣，遠入倭營，又有盛禮，無任感激。但石尙書分付，「朝鮮殘敗，凡禮物一切勿受」云，故俺
從前不受。今者，只受紙束、油紙耳。”上曰：“賊勢如何？”曰：“釜山平行長陣中，前後幾萬餘家。倭酋爲天使及遊擊，營作大家二坐，極其壯麗。賊營憑高據險，背山臨海，船五、六百隻，到泊浦口。東萊、釜山，二十里程，禾穀茂盛。陷賊之民，或有顧戀本國，欲脫不得者，或有附會倭子，反畏講和者。倭賊，日夜潛載渡海，留駐者甚少。東萊賊酋平義智、平調信督納還上。淸正，則自西生浦，移駐豆毛浦，方修繕城池云。陣中諸倭，土木之役不絶，呼邪之聲，處處雷動。大槪十六營中，居半渡海，時存者，豆毛浦、東萊、釜山、竹島、加德、安骨浦六陣云矣。”上曰：“賊情，黃愼謂何？”權曰：“黃愼亦言不得詳知。黃愼僻在一房，而倭子五六，相遞守直耳。”上曰：“行長設陣於我國城基乎？”權曰：“行長之陣，移設於最高處耳。”上曰：“倭子設陣高峯，其奈無水何？”成龍曰：“山城據險，則不可久圍，故常時，則陣於平地，有變，則入據山城耳。”上曰：“黃愼不言賊情，可怪，而往來者，亦不得詳探矣。”
○司憲府上箚曰：
伏以，國運中否，島夷肆毒，灰燼我廟社，毁滅我陵
寢，天之(杭)〔杌〕我，如不我克，幸賴皇靈遠暢，寇賊少退，三京纔復，鑾輿旋軫，於此可以見天心之悔禍，而光復之有期矣。及其人謀不臧，動輒失宜，上不能克享，下不能允懷，則天於是時，又出大異以警動之，其所以仁愛我聖明，而欲其玉成之也至矣。嗚呼！石者頑物，而海西之石步焉；地道尙靜，而京師之地震焉。鱉魚盡死於上流之津，廐馬駢斃於講武之日，以至燁燁之震，不令於收聲之後。有一於此，靡或不亡。況非常可怪可愕之變，式月斯生者乎？古人曰：“災不虛生，必有所召。”今日之變，雖不可的指爲某事之應，而豈無人事之所致乎？臣等請擧一二而言之。國家之於兇賊，萬世必報之讎也。君臣上下，正宜枕戈嘗膽，以縞素爲(資)〔服〕，而相持日久，中外解體，宵(肝)〔旰〕憂勤，漸不如初，經席之上，未見推誠聽納之實，政事之間，罕有聳勸人心之擧，但守尋常之規，泛應有司之簿。至於服御，無大布之儉，器皿多銀寶之用，尺鮮必用於廚供，蠟燭始代於燈油，凡諸儀仗之物，莫不華美鮮明。此豈回天撥亂之道乎？夫人主一心，萬化之原
也。一念不謹，必貽四海之憂。今我殿下退托之念，恒存於中，每下未安之敎，至有辭避之言，九重靡安，大位不與焉。是以群下懈怠，皆思退縮，無一人以國事擔當者。臣等恐毫釐之差，必致千里之謬。邦家之勢，委靡渙散，而將無以收拾也。昔，(大王)〔太王〕去豳，益布歸市之仁；句踐栖山，彌堅臥薪之志。未聞猥自謙退，以失群下之望也。而況中殿，久寓于外，葛誕旄丘，嘆極多日。非徒海西民力，殫竭難支，都下人心，亦且疑懼不定，是果擧措之得其宜乎？倭賊雖曰撤回，其間變詐，亦多叵測，在我之備，不容少緩，而偸惰玩愒，無意於雪讎，徼幸苟且，唯冀其渡海。任備邊者，日以偵探去留爲事；守方面者，每以無兵可鍊爲報。至於大臣，百職所萃，而引疾不出；邊帥者，閫外重寄，而負罪苟充。如此，而欲望其討賊復讎，豈不難哉！當今之務，莫急於收合人心，而兵興日久，賦斂煩重，內自京邑，外洎邊陲，行者有鋒刃之苦，居者有誅求之困。民者邦之本也。本旣顚拔，枝葉隨之，豈非可憂之甚者乎？古者，治軍必本於禮，故晋文公城濮之戰，見其
師少長有禮，知其可用。今者，訓鍊之設，可謂得鍊習之要，而但敎以勇力技藝，不敎以親上死長，殊失治軍之本意，而將無以爲緩急之用也。國家自亂離以後，賞賜之際，例用官爵，靑朱雜沓於胥徒，金紫普施於輿皀，虛授濫施，有功者怠，恩典反輕，人不競勸，唐家之告身一通，纔易一醉，不幸而近之矣。噫！人心之怨叛，慘於方張之敵國。曩日內外之失人心，皆由於賤竪金公亮之作孽，亂初，人思手刃者，民情大可見也。殿下還都之始，首斬此人，以謝一國，則可以快輿情之憤，而振三軍之氣矣。今者，又使之依憑椒掖，蝨附肺腑，威行州郡，力折卿相，不意漢帝伯榮之事，復見於聖明之世也。凡此數者，皆足以召災致變，而上天之所以垂象示譴者也。臣等聞，理或生亂，亂或資理，有以無難而失守，有因多難而興邦。今生亂失守之事，則旣往不可追矣，其資理興邦之責，其不在於殿下惕慮而修省之乎？伏願殿下，勿以賊退爲幸，而以不討賊爲恥，勿以退托爲念，而以不興復爲憂，側身修行，責勵於心曰：“夏康之一旅，猶足
以圖興；齊國之二城，亦可以復墟。”況今之衆，不止於一旅；今之地，不至於二城者哉？於是激勵奮發，自强不息，凡撥亂之政，復讎之擧，無所不用其極，服御之美，思所以貶之，治軍之實，思所以振之；人心已離，何以收之，小民困窮，何以字之；官爵之賞，必愼焉，城社之奸，必察焉；沫血之誠，愈篤於前，除凶之志，益切於今，則上自卿相，下至黎庶，孰不觀感興起，盡瘁國事，死而後已乎？將見賊可討讎可復，而變亂爲治，轉災爲祥，天之所以眷顧我聖明者，至此而益可驗矣。古人曰：“有災之國治，無災之國亂。”伏願殿下留意焉。
上答曰：“近來災變疊現，時事愈不可爲，冒居至此，置身無所。今見讜論，且感且懼。且(公諒)〔公亮〕之罪，予安得而知之？法官自當治之，以快人心，未爲不可，何必每陳於疏箚上，如交吐交吐，方言也。之爲而已乎？憲府察行可矣。”
○備邊司啓曰：“兵興以後，軍國之需，辦出無路。自壬辰年，外方貢物，以爲作米，民之所出米多，一結或至七八斗。其後，戶曹定爲恒式，令出二斗，則民情無至於怨苦乎？但該曹處置曲折，或有所未盡，且
緣天使及唐將支待之煩，未免別卜定於民間，又致責貿於市上，故人議或疑其難行。今此箚辭，亦慮有前頭難繼之憂，趁此穀賤之時，令該司，將今年所納作米元數，及期督納，而旣捧之後，可行與否，方可更議，其中可以通變處，亦可隨後參詳區處也。至於訓鍊都監所屬之軍，已爲定額，而其中陞授禁軍者，受食禁軍之料，受料六斗者，似當添給，而糧餉不敷，勢難充給。今欲減員而增糧，則軍數太少，無以成形。令訓鍊都監，協同戶曹，更爲商量，講求繼糧之策，俾無後悔爲當。武藝不可偏廢。今後武士及砲、殺手等，一體勸奬爲當。西邊已有可虞之端，在我備禦之方，誠不可忽。安州牧使曺好益，雖非武弁，曾於事變之初，聚軍討賊。此乃已試之人，不須遞易，定州前牧使金壽男，已請仍任。其他控扼形勢等事，亦爲移文本道，申勑擧行爲當。關西鍊習之軍，不爲不多，不必抄送京中砲手；海西精銳，已令抄擇，使之裝束待候則宜矣。但塞上軍糧正竭，亦難預爲添防也。江華，保障之地，誠有控制八方之勢，其規模布置，令兵曹，議
于本司，磨鍊事目，申勑京畿巡察使，使之着實措置宜當。敢啓。”上從之。
史／編年／朝鮮王朝實錄／宣祖實錄／二十九年（1596）　卷七十一至八十三／卷八十二　十一月／24日(P.57-1)
○丙辰/獻納南以信來啓曰：“罪人洪仁傑，貪圖功賞，斬殺無辜之罪，國人所共憤也。其妻上言之回啓也，該官(絢)〔徇〕私用情，舍其明證之招伏，只憑自免之飾辭，張皇辭說，曲爲營解。同僚論議之不一，亦不顧恤，而敢行己意，至請收議大臣，必欲使有罪者幸免，其不畏公論，舞法行私之罪大矣。請禁府堂上、色郞廳，竝命罷職。”答曰：“人各有見，豈至罷職？”
○傳于政院曰：“韓明璉無衣云。今下內出多紅木綿一匹、草綠紬一匹、磻紅紬一匹、藍布四匹、白正布二匹、木綿二匹、去核綿花七斤，定可信人，斯速下送于都體察使處，傳給。”
(吏)〔史〕臣曰：“記聖上軫念邊臣寒凍之盛意也。”
〔○〕備邊司啓曰：“伏承聖敎，其於守城曲折，詳備無餘，臣等不勝感激。臣等雖甚愚劣，當此危迫之際，所以揣摩事勢者，固不敢不盡矣。守城之法，在於《戰守圖》者，可謂詳矣，然其節目該備，猶未及於《紀效新書》、《守哨篇》。凡城制，每五十垜有一雉當中，二十五垜又有騎城鋪，每垜爲懸眼。其外又有羊馬場，使放大砲，又其外深鑿垓塹。其城制，(鎭)〔縝〕密如此，而分軍守備，則又預分勇怯，書名於垜上，五垜立小旗，五十垜立大旗，整整齊齊，無敢或紊，而又別出勇軍，作爲遊兵，隨賊勢所向，而協力策應，不出於《戰守圖》之法矣。以此觀之，所謂守城，有多少措置，有許多曲折。我國守城之事，未滿一哂者，誠如聖敎。臣等亦非不知都城太闊難守，然都城，終是四方根本，不可委棄之地，而賊之來
逼都城，遲速亦難知。脫使今年，賊未長驅深入，如前日之事，而留屯境上，侵擾兩南，淹遲時月，如此之際，我之爲備得成，則不猶逾於無備而坐待乎？且以國家大計言之，雖大駕有不得已之擧，而前面措置遮蔽之計，不可少緩。故慶尙道不守，則保嶺路，嶺路不守，則守漢江，漢江不守，則守臨津，皆當分死力爭，不可以爲事勢之難，而虛棄天險之勝，以與賊也。竊見近日軍民之心，大異於前日，皆知去無所適，而有戰守之意。都城市井之民，亦皆如此，民情所在，不可不察。都城修治之事，時日已晩，人力單薄，今始欲爲，誠爲齟齬矣。但亦觀勢處之，量其功役，較其難易，如砲樓可設，則設砲樓。城垜之數，未滿八千云，而我國城垜太低，延袤不廣，若幷二三垜爲一垜，則垜數當減半。仍於垜面，出砲畫懸眼，如《葉》遊擊所敎，則此亦可爲也。至於南山，因倭壘增築恢大，而下達於江面，則水上下數十里，通望無礙。此則處置，皆係守城良法。向也人心不欲，故不敢輕擧，今則勢窮事極，京城內外，以及畿甸之民，皆以守城爲言，此未必非可
爲之機也。然事之難平矣，臣等亦安敢必成於時日之內哉？今四面巡撿使已出，意速巡視城面，且察功力之多少，啓稟處置無妨。兵曹判書李德馨，以西面巡撿使啓下矣。都城修繕，元是兵曹之任，判書乃其主治之官，不可以一面限之。兵曹參判姜紳，曾爲巡撿使。西面巡撿使，使姜紳仍爲之，而判書李德馨，摠爲撿勑似當。敢此幷啓？”傳曰：“依啓。”
○江原道觀察使鄭光績馳啓曰：“江陵府使辛慶晋牒呈內，自去十月二十九日卯時，十一月初二日丑時至，雨雪交作，再三天動，電光燁燁，北風大吹，屋瓦皆飛，樹木摧顚拔落，海畔船隻，過半破碎，鹽幕漁家，有或顚埋。今如冬月，變怪非常事。”十一月二十日成貼也。
史臣曰：“記異也。”
史／編年／朝鮮王朝實錄／宣祖實錄／三十一年（1598）　卷九十六至一百七／卷九十七　二月／4日(P.6-2)
○己未/王世子晝問安。
○楊遊擊萬金，中丸死於中路，備棺斂殯，上親幸致祭。
○梁布政祖齡往見楊經理於忠州，還京之日，上出漢江江上迎之。布政曰：“春耕何月始之？”上曰：“稻則二三月付種。”布政曰：“節候與中原同。稻一日耕，所穫幾何？”上曰：“一日耕所穫，不過三十餘石。”布政曰：“所穫與中原，多少懸絶。南方稻田所收，一日耕幾至六七十石。”上曰：“小邦地瘠土薄，所穫不多矣。”布政曰：“必先擇膏地，備牛頭修農器，母後農時，庶望西成之績。”上曰：“分付如是，多感。”布政告辭，遂相揖而出。
○
戶曹啓曰：“董郞中分付銀子一萬五千兩所換靑藍布貿穀之事，事雖不易，亦不可不爲擧行。萬有〔五〕千兩所換之布，當至五萬餘匹，似非一二道力所可盡貿。平安、黃海、慶尙、忠淸四道，已將銀子、布物等分送，方貿米豆，勢不可加數下送。若於咸鏡道一萬五千匹，全羅、江原兩道各一萬匹，京畿五千匹，大槪分定，觀所貿多少，參酌改磨鍊。如有餘數之布，亦依郞中所言，或以天兵處分給料米之價，亦爲一策。咸鏡道地雖僻遠，自安邊等處，船運嶺南，又有通路之勢。若以咸興以南倉穀，爲先充數以運，而靑布等物，送于六鎭貿穀，次次海運，以充南道倉穀。江原嶺東，多有富家，貿米似便，亦可船運嶺南。伊川、安峽、平康等處、連年農事豐稔，舊穀尙存，貿豆亦便，此亦從澄波渡船運，則京江、湖南，隨意可運。全羅道則米穀雖有，布物似貴，亦可換米；京畿亦有儲穀，地方從市直許貿，人必不厭。姑以此磨鍊，而徐觀布子多少，更爲分定，亦似無妨。前日因經理分付，送銀子千兩於嶺南，四百九十九兩，則安東士民，已爲納米，故其數
已報陳同知，使之轉呈經理衙門矣。”傳曰：“依啓。”
○正言宋應洵來啓曰：“咸鏡監司宋言愼，持身不謹，到處被論，今授本職，尙不知戒。當此艱危之日，居處供奉，侈靡太濫，多率衙累，貽弊不貲，已極無謂。而至於徵兵討賊，是國家莫大之擧，而慢不致念，簽抄之權，專委褊裨，精銳者因賄而得脫，貧殘者無貨而苟充，奸贓狼藉，怨讟盈路。使祖宗豐沛之地，將不可收拾而不治，前頭徵發之事，亦將因此而解弛。豈可諉諸偶然，尋常推考而止哉？請加三思，亟命罷職。”答曰：“已爲推考。方伯重任，豈可輕爲罷職？”
○陳御史接伴使李好閔啓曰：“御史標下党進玉，自安東入來，臣往見仍問曰：‘楊、麻兩爺，何間上來？’答曰：‘麻老被陳爺參秦，不敢容易上來。雖被參，仍管提督軍務矣。’臣問曰：“被參者何事？’答曰：‘島山破城時，李副摠如梅，督兵二百餘名，已入內城，幾擒淸正，麻嫌李專擒淸之功，勒令回兵，幷令他兵，不爲繼進，以致先入二百餘名，爲賊所殺，淸賊失捕。以此見參矣。’臣仍問：‘大兵退屯，邢、陳兩爺，作何計較？’答曰：‘近日二萬
餘兵，又爲出來。待此兵畢集，竝前來兵馬可用者，約於三月間再擧。’臣問曰：‘二萬新兵，何將官領來？’答曰：‘漢土兵一萬，劉摠府帶來，已到遼東。兵部郞中徐中素領三千，又有擧人三人，各領兵，合一萬餘。’臣問曰：‘大兵厚集，則糧餉最爲可慮。’党曰：‘天朝已於正月十三日，發五萬兩銀子，其餘又發八萬兩，又發二萬兩，合十五萬兩。以此許貿糧餉矣。’臣答曰：‘我國生穀之地，下三道稍腴，而上年經賊殘破，未得收穫。今此大軍進戰之時，小邦多差大陪臣，括民間之粟，不遺一斗一升，濟餉軍前，今皆蕩失，民間更無餘粟可貿，極爲悶迫。’答曰：‘老爺知其如此病卒，則近欲點回分兵，就食於西道矣’云，故敢啓。”傳曰：“知道。”
○以李必亨爲持平，李墍爲大司憲，鄭曄爲繕工監正，尹繼善爲兵曹佐郞，趙正立爲弘文校理，金尙容爲同副承旨。
○自午時至申時，日暈。
○伏以，建邦啓土，冕旒錫遐方以稱尊；航海梯山，車書通上國而盡節。禮樂永承于堯世，山河常保其箕封。曩以關酋肆逆，遂致聖嗣遭殘。遺宮已見黍離，故土每傷麥秀。迺
龍章燁燁，未足厭其狼心；玆虎纛颺颺，直欲掃其豕跡。天威赫震，神武播昭。一將登壇，鵲印明三山之夜月；六軍出塞，魚圭動八道之春風。威也職在援抱，志存裹革。未聞俎豆，濫事干戈。擁節西來，壯膽直欲蕩乎妖氛；分摩東指，雄心未足懾乎遊魂。敢借儒臣，庶旌旗能生五彩；輒求嚮導，俾戎馬不迷二途。忘愚昧而敷衷，惟高明其丙鑑。謹啓。藍遊擊芳威揭帖。
史／編年／朝鮮王朝實錄／宣祖實錄／三十五年（1602）　卷一百四十五至一百五十七／卷一百五十五　十月／1日(P.1-1)
宣宗昭敬大王實錄卷之第一百五十五
▣三十五年 十月
○朔己丑/上在貞陵洞行宮。
○政院啓曰：“臣等伏見，近日雷電之災，虹雹之異，疊見層出於立冬之後。夫冬者，閉藏之候也。十月，純陽之月也。虩虩燁燁，爲變慘矣。天人感召，毫髮不爽，安有人事無所失，而天之示警，若是其甚乎？臣等竊念，喪亂以後，國事日非，上下無交修之美，人心有渙散之虞。紀綱陵夷，而漸就板蕩，百隷玩愒，而惟懷苟保，兵散於苦戍，而緩急無恃；民困於誅求，而如在水火。倭賊每思窺覘，西北將啓憑陵。其他可虞之機，可駭之端，不一而足，安知仁愛之天，愍然於上，而警動之思，所以扶持而全安之乎？伏願聖上痛加兢惕，以實而不以文，使警懼修省之意，潛孚於內，而感激於冥冥之中，期見轉災而爲祥，變危而爲安，不勝幸甚。臣等俱以無似，待罪近密，區區之誠，不能自已，惶恐敢啓。”傳曰：“災變非常，實深兢惕。當更加修省。政院，在樞機之地，亦宜夙夜察職。”
史／編年／朝鮮王朝實錄／宣祖實錄／三十六年（1603）　卷一百五十八至一百六十九／卷一百六十七　十月／2日(P.1-1)
○甲申/朝，王世子問安。
○備忘記曰：“𤣰王子順和君名也。之殺人、傷人，無所顧忌，可駭可愕之行，無非奴輩及無賴之徒，縱㬰指導之致。甚者，故爲趨附，獻諂納交之後，囑其有嫌之人，捉來亂打，恣其殘虐，以敍其憾。法府不能禁，有司莫以告，小民怨咨，無路赴訴，極爲痛心。前後所犯，及其出入宮家之人，一一嚴訊窮問。且砲手，則以禁兵，叛軍門，投入王子家。今不重治，漸不可杜。辭緣竝爲推問，其中尤甚者一二人取服，依
軍令梟示，以警三軍事，下刑曹。”
○領議政李德馨、左議政尹承勳、右議政柳永慶啓曰：“去夜雷電之變，極爲驚愕。今者收聲己久，而乃發於立冬將迫之日，燁燁轟轟，有甚夏節。陰陽失度，變莫大焉。自上年以來，天災地變物怪之(飾)〔稀〕見於前史者，層見而疊出，至於非時雷電，連成不警。夫變不虛生，必有所召。當此艱危，天怒如此，豈不甚可懼乎？臣等俱以無狀，尸素苟度，耳聞目見，無非切迫之憂，而無一事猷爲，裨補顚危，以圖消弭災沴，收拾人心，其爲罪，尤重矣。伏乞聖明，深察時勢，先斥臣等，以警具臣之不職，克盡修省之道，以爲應天之實，不勝至幸。惶恐敢啓。”答曰：“天變非常，極爲兢惕。當更加修省。卿等賢相，別無所失，宜勿辭，益盡輔弼之道。”三公再啓曰：“伏承聖敎，臣等不勝惶恐悶迫之至。時勢艱危如此，天怒之重疊又如此，自上欲修省而應之，則當先擇相臣，委以輔弼之責。臣等自視眇然，雖欲勉盡心力，有所猷爲，而才術短淺，何能召裨益哉？況今大亂之後，時事之大虞者，日異而歲不同？紀綱墜廢，而上令多
及，誅求煩重，而民怨日起，萬事奄奄，如日將暮。國之所以維持而爲體面者，唯在紀綱與人心，而聞見所及，無非駭機。不待邊(圍)〔圉〕外寇，而憂念深矣。人事有失於下，然後天乃示警於上，感召不忒，必有其應。臣等私竊悶慮，不知所出。伏乞聖明，無以臣等所言，諉諸例辭，亟賜退斥，改卜賢德，交修胥勉，以回天怒，以收人心，消沴致和，以盡諴小民，祈天永命之圖。臣等無任區區，敢此陳達。”答曰：“此豈非不辟之致？徒切惕然警懼。宜勿辭。”
史／編年／朝鮮王朝實錄／仁祖實錄／二年（1624）　卷四至七／卷七　九月至十二月／十月／5日(P.14-2)
○丙戌/政院啓曰：“去夜雷雨之變，極爲非常，不勝警懼之至。迅雷甚雨，聖人之所以雖夜必興；燁燁震電，詩人之所謂不令不寧。況此純坤之月，陽氣閉藏之時，而發作如此，豈非天之所以大警動於殿下者乎？夫天變之作，古人以爲仁愛之發，蓋謂欲令人君恐懼修省，而不至於危亡，有若慈父之怒其子，欲其起敬起孝，而不爲有過之人也。臣等竊見殿下卽祚以來，嚴恭寅畏，無大失德，而天災地變，殆無虛日。子能盡孝則父必不怒，以此推之，則天意固有在矣。伏願殿下益篤其敬愼之，又愼臨政處事之際、發號施令之間，不敢有一毫放過。古人所謂：‘母曰何傷，其禍將長；母曰何害，其禍將大’者，服膺勿忘，使祗畏之心，無所懈弛，以期悅豫天心，召回和氣，則宗社臣民，曷勝大幸？”答曰：“自予忝位以來，未有功德，以福生民，徒召天地之災，貽害蒼生，予極慙懼，無樂爲君。爾等爲予陳戒，若是惓惓，足見愛君之誠，啓辭當體念焉。”
○夜四更，流星出參星上，入闕丘星上。
史／編年／朝鮮王朝實錄／仁祖實錄／四年（1626）　卷十一至十四／卷十四　八月至十二月／九月／23日(P.28-1)
○壬辰/左議政尹昉啓曰：“當此收聲之後，雷未可以出，電未可以見，而燁燁轟轟，極於立冬之節，人事失於下，天變應於上。災異之作，未知爲某事之應，而今日天心之示警，亦云至矣。目今西賊伺釁，而邊鄙多聳，民生失寧，而愁歎日甚，內外俱困，邦本未固。國事之可虞，不一其端，而如臣無狀，叨冒匪據，上
無以格君之非，下無以正事之失，坐積尸素，日月旣多，而僚員有故，厥咎獨任。伏願聖明，策免臣職，以答天譴，以應故事。仍願聖明，更加惕厲，益存敬畏，以盡對越之誠。臣不勝區區之望。”答曰：“咎實在予，卿勿辭之。所陳敬畏之言，當體念焉。”
○夜，月犯軒轅左角星。
○都承旨洪瑞鳳等啓曰：“今當立冬之節，而去夜雷霆之作，不令不寧，上天之
示警，甚可懼也。是何殿下敬畏之日，有此非常之變？伏見殿下卽祚以來，求治已誠矣，恤民已盡矣，用人務盡公道，聽言其於虛受，其於敬天、爲國之道，庶乎得矣。然求治雖切，而施措之間，徒務文具而無實，恤民雖勤，而字惠之澤，輒至壅滯而未究。至於用人之際，不免淸濁混淆，爵賞冗濫；聽言之際，有乖如流。凡此數失，亦足以致天之怒，而殿下一心，乃萬化之本也。必待本源淸明，無一毫交蔽之累然後，以之發政，而政無失；以之應天，而天可享矣。竊恐殿下，於精一執中之功，有所未盡，而發號施令之際，未免爲私意之所撓奪，則向者所論，數者之失，未必不由於此也。伏願殿下，益加修省，常存敬畏，以答仁愛之天，不勝幸甚。”答曰：“省啓，深嘉卿等之誠。所陳之辭，予當體念焉。”
史／編年／朝鮮王朝實錄／仁祖實錄／四年（1626）　卷十一至十四／卷十四　八月至十二月／九月／24日(P.28-2)
○癸巳/日有重暈，暈有兩珥，內赤外靑。白雲一道如氣，出自右珥，直指巽方。
○上下敎曰：“近來臺官，循私苟充，銓曹所爲，殊極非矣。色郞廳推考，今後極擇擬望事，言于該曹。”大司諫李楘、司諫尹衡彦，以此引避而出。時，崔有淵爲持平，有相避之嫌，而矇然行公；金光爀爲正言，論罷榜事，而大忤上意。今此下敎，恐因此等事而發也，有乖優待臺閣之道，人皆歎惜。
○弘文館副提學張維、副校理嚴惺、修撰李昭漢‧沈之源等上箚曰：
臣等讀《詩》，至《十月之交》，有 “燁燁震電，不令不寧”，終
之曰：“哀今之人，胡憯莫懲？”此《詩》蓋幽王時所作也。幽王無道，周室將亂，故天之降災如此，詩人憂焉，作此詩以風剌之。聖人取之，著於經，欲使後之人主，鑑而戒之，無蹈其亂敗也。今月十八日，立冬，爲十月節。九月雖未盡，其實十月也。乃於二十二日夜，雷電竝作，轟轟之聲，燁燁之狀，雖盛夏，亦所罕有。詩人所謂 “不令不寧者，不幸復見於今日，臣等不勝驚愕、憂怛之至。自古以來，變不虛生，必有其由。天道玄微，未易測度，傅會災異，先儒之所不取。臣等固不敢指爲某事之應，然若君德克修，世道休明，天心悅豫，二氣調順，則必無如此之變也。惕慮修省之實，惟在聖明之加之意也。抑臣等竊聞，雷霆者，天之威怒，號令之象也。以之震擊於物，猶夫刑罰也。於《易》之象，震爲雷，其德爲動。雷收聲於八月，歷九月，至于十月，純陰之候，乃復發見，是失時而妄動也。推原義類而言，則今日朝家擧措，得無有號令之失當，威怒之過中，與夫刑罰之或過，宜靜而失於動者耶？亦願殿下，隨事省察，以答天戒。無曰是，適然而已，則國家幸甚。
答曰：“省箚具悉爾等之誠。所陳之辭，予敢不惕念哉？”
○右議政申欽八度呈辭 上遣史官諭之曰：“頃者殿試，卿不預焉，近日國事，日漸可虞，故予意以爲：‘考官雖被罷、囚，相臣其時不爲擔當，則以國事勉出，於義不妨；鼎席久空，大臣不安其
心，勸勉出仕，於予待大臣之道，亦似無害’，故屢遣近臣，諭予至意。昨者有意外之論，謂予待之不以實，斥卿將焉用彼相，沮抑予心，狼狽卿身，實未曉其意也。且人臣稱譽大臣，時王之律甚嚴。卿旣被人言，極其抑揚，必不安於出仕，予亦不自甘於終尙文具。今姑勉副卿請，以安卿意。”
史／編年／朝鮮王朝實錄／仁祖實錄／四年（1626）　卷十一至十四／卷十四　八月至十二月／九月／25日(P.29-2)
○甲午/司諫院大司諫李楘、司諫尹衡彦等上箚曰：
天人一理，顯微無間，災不虛生，必有所召。是以明君、誼辟之遇天災也，必求諸在我之闕失，引咎自責，恐懼修省。故災不爲害，轉而爲祥，旣危而再安，將亂而復治，此理之必然者也。今者立冬之節，收聲之日，燁燁震電，不令不寧，災異之酷，無過於此。此則前古亂亡之徵也。不宜有於治平之世，而奈何復見於殿下勵精之日乎？以今日之大災，求今日之人事，則豈無一二可言者乎？天意深遠，固難窺測，雖不知某事之失、某事之應，而安知非上天仁愛殿下，而故爲警動之，使殿下倍加惕畏，增益其所不能也耶？亦安知非回亂、做治之幾，闖發於今日也耶？此正殿下，進德修政，應天以實之會也。嗚呼！殿下以爲今日之國事何如也，今日之民生亦何如也？邊虞漸緊，民役方殷，膏血旣竭，怨讟未已。渙散之形，昭在目前，土崩之患，非朝伊夕。甚至言路杜塞，而訑訑之色，足以拒人；直道壅閼，而諤諤之士，不盡所懷。可憂之端，不一
而足，而下無擔當拯濟之人，上無推心委任之誠，危亡已迫，玩愒猶昔，國事之乖宜，民生之失所，可謂甚矣。今玆數事，亦足以致天怒，而召天災也。伏願殿下，勿以今日之天災，爲適然而至，益修在我之人事，必曰：“吾德之不修而然也，吾民之不安而然也”，克修畏敬之實，以答仁愛之天，不勝幸甚。
答曰：“省箚具悉爾等之誠。箚陳之辭，俱是格言，予雖寡昧，敢不體念也哉？爾等職在言責，更加極言，以補不逮。”
○以申欽爲判中樞府事。
史／編年／朝鮮王朝實錄／仁祖實錄／九年（1631）　卷二十四至二十五／卷二十五　七月至十二月／九月／26日(P.17-2)
○丁酉/諫院上箚曰：
臣等聞，祥多者其國昌，異衆者其國亡。春秋二百四十二年之內，危亂者五十二國，災異特盛，而實未有一年之中，疊見、層出如今日者也。初春，火及太祖眞殿，六月霜降南服，地震、川竭，半歲不雨。熒惑錯行，太
白晝見，可怪可愕之變，不一而足。乃於本月二十一日，雷雹之變，尤極驚慘。燁燁震電，疾風急雨，禾穀竝盡，野哭相聞。臣等不敢知，國家獲罪於天者何事，而上天之譴怒者何事耶？嗚呼！今日之事，可謂急矣。伏願殿下，進忠直之士，開敢言之路，以自用、狹人爲恥，以忿懥、不平爲戒；停不急之役，抑無名之費，繕甲鍊兵，勿以和親爲可恃，熟講荒政，必以賑恤爲急務。思徵斂之病民，則務在節用；念奢侈之敗俗，則必先儉約。一新舊習，赫然更始，災可變而爲祥，禍可轉而爲福。何憂乎民怨，何懼乎邊警，何患乎天災物怪？
答曰：“箚辭無非至論，予當服膺，而自勉焉。”
史／編年／朝鮮王朝實錄／仁祖實錄／十三年（1635）　卷三十一／四月／5日(P.17-2)
○甲申/上下敎曰：“穆陵奉審時，中官斷以天變，而回還後，不以實對，則欺蔽之罪重矣；史官做出虛言，欲實己見，則非但罪重，其心叵測也。且頹積莎土，有雷震之痕，而繕工提調申景禛，欲掩其跡，任意輦去，則其罪重矣；若無別情，而參奉作爲罪目，致人疑惑，則其心所在，尤極兇慝。此三人竝拿問，而內官高堅、假注書李尙載捧招後，卽令面質以啓。”於是，申景禛上疏曰：
頃日奉審旣畢，將覆以草芚、油芚，而所頹莎土委積，未免役人躪踏，臣以爲未安，言於大臣、禮官而除去之，不見齋郞有所爭執矣。今見宋夢鍚啓辭，此必有造作虛言，以及於臺諫之耳者，請與陵官一處面質。
上不許。
○右議政金尙容上箚曰：
頃者兪伯曾之疏，實是憂國之言，而屢下情外之敎，繼有補外之命。近日羅萬甲疏中，宮禁不嚴之說，乃是閭巷間相傳，而不敢言者，萬甲獨言之，殿下旣不虛受，反因他事，特命罷職。又於答鄭百昌之疏，辭旨不平，人將謂吾
君之厭聞直言也如此，吾君之偏好私昵也如此，有識傷嗟，氣像慘沮。伏願痛自警責，明示悔悟之意。
答曰：“省箚具悉。箚辭當留念焉。”
○晝講《詩傳》。講訖，知事洪瑞鳳進曰：“二陵之變，雖曰雨水所致，豈非異常之災乎？今則轉輾相仍，爲國家難處之事矣。遇非常之變，當有非常之擧。須遣三公、六卿、兩司，一體再審，正其虛實然後，群疑可破矣。”上令大臣議定，皆以爲再審之擧，有傷事體，上從之。瑞鳳又上箚，請令大臣，率承旨、臺諫看審於修理之時，大臣等又以爲：“當初奉審，少無可疑之端，而今又遣承旨、臺諫，則是動於訛言，以前日大臣之言爲不實也，決不可遣。”上從之。
○禁府推問內官高堅、假注書李尙載、參奉洪有一等，又令堅、尙載面質。堅供曰：“奉審之時，史官問臣所見如何，臣答以從所見書啓云，則史官亦以爲然。問于參奉、守僕，皆答曰：‘夜半風雷大作，翌朝奉審則如是’云，而別無致疑之說矣。”尙載供曰：“陵上頹落之處，果如參奉所報。問諸參奉、守僕則答曰：‘無以的知’云。回還書啓之時，欲達其頹落處，鋤斲之狀，中使曰：‘吾等只審參奉所報虛實而已，何必以別語上達？’云，故不及於書啓中。玉堂要臣問其狀，臣答以有若鋤斲，而中使不欲上達，故不敢書啓。此外無一毫語及於天變二字矣。”有一供曰：“是夜將半，風雨大作，雷聲震動，電光爗
爗。臣及守僕，皆惶懼起坐，曉頭，丁字閣守僕來告曰：‘兩陵皆頹落，而大王陵尤甚’云。雷電之餘，有此頹落，果不無疑慮之心，而昏夜之事，不能的知，故其時牒報，但尺量崩頹處，且及雷電震動之狀，而別無天變之說矣。至如頹落陵土，徑先除去，此則事體未安，故卽使守僕，請謁面陳，而守僕再三進退，嚴不敢通。若其申景禛之欲掩其跡，非臣所知”云。禁府啓曰：“三人所供如此，堅、尙載面質之言，亦不相違，刑推得情乎？”上曰：“竝議處。”禁府又啓曰：“今以渠等供辭觀之，則高堅於雷震之事，初不致疑，更無可問。尙載旣與高堅相議，以鋤斲之言爲微細，初不啓達，而乃復言于玉堂，有若所懷之未盡達者，難免重罪。洪有一則訛言之作，雖或不出於渠之傳播，而當初論報，措語朦朧，以致群疑，固難免罪矣。”答曰：“宋夢錫避辭，其說雖多，所歸重者，乃是兩款，其一，高堅天變之言也；其二，齋郞禁止之事也。高堅天變之言，史官若不做出，則必有中間造言者也。嚴鞫李尙載宜矣。中間造言明白，則査出其言根出處可矣。洪有一所供，則使守僕請謁，而守僕再三進退，嚴不敢通云者，近於遁辭，此則似是齋郞之所做出。本府堂上，不念人心、風俗之可惡，徒畏年少好勝之輩，終不明白回啓，今日之事，誠可寒心。高堅似無罪犯，分揀放釋。”禁府又啓曰：“三人供辭，皆以水
災爲言，至於天變之說，初不致疑云。臣等因渠等所供，相議回啓，而高堅天變之言，尙載旣曰不聞，則其言根已絶矣。中間造言，必有其人，而査出未易。齋郞欲禁輦土，而守僕嚴不敢通云者，近於遁辭，誠如聖敎，而有一供辭，只以徑先輦土爲未安，雷震之事，專不得知云，故臣等未及摘發啓稟矣。今承嚴旨，臣等不察之失，益無所逃，不勝惶恐。”答曰：“洪有一刑推得情。”其後憲府請還收刑推之命，累啓而不從，遂命刑推，定配於中道，又罷尙載之職。
史／編年／朝鮮王朝實錄／仁祖實錄／二十三年（1645）　卷四十六／九月／20日(P.70-2)
○戊辰/月入東井星。
○領議政金瑬、右議政李景奭等以災異上箚乞免曰：
昨日之夕，雷電洊奮，風雨交作，轟轟燁燁，氣象愁慘，臣等驚遑戰慄，神喪魂飛。夫爕理陰陽，相臣之責，相非其人，則陰陽愆候，乖氣乃應，必然之理也。今此災異之重仍，何莫非臣等召之也？今時雖屬季秋，節候已屆十月，收聲之後，陽剝之時。震驚之變，乃至於此，以臣等之不似，冒居具瞻之地，視聽自我之天，寧無譴讁之示乎？伏乞亟許策免，更卜賢德，以爲消災致祥之地，幸甚。”
答曰：“昨日雷雨之變，比前益慘，達夜憂懼，寢不能寐。今此咎徵，實由寡昧，卿等宜勿控辭，安心行公。”
○諫院請勿以醫官差除邑宰，已赴任者，亦令遞差。累啓而不從。
史／編年／朝鮮王朝實錄／孝宗實錄／三年（1652）　卷八至九／卷九　七月至十二月／冬十月／15日(P.21-2)
○癸丑/政院承旨朴長遠、洪命夏、李惕然、金弘郁啓曰：“災不虛生，必有所召，人事
失於下，則咎徵見於上，天人相與之際，豈不大可畏哉？殿下自卽阼以來，勵精圖治，非不至矣，而上天譴告，無歲無之，至於今日而極矣。金宿晝見，火星入垣，陰霧四塞，暖氣如春，轟轟之雷、燁燁之電，又作於閉藏之節。臣等聞來，不堪驚憂，中夜無寐，伏想丙枕，當作何如懷耶？自古帝王遇災消弭之方，不過曰恐懼修省，而亦不可以他求。君德有闕則反躬自責，以盡修德之實；政令失宜，則興替補弊，以盡致治之實，不可以空言爲應天之文具也。雖然，政令是措置中事，孜孜講究，可得其當。若夫聖德闕失，則聖明宜亦自反，淸燕之間，聖心克念，求其所失，勿憚其改，庶可以回天怒，而轉危機也。古人曰：‘克己，須從性偏難克處，克將去。’伏願聖明，留意焉。”答曰：“憂懼方切，覽爾等啓辭，語意忠實懇切，深用嘉尙，可不體念焉？”
史／編年／朝鮮王朝實錄／孝宗實錄／三年（1652）　卷八至九／卷九　七月至十二月／冬十月／16日(P.22-1)
○甲寅/領議政鄭太和、左議政金堉上箚曰：
調陰陽，順四時，決非可責於臣等，而災沴之作，實由於無狀之忝冒，仰懼俯慙，何敢擧顔？當此閉藏之節，霖潦如夏，燁燁震電，又當子月，粤稽天官，戒在暴客。《記》曰：“地氣上泄，民多流亡，氛霧冥冥，雷乃發聲，此皆由於政令之失時也。”未知何許可畏之變，隱伏於冥冥也。雖然，丁寧告戒，若此其至者，豈非天心仁愛而全安之也？伏願殿下，亟免臣等之職，改卜賢德，洞開言路，勤恤民隱，以爲消災
弭患之道。
答曰：“憂懼之極，覽箚尤加戰兢。是皆寡昧得罪於天而然也，卿等何用引咎？宜安心勿辭，補予涼德。”
○命前大司憲尹絳、前校理李泰淵、前修撰吳挺緯敍用。
○吏曹判書沈詻上疏曰：
事君之道，潦霽不擇，臣昔嘗聞諸父師，其於禍福得失之間，朝夕就木之人，有何顧惜？此則非臣意慮所及，而況殿下臨御以來，警飭臣僚，務使和協者，至矣盡矣。今日廷臣固宜精白一心，仰承聖意，寧有可懼之端乎？顧念，殿下以睿智出天之資，有宵旰願治之志，內而無聲色、逸樂之累，外而盡愛民、敬天之誠，此實東方有爲之日，千載難得之幾也。然而陰陽失度，災沴沓至，一年之內，水旱相仍，風變、地震，振古所無，及此閉藏之日，雷電雨潦之災，竝作茫茫，天意有未可知，靜言思之，厥咎何在？臣聞，人君一念之差、一動之違，皆足以上應天象。臣未知殿下幽獨隱微之中，所以省察謹畏，對越上帝者，不容有一息之間乎？宮闈嚴密之地，杜絶私逕，斥去奢華，端本正始，維持綱紀者，乃制治之基也；翕受敷施之際，無有偏係，不悅諛侫，嘉納忠直，洞開言路者，乃保邦之要也。殿下於此，亦嘗盡其道，而無闕遺，則救民之策、除弊之令，特措置中事，不足煩聖慮也。夫刑、賞者，人主勸善懲惡之器也。殿下聲色之發，有時太遽，威刑之用，或至過中，上下疑阻，氣象不
佳，人皆解體，士戒轉喉。此臣所以憂憫不已，耿耿于垂死之忱也。當此之時，所當愼簡乃僚，大小協心，共濟艱難，庶幾回天怒而慰人心，則用人之道，最爲急務，天官之責，重於他時，決非如臣庸陋所可堪當，而忘恥冒據，貽辱名器，則物議之來，自知難免。乞許遞改。
答曰：“疏中戒誨之語，不啻諄切，深用嘉尙。可不體念？所辭之職，則向年之遞，今實追悔，何足爲卿之恥乎？”
史／編年／朝鮮王朝實錄／孝宗實錄／三年（1652）　卷八至九／卷九　七月至十二月／冬十月／20日(P.25-1)
○戊午/太白晝見。
○副修撰李正英應旨上疏曰：
聖上踐阼之初，從諫如流，曾未幾何，朝野之氣象索然，人皆囚舌，以言爲戒。蓋殿下疑人於言外，罪人於情外，誰肯爲殿下盡言哉？夫對人言語，盛氣發怒，匹夫亦當自勉，況人君召對群下之際乎？殿下於此，時或不免，如此而望天地之和，不亦難乎？若其民弊，則臣實昏昧，不能歷陳，而求言之下，必有能言之者，殿下若和顔色而受之，何患無直言極諫之士也？
答曰：“覽疏喜幸。臣隣之敎戒，苟皆如是切實，使寡昧得以改過，則不亦善乎？體念二字，予不欲先言耳。”
○憲府大司憲洪茂績、掌令徐挺然、持平李尙眞。上箚曰：
天人之際，影響不差，人事失下，則天變應於上。故未有不召
而自至之災，亦未有已出而無應之效。兩南大風‧地震之變、都下冬霧‧星象之異，皆已驗之咎徵也。況今燁燁震電，又發於冬月，凍雨成霖，川澤皆漲，變怪之作，安有如此之甚乎？殿下憂勤恭儉，仁愛寬慈，推殿下之用心，國家宜其治，而紀綱日壞，政令日乖，國日益貧，民日益困，流民滿野，濫官滿朝，用舍之間，賢邪未必分別；賞罰之際，輕重未必得中，簡用常加於遜志之流，威怒又及於忤旨之臣，此豈應天以實之道也？伏願殿下，杜群枉之門，開衆正之路，恢天地之量，霈雷雨之澤，盡還前後被逐之臣，列於朝端，則君臣之間，和氣藹然，豈無補於聖德也？其他囹圄之中，亦不無抱枉受刑，過於本情者，若令有司詳覈情僞，竝從輕議，則是亦救災弭患之一端也。
答曰：“箚辭無非藥石，可見卿等愛予之誠。深用嘉歎，可不勉焉？”
史／編年／朝鮮王朝實錄／孝宗實錄／三年（1652）　卷八至九／卷九　七月至十二月／冬十月／21日(P.25-2)
○己未/太白晝見。
○上引見大臣及備局諸臣。上曰：“災必有所召，莫非寡昧不享天心之致，而卿等乃陳箚引咎，予甚赧然。”領議政鄭太和曰：“比來，中外騷屑，列邑有修鍊兵器之擧，故民多驚惑矣。”戶曹判書李時昉曰：“已令諸道姑停之矣。”刑曹判書沈之源曰：“被災最酷之邑，宜全減貢賦，以示實惠。”從之。太和曰：“歲抄閑丁，亦宜停之。”從之。上謂禮曹判書李厚源曰：“三名日方物，旣已蠲除，而其中物膳，亦可減也。”原平府院君
元斗杓曰：“列邑倉穀，從其被災輕重，量宜收糴可矣。”厚源曰：“雖難畢徵，亦宜分等督斂。”從之。左議政金堉曰：“都監物力，不足以盡辦皮甲、頭具等物，且無舌角指，人多不便。此等事，又是騷屑之一端也。”上曰：“國事無可爲者，其將拱手默坐乎？無事則已，有變則驅此赤脫之軍，入於鋒刃，胡可忍也？然此事不宜每發於言端，以煩聽聞。隨其財力，漸次措辦可矣。”太和曰：“災異如此，京外罪囚，宜速裁決。”大司憲洪茂績曰：“趙錫胤語言薄過，乞賜全釋。”上不許。茂績曰：“李時楷爲臺官，雖有妄言，豈宜永錮？此外方在罪籍者，一皆滌蕩，則實弭災之道也。如兪棨者，復置朝端宜矣。”上不答。
○上下敎曰：“李慶億、李時楷竝還給職牒。”
○諫院大司諫閔應亨、司諫權堣、獻納李逈、正言南龍翼。上箚曰：
今日國勢，可謂痛哭。以言其乾象，則太白之見，熒惑之入，流星之出，日月之暈，已非尋常之變；以言其地道，則萬物之載，不能安靜，震動於湖嶺之南；以言其人事，則彝倫之變疊出，紀綱之壞已極；以言其稼穡，則連年失稔，七路阻飢；以言其節候，則冬暖如春，陰霧四塞，李、杏結華，物理反常。又於純陰之月，建子之日，大雷電以雨，轟轟之聲、燁燁之光，震驚一國，飜盆之注，三日不霽，恰似暑月淫霖。凡此災異，必有所召，亦必有所應，宜殿下惕然兢戒，隱痛於心也。伏覩殿下求言之敎，誠轉災爲祥之
機也。第念聖上遇災，卽有恐懼之心，群下盡言，必有體念之敎，而災過之後，聖心已懈，未聞從一言，行一策者。伏願殿下，毋如前日之徒尙文具焉。伏見殿下，聖孝出天，英明蓋世，聲色‧貨利之欲、犬馬‧土木之役，一未嘗留心，則旣有聖人之德矣。大度恢廓，不見畦畛，過勿憚改，怒無終日，則亦有聖人之量矣。然而殿下持心不堅，受病亦多。疾言、遽色，或發於都兪之際；嚴辭、峻批，多出於意慮之外，群臣惴慄，莫敢盡言。以致刑罰過當，輕重失宜，宰臣、言官連被縲紲，眚災薄過，亦受栲榜，此豈聖朝之美事乎？趙錫胤、申弘望，雖有過差之失，而半夜嚴督，天威震疊，誅殺等敎，大駭瞻聽。刑獄文書，不避坐齋，近密之言，不能匡救，臺閣之臣，未及爭執，未知此何等擧措耶。近來閭巷之間，騷屑日甚，人心洶懼，若將有朝夕奔波之患。臣等竊怪之，細聽輿人之言，則皆不知爲何事，而只以朝廷之秘諱爲疑，此豈非循例不緊之事，皆稱秘密之所致？至若筵中說話，尤非可諱者，而筵臣不敢傳，外人不敢問，廈氈之上，設有失言過擧，國人不知，臺諫不聞，此豈國家之福哉？山林之士，迂闊大言，縱不合於適用，得君行道，亦足矜式一世，而權輿不承，棄之如遺。拘於形勢，雖不得長在左右，有時封章，言可用則採之，朝家典禮，事有疑則咨焉，豈無裨益於聖德
哉？此外言事之臣，尙多廢棄，忤旨之輩，不見收用，當此之時，可無滌蕩之典哉？京外罪囚，充滿囹圄，痛楚冤苦之聲，足以感傷和氣，隨其輕重，劃卽疏決，則未必爲消災之一助也。宮家立案，爲弊已痼。鹽盆、漁箭，盡海而有；草薍、牧場，無地空閑，雖定限制，猶踵前習。澤梁有禁，芻蕘不往，則其與文王之政，大相左矣。近日駙馬家田庄之弊，殆有甚焉。爭持內司之公移，威㤼列邑之守令，一有違忤，或至坐罷，侵及民田，利盡堤防，內需之可罷，國人之公言，而今若自願投附者拒之，訟場非理者屈之，毋使滋蔓，則亦可除民間一分之害也。凡此數弊，只在殿下一轉移之間耳。
答曰：“所論無非藥石，深用嘉尙。中外獄囚，已令速決。欲用山林隱士，予之大願，而自爾難便，不能如意，是可恨也。諸宮家魚鹽，先朝王子、翁主外，已定限制，按實於內司，如有數外之物，可卽革罷，自願投附者，一切禁之。訟場非理者，近有新法，必不饒貸矣。”
史／編年／朝鮮王朝實錄／孝宗實錄／八年（1657）　卷十八至十九／卷十九　七月至十二月／冬十月／29日(P.39-2)
○戊戌/太白晝見。
○贊善宋浚吉請對，上召見之。浚吉曰：“昨夜雷變，極可憂懼。臣未知爲某事之應，而姑以近日事觀之。聖上勵精圖治，朝政不至紊亂，而變怪之作，至於此極，何也？欲以文字仰達所懷，而或慮猶有所未盡，故玆敢請對耳。”上曰：“疾雷迅電，終宵交作，燁燁轟轟，有同盛夏。予之震懼，曷可勝言？今日是私忌，而聞贊善入來，玆以出接耳。”浚吉曰：“冬月雷乃收聲，陽氣深藏，而如是發動者，陰氣盛，而陽氣弱也。人君之事天，人子之事親，其理一也。父母怒其子，則其子之恐懼震越，宜如何哉？”上曰：“然。”浚吉曰：“丙子之冬，曾有此變，而亦不如今日之
甚也。宋末都城，一日有水變，李綱知有夷狄之禍，上書言之。自古災異，終不虛應矣。近來變怪層出，視之尋常，或恐聖明有所忽也。”上曰：“豈其然哉。贊善苟有所懷，畢陳無隱。”浚吉曰：“臣意以爲，遭此大變異，宜有大警動之擧，而何至今寂然無聞也？必有睿算之先定者，願聞於搨前矣。”上曰：“所謂大警動，未知爲何事耶。”浚吉曰：“弭災之策，以恐懼修省爲本。此雖陳腐之說，捨此則無他術矣。高宗反己，而轉雊雉之災，太戊修德，而致祥桑之枯。有其實，則豈無其應乎？內而修德，外而施措，恐有不合於天心者矣。先儒曰：‘一念之善，景星慶雲；一念之惡，烈風疾雨。’此聖明之所當省察處也。”上曰然。浚吉曰：“遭此非常之變，必有非常之事，可以回天怒，而悅人心矣。慈殿進宴之擧，臣固知不可已者。然而天之示警，未滿十日，遽行燕樂於宮中，未知如何？帝王大孝，不在於此。此雖出於千萬不得已之事，因此停罷，似合於修省之道矣。”上曰：“於予心亦不安，而未能遽停。贊善之言如此，當議于大臣，而處之。”浚吉曰：“臣遠在鄕曲，雖未詳其時之事，而若夫世龍妻之妖怪，人所共知。至今得保性命，莫非聖上友于之至德，而但遠置孤島，日月已久。渠雖不足恤，獨不念先王之遺體乎？今若移置輦下，使處別第，禁不得出入宮闈，則恐似得宜矣。”上曰：“大臣亦
有以是爲言者。予非不欲與澂、潚一時放還，而其爲人，興妖作怪，無所不至。若來京洛，更通夫黨，則殊非保全之道。故疑未決耳。”浚吉曰：“雖置都下，嚴其防禁，則可保無虞，而此非外人所敢知，唯在聖上之量處耳。”上曰：“近來日寒如此，宋時烈安否。”浚吉曰：“臣亦不見書札久矣。”上曰：“每以審理，爲慰悅人心之擧，未知此外，更有何策？”浚吉曰：“審理之擧，何可已也。古人雖以數赦爲戒，然被罪而非其情者蒙放，則足以慰悅矣。臣退伏鄕閭，未諳時務，而民情所願，則欲罷營將耳。來此聞之，則朝廷之上，亦多以此爲言者。承旨徐必遠，亦必知之。”上曰：“承旨所見如何？”徐必遠曰：“營將之設，固是美法，而奉行非其人，故或有民怨。然操鍊之時，不可無營將，臣意則以爲：“營將決不可罷。”浚吉曰：“聞守禦從事李時術之言，‘江原道軍卒，貧寒可矜，而技藝頗精云。’以此觀之，雖無營將，亦可以敎鍊矣。”上曰：“罷之雖易，更設甚難。今何可革罷也？”浚吉曰：“漢宣帝遇災下詔曰，‘朕鬱於大道，致有天災。廣求四方之士，以修闕失。’此雖中主之事，亦可取法於今日也。沈大孚、兪棨等，斷無他腸，而罪廢已久，獨不能無憾於天地之大也。沈大孚則不過爭論祖宗一款也，兪棨則不過以仁字疊號爲非矣。先王盛德洪烈，宇宙以來所未有，敢有一毫訾議之心哉？沈大孚則衰敗不堪用，而
兪棨則才學最可惜也。昔張良請先封最憎者，當此一才一藝，俱收幷蓄之時，豈可無收敍之典乎？”上不答。浚吉曰：“李惟泰事，臣曾已仰達，而或慮聖明，猶有所未盡燭，玆敢更陳焉。頃者綾原夫人柳氏，乃逆臣孝立之女，憲府請離異，先王友愛最隆，不使離異云，然乎？”上曰：“非離異也，降爲妾也。”浚吉曰：“逆家之子，法當離異。故呂聖齊家上疏請離異，趙絅時爲禮判，請許之。李惟泰與宋時烈，讀書山堂，適聞是說而非之。宋時烈於所進小冊子中，深攻趙絅之失，李惟泰亦追後投疏。其語雖過，然何可深罪乎？疏語卽朱子與陳俊卿書中文字也。”上曰：“其然乎。”浚吉曰：“天日之下，臣何敢誣罔。臣意則此是薄過，宜可蕩滌，許其自新矣。臣非敢護私朋。此實國人之輿論也。”
○承旨徐必遠啓曰：“臣以贊善宋浚吉所陳進宴停止之意，承命往問于諸大臣，則以爲：‘今者進宴之擧，非他燕樂之比。誠出於爲慈殿之至意，固不可已，而天威非常，適當此時，雖從略設行，有乖恐懼修省之道矣。’”命退行。
史／編年／朝鮮王朝實錄／孝宗實錄／八年（1657）　卷十八至十九／卷十九　七月至十二月／十一月／2日(P.42-1)
○庚子/以趙壽益爲大司憲，閔熙爲司諫，權大運爲執義。
○上下敎曰：“嗚呼！近來災異之慘，不但式月斯生，可謂殆無虛日矣。眇予小子，澟乎若臨深履薄，夙夜憂懼，不敢遑寧，而仁愛之天，警怒益甚，何歟？無乃徒自恐懼，而不知敬天之道歟？徒自勤勞，而不知爲學之本歟？一心求治，垂將十載，而食效愈邈，日就危亂。近欲延訪山林之士，以爲迓續景命之地，而冬雷之變，又出此際，燁燁轟轟，無異盛夏，不寧不令。曾讀《詩經》，亦以爲慘矣，矧玆目覩者乎？何以則可以回天怒，而悅人心歟？予之求助臣隣之誠，出於肺腑，實非外飾。承旨代予草敎，廣求直言。使中外之士，極言不諱，庶使寡昧，得保祖宗付畀之重也。”又下敎曰：“災必由人所召，無乃冤鬱之氣，或有所不解者而然耶？其令中外，疏決庶獄，又令大臣，審理冤獄，以爲召和之一助。”
○玉堂應敎趙復陽、副應敎李廷夔、校理安後說、修撰閔點‧鄭萬和、副修撰金壽興。應旨上箚曰：
臣等竊聞國家將有失道之敗，天乃先出災害，以譴告之，不知自省，又出怪異，以警懼之，尙不知變，而傷敗乃至。天人之際，顯微無間，吉凶禍福，惟人所召。此理昭昭，影響不忒，豈不大可懼哉？嗚呼！今日之災變，亦已極矣。前古所罕之災，叢萃於一時，可
駭可愕者，難以毛擧，而廼於十月之中，雷電再發，頃日之夜，則大雷以電，殆甚於盛夏。燁燁轟轟，人莫不驚悚震變。其所以譴告之、警懼之者，無異人事之相戒，不知何等禍機，伏於冥冥之中，而變異之作，一至於此極也。臣等竊念變怪之積。必在於無道之世，亂亡之國。今我殿下，側身修行，勵精圖治之日，層疊之災，危亡之象，至於如此，其故何哉？噫！災不虛生，必有其應。以今災孽之衆且大者觀之，則其應必有不可勝憂者，而其所以致此之由，則人事亦必大有所失，有以召之。其應之之道，必大震懼、大警動。凡政令事爲，不合於天意，而可以召致災沴者，一切改革，乃爲應之以實，而庶可感回天心，有非小小文具，所可稱塞也。臣等固未知致災之由，在於何事，弭災之道，何者當先，而反覆思惟，尙亦有可言者。請得以一二陳之，伏惟聖明，少垂省焉。嗚呼！言路開閉，存亡所係。自古人君，從諫而興，愎諫而亡者，可以歷數。宋靖康時，有城門閉、言路開之語。若使宋之言路，早開於城門未閉之前，則城門豈至於遂閉，而亦豈有靖康之禍哉？此誠可爲萬世之至戒也。惟我殿下，寬大有容，至仁待下，虛受之量，不可謂不弘，而聽察之際，或涉係吝之私，罪斥之擧，多出喜怒之偏，言事獲譴者，前後非一。以至朝廷之上，諛侫成風，直詞無聞，則雖謂之言路閉塞，可也。當
此災變之慘，誠宜亟下罪己之敎，大開不諱之門，而殿下遇災求言，固已多矣，了無聽用之實，豈其全無可採之言乎？若或只如前日，則亦歸於文具而已。誠願殿下，痛自克責，至誠求問。前後罪斥之徒，率皆疏釋收用，以來言者，則庶幾士氣稍振，直道漸行，而衆善皆陳，群策畢達矣。古人有言：“平居有犯顔敢諫之士，臨亂乃有伏節死義之臣。”夫士大夫之氣節，養之則銳，挫之則懾。方其銳也，雖有鈇鉞之誅，而不懼，及其懾也，雖有爵賞之勒，而不爲。惟養之於無事之時，乃可得力於有事之日。今士氣銷耎，俗論靡然，尤宜開納讜言，奬進忠直，以養士大夫之氣節也。嗚呼！用人得失，卽關治亂。自古有爲之主，必求當世之人才，與之共天位，治天職。必使賢者能者，各當其任，以之建立事功，奮庸熙載。苟失其道，用舍乖方，君子退藏，小人進用，則斯乃昏亂之朝，固無可言。雖不至於小人當朝，而賢愚雜進，闒葺混淆，則終亦至於委靡不振，同歸於危亂而已矣。試言今之，朝廷雖無小人之害，亦無君子之益。流俗盈廷，氣象薾然，朝不信道，工不信度，大官悠悠，小官泛泛，牽補架漏，苟度時日。幸今聖上招延賢士，致之于朝，禮遇之盛，夐出今古，朝野莫不傾耳拭目，想見風采。今若堅持此心，信之勿貳，益推至誠，更加旁招。已來者則不徒禮其身，必須用其言，而行其
道，維之縶之，勿使有遐心，未至者，則旣致其敬，又盡其禮，必使其拔茅彙征，揚于王庭，而申命銓曹，廣加搜訪，一善一藝，無不收用，則庶幾善類登進，淸議恢張，由是而挽回世道，陶鑄盛治，亦不難矣，豈不美哉。嗚呼！奢侈之禍，甚於天災。古之明君誼主，必先躬行節儉，以表率之。近年以來，奢靡成俗，禁令不行，以至閭井下賤，服食之僭侈，無有限制。凡婚姻宴會，窮極華麗，以至土木之功，殆遍城中，競爲侈大，古所謂木妖者，不幸而近之。民以之益窮，財以之益耗，職此之由，誠非細故也。謂宜明飭法官，凡百奢侈踰制者，率皆嚴加禁斷。公主第宅之制度宏侈，國言未已。祖宗盛時，間數有制，無有過越，豈可於喪亂之後，板蕩之時，若是其侈大之過乎？公主之第宅如此，則其何以禁臣下之奢侈，而敎國人以儉朴乎？竊聞公主第宅，又將營造，間架之數，豈宜一同前制？昔唐楊綰拜相，中丞崔寬第舍宏侈，卽毁撤之。由此言之，則雖已造者，猶可減毁，以從法制，況其未造者，豈可不減其過制之間數乎？前頭公主嘉禮，亦願務從節儉，一以爲導率民俗之方，一以示警畏天戒之意也。且其庄田之設，遍及諸道，宮奴之橫行作挐，侵奪民田之弊，罔有紀極，罔有限節。間嘗有禁斷之令，而猶夫前日民間呼冤之聲，有不堪聞。殿下深居九重，何以盡知此事之至此乎？欲望
明敎所司，定其折給之限，禁其侵奪之弊，則大可爲慰民心而消災沴之端矣。嗚呼！今日民生之困悴，可謂極矣。旱澇相仍，連歲凶歉，人無恒産，生理蕭然，而加以賦役不均，徵責多門，愁怨之聲，盈於田里。至於水陸軍卒，剝割侵漁之弊，尤有所不能堪者。擧失樂生之心，實有倒懸之急。爲民父母之道，豈可坐視，而不思所以救之之策乎？伏惟聖上，夙夜憂勤，所以爲懷保之道者，亦云至矣，而實惠不能下究於民間，民間不知朝廷軫恤之意。年來雖或有蠲除之令，而只爲無實之歸。必須別樣咨度，大段變通，用使實惠及民然後，庶可以慰悅民情，克享天心矣。臣等以爲：極擇近侍中剛明有才者十許人，稱以御史，分遣各道，巡行列邑，諭以朝廷德意，仍與本邑守宰及一鄕長老，詢問一邑民瘼，竝其救弊之策，反覆商論，一一條列而來，然後着令諸臣，從容講究，可以變通者則變通，可以停罷者則停罷。其中雖有重大難以猝改者，亦思所以可救之方，不限時月，次第罷行，則不但實惠之普被，田里小民，亦必知朝廷之委遣使者，專出於惠鮮之至意，其所感戴歡悅者，當如何哉？召公之必以諴小民爲祈天永命之本者，良以此也。昔唐太宗命李靖等十三人，分行天下曰：“察長吏賢不肖，問民疾苦，禮高年、賑窮乏，褒善良、起淹滯，使者所至，如朕親覩。”今者受命之
人，亦必上體德意，廣布幽蔀，使父老童幼，皆若親承玉音，而欣然若更生。仍察守令賢否，而黜陟之，兼訪人才之，淹滯，而薦拔之，則其於救民弭災之急務，宜莫切於此者矣。憂虞之象，一至於此，不知禍亂，當自何出，而倉卒顚沛，終必賴之者，惟在於固結人心而已。臣等此言，非但爲目前救災而發也。凡玆所陳，實是臣等千慮之一得。臣等所未及言者，諸臣亦必有能言者。惟在聖明之深省而力行之而已。嗚呼！變怪之沓臻，旣如彼，民怨於下，而邦本之困瘁，無以救，殿下當此危厲之時，其可不反之於身，而求之於心乎？夫人主一心，萬事之本也。天下萬事，無一不本於人主之心者。一心正則萬事無不正，一心不正，則萬事皆從而不正。故古之大人，必以格君心之非爲先。而董仲舒亦言：“正心以正朝廷，正朝廷以正百官，則遠近莫不一於正矣。”心之所以正與不正，則在於立志之如何。如人主能以古昔帝王之道爲志，講乎帝王所懋之學，而其治心修身，一以帝王爲法，則其擧措施爲，無一不出於天理之正，而循私任數，姑息苟且之政，不以雜乎其間。如是則朝廷安得以不正，庶事安得以不理乎？如其不然，而以後世人主之事爲志，則其立心卑下，用意苟且，天理不必復，己私不必克，其所云爲，無非循私任數之歸矣。如是則朝廷安得以正，庶事安得
以理乎？伏惟殿下，以高明豁達之資，當否極當泰之期。卽阼之初，引用善類，圖興事業，八方懽欣，想望太平，此正東方盛治之一大機也，而事不如意，好會易失，此臣民之所以介然失望者，而國事之陵替，乃至於此，則竊恐殿下之所以立心者，或不能以堯、舜爲志，而未免以後世人主自待也。苟或如是，則宜其精一克復之功，不能如古之帝王，而其發於政令擧措之間者，或不能大慰臣民之望也。然則今之所以治效未著，百事頹敗，人心日惡，天怒日嚴者，竊恐或不無有以致之也。今幸聖上，復召山林之士，日與之講明心學，經席所討論者，無非聖賢傳授心法之妙、明善居敬之要。以我殿下明睿之質，苟能奮發大志，專精一心，以儒者之言，爲必可信，以聖賢之道，爲必可學，勇往不息，眞積力久，則由是而可以爲堯、舜，可以爲湯、武，此又今日大有爲之一大機也。閭閻學者，其資稟未必甚高，而尙有以聖賢之學爲志者，況殿下以堯、舜之資，當天人之寄，若猥自菲薄，立志不高，執德不固，不能勉聖賢之學，致帝王之治，而反有憂於陵夷衰替之歸，則其爲千載之恨，爲如何哉？伏願殿下，因此譴告之嚴，震惕自省，赫然發憤，痛自刻勵，凡所以立志修身，發政處事，必以聖賢之道爲法，而期至於至善之地，灑然與一國更新，以立治功，則聖學日就，
聖政日崇，朝廷自正，庶事自理。其效之著，自當無不徯志，豈徒消弭災害而免於衰亂而已哉？然則今日仁愛之譴告，無非所以玉成乎聖德，而卽爲東方億萬年無疆之休矣。
答曰：“寡昧無所肖似，獲罪于天，若無所容。今觀箚辭，忠悃之言，懇懇精切，實是救時之砭焫。予用欣悅，嘉歎不已。予雖不敏，可不體念焉。”
○掌令趙克善上疏略曰：
人君之事天，有如臣子之事君，父，君父有怒，不敢疾怨，起敬起孝，負罪引慝，夔夔齊慄然後可見君父之底豫。若或徒自恐懼而已，不能改過悔罪，則爲君父者，其肯爲之哀憐而悅豫之乎？殿下之臨群臣，有嘗喜而愛之者矣，有嘗怒而譴之者矣。殿下自反而深思，必欲有以吾之一心，仰體上天大公至正之道，則天怒之解，斯可得矣。古人曰：“應天以實不以文者。”此之謂也。竊觀前代帝王，同是遇災也，而或災不爲災，或災遂爲災者，何也？明君謹之吉，庸君忽之凶。謹之忽之，惟在人主之一心耳。董子之言曰：“國家將有失道之敗，而天出災異以譴告之。不知自省，又出怪異而警懼之。”尙不知變，而傷敗乃至。此見天心仁愛人君，而欲止其亂也。”誠哉言乎。今天之所以譴告之、警懼之者，無異諄諄，安知不出於仁愛殿下之心者乎？其不知自省，尙不知變，臣必知殿下之不以自居也。古之人君，遇災而興者固多矣。《書》曰：
“天視自我民視，天聽自我民聽。”不必遠鑑前代。殿下卽阼，初政淸明，臣民歡躍，八路同慶。若此日進，式至今日，則至治可陶也。八九年來，國勢之卑弱，紀綱之委靡，日甚一日。天下之事，不進則退，無一定之理。殿下之治，旣不日進，則其必日退也審矣。日退不已，則終亦必亡而已矣，何幸乃者。殿下求治誠切，日接儒臣，知萬事之大本，在於一心，講以《心經》，專用力於治心之道，此又一初也。其繼自今，日新又新，進進不已，則欲唐、虞而唐、虞，欲三代而三代。若決江河而下注沛然，孰能禦之也。唐、虞之治，萬世不可及者，以堯、舜之德，巍巍乎不可尙已。然以孔子之大聖，稱大舜之大智者曰：“好問而好察邇言，”孟子亦曰，“自耕稼陶漁，以至爲帝，無非取於人以爲善者。”聞一善言、見一善行，無不取之以爲己有，則是人有一善，而己有萬善。萬善具足，雖欲不居於聖得乎？此非獨舜爲然。堯之舍己從人，禹之拜昌言，湯之從諫弗咈，無非取於人以爲善者也。是故子貢亦曰：“文、武之道，未墜於地，在人，賢者識其大者，不賢者識其小者，莫不有文、武之道，仲尼焉不學，亦何常師之有？”是則文、武之德，散在衆人，而孔子又集之於己，以爲大聖也。今殿下銳意爲善，則小大之臣，孰不進一善言，導一善行，以助殿下爲善乎？如其善惡是非之擇，必其在我之權度，精切不差，然後
乃能執其兩端，量度以取中矣。其要又在於堯、舜、禹相授受之心法也。“人心惟危，道心惟微，惟精惟一，允執厥中”十六字，於《心經》篇首，先儒論之詳矣。其工夫之次第先後，自格物致知，至於治國平天下，則一部大學，與中庸問政一章備矣。以殿下聖學之高明，豈不詳究，而力行之哉？蓋人心道心，同一心也。旣有形氣之稟，則雖上智，不能無人心，而以其易私而難公，故曰危。旣受性命之正，則雖下愚，不能無道心，而以其難明而易昧，故曰微。心之未發而在中也，謂之性。性者，仁義禮智信五者也。未發之前，所以用工而涵養者，惟在戒愼不覩恐懼不聞而已。心之已發，謂之情。情者，喜怒哀樂愛惡欲七者也。七者隨感而動，而感於耳目口鼻形氣之私者多，感於仁義禮智性命之正者少。故唯聖人之情，發必中節，衆人則中節者常少，而不中節者常多。學者於將發之際，便加省察，而精之一之，使其蕩而不中節者，制而約之，歸於中節，則所謂人心聽命於道心者是也。然而學者，猶不能閉口合眼，不應事務，而專用力於操存，以待其純熟也。又況人君代天理物，一日萬幾之中，七情交感而互發。其易發而難制者，惟怒爲甚。工夫未熟之前，其不中節者，固不勝其多矣。苟知以善自治，則方其發之遽，雖不能禁而制之，旣發之後，徐而察之，則豈不自知其中節與不中
節哉？如其中節也，則因而充擴之，如其不中節也，則無恥過作非，改過不吝，則可以復於無過，隨覺隨改，則《易》所謂：“頻復頻失厲無咎”者也。頻失故厲，而頻復故無咎也。頻復以至於無失，則與初無失者無異也。從事於斯，敬而不怠，誠以不息，則以此一心，致中致和，以馴致於天地位萬物育之極功矣。此學知與生知、利行與安行，及其成功，則一者也。果能此道矣，堯、舜之聖，唐、虞之治，何患乎不可及也。是故先儒之論治道，必以人主之一心，爲天下萬事之大本者此也。大本旣正，知極高明，則凡用人之非，政事之失，爲旣往之咎者，殿下皆當自悟而悔之，不復作於後，而朝廷之上，有濟濟德讓之風矣。是所謂正心以正朝廷，正朝廷以正百官，正百官以正萬民，正萬民以正四方，而陰陽調、風雨時，諸福之物、可致之祥，皆可畢至矣，天怒之不可解，災異之不可弭，非所憂也。
答曰：“災異之荐臻，無非寡昧不合於天心之致也。恐懼之心，難以形言，戒誨諄諄。辭甚精切，憂愛之誠，溢於言表，予雖不敏，可不服膺焉。”
史／編年／朝鮮王朝實錄／顯宗實錄／六年（1665）　卷九至十一／卷十一　九月至十二月／十月／7日(P.13-2)
○己未/太白晝見。
○以鄭知和爲大司憲，朴世城爲刑曹參議。
○領議政鄭太和呈辭至十九度，上答曰：“天災孔棘，卿不可就閑，國勢扤捏，卿不可恝視。嗚呼！卿歷事兩朝，恩遇最隆，其可無報效之誠乎。予之毗倚深重，萬無允許之理。宜勿控辭，速出論道。”
○上下備忘于政院曰：“予之寒疾，今過五六箇日，而出入無期。當此遇災之時，三司請對累日，尙
無黑白，誠爲未妥。其令三司，各書所懷以啓。”
○領府事李景奭以冬雷之變，上疏曰：
自上惕然慄然，不遑寧處，驚勵切至，信乎《易》彖所謂震來虩虩，恐致福也。其將震而奮發，動而進，懼而修，有主而保大，如《程傳》之言乎？又曰：西方暴風雨、大氷雹變異之甚者，其他螟螣蟊賊之被害，禾穀無餘，或傷於旱，或傷於水，至於大風之後，秀而不實者，皆是民失其天，將何以生。又曰：凡百天地之大異，皆由於兵民之積怨。怨積則戾氣應之，戾氣應而風氣惡。癘病怪疾，中外連仍，夭折死亡之滔滔，未有如近年之甚者也。嗚呼！常平之設，臣所嘗請，本以救民，反爲厲民，至於各邑收耗，轉致增多。此外諸道耗穀，皆爲度支之所管，不幾於不遺錐刀之利者乎。常平之耗，罷而勿收，各道之耗穀，付諸各邑之倅，以資殘邑，以補民役，復國家之舊例，昭王政之大體，不亦可乎？
末以宋浚吉之遽去，爲可惜，上答曰：“國事孔艱，天怒又從而層疊，予懷之憂，曷有極哉。卿之憂國之誠，老而冞篤，良用感歎。箚中戒誨之辭，予當惕念，而且令廟堂議焉。”
○執義金萬基等上箚略曰：
頃年以來，聖躬違豫，彌延累歲，雖欲日開筵席，勵精治理，固有不得勉彊者。乃者皇天降眷，祖宗默祐，溫泉效靈，勿藥有喜，四域之內，歡欣鼓舞，冀見聖明奮發振作之擧矣。及至回鑾之後，側聽累月，無一事
可以慰悅群情者。講筵之罕御，猶夫前也，裁決之淹滯，猶夫前也，泄泄沓沓，一循前日之轍。群下庶幾之望，未免歸虛，則今日內嬖之蠧心，雖未知其有無，而臣等之別有所憂慮者，亦安所不至也。竊聞閭巷相傳之語，後苑別堂，多有佳處，萬機之暇，時與宮妾宦寺之輩，頻有游幸之擧。而內裏事秘，傳說難眞，以殿下之明聖，夫豈有此，而一或留心，則其爲玩喪之害，可勝言乎。本原之地，旣無竪立整刷之工，百僚之解體，庶事之頹廢，無足怪也，而上天之癉怒，固其所也。至於草野之賢，進退以義，近日宋浚吉之造朝，留邸數月，入侍廈氈，不過五六，一曝十寒，其無奈王何。則聖上尊賢樂道之心，不可謂有其實矣。旣來之士，尙無以留之，則在野之賢，其可望于于而來乎？此 殿下所當痛自剋責，而加勉者也。且請停兩慈殿進宴之擧，以盡應天之實，又陳湖南山郡大同之不便，諸宮家折受，各衙門屯田，奪民累代世業之弊，請一切變通，以紓生民之怨。又曰：願殿下加意本原之地，克盡警畏之道，務誠實，而招延賢士，革弊瘼，而惠鮮窮民。事事而勉勵，念念而提掇，常若燁燁之光、虩虩之聲，接於耳目，則今日之災，乃所以玉成我殿下也。
上答曰：“日者雷電之變，發於純陰之月，予心驚遑，若隕淵谷，不幸遘疾，以至今日，尙未賜對。病裏憂心，益復不安。箚
辭懃懇，其所以誡寡躬、論時政者悉矣，予當體念，而與廟堂議處焉。”
史／編年／朝鮮王朝實錄／顯宗實錄／七年（1666）　卷十一至十三／卷十三　十一月至十二月／十一月／2日(P.1-1)
○戊寅/冬至正使鄭知和、副使閔點、書狀官趙遠期如燕，上引見曰：“近來我國，不善處事，逢彼之辱。卿等嚴飭一行，勿之復有後患也。”知和對曰：“聖敎如此，其敢緩忽乎。”上，各賜帽掩。
○吏曹正郞南二星、李有相或稱病或引嫌，不參政，政院請推。上竝命拿推，以懲其怠慢。
○以李端錫爲正言，李敏迪爲副應敎。
○上下敎于政院曰：‘明日晝講爲之。’以去夜冬雷之變，上惕然警動，始有是命。
○左議政洪命夏上箚乞免，仍陳修省之道，上不許曰：“嗚呼！予小子昏愚，叨承丕緖，以致天怒，至于今日而極矣。昨夜雷電之變，燁燁轟轟，慘目驚心，遑遑痛迫，曷勝云喩。念及民事，若恫在已，不知置身之所。噫！以今日國事，終無變通之道，則將至於國不爲國。爲今之計，
莫如去其文具，取其誠信，上下交修，寅協爲心，則庶可少答天譴，共濟時艱。予當佩眼卿言，卿宜益盡誠忠，補予不逮。”
○大司憲金壽恒、戶曹判書金壽興以冬雷之變，亦皆上箚，而以警惕修省之道陳戒，上優批如右。
史／編年／朝鮮王朝實錄／顯宗實錄／十年（1669）　卷十六至十七／卷十七　六月至十二月／十月／5日(P.33-2)
○乙丑/夜五更，火星入太微垣端門內。
○政院啓曰：“純坤陽剝之月，群動閉藏之時，雷雨驟作，轟轟發聲。天之示威，一至於此，豈非災異之大者乎。伏想聖明，寅畏對越，所以惕然驚動于心者，必有倍於平日。而人之一心，操舍難常，遇變之初，莫不警惕，及其差久，此心漸解，狃以爲安。終歸於危亂，而莫之救，可不戒哉。惟望殿下，保持此時之念，常如遇災之初，終始勿懈。則震來而懼，反致福吉，正在於此。”上答曰：“遇災憂遑，坐臥未寧。今觀啓辭，戒誨切至，予心欣喜。可不留心焉。”時，上彌月未寧，災異疊現，群情憂懼。
○梟示理山郡犯越人金有禮於境上。以未及發配，越獄逃躱，削髮爲僧，而就捕也。
○禮曹啓：“以神德王后祔廟之禮，卽已告完。王后父母追封之典，姓鄕陞號等事，請令該曹稟旨擧行。”上從之。又啓曰：“今此神德王后祔廟之禮，乃行於累百年之餘。旣已陳賀頒赦，當設科取士，以示八方同慶之意。而取考前規，則或有合他慶，設別試增廣之事矣。”上曰：“今亦合慶爲之。”
○獻納李休徵引避遞。以刪改啓草，見非物議也。
○副提學李敏迪、應敎南二星等
以災異陳箚曰：
今年諸道之海溢，兩南之水災，亦非小異，況此陽月震雷，燁燁不寧。上天震怒，黎元愁苦，賢輔遯荒，言路阨塞。而恬嬉宴安，無復恐懼警戒之意，土木方興，侈然爲太平之氣像。在我之修省旣如此，則其能使上帝鬼神，收還威怒，以反和氣乎？近來玉候違豫，久曠視朝。臣於頃日入侍，仰瞻玉色，天容大瘦，頓異昔時。臣子之憂，何所不至。愚衷所激，猥進愼攝之言。區區賤誠，惟聖上留心焉。臣等忝在近密，顧自以爲陪奉淸燕，時有獻替，則必有勝於宦官宮妾者矣。或於暇日，時賜引接，則浸灌之功，亦未必無小補矣。傳曰：‘有布縷之征，粟米之征，力役之征，君子用其一緩其二。用其二，而民有殍，用其三，而父子離。’今者數萬簽軍，兩道量田，竝擧於一時。此雖不可已之政，而二大役竝擧於一時，民安得不騷哉。當此天怒民怨災異疊臻之日，尤宜愛養民力，收合人心。豈可肆行克伐，不爲邦本之地哉。湖西水災，海西海溢，俱非等閑之災。姑停量役，似不可已。而且就簽軍而論之。當初廟議，本以京兵，有長征之害，故有闕勿補，而欲變爲番上之規矣。今則旣不減年例砲額，而別抄充定，又復紛紜。此實竝擧而兩存，豈是變長征爲番上之本意哉？臣等愚意，亦以爲別抄充定，如不可已，則年例砲額，不當仍補也。
上雖優批答之，而竟無採施之意。
○
左議政許積陳箚，乞先遞內局提調，上不許。
○黃海道長連等邑九月二十九日，雨雹傷穀。
史／編年／朝鮮王朝實錄／顯宗實錄／十年（1669）　卷十六至十七／卷十七　六月至十二月／十月／27日(P.37-2)
○丁亥/平安道定州、郭山本月十七日雷電。
○副提學李敏迪等上箚曰：
燁燁震電，再發於陽月之內，繼又聞恩津縣，有雌雞化雄之變。天災物異，獨萃於一時，未知國家有何危敗，而上天之譴告至此哉？古之哲王，遇災修德，如祥桑雲漢，不可尙已，只以近來，壬辰年間，有雌雞化雄之變，孝宗大王大加驚動，卽召大臣三司二品以上，問以弭災之道，玉音惻怛，眞如震蝕之在躬。又於乙未年間，有白虹貫日之變，卽停萬壽殿之役。其對越之誠，寅畏之意，發於其心，行於其政者如此。《詩》曰：‘小心翼翼，昭事上帝’，我先王有焉。今者玉候違豫，方在靜攝之中，悔悟之音，不聞於朝，憂懼之政，不下於民，上下恬嬉，無異平日，似此氣象，其能回天怒，而格天心乎？且萬壽殿之役，我先王猶且停止，而踰制主第，竟不從兩司之請。天變不足畏，人言不足恤，一至於此，只此一事，又豈恐懼之意哉？
又曰：
宮禁有不嚴之漸，宦寺有驕橫之漸，四民有失業之漸，有司有聚歛之漸，舊制有頹壞之漸，庶事有叢脞之漸。凡此數漸者，其始觀之，孰以爲危亡之可憂。而由微至著，積小成大，則畢竟橫潰四出，而直至於不可救
之地矣。豈可不謹之於微，而思所以早辨耶？”又曰：“臣等前因雷變，略陳數事矣。聖上旣答以議處，而箚本留中，未有處分，恐非聖人弗咈之義，而言路之崎嶇，亦可知矣。夫簽軍量田，不可一時竝擧，請停量田，以待稍稔，且以新砲別隊，兩皆督定，人心騷擾，民不堪命，請停新砲，以存廟堂本意。而聖心直以迂闊而置之。然災害之廣被，民生之困苦，耳目所及，無非可憂。海西州縣，濱海太半，湖西則一半濱海，一半沿江。豊稔之地，在處絶無，流亡四散，朝不謀夕。方當議賑之日，欲擧莫大之役，此臣等之所未解也。今年軍額，比常歲倍多，年例充定，決不可減。而精抄軍添立一軍矣，別隊又添一軍矣，新砲保又仍一軍矣。良丁有限，軍額頓增，此將取之於何民乎？且別隊之設，只欲如御營之規，砲手以漸勿補，而別隊以漸充定，初非欲竝存兩軍，又非欲一時竝定，而朝廷擧措，大違初議，旣充砲保，又定別隊，增乎彼者不減於此，此又臣等之所未解也。請下臣前後二箚，速令大臣有司議處焉。
箚入四日，批下。
史／編年／朝鮮王朝實錄／顯宗實錄／改修實錄／六年（1665）　卷十二至十四／卷十四　十月至十二月／十月／7日(P.3-2)
○己未/太白晝見。
○以鄭知和爲大司憲，朴世城爲刑曹參議。
○上，下備忘于政院曰：
予之寒疾，今過五六日。當此遇災之時，三司請對累日，而尙無〈黑〉白，誠爲未妥。其令三司，各書所懷以啓。
○領中樞府事李景奭，以冬雷之變上箚，其略曰：
洊雷之變，特因纔遇，故畏懼甚焉耳。已過之災，《春秋》所戒者，無不備焉。虹變、星變、旱災、水災，凡百天地之大異，皆由於兵民之積怨。怨積則戾氣應之。故癘疫、怪疾，中外連仍，夭折死亡之滔滔，未有如近年之甚者也。嗚呼！遇災放囚，而白金之囚，獨何意也？今世所謂囚銀者，何也？諸司之稍有物力者，則必斂聚銀貨，市井之困，物價
之高，皆由於此，其於藏富於民之道，不亦遠乎？常平之設，臣所嘗請本所以救民，今反爲厲民，至於各邑收耗，轉致增多。諸道耗穀，皆爲度支之所管，不幾於不遺錐刀之利者乎？常平之耗，罷而勿收，各道之耗穀，付諸各邑之倅，以資殘邑，以補民役，復國家之舊例，昭王政之大體，不亦可乎？又言江原道地瘠民貧，宜給陳災。兒弱十五歲以下，宜竝停收布，公主第宅及宮人疾病家，毋令太侈，溫泉營繕，毋令高廣，堇可苟完。末以宋浚吉之去，爲可惜。
上答曰：“人心不淑，國事孔艱，天怒又從而層疊，予之憂遑，曷有極哉？今觀箚辭，卿之憂國之誠，老而〔深〕篤，良用感歎。誡誨事，當留心惕念，且令廟堂議處焉。”
○執義金萬基、持平申命圭等上箚略曰：
頃年以來，聖躬違豫，彌延累歲，雖欲日開筵席，勵精治理，固有不得勉彊者，一國之人，亦知非聖明倦勤之失也。乃者皇天降眷，祖宗默佑，溫泉效靈，勿藥有喜，四域之內，歡欣皷舞，咸以爲，聖明方將奮發振作，法﻿成湯之昧爽丕顯，師文王之日昃弗遑矣。及至回鑾之後，側聽累月，無一事可以慰悅群情者。講筵之罕御，猶夫前也，裁決之淹滯，猶夫前也，泄泄沓沓，一循前日之塗轍。群下庶幾之望，未免歸虛，固有以疑殿下之未能擺脫於燕安之習。而殿下亦何以自說於國人乎？今日內嬖之蠧心，臣等雖未
知其有無，而講筵罕御，裁決淹滯，非獨違豫時適然，則臣等之憂慮，亦安所不至也？竊聞閭巷相傳之語，後苑別堂，多有佳處，萬幾之暇，時與宮妾、宦寺輩，頻有遊幸之擧云。而內裏事秘，傳說難眞，以殿下之明聖，夫豈有此，而一或留心，則其爲玩喪之害，可勝言乎？本原之地，旣無竪立整刷之工，百僚之解體，庶事之頹廢，無足怪也，而上天之癉怒，固其所也。至於草野之賢，進退以義。近日宋浚吉之造朝，非但爲恩禮之優。其以李珥之赴召於宣廟患候平復之後者，仰達於榻前者，其意槪可想也。而留邸數月，入侍廈氆氈，不過五六日，一曝十寒，無奈王何。則聖上尊賢樂道之心，不可謂有其實矣。旣來之士，尙無以留之，則在野之賢，其可望于于而來乎？噫！應災之道，必須勉强於所難能者，方可以少回天怒。昔在先朝丙申，將進宴于慈聖，日期已定，有司已具，而因天示警，卽命停罷，此豈非今日之所當法者乎？帝王之孝，自與匹夫不同。上格天心，下解民慍，以至嘉靖邦家，鞏固國勢，卽孝之大者也。仰惟兩慈殿塞淵之聖心，冀望於殿下者，惟在於帝王之大孝，則以是勉勵，卽古人所謂能養其志者也。鐘皷管籥之交奏，稱觴上壽之縟儀，斷非今日之所宜行，姑令停止，以待可行之日，實合應災之道也。且陳湖南山郡大同之不便，諸宮家折
受，各衙門屯田，奪民累代世業之弊，請一切變通，以紓生民之怨。又曰，願殿下加意本原之地，克盡警畏之道，務誠實而招延賢士，革弊瘼而惠鮮窮民。事事而勉勵，念念而提掇，常若燁燁之光，虩虩之聲，接於耳目，則今日之災，乃所以玉成我殿下也。
上答曰：“日者雷霆之變，發於純陰之月，予心驚遑，若隕淵谷，不幸遘疾，未遂賜對之意。病裏心懷，誠爲未安。箚中辭意，縷縷懃懇，或誡寡躬，或論時弊，予當體念而與廟堂議處焉。”
史／編年／朝鮮王朝實錄／顯宗實錄／改修實錄／六年（1665）　卷十二至十四／卷十四　十月至十二月／十月／10日(P.5-2)
○壬戌/以尹文擧爲大司諫，張善瀓爲兵曹參知，金萬基爲舍人，尹宣擧爲執義。
○副提學趙復陽、應敎李敏叙、校理吳斗寅、修撰洪萬容‧李程上箚曰：
嗚呼！此何等時也？凡天災物變之前古罕有者，式月斯生，無日不出，皆是危亂之象，已事之驗，人心憂懼。岡有所底。乃者雷電之變，又何驚慘之甚耶？正當朔日立冬之節，轟轟燁燁，殆甚於盛夏，有若人事之相告戒，不知國家有何失道之敗，何等禍機，伏於冥冥，而上天之丁寧警告，一至於此乎？卽今消弭之道，決不可以細務末節，循常備數而應之，必須君臣上下，大警懼大奮發，求所以上答天怒，下慰民心。而若論修省之方，則亦惟曰，勉强學問，務修德政而已。伏惟殿下臨御以來，積年違豫，經筵講學，遂至全廢，幸賴天心默祐，一朝勿藥。法筵重開，耆儒復進，講論聖學，擧國臣民，歡欣想望之情，曷有其極？而御筵開講，未免稀闊，數月之間，不過五六日而止，雖緣聖躬安寧之時常少，自不能如意，亦豈無可爲而不爲之時乎？雖當調攝之時，晉椄臥內，頻賜講論，則其於淸心治病，亦當有補。經筵常式，不必爲拘，又何難於變通乎？小數賤技，不專則不成。況帝王進德作聖，何等工夫，而乃或作或
輟，如是而望其成就乎？程子曰：“要使人主，一日之間，接賢士、大夫之時多，親宮妾、宦官之時少。”若以此言之，則殿下之接士大夫，可謂已踈矣。深宮之中，燕閑之時，不知殿下所爲者何事？人主一心，攻之者衆，天理人欲，間不容髮，操舍之頃，卽爲存亡，敬怠之間，便是吉凶，可不懼哉？《心經》一書，採摭群聖賢之宗旨，危微精一之一言，寔爲萬世聖學之淵源，而存誠主敬之工夫，又是一部喫緊之要訣，求端造極之方，無不備具，修己治人之道，皆不外此。此卽殿下之所方講論者也。誠能專精一意，熟玩深味，實用其力，勇往不息，則理明義精，酬酢萬變，天德、王道，其在此矣。以殿下聰明睿智之資，少加聖功，則何以不及於古之聖王乎？資質之美有限，學問之益無窮。而日月易得，事業至重，伏願殿下，留意而猛省焉。噫！世道之汚隆，俗化之美惡，惟在人主好惡之如何，好惡不可不審也。夫所謂好惡者，非必發於敎令，徵於動作而後，人得以知之也。心術隱微之中，苟有所偏倚，則鬼神知之，臣下化之。況隨之以色辭，施之以賞罰乎？王者動化之權，與天同道，其所表正，作極於上，風化國內者，豈皆家喩而戶說也？取舍旣定，好惡旣明，則世皆群趨，無敢越志矣。故自昔明君誼辟，皆先示好惡，以導一世，賞以勸之，刑以威之，以至嚬笑之末，亦愼其所發。今聖上好
惡之所存者，臣等固不敢知，而以凡發於擧措予奪者觀之，則殿下之所好惡，亦有可論者矣。殿下卽位以來，未嘗賞一諫者，而訑訑之色，輒施於臺閣，格人、正士，日遠於朝端，而持祿苟容之臣，先見尊寵。保民革弊之論，輒見沮閣，而掊克纖嗇之議，膠固於朝廷，中外之所樂趨者，皆在於軟熟，而所戒者，或在於切直。好惡如此，故士氣消磨，讜言不聞，紀綱陵夷，世道日敗，如此不已，則末流之禍，將不可救矣。殿下任君師之責，主世道之權，其可不思所以改圖而亟救之乎？殿下誠能反前之所好，直諒敢言之士，勿爲太貶，讒侫面諛之人，勿爲太奬，勿以軟懦爲老成而尊其位，勿以闒葺爲得體而厚其禮。惡私逕之害政，則裁之以法，以杜其漸，惡宦寺之假寵，則示之以威，以遏其萌。使一國臣庶，曉然知殿下之好惡，在公私義利之分，枉直邪正之別，則其所以鼓舞一世，丕變風俗，振作士氣，恢張治道者，不待他求矣。伏願殿下留心焉。若夫善類進退之間，便是陰陽消長之幾，人主之所當致勤於擧措用舍者，孰有大於此乎？當今人物，亦無出二三在野之儒臣者。殿下之眷念而禮遇，固無間於在遠，而終不能復用，朝野之失望久矣。幸而一介已進之臣，今又狼狽而去，則況其未進之數臣，寧有起來之望乎？然而當此天災極慘之日，所當求助而圖
任者，不可舍此而他求，則亦豈可以旣退而難進，遂替求賢之志哉？此亦在殿下誠意之如何。而彼數臣者，皆非果於忘世，則寧有至誠而不可動者乎？謂宜明降聖敎，盡誠收召，期以必致乃已，而依宋朝詢問前宰執古事，先令實封以聞，則必有可績之言，有補消災之道矣。如尹宣擧等，曾以臺憲徵召者，竝合一體咨詢也。王者之政，莫先於理安生民，召公以諴小民爲祈天永命之本，孟子之論王道，亦不過曰薄稅斂省刑罰而已。目今民生之困瘁，其已甚矣。十數年來連歲飢饉，流離轉死，殆無一年之稍稔。今年春夏之間，大有登熟之望，初秋以後，大風之變，淫雨之災，百穀損害，擧爲秀而不實之歸，而豆菽、木綿，同然大無，民事之不幸，夫何若此之甚也？凡所以惠恤蠲免之政，不容不急急講究。來年田稅之豆，則朝廷方議蠲除，而臣等竊以爲田之大無，旣如彼，稅豆之外，他役尙多，只免豆稅，猶未足以爲惠也。常時給災之規，不及於田者，以其牟麥、豆菽，一歲再種也。然而牟麥之種，必擇良田，民間良田少而薄田多，再種之田，不能三四之一焉。而今値無前之大無，仍守常規，不給田災，責出徭役於全歉之田，決所不可爲也。
今者外方年分，旣爲成案，不可逐田更驗。而田之大失，諸道同然，則雖不踏驗，已可明知。若就各邑田案，除出旱田，竝給半災，則乃
可爲遍及之實惠矣。田畝無收，民事至此，則稅入之多縮，經費之有缺，亦何可計較也？豆菽之糴，畿邑則已許代捧矣。竝令諸道，一體施行，亦不可已也。冬月收糴之政，實爲民間之大事，雖在常年，猶甚病之，今年稻田，視旱田稍勝，而其被災不實，則亦甚矣。似聞畿邑最歉之處，則秋冬之交，己患飢餓，依常收捧，實爲甚難。而如南漢、江都等許多糴穀，一時徵督，民何以堪支？亦依辛丑等年例，量宜減數，待年收捧，則庶可爲窮民保存之大者矣。湖西山郡，大同餘米作木之擧，亦係所司需用之切，而以木花之連年至貴，綿布之價方踊。該廳以五斗之米，爲一匹之直，其在民間，實爲倍蓰之徵，民之呼冤，在所必至。雖因道臣之啓，減其一半，而其餘一半，數亦甚多。旣知其爲病民，則誠宜竝令停止也。湖南左道布價之踊貴，尤非湖西之比，則其民之稱冤，固其所也。量加其價，亦恐不可已也。且前日諫臣，有請蠲減各樣軍保徵布之屬，以各衙門所儲，代償其費，其時雖未施行，到今救民之大端，此宜最急也。有司常儲，雖不可不恤，王者蓄積，正爲備災，則此等格外救民之事，臣等欲望出於聖上特賜指揮也。目今綿布甚貴，民皆赤脫，兵曹所儲，其數尙多，半減軍布，自無不可，如或不給，則亦可取足於各衙門也。大凡爲國之道，貴在均一，孔子曰：“不患寡而患不均。”古之
明王，雖以天下之至大，其爲政也，皆均平整齊，井井有法，況於千里之邦，民皆赤子，事皆吾事，而不能一其法制，均其惠澤，則是豈王政之體也？臣等請言近事不均者數事。伏惟聖明，亟賜裁處，以正國制，以紓民怨焉。其一，京畿大同收米事也。畿甸百役所萃，理宜優恤，而收米反加於湖西，此不均之大者也。其二，各樣良民身役也。凡應役之民，非有厚薄，而或相倍蓰，苦歇懸殊，此尤不均之大者也。其三，潭陽各司奴婢推刷時虛錄者，幸因筵臣陳達，特令明査蕩滌，而不能通行於他邑，此又不均之大者也。其四，全羅監營牙兵收布，道臣啓聞，永蠲以惠疲卒，此實得民之善政。而不能通行於諸道，此又不均之大者也。凡此四條，皆是關係兵民之利害，法制之得失，擧而均行，特殿下一擧措耳。收米之事，前日議者，已陳其不可，而有胥後之令。今則法之弊害，民之怨苦，朝廷亦已洞燭矣。欲望聖明，特令該廳，蠲減斗數，一如湖西之規，以示優恤本根之道焉。良役之事，大臣已發其端，而必欲使戶保，加得其保而後，減其布，臣等竊恐得保之難，甚於出布，而此惠之行於民，其不可冀矣。欲望聖明，明敎有司，不待保數之准定，先行均捧二匹之制，勿奪於計較拘攣之議焉。如是則民皆不避，後必多得矣。推刷後各邑虛錄之弊，言者尤衆，最宜急變，至於監、兵
營牙兵收布，只是該營之私用耳。如兩西、嶺北，則稱以營屬，厥數尤多，以兵爲名而剝膚浚膏，誠爲哀痛。欲望聖明，特下明旨，使諸道監、兵營，一依湖南已行之事，所屬軍士，永除收布，而勤加鍊養焉。凡此四事，若蒙快施，則國中怨咨，可去其太半矣。今之病民傷財之本，皆在於法制之不善，而其中貢案之弊，言之久矣。貢案不便之端，大抵有四。貢案詳定，初在於燕山朝，歷世因之，不加釐正，故輕重不擇，有淆亂猥雜之患，其弊一也，物産貴賤，皆有土宜，而各邑分定，多不以所産。故雖微細之品，苟其不産之處，則民出十倍之費，其弊二也，一種之物，分配各邑，一邑之貢，多至數十色，而名色旣異，則各有作木人情諸般之費，其弊三也，且癸卯量田之時，纔經兵火，隨其見在田結，量定貢案。而其後改量田結，與癸卯頓異，而貢案仍前不改，故或有結多而貢少，或有結少而貢多，輕重苦歇，在在相懸，其弊四也。今之所以重傷民力者，皆在於此，今聖明若欲變通，則不至大殷更改，而民力可減十之五六矣。誠使任事之臣，上承聖上恤民之至意，以今貢案所載之大數，通算都會而大均節之，隨其土産之有無，而定其名色，參以邑力之殘盛，而等其多寡，使一邑所貢，無過數三物種，移東就西。倂少分多，各有條理，不相猥雜，則實非難行之事，有甚大之惠矣。況此
事，先大王之所嘗留意欲行者也，其時蓋已稟受睿裁，講定節目，方且施行，而臣民無祿，遂以輟止，遽成今日之遺恨。今聖明果能斷以行之，豈不有光於繼志述事之義哉？朝廷擧措，不可不詳審其始。而旣已發諸敎令，布諸中外之後，則亦不可任他廢閣，使無成效也。近世以來，朝廷不嚴，紀綱大壞，稟旨蒙允之事，頒降內外，有司之臣，州縣之吏，玩愒廢沮，都無實政，誠可寒心。
臣等竊恐若此不已，則朝廷雖日行良法美政，無益於治亂之數，而君命日輕，國體大壞，非細故也。欲望聖明，使政院及備邊司、六曹，考出前後〔頒〕降施行各樣條件，勿論中外大小之事，一倂抄錄，內則嚴飭有司，着實奉行，使執法之官，糾察其怠慢，外則使觀察使檢督而考課，頻遣御史，按行剌擧，俾不廢墜焉。此古昔聖王屢省厥成之意也。近日諸臣賞典，國人皆言其不可。兩司論列已盡，而聖明尙未准許，臣等竊惑焉。臣等嘗聞國朝列聖，最重賞典，李舜臣閑山之〔捷〕，權慄幸州之功，只加一級，今此諸臣等，只是一時陪從而已。留直、藥房，自與留都諸臣一般耳，豈宜有所區別於其間乎？僭賞之地，群疑之所從生，街巷之言，亦不可不恤？欲望聖明，快從兩司之請，一倂還收焉。前日李堥得罪之事，群情皆以爲未安。今則日月已久，前後被罪之人，率皆不踰歲淹時而
得蒙疏敍，而堥獨尙在罪籍，豈非妨言路累朝政之大者乎？其時筵臣，或以堥病狂失性爲言，前此未有以此等名目，施之於言者也。言及相臣，責罰深重，上關國體，且啓後弊。不可以人微而忽之也。欲望聖明，快賜恩宥，以幸言路。獄者，民之大命也。近來治獄之體，不以原情覈實爲務，而但以刑訊爲事，內外獄囚，率多冤枉，淹滯之患，此張釋之所謂徒文具無惻隱之實者也。朝廷能擇司獄之吏，則國家大體，固宜任人而不任法，使欽恤之意，常行於文法之外。然後好生之德，得以下究也，欲望聖明，特覽流弊之失，明敎有司，雖奉旨之獄，如有疑情冤狀，勿拘請刑之常例，許得奏〔讞〕伸理焉。外方則大獄、大訟，監司、守令，遷延不決，巧自避謗，至有經歷十餘年者。至於敗船漕軍，竝其族屬，囚訊徵責者甚多，其間冤濫而不復分析者，前後何限？經年閱歲，老於囹圄，怨氣充塞，足干天和。國穀雖惜，民命尤重，不可不及時裁斷。欲望聖明，嚴敎各道道臣，使之定限疏決後，啓聞朝廷，使有罪者速斷，無罪者 得伸焉。且外方官吏，皆以酷急爲務，至於武將，專事嚴猛，率多濫刑，重傷人命。自前朝廷，下旨禁飭，亦非一再，而不復承畏，其弊猶滋。宜飭各道守令之法外濫用大杖者，兵、水使營將之非軍法而妄施棍杖者，其他使命之越法刑訊者，另加嚴禁，犯者論
罪，以示國家愼刑之意也。人心貿貿，日趨汚下，士乏藏修之行，鄕乏孝悌之俗。衣食之不足，飢寒之切身，而人心之薄惡，逾往逾甚，傷風敗俗者，難一二言。而綱常之變，相繼而出，亦由國家敎導之無其法，無以使民回心而遷善也。明立敎條，化民成俗，此正今日急務之大者。前者李惟泰上疏，請行鄕約，所論本末，誠有可尋，欲望聖明，深留睿念，亟令廟堂，講究節目，熟議而行之也。且念殿下，上奉兩宮，方隆一國之養，今玆進宴，誠是至情之發，而歲旣卒荒，天方癉怒，於此之時，調習聲樂，張設宴具，誠非警懼之意。帝王之孝，在於保邦安民，亦豈在於儀文備物之間哉？群情之所不安者，卽是天意之所在。欲望聖明，姑令停退，更觀時勢而行之。實克謹天戒之一事也。嗚呼！自古未有不召而自至之災，亦未有已出而不應之變。前者彗星之出，變之莫大者，其應逾遲而其禍逾大，其爲可畏，孰過於斯？而當其始出之時也，上下之恐懼驚動，有非餘災之比。及其旣過之後，懼心日弛，泄沓悠泛，卽置相忘之域，夫如是則國事何時而可爲，天災何時而可弭乎？今此譴告，尤可見上天仁愛之切至，而應之之道，了無實事。大臣請免之章，不過爲循例應文而已，殿下警惕之誠，亦有所未盡。三司諸臣，請對有日，終未借方寸地。君臣父子之間，雖有未寧之候，
又何難於臥內之召見乎？若此消遣，更做甚事？此臣等之尤所慨然者也。誠願殿下，振發大志，痛自剋責，深懲旣往之失，毋若前日之爲。勿謂天道高遠而弛敬畏之心，常如上帝之實臨。勿謂民事可緩而忽保恤之念，有若赤子之在懷。勿謂儒臣己去而怠懋學之誠，勿謂國勢難回而輟有爲之志。以是而策勵臣工，以是而酬應事物，則厥德修罔覺，民志悅而天意回矣。臣等俱以庸陋，待罪經幄，目見災害之慘，不勝危懼之心懷，欲仰陳愚慮於賜對之日，而咫尺堂陛，未得進見。玆承聖敎，倉卒上箚，不能盡其所欲言者。若於聖候平復之後，使得至前畢其說焉，則或可爲萬一之補也。伏惟聖明，勿以臣等駑下而廢其言，不勝幸甚。
上答之，與兩司同。其後大臣引見時，以箚辭稟定，雖有一二採施，皆無實事。
史／編年／朝鮮王朝實錄／顯宗實錄／改修實錄／十年（1669）　卷二十至二十二／卷二十一　四月至十月／十月／5日(P.53-2)
○乙丑/政院啓曰：“純坤陽剝之月，群動閉藏之時，雷雨驟作，轟轟發聲。天之示威，一至於此，豈非災異之大者乎？伏想聖明，寅畏對越，所以惕然警動于心者，必有倍於平日。而人之一心，操舍難常，遇變之初，莫不警惕，及其差久，此心漸解，狃以爲安。終歸於危亂而莫之救，可不戒哉？惟望殿下，毋忘憂懼之念，常如遇災之初，終始勿懈。則震來而懼，反致福吉，正在於此。”上答曰：“遇寫憂遑，坐臥未寧。今觀啓辭，戒誨切至，予心欣喜。可不留心焉？”時上彌月未寧，災異疊現，群情憂懼。
○梟示理山郡犯越人金有禮於境上。以未及發配，越獄逃躱，削髮爲僧而就捕也。
○禮曹啓曰：“神德王后祔廟之禮，卽已告完矣。王后父母追封之典，姓鄕陞號等事，請令該曹稟旨擧行。”上從之。又啓曰：“今此神德王后祔廟之禮，乃行於累百年之餘。旣已陳賀頒赦，當設科取士，以示八方同慶之意。而取考前規，則或有合他慶設別試增廣之
事矣。”上曰：“今亦合慶爲之。”
○副提學李敏迪、應敎南二星等，以災異陳箚曰：
今年諸道之海溢，兩南之水災，亦非小異。況此陽月震電，爗爗不寧。上天震怒，黎元愁苦，賢輔遯荒，言路阨塞。而恬嬉宴安，無復恐懼警戒之意，土木方興，侈然爲太平之氣像。在我之修省，旣如此，則其能使上帝鬼神，收還威怒，以反和氣乎？近來玉候違豫，久曠視朝。臣於頃日入侍，仰瞻玉色，天容大瘦，頓異昔時。臣子之憂，何所不至？愚衷所激，猥進愼攝之言。區區賤誠，惟聖上留心焉。臣等忝在近密，顧自以爲陪奉淸燕，時有獻替，則必有勝於宦官宮妾者矣。或於暇日，時賜引接，則浸灌之功，亦未必無小補矣。傳曰：“有布縷之征，粟米之征，力役之征，君子用其一，緩其二。用其二而民有殍，用其三而父子離。”今者數萬簽軍，兩道量田，竝擧於一時。此雖不可已之政，而二大役，竝擧於一時，民安得不騷哉？當此天怒民怨，災異疊臻之日，尤宜愛養民力，收合人心。豈可肆行克伐，不爲邦本之地哉？湖西水災，海西海溢，俱非等閑之災。姑停量役，似不可已。而且就簽軍而論之，當初廟議，本以京兵有長征之害，故有闕勿補，而欲變爲番上之規矣。今則旣不減年例砲額，而別抄充定，又復紛紜。此實竝擧而兩存，豈是變長征爲番上之本意哉？臣等愚意，亦以爲別抄充定，如不可已，則年
例砲額，不當仍補也。
上雖優批答之，而竟無採施之意。
○黃海道長連等邑，九月二十九日，雨雹傷穀。
○夜，火星入太微垣端門內。
史／編年／朝鮮王朝實錄／顯宗實錄／改修實錄／十年（1669）　卷二十至二十二／卷二十二　十一月至十二月／十一月／1日(P.1-1)
顯宗純文肅武敬仁彰孝大王改修實錄卷之二十二
▣十年 十一月
○朔日庚寅/以尹深爲獻納，李潤朝爲檢閱，尹理爲司書，李慶億爲左副賓客，柳赫然爲工曹判書。赫然以武將，爲上寵任，故特拜之。
○副提學李敏迪、修撰李奎齡、副修撰金萬重上箚曰：
燁燁震電，再發於陽月之內。繼又聞，恩津縣有雌鷄化雄之變，天災物異，萃於一時。未知國家有何危敗，而上天之譴告至此哉！古之哲王，遇災修德，如祥桑、雲漢不可尙已。只以近事言之，壬辰年間，有雌鷄化雄之變，孝宗大王大加驚動，卽召大臣、三司、二品以上，問以弭災之道，玉音惻恒，眞如痼關之在躬。又於乙未年間，有白虹貫日之變，卽停萬壽殿之役。其對越之誠、寅畏之意，發於其心、行於其政者如此。《詩》曰：“小心翼翼，昭事上帝。”我先王有焉。今者玉候違豫，方在靜攝之中，悔悟之音，不聞於朝，憂懼之政，不下於民，上下恬嬉，無異平日。似此氣象，其能回天怒而格天心乎？且萬壽殿之役，我先王猶且停止，而踰制主第，竟不從兩司之請，天變不足畏，人言不足䘏，一至於此。只此一事，又豈恐懼之意哉？
又曰：
宮禁有不嚴之漸，宦寺有驕橫之漸，四民有失業之漸，有司有聚歛之漸，舊制有頹壞之(之)漸，庶事有叢脞之漸。凡此數漸者，其始觀之，孰以爲危亡可憂，而由微至著，
積小成大，則畢竟橫潰四出，而直至於不可救之地矣。豈可不謹之於微，而思所以早辨耶？
又曰：
臣等前因雷變，略陳數事矣。聖上旣答以議處，而箚本留中，未有處分，恐非聖人弗咈之義，而言路之崎嶇，亦可知矣。夫簽軍、量田，不可一時竝擧。請停量田，以待稍稔。且以新砲別隊，兩皆督定，人心騷擾，民不堪命。請停新砲，以存朝堂本意，而聖心眞以迂闊而置之。然災害之廣被，民生之困苦，耳目所及，無非可憂。海西州縣，濱海太半，湖西則一半濱海沿江，豐稔之地，在處絶無，流亡四散，朝不謀夕。方當議賑之日，欲擧莫大之役，此臣等之所未解也。今年軍額，比常歲倍多，年例充定，決不可減，而精抄軍添立一軍矣，別隊又添一軍矣，新砲保又仍一軍矣。良丁有限，軍額頓增，此將取之於何民乎？且別隊之設，只欲如御營之規，砲手以漸勿補，而別隊以漸充定，初非欲竝存兩軍，又非欲一時竝定，而朝廷擧措，大違初意。旣充砲保，又定別隊，增乎彼者，不減於此，此又臣等之所未解也。請下臣前後二箚，速令大臣有司議處焉。
箚上四日，上答曰：“爾等戒誨之言，又至此，心加惕然，不知爲諭也。前箚數件事，批下之後，方與大臣，議而處之。予病偶然沈苦，不得議處，爾等何用爲嫌？前後箚辭，後日登對時，竝當議處焉。主第營搆事，已於昨者，姑令停罷矣。”時，兩司請
寢營搆，而上每以不允答之。姑停之敎，始下於玉堂之批，非爲臺啓而停役也。
○刑曹啓：“以李殷相等査覈事，臺啓已停，請先以當初臺諫啓辭，發緘推問。”上從之。
史／編年／朝鮮王朝實錄／顯宗實錄／改修實錄／十二年（1671）　卷二十三至二十五／卷二十四　四月至十月／十月／6日(P.49-1)
○甲申/判義禁金壽恒請對，上引見。壽恒曰：“金德遠、朴千榮等事，異於他獄。當初臺啓，只請拿問，無定罪之請。自本府不可直爲照律，惟在上裁如何耳。”上曰：“臺啓中千榮子婦狀辭，專爲獄事，而千榮所供，則歸重於拔榜之事，其主意差別矣。”壽恒曰：“彼此原情，旣已奉入，而其中送人挽留謫仙之事，吳始復、兪夏益則引而自當，千榮則以爲德遠之所爲云。雖未知其果誰爲之，而旣有諺書留行之擧，則其在千榮之心，烏得
無疑乎？況其圖囑之說，始復等不能自諱，此豈士夫所可爲者哉？”上然之。都承旨李殷相曰：“近來冬雷之變，連歲有之，昨夜雷電之作，殆有甚焉。燁燁之光，虩虩之聲，有同夏節。當此災異疊現之日，君臣上下，當有驚惕之擧。自前如此之時，或令二品以上、三司諸臣，各陳所懷。今亦命招諸臣，下詢弭災之策似當矣。”上曰：“冬雷之變，每歲如此。未知將來，有何禍機？予心驚懼，可勝云喩？”壽恒曰：“天變頻數，人心易狃，或恐聖上憂懼之念，不免有所間斷也。若於玉候稍安之時，引入諸臣，咨訪時政闕失，則亦豈無所益也？”上曰：“當令備局來會於賓廳，其日竝招三司諸臣，入對可也。”壽恒曰：“州牧可合之人，近來尤乏。前日被抄者甚少，宜令廟堂更爲抄啓，以爲調用之地。”上允之。
史／編年／朝鮮王朝實錄／肅宗實錄／七年（1681）　卷十一至十二／卷十二　七月至十二月／十月／27日(P.35-2)
○丙午/雹，虹見艮方。流星出文昌星上，入北極星下，月入氐星。
○上以冬雷之災，下敎中外曰：
嗚呼！以眇予小子一身，託乎兆民之上，于今七載，而才淺德薄，政令施措之間，上不合於天心；下有乖於民望，以至乾文示警，式月斯生。小民之怨咨，日新月
盛，夙夜憂遑，罔知攸措。噫！當此純陰栗烈之月，日候之和暖，螮蝀之橫亘，已是可懼可愕之變，而轟轟之聲、燁燁之光，疊見於數日之內。天道玄遠，雖未知某政之失、某事之應，而推究厥由，亶在於寡昧之否德，一倍兢惕，寧欲無訛也。其在反躬省愆之道，予當益加體念，承旨代予草敎，廣求直言，以匡不逮，而豈可無交相儆戒之道乎？咨爾大小臣僚，割斷私意，務盡寅協，共濟艱難，少答天譴。
承旨等請直以上敎，播告中外，上不許，申請乃允。
○以朴世采爲執義，趙持謙爲司諫，李墪爲校理，李世白爲持平，申懹爲掌令，李善溥爲正言。
○承旨李濡往諭宋時烈於陰竹，以時烈病谻聞，上命遣御醫視疾，命本官送柴炭。已而，時烈病稍愈，不能赴朝，自陰竹徑歸，上箋陳謝。
○諫院啓請還收南夢賚定配之命，更加嚴刑得情。不從，後允之。夢賚還被拿，路中自縊而死。
○禮曹以恭靖大王追上廟號，實宗社莫大之慶，請頒敎陳賀，上從之。
○遣試才御史黃玧於江都，試本島軍民等武藝。上以其諸技入格分數多寡，或賜直赴，公私賤則或許免賤，或賞米布，而恩典太寬。留守李選與玧聯名上疏，以爲不可，上以出於慰悅保障之民，不從。
史／編年／朝鮮王朝實錄／肅宗實錄／十五年（1689）　卷二十至二十一／卷二十　正月至四月／四月／26日(P.61-1)
○壬辰/上自仁政門，罷親鞫還宮，仍命領議政權大運等，設庭鞫于內兵曹。朴泰輔又加刑訊一次。
史臣曰：“泰輔烙刑之餘，又施重刑，慘毒備至，命將盡矣。出而語人曰：‘余於拷掠之際，仰對嚴問，能免錯誤，是則無愧矣。’又曰：‘余於庭鞫，尤被慘毒者，睦相沈郞卽橃。，與有力焉耳。”
○領議政權大運、左議政睦來善，停庭請。大司憲睦昌明、大司諫柳命賢等，停伏閤。
史臣曰：“廢置后妃，國家之大變也。庭請伏閤，朝廷之大擧也。處國家之大變，行朝廷之大擧，而二日之間，纔發旋停，終使國母見廢，而遂成君父之過擧，惟彼位在百僚之首，而官爲兩司之長者，又何以逃其罪哉？謹按歷代帝王之廢后妃，常由於後宮之寵，讒間之說，故群臣必力爭之，君臣母子，其義固當如此。郅惲恕己量主，呂夷簡順父黜母，而亦未有因緣後宮，親行讒間，如黯、宗道、義徵等所爲者也。黯、宗道、義徵等，陰謀秘計，斁滅倫彝之罪，固不足誅，而權大運以下，群小滿朝，雖未必盡與黯等關通謀議，而若其中心之所冀望，
皆在於藉希載之勢，以饕富貴耳。然則中宮之遜于私第，政所以副其願，而惟恐其不亟矣。噫嘻！其可責之以極言竭論，以死爭之之義乎？是故當上旨之始及此事，上自大臣，下至三司，全無驚動痛迫之意，秪曰：‘和平鎭定，務歸至當。’草草爲說，黽勉塞責，有若應文備數者然，造庭之請，伏閤之諫，亦欲以自說於人耳。其誰欺乎？其誰欺乎？上聰明冠古，且有英斷，而特以一時寵暱之私，遂有位號廢置之計，然自知其不可也。故徘徊躊躇，不能早決，進用群小，亦且數月矣，猶不忍遽爲其所欲爲者，則大運等私謂我東異於中國，列聖重妃匹之際，名門貴族，世膺德選，上所以難之者，其在於所出之微乎？於是大運等，又請賞張炫，從大臣恩例，又置希載於武臣極選，武庫太僕，除拜相續，騰踏於旬月之間，噫！自有政注，豈嘗見後宮之兄，閭巷之賤，得爲此任者乎？其心所在，灼然可知，而趙嗣基反目之說，閔黯四重歌之試士，其旨意可見。上意由此益固，始有處分，則大運等，非惟不能爭，實有以陰趣之也。如是而尙曰：‘上意欲之，非諸臣之罪也。’豈不痛哉？豈不痛哉？黯等旣自絶母事之義，頒敎之文，極肆兇悖，以至睦來善則曰：‘不恭不敬。’李玄逸則曰：‘弗順壼彝。’誣詆之說，有不忍聞，遂使三百年禮義之邦，爲閔黯諸賊所壞了，尙復何言哉？”
○禮曹言：“日者
賓廳批旨，旣命詳案舊典，宜速擧行，而但久遠文書，失於兵燹，國朝故事，雖有閭巷間所傳說者，不可以耳聞爲證，請議于大臣。”左議政睦來善以爲：“宜考江華府所藏列聖《實錄》而稟處之。”上批曰：“旣廢之人，不可一日留在大內，春秋館堂上以下，明朝辭陛，急速考來。”
史臣曰：“內殿十年主壼，一朝將廢，則爲臣子者，不顧死生利害，進盡忠言，一以扶坤位之傾，一以補袞職之闕，此非當然之義乎？禮曹判書閔宗道，於賓廳陳啓之日，揚言于衆中曰：‘今上將廢內殿，群臣固當循例論執，然冒死强諫，期於立節，則吾不知也。’其後入對及陳啓，宗道未嘗爲一言及是，惟以奉行爲能事，臣子之義，果安在哉？昔在成宗朝，將廢妃，命召諸宰執議，左右相顧失色，莫知所言。禮曹判書許琮，毅然固爭，使得數年不廢者，琮之力也。今之宗伯與古之宗伯異矣。”
○領議政權大運，病不獻議，上箚待罪，且曰：“臣年耄病劇，神精已耗，當國家大事，不能發誠感天，此臣之罪也。仍念朴泰輔罪狀，死固無惜，而屢被重刑，命在頃刻，若加刑訊，竟斃桁楊之下，則得不有乖於前日恐傷國脈之敎乎？”上答曰：“泰輔等負犯，跡涉凶逆，而旣有自今以後，論以逆律，頒布中外之命，則此係令前，當有參酌。朴泰輔減死，絶島圍籬安置。吳斗寅雖與泰輔有間，旣已首參，則不可不重究，減死
極邊安置。李世華、兪櫶，酌其輕重，世華遠竄，櫶削職，仍諭以安心勿待罪。”於是吳斗寅配義州，朴泰輔配珍島，兩臣甫出獄，京城士女，塡道諠譁，皆曰：“願見忠臣面貌。”至有流涕者。
○時，副護軍李后定上疏曰：
臣於江鄕病伏中，伏見昨日賓廳之批，不覺驚惶駭惑，繼之以涕泣也。宮禁事秘，雖非踈遠臣所可知者，而聖敎所謂呂、霍怪悖之行，抑何事也？夫呂、霍，天下之大惡也。載籍以來，所未多見，如使宮闈之間，或有一毫近似於此，則屋漏在上，知之在下，爲今日臣子者，豈不能略聞其萬一乎？中宮之正位坤極，殆將十年，卿大夫國人，未聞有失德，而殿下所以罪狀於一朝者，擬之於天下萬古所未有之大惡，而輕絶其妃匹之重，驅之於宗社之罪人，此豈王者造端凝始而刑家御邦之道也？若其妬恚怨懟，自是婦人之常事，歷代后妃，無此失者幾人？而以是獲罪，僅再見於漢、宋之代，當時與後世，猶譏刺不置，以爲明君之大累，其餘則皆昏亂主所爲耳。今殿下，惟當至誠感化，以繼《關雎》、《鵲巢》之休，豈宜遽加威怒，欲效漢宋君失德乎？至於說夢之敎，或不無是理，此不過敷心而無隱也。殿下付一笑，而不留於心上可也。又何必形諸文字，播告臣隣，諉之以假托矯誣，有若大罪然哉？元良之慶，擧國均歡，竊惟內殿欣悅之心，亦豈淺淺也哉？第身爲嫡后，尙
無誕彌之期，値國有慶，私自憐悼者，或有之矣。何至顯示慍色，多發不平之語哉？假使遣辭之際，有所不擇，此是語言簿過。古語曰：‘室有語，不盡以告隣里。’今若以此爲罪，尤恐其不厭於人情，而適足爲殿下之薄德也。噫！殿下獨不記昔年事乎？仁敬賓天，山陵甫畢，壼位虛缺，國無儲嗣，先太后，因時制權，妙簡名家，以成好逑，居翟褕之尊，爲一國之母，此實祖宗之靈所允也，臣民之望所副也。神人無怨恫之訧，慈殿無違忤之譴，而逮癸亥之巨創，正當玉體之羸悴，內殿所以稟旨於大妃，保護聖躬者，旣無所不用其極，而三年之喪，又與之共矣。設令內殿，眞有可絶之過，酌之以人情，準之以聖訓，其不忍輕棄如遺，以墜內刑也，決矣。況今言動之節，未有彰著之大愆，而嚴旨張皇。忽爲此非常駭愕之擧，其何以慰祖宗先后之靈，而享天地神祇之心乎？日者風雷之異，暴發於一夜之間，燁燁轟轟，不寧不令，安知仁愛之天，不以此警告我殿下也？凡在閭巷匹夫，基子孫綿長之福者，必其夫婦諧合，家道和靖，然後乃有以受天之佑而永孚于休矣。今殿下，昨日已黜貴人，而又有動搖中宮之意，家道之不和，至此而極矣。臣恐殿下所以爲元子長遠慮者，反有乖於受命純嘏之意也。噫！人臣之事君，猶子之事父，父若不悅於母，而必
欲去之，子又順父之非而黜去其母，則殿下當以其人爲何如也？乃者承宣之臣，不讓孔道輔之風節，而殿下罪之，賓廳之啓，實是擧一世之公議，而殿下斥之，至若秋官之長，經幄之臣，或罷或黜，相繼被罪，而天心激惱，輾轉層加，甚至逐諫官於遐裔，而不少寬假，下宰臣於犴狴而無所顧藉。殿下之意，必以爲，如此然後，可以刼制百僚，爲殿下所欲爲耳。然而方生之論，威不可折，故冒死直前者，接迹而起，此豈皆不忠於殿下而不念社稷之計者乎？誠以順父黜母之罪，無所容於天地之間，而不顧目前之禍，或冀宸衷之一悟也。殿下若少霽雷威，平心恕究，則庶幾惕然而警，翻然而悔矣。伏願殿下，亟體風雷之改，毋憚日月之更，賓廳批旨，卽命收還，諸臣血懇，竝許聽納，丕恢修齊之化，益篤琴瑟之友，無使聖躬，自處於叔季凡主之下而壞其名節，以招後世之譏議，則宗社幸甚，臣民幸甚。”疏到，政院却之。蓋已頒論以逆律之旨故也。后定疏語之明切，勝於朴泰輔之疏，見者壯之。幼學成揆憲等，進士鄭度均等，太學生洪景濂等，各上疏諫廢妃。疏到，政院諸承旨，示以上旨不捧。揆憲再疏，亦見却。
史／編年／朝鮮王朝實錄／肅宗實錄／十七年（1691）　卷二十三／九月／20日(P.32-1)
○辛未/政院以雷
變陳戒。上嘉納之。
○下敎曰：“予以不穀，叨承丕基，顧諟明命，恐墜托付，夙夜寅畏，罔或怠忽。秪緣才踈德薄，施措乖舛，國勢日趨委靡，民生日益困窮，雖微咎徵，已多虞端，不料雷電之變。遽發於閉藏之月，虩虩燁燁，殆罔盛夏，不知何樣禍機。伏在冥冥之中，而仁天之降災儆子，若是其諄諄耶？乾象玄遠，縱未易窺測，災不虛生，必有所召，靜思厥繇，亶在否德，反躬省愆，一倍兢惕，罔知攸措也。承旨代予草敎。宜自政府廣求讜直之言，以匡小子之不逮。咨！爾大小臣僚，深體前日戒諭之旨，割斷私意，恢張公道，且念昔人僅容施馬之義，亟罷土木，務盡節約。唯以愛君如父憂國如家，爲己任。同心戮力，夾輔王室，少答天譴，弘濟時艱。”
○平安觀察使沈檀辭陛。晝講訖。引見勉諭以遣。
史／編年／朝鮮王朝實錄／肅宗實錄／十九年（1693）　卷二十五／十月／28日(P.29-2)
○戊戌/雷動雨雹。狀如榛子。是日。八路皆大雷。
○政院玉堂及左議政睦來善，右議政閔黯時領議政權大運呈告引入。吏判李玄逸等，以雷變請對，共陳弭災之策。承旨姜世龜，又請勿貿胡馬唐貨，又言當春城役之不急。上曰：“大意固好，而保障大事，不得不爲耳。”罷對後，上又下求言之敎曰：“不穀忝位，十有九年，而才淺德薄，施措乖舛，自速皇天之癉怒，水旱風霜之災，可怕可愕之變，式月斯生，殆無虛歲。廼者大雷電之變，遽發於純陰閉藏之節，燁燁虩虩，有甚盛夏。詩人所謂不寧不令者，不幸近之，未知何樣禍機，伏於冥冥，而仁天之譴告，若是丁寧耶？冬雷之異，曾或有之，而豈如今日之驚心者乎？此決非尋常流行之災，苟究致此，罔不由於人事之失於下。則厥咎誰執？亶在否德，若何以弭災？若何以扶顚？一倍危懍罔知攸措也。承旨代予草敎，宜自政府，廣求切直之言，上自寡躬闕遺，下至生民利病，極言竭論，毋有所隱。言雖不
中，予不之罪也。噫！咨爾大小臣僚，自乃祖乃父，世篤忠貞，盡瘁王室，遭玆岌嶪之秋，憂時愛君之忱，想必有倍於平日，須各體予至懷，割斷已私，精白一心，奉法率職，小答天譴，弘濟時艱。”承旨請以上敎。直爲頒示。再啓從之。
史／編年／朝鮮王朝實錄／肅宗實錄／二十年（1694）　卷二十六至二十七／卷二十七　六月至十二月／十月／9日(P.54-1)
○癸卯/全羅道雷電。
○上下備忘記曰：“藐予小子，叨承祖宗之丕緖，臨乎兆民之上者，二十年于玆，恐墜付畀之重，夙夜祗慄，罔敢或忽，而只緣無德政多乖舛，以言乎朝著則忠邪莫辨，翻覆相仍，今雖悔悟，化理更張，而委靡之勢，日甚一日，若何以挽回耶？以言乎生民則軫恤之意，非不切矣。澤不下究，怨咨朋興，瓦解之形，迫在朝夕，若何以拯救耶？嗚呼！國計民虞，到此地頭，譬如大病之人，氣血耗竭，兪扁之技，亦末如之何。乃者時候失
常，雷電之變，頻作於純陰閉藏之月，而燁燁虩虩，不寧不令。嗚呼！天之降災祥，各以類應，作善降之百祥，作不善降之百殃，人事之失於下而謫見於上，然則今日召災，豈無所以？或者對越有所未至而怠勝敬歟？此心有所係着而私勝公歟？骫骳成風而狂戇之論莫聞歟？野有遺賢而緇衣之誠未篤歟？俗多侈靡而傷財者衆歟？刑獄多滯而抱冤者多歟？是何皇天之疾威至此乎？嗚呼！君之事天，猶子之事父，父之容色，少有不豫，爲人子者，但當咎責之不暇。自古人主，遇災而戒愼則安，輕忽則危，敬肆之間，吉凶立判。予當益思盡修省之方，而其可無求助勑勵之道乎？承旨代予草敎，宜自政府，廣求直言，君德之闕遺，朝政之得失，生民之利病，悉陳無隱，言雖不中，予不罪焉。嗚呼咨爾大小臣僚！自乃祖乃父，世篤忠貞，遭玆岌嶪之秋，勿謂不足與有爲而棄子，必須乃心王室，奉法率職，少答天譴。”政院請以上旨，布于中外。再啓始允之。
○下敎曰：“光城府院君炳幾協謨，功存社稷，而曩者奸壬，誣及泉壤，事之痛惋，其孰甚焉？今當復勳頒軸，感悼冞增，無以爲心，其命該曹，特遣近臣致祭，以表予意。”
○上使承旨，三諭右議政尹趾完，敦勉備至。
史／編年／朝鮮王朝實錄／肅宗實錄／三十年（1704）　卷三十九至四十／卷四十　八月至十二月／十一月／7日(P.37-1)
○癸卯/流星出張星上，入東方。
○以金澋爲承旨，宋正明爲司書。
○正言洪泳上疏曰：
燁燁之電，虩虩之雷，累發於閉藏之月，十月之交，朔日之食，又出於一時。臣未知某政之失，某事之闕，有以致上天之譴告，而古人云：“人無釁焉，災不虛生。”此古昔聖王所以遇災恐懼，一心修省者也。竊伏見邇來殿下，於平居無事之日，固未聞有振作奮勵之擧，而及至遇驚心慘目之災，又未聞有求言罪己之敎。殿下之狃於常而怠於心，從可推知。此心一怠，則雖遇九年之水，七年之旱，廈氈之上，終無警動惕念之意矣。若是而求無危亡，其可得乎？近日兩司之啓，雖出於公共之論，而語涉內間則厭聞之，事關宮家則靳允之，至於唐津、泰安牧場還給民人之請，實出於損上益下之意，而殿下始焉允兪，末乃反汗，不惟還屬太僕，至以無罪人謂之奸民，乃有囚治之命，而諫官爭執，終不聽許，豈以覆啓由於大臣而然歟？回啓只爲一寺之該掌，諫臣所爭，爲惜國體之傷損，公私輕重，較然明白。伏願殿下，快祛偏係，勉從公議，則其於轉圜之德，豈不有光乎？且臣尤有所慨然者，言事之臣，語犯乘輿，則輒亦斥絶，論及巨室，則終被擯棄，雖擬臺望，必
靳恩點，一鳴輒斥，有同仗馬。國家之置臺閣，所以匡救主失，糾劾官邪。藉令所論列，有矯激不中之失，惟宜優容而崇長之，豈可廢錮而摧折之，導一世緘口而取容也？論者纔發一言，容跡無地，被者終無別白，居職如舊，可謂臧否失正，寵辱倒置，是豈聖世之美事也哉？臣於咸鏡監司鄭澔事，竊爲駭異。委以一道黜陟之權，及其罪狀一守令，因囚人之爰辭，至遣御史，卽郡而按覈之，固已失着，而爲道臣者，惟當一任御史之覈實，澔乃蓄憾於御史之所按，與己意逕庭，汲汲然投疏自明，逐節辨破，有若御史曲爲振海地者然，宜有別樣警責之道矣。今此禁中築壇，實出於聖上尊周之大義，然殿下受賀臨朝之節，出警入蹕之儀，不無壓尊之嫌。非特此也，每當迎勑之時，彼乃肩黃屋喧皷吹，山呼於仁政之庭，則寧不貽羞於是憑是依之皇靈乎？諸侯之祭天子，其尊無對，當以郊天之壇，援比也。郊天掃地而祭，祭時凡儀，罔不畢備，而祭已，卽是虛壇。苟誠且敬，何待儀物留於斯，守直常於斯，九級之崇其陛，而又必揭壇號而後神享之哉？祭之如天，斯可矣。事在不已，則力役之浩大，非所可論，而在所當已，則又何必費無限之功，隳嵯峨之嶽，爲九級而後已哉？且享祀之禮，樂章最重，而樂章猶未用中朝之制，獨於祭器，求倣中朝，未免斑駁。況文獻無徵，型範莫憑，
徒費鉅役，終難模倣者乎？事體至重，宜謹於始。伏乞廣詢商度，務歸至當焉。
答曰：“臧否失正，寵辱倒置，乃疑狀聞之非實等語，或涉謬戾，或歸爽實也。下款所陳，不必更詢。”
史臣曰：“洪原縣監李振海，本以駔儈之徒，憑依賑事，貪贓狼藉，監司鄭澔，擧劾其罪，下獄査治。振海爰辭，極其自明，上疑其有冤狀，而不可令本道復査，特遣御史李廷濟査按覈之。廷濟査案回互，顯有左右之意，澔不待其究竟，又有疏陳，未免失體，故泳疏及之。振海使其子訟己冤，而醜辱澔無所不至，聞者駭惋。
史／編年／朝鮮王朝實錄／肅宗實錄／三十二年（1706）　卷四十三至四十四／卷四十四　八月至十二月／十月／14日(P.29-1)
○戊戌/備忘記
噫！災沴之作，何代無之，而未有如今日之荐臻者也。究厥所由，亶由否德，夙夜憂畏，不遑寧處。乃者雷電之變，疊
見於純陰之月，而虩虩燁燁，無異盛夏，詩人所謂不寧不令者，不幸近之。未知何樣禍機，伏於不覩不聞之中，而天之警告，若是其諄諄耶？一倍兢惕，罔知攸措。修省之方，益當自勉，而亦豈無勑勵群工，交相儆戒之道乎？咨爾大小臣工，體予宵旰之憂，痛革朋比之習，務盡寅協之風，一乃心力，奉法率職，少答天譴。
○鞫廳罪人金柅，拿來囚。
史／編年／朝鮮王朝實錄／肅宗實錄／三十九年（1713）　卷五十三至五十四／卷五十四　閏五月至十二月／十月／3日(P.28-2)
○丁丑/上以冬雷，下敎責勵，仍求言。其略曰：
嗚呼！雷電視前益慘，轟轟之聲，燁燁之光，雖盛夏，亦所罕有。蹶然而起，心骨俱驚，達曙靡定也。嗚呼！八路告歉，民方殿屎，公私赤立，濟活無策，對玉食而無味，當丙枕而不安。非常之災，又如是疊臻，究厥所以，亶由否德，反躬省愆，罔敢遑寧也。朝廷之上，無寅協之風，蔀屋之下，有愁歎之聲，賦役煩重，積弊因循，加以綱紀頹弛，百隷怠官，文恬武嬉，玩愒成習。君臣上下，若不劃然改圖，思所更張，則天怒日深，終必棄予而不復警告矣，豈不大可懼哉？承旨代予草敎，宜自政府，廣求直言，以匡小子之不逮。言雖不中，予則優容，若其乘時傾陷之言，本不欲觀也。嗚呼！近來黨習日痼，良由爲人上者，不能盡建極之道而然也。予甚慙恧，而在下之人，亦必秉心至公，不以一毫私意，參錯於其間，則庶有和靖之望。頃年臺疏，言甚不是，而終塞試官之望，爲祖鳴冤，過激何傷，而一遞憲職，更不擧擬，是豈和平之道耶？不得不言之也。咨爾大小臣僚，體予警懼之意，痛去玩愒之習，精白一心，盡
瘁王室。
因政院再請，直以備忘，播告中外。
史／編年／朝鮮王朝實錄／景宗實錄／二年（1722）　卷六至十／卷九　七月至九月／九月／10日(P.23-2)
○壬辰/鞫廳，大臣以下請對，兩司同爲入侍。右議政崔錫恒曰：“頃者以水刺間內人査出事，有所議啓，而批答中水刺間，無金姓匹貞伊，金姓今無可問之端爲敎。殿下上奉宗廟，下爲億兆生靈之主，若一有妖惡不逞之徒，圖行凶計，至伏於肘腑近密之地，則其爲禍變，何可忍言？且日月旣存，明是上年十二月十四日，則以其日水刺間內人，盡數出付鞫廳，明覈正犯，斷不可已。臣等爲此請對矣。”判義禁李光佐曰：“今此逆變，前古所無，而天地間驚心痛骨之變，豈有如行藥事者乎？臣等更考逆招，則弼貞之非金尙宮，有一明驗處。盛節之招，旣曰：‘因金尙宮行藥’云，而又有下款弼貞云云之事，明是二人。若取其時水刺間內人籍記，所謂金姓尙宮，指一處分，則罪人斯得矣。”同義禁金始煥以下相繼言之，兩司及承旨，又繼陳，上默然久之，錫恒、光佐，又反復陳之，上乃曰：“依爲之。”大臣以下，皆再拜。光佐因進曰：“閉藏之月，雷變非常，未知人事，有何所失，而天之警告若是也。殿下改紀，已十月矣，凡百猷爲，未有大異於前，而惠澤不下究，民生怨咨未已。國儲哀痛，荒政罔措，戶‧兵曹、宣惠廳，皆枵然告罄，如私
家之東貸西乞，偸過朝夕，殿下不思所以惕慮振作之道乎？雖臣等，若不警責，則怠慢之心，必生矣。”錫恒曰：“天人之際不遠，災咎之來，必有所召。今歲旱荒，八路同然，地部懸磬，賙賑無策。《禮》曰：‘國無三年之蓄，國不爲國。’今則不但三年之乏而已，新舊相繼，且不能及。當此之時，豈可一向因循乎？擇守令之外，無他善策。生民之苦樂，繫於守令之賢否，而守令之黜陟，在於道臣。若嚴飭銓曹，各別擇差，亦可爲救民之本也。且伏見先朝，引見守令，每以軫恤民隱，盡心官事之意，諄諄下敎，至於監司下直時，亦皆引對，勤勤警飭，諸臣莫不感動淬礪，各自勉戒。伏望殿下，依先朝已行之例，凡於監司、守令下直及還下去時，必皆引見面諭而送之，則其效恐不淺尠矣。”上不應。大臣以下退伏。掌令李景說‧李廣道、獻納尹聖時、正言趙翼命進奏合啓，上不從。掌令奏前啓，竝不從。又啓曰：“鞫廳罪人金昌彦，以昌集之庶從，爲其腹心，與知凶謀之狀，著於諸賊之招。以盛節結案之招言之，昌彦使昌道、禹洪采，爲逆集，入於世相之說，不啻狼藉。卽此一款，可知昌彦締結逆閹，共謀不軌之狀也。雖以渠之所供見之，旣曰：“昌道，乃宇恒之腹心，而內結世相，外連蓮李，省行以下，如奴使喚。’又曰：‘昌道爲行藥主人。’如使昌彦，初無同情之事，則此等陰凶情節，何若是一一
詳知乎？渠雖曰：‘只以昌道之結案知之’云，而此則萬不成說。其協同凶逆之輩，圖行三手之計者，節節綻露，無一可疑之端。請嚴刑得情。”上從之。獻納、正言奏前啓，竝不從。
○承旨南就明、金致龍、朴熙晋、尹行敎、李明彦等，以雷變啓曰：“臣等伏見，昨夜雷變非常，遽發於收聲之節，轟轟燁燁，無異盛夏。臣等聚首驚懼，不知所以。方今聖明當陽，治理維新，是宜陰沴退聽，休祥自臻，而震虩之災，若是其可畏。變不虛生，毋亦有人事之失於下而然歟？竊瞷殿下履端之初，群凶布朝，放恣無忌，殿下不露神武，待其自斃。旣已畢得情狀，恭行天討，收召舊人，則是誠君臣上下，精白一心，早夜勑礪，交相警戒，以爲重光匹休之盛。而夫何近日，復循前軌，間日召對，討論未聞？公車奏讀，批旨輒靳，輔相儒賢，旣闕敦召之禮，辭陛宰牧，亦無臨勑之擧。矧今荒歉，八路同然，民命近止，邦本將蹙，哀痛之音，隱恤之政，所當朝夕擧行，有若捄焚拯溺之不暇，而尙今泯泯，殆同相忘。臣等不敢知聖意之何居，而因循恭默，一至於此耶？天地交然後萬物遂，上下交然後百事成。君臣之間，猶父子也，一國之內，猶一家也。父子之間和洽，則家之福也，君臣之際昭融，則國之祥也。伏願殿下，自今以後，深加聖慮，上下之間，特軫交孚之義，凡於召對入侍之際，明賜講確之音，
疏章啓達之後，卽示從違之敎。輔相之休退者，儒賢之高蹈者，特盡誠禮，期於必致，至於救荒恤民之策，亦皆一一振擧，使一國之臣民，曉然知掃除凶逆之後，更始變革之道，判異於前，則轉災爲祥之休，於是乎在。臣等忝居近密之列，敢竭肝膈之忱，惟聖明澄省焉。”答曰：“災咎非常，憂懼方深，爾等之陳戒殊切，可不留心焉？”
史／編年／朝鮮王朝實錄／英祖實錄／六年（1730）　卷二十五至二十八／卷二十八　十月至十二月／十月／12日(P.6-2)
○丁未/未時，太白見。
○敎曰：“去月轟燁之異，猶切戒懼之心，而纔過旬餘，轟轟燁燁，無異盛夏，不知仁愛之天，有何警告而至此哉。究
厥所由，良由寡躬，尤切戒懼，曷有其極？敬天之道，當以實不以文，先自責于寡躬，乃應天以實之道。自明日，減其常膳，略伸戒懼自責之心。”政院獻啓，陳戒以誠字，敷演爲辭以勉之，批曰：“可不留意？”
史／編年／朝鮮王朝實錄／英祖實錄／四十三年（1767）　卷一百八至一百九／卷一百九　六月至十二月／八月／23日(P.17-2)
○甲申/禮曹啓：“減膳十日之限，止於今日，自明日依例封進。”允之。
○上引見大臣備堂。領議政金致仁：“以近年年事屢登，此時儲穀，實爲先務。三南軍作米，請限四萬石措置。”上下詢左
右相，皆如領相之言，允之。
○副校理徐浩修上疏，略曰：“向來趙昌逵之誣辱臣父子叔姪，至今追思，毛骨俱寒。臣父年前，與趙榮進爲海藩交承，心知榮進之貪饕鄙悖，斷不可擬議於淸顯。故昨冬參銓時，乃以爲朝廷惜名器之意，旣枳榮進於經筵之通，繼又持難於提調之望。今昌逵乃忽挻身叫嚷，極口罵辱。噫嘻！朝廷者乃吾君之朝廷，是豈昌逵輩售私憾設機關之地哉？此路一開，其流之害，將不知止於何境。臣豈直爲一家憂哉？乞令選部，勿復檢擬，使得以避遠駭機。”以業已下敎爲批。
○大司諫鄭晩淳上疏，略曰：“噫！當此收藏之月，冷雨頻仍，可見陽氣之不歛。而今此轟轟燁燁，無異盛夏，上天之示警，夫豈偶然哉？向下減膳之敎，十行絲綸，丁寧惻怛，大聖人恐懼修省之實，可謂靡不用極。而朝廷之上，未見精白惕勵，講求民隱，其可謂應天不以文乎？今玆賓對之進定，竊仰聖意之有在。凡係弭災恤民之方，虛心博詢，內而廊廟，外而諸道，有可以利益生民，除害補弊者，條列施行，實惠得以下究，則亦可爲消弭之一端矣。伏願聖明留神焉。”批曰：“雖非收藏之月，何異於耳提面命？澟惕二字，可謂歇後語，減膳之命，意蓋此也。其章適到，深庸嘉之。可不猛省焉。”
○承旨入侍。敎曰：“遙望東郊，此心冞切。今日次對，其雖强行，何心漫酬應乎？薇垣長入侍面
陳，其何不可，一時登對，亦何難也？而陳章不參，大司諫鄭晩淳遞差。”
史／編年／朝鮮王朝實錄／正祖實錄／四年（1780）　卷九至十／卷十　七月至十二月／冬十月／1日(P.28-1)
▣四年 冬十月
○丙午朔/又電而雷，減膳。
○敎曰：“再
昨之夜，有電雷之警，而光雖燁燁，響不轟轟，鮮有得而聞之者。至翌曉，見書雲之報，而始乃覺知。嗚呼！天之疾威譴告，如彼其丁寧，而上下蒙昧，未嘗有恐懼修省厎意，遇災如無災之時。人事之失於下如此，仁愛之天，安得不申複警告之也？嗚呼！言今日之國勢、朝象，凡可以召烖致異之事，指不勝摟，而予則以爲此猶屬閑漫語也。天有是警，我乃夢夢，以至罪己責躬之擧，未免踰日愆時。卽此一端，不誠莫大。宜其天怒之未回，而三日之內，再致是烖也。予方反省自咎之不暇，何暇及於他語？自今日，減膳三日，以寓贖愆補過之意。”
○領議政金尙喆、左議政徐命善、右議政李徽之，上箚乞斥退。批曰：“非時之雷，一猶可愕，而再發於數日之中，又在於十月之交，戰兢悸恐，豈以其聲之轟殷，而或間也？大抵天人之際，曾不容髮，惟災、惟祥，惟人所召。今日之警告，由予一人，何有乎贊襄之地？何有乎燮理之任也？曰若策免云云，胡乃蹈常襲故之至此耶？玆將協輔二字，責勵于卿等。惟望卿等之出而經邦，格予一人。此所以幸國事、謝天譴之道也，卿等可勉之哉。”
○輪對。
○玉堂上箚曰：
應天須以實，實者，誠之謂也。天地之所以生遂萬物，以是誠也；聖人之所以凝成庶績，亦此實也。君德成就，專責經筵。雖聖學超邁，無所疑晦，臣等鹵莽，無足資益，而晉接之方，未免作輟，草草
數語，有若塞責，尙何望啓沃之效耶？誠使在上者，眞箇有孜孜好學之心，必有眞箇篤學之士，出而應之。上之所好，下有甚焉。環東土數千里，豈無一二窮硏淹博之士，可以仰裨聖學者哉？此實由於殿下典學之念，或欠誠實也。言路開閉，實關有國之興替。爲今日言責者，或慮不槪於聖心，又恐有違於時義，趑趄囁嚅，可言而不言。其或有一二進言者，亦不過先揣上心之所向，以相俯仰而已。誠使殿下，眞箇有樂聞之心，弗咈之德，則今日風習，胡至此耶？此實由殿下來諫之方，或欠誠實也。懲討一事，不容少緩，三司之爭執，今幾年矣。廷臣備數以進之，殿下例批以應之。舊賊未誅，新逆又出。沮遏廣儲嗣之罪，反有浮於仇視代理之凶，而山水之地，隨意偃息，衣食之奉，依舊富豪。又若罪囚之情節已露者，遽下酌處之命，尙靳嚴鞫之擧。古之討逆，以斧銊，今之討逆，以口舌。殿下之懲討，不可謂之實矣。民爲邦本，本固邦寧。生民之困瘁，日甚一日，賦役偏重，常産罄竭。雖幸荐歉之餘，年穀稍登，公逋、私債，竝責一時，穀賤傷農，尤無遺利。爲今日國計者，無過於行一分蠲減之政，爲一分軫恤之道，而國儲寒心，經用不足，無麪不托，何以及民？聖人以節用二字，先於愛民。蓋不節用，則雖有愛民之心，無愛民之實故也。天之生財有限，而人之用度無節。節用之方，
莫過於抑奢從儉。近來侈風漸肆，士夫一味之饌，動費十金。間間廣袖之弊，至用全匹。民安得不窮，財安得不竭乎？其所以移易之方，亦在於我殿下克儉之德，躬先遵率而已。夫所謂愛民也、節用也，本不可以言語取辦。必也求其本，而務其實，然後方可謂實效，而廟堂訏謨，不越乎循襲故常；方伯能否，只在於期會簿書。民生日困，財用日竭，殿下之恤民，亦不可謂之實矣。凡此數者，皆非應天以實之要。誠願殿下，以一箇實字，作爲面前警惕之資，以實心而推之，以實政而行之。棒痕摑血，事事皆實，則答天弭災之道，不外於斯矣。
批曰言甚根據，欲體察矣。
○大司憲金魯鎭上疏曰：
嗚呼！天心未豫於上，或由人事之失於下歟？臣謹按《易》之《豫》曰：‘雷出地奮豫。’程子釋之曰：‘豫者，備豫也。豫之一字，可以擧一而知三。懲討，所以豫杜禍亂之本，必須奮發乾剛。紀綱，所以豫厲委靡之風，必須摠攬權綱。勿以聖學之已高，而豫念寒曝之戒；勿以聖朝之無闕，而豫思言路之開，欲革侈風，則務軫崇儉之方；欲恤民隱，則豫存嗣歲之憂。念念靡懈 常如遇災之時，消弭之策，亦可以豫講也。謹以一豫之義，略附十漸之戒，惟願留神焉。趙鎭衡之抉摘辭章，擠陷重臣，誠萬萬痛惋。豈可刊改而止？宜施竄配，以懲方來。彼鎭衡，雖不足責，其職則諫官也，其言則論人也。爲覈言根，
直請拿鞫，殊非重臺閣、慮後弊之意。前大司憲李命植，譴罷宜矣。
批曰：“首陳備豫之義，足爲自訟之端，思欲觀省也。趙鎭衡事，不特有所待耳，恐作重臣難進之階，不允。末端事，出於相規，依施。”
史／編年／朝鮮王朝實錄／正祖實錄／八年（1784）　卷十七至十八／卷十八　七月至十二月／十一月／1日(P.46-1)
▣八年 十一月
○壬子朔/雷電。召見輪對官，敎曰：“朝見雲觀之報，去夜云有燁燁之光。悸懼在中，竟夕未已，俄又有殷殷之響，乍起而止。人或未必審聽，而分明是雷聲也。以光以響，兩夜示警，殆若諄諄然牖迷，烏可不思所以仰謝之方？溯考政院啓錄，至月雷求言，亦有一二可據之近例。況今陽至只隔旬日，事關扶陽，宜無所不用其極。且究召災之由，咎實在予。自今日減膳三日，仍令言責之臣，許陳箴砭之說，自予袞躬闕遺，以至時政得失，俾各極
言無諱。”
史／編年／朝鮮王朝實錄／正祖實錄／十九年（1795）　卷四十二至四十三／卷四十三　七月至十二月／十一月／24日(P.63-2)
○辛未/移金川邑治于舊基。金川移邑，且數十年，民病水土。道臣因民願請還舊基，備邊司覆奏，請依施。敎曰：“欲除病民之端，則不可緩也。役民未必爲撓民，然使行旁午，祈寒近臘，移邑之或遲或速，一從民願事，另飭道伯。”
○僉知梁周翊上疏曰：
殿下荷皇天付畀之責，自期於宸衷者何如，而治未食効，化不徯志，乃於純陰用事之月，轟轟之聲，燁燁之光，達曙乃止。雷也者，上帝之號令也；政也者，殿下之號令也。政之號令錯，則雷之號令應之，此天人相與之一理也。昔邵雍謂：“雷起於起處，止於止處”，臣謂：“起處，卽殿下之心也；止處，亦殿下之心也。’殿下體太極之簡易，建皇極之蕩平，則兩儀自位，
萬品自孚，何憂乎冬雷？噫！天之生聖人不數，人之望太平已極。殿下此時，不克開一治，則東方千載，孰做此一極之治乎？臣竊惟，天地間有一極焉，天之太極，君之皇極是已。環東土數千里，物萬事萬，孰能一之？惟殿下，可以一之。方今國計民憂之可一者，有十二。一曰貧富咸一，二曰兵農咸一，三曰良賤咸一，四曰文武咸一，五曰科薦咸一，六曰中外咸一，七曰遠近咸一，八曰賦役咸一，九曰朋黨咸一，十曰紀綱咸一，十一曰禮樂咸一，十二曰誠敬咸一。一之之要，在乎先正太極，後建皇極也。世徒知皇極之無偏無黨，爲蕩平之一而已，不知太極之無思無慮，爲簡易之一也。皇極者，在殿下之身；太極者，在殿下之心。其先心而後身，先太極而後皇極也明矣。凡此十二條，在冊子，少垂察焉。今我殿下，以《大易》十五卦之雷，爲反躬修省之要的，殿下先得之矣。十五卦之推演，皆自雨雷經綸、天雷茂育中來，則畏天之誠，弛災之方，先已囿於我殿下方寸中矣。虩虩祗畏，慄慄危懼，體認諸卦，應天以實，則烈雷迅電，和作慶雲和風。朱子所謂：“堯天舜日，廓然淸明世界”，只在於一極斡旋之間耳，自古未聞以一極爲治，聞諸其君者。箕子始建皇極，以訓武王，故間或有建極勉君者，惟太極二字，闢出於魯夫子。是生兩儀，有易簡之德，而致久大之業，爲天下之
理，則聖人之能事畢矣。終古人臣，未嘗以太極爲藉手事君之大欛者。惟我殿下，乃聖乃神，乃文乃武，一太極巋然立乎聖衷，方可以此言進，故敢以一極之治，亶亶於紸纊之下。此必有犂然而合，霍然而應，彌綸天地，陶鑄民物，囿我大東一域於這極範圍中矣云云。
批曰：“爾以遐外踈蹤，年云七耋，跋涉投匭，陳此十二條經綸，言多可用，誠亦可尙。第一貧富咸一條，限田名田，固好。今之疇塍，異於古之井畝，所以橫渠說之只傳於紙上。予每曰：‘我國職田之制，推廣於士庶，則三代可(四)〔回〕’云，治不徯志，任非其人，徒發中朝之嘆。爾能說及於欲說未說之說，益覺人才之不係於京鄕，而與其撓民而蔑效，不若不撓之爲得。下此蠲還耗一事，卽予心上籌度，而爾又言之，爾必是有識讀書之士，欲一召問矣。第二兵農咸一條，可勝言哉？每一念及，夜必明發。近日壯營之設施，竊擬紫陽先從一方之語，而事姑未就，豈可輕說？爾以遠人，只知舊設軍營之弊，不得不略有提槪於捄弊之方。第三良賤咸一條，苦心在於一番大釐正。年前萬言之諭，卽若軍兵之掌號，會當有牢定之規，爾或老不及見乎？第四文武咸一條，一言而蔽之曰：‘三百六十邑宰，莫如交差而輪除之’，便於民國，而便於公私，爾又能說，此是矣是矣。第五科薦咸一條，萬般良法，豈比於得一師儒之人？奈科目
用人，人才不若昔，累人益痼？初元綸音之欲倣《周官》鄕擧之遺義者，到今思之迂矣。予則曰：‘捨却閑說話，使家家人人，誦習經傳，知有義理倫綱，然後當可爲矣。’外此如此如彼之制度、文爲，皆(本)〔末〕也，何足言？第六中外咸一條，宮府一體，自有一副規模，而今乃弊生於此，寧不使人浩歎乎？附陳常參輪對之式，固美矣。因其實而務其實，則朝士之賢否、生民之利害，不難分別，何必每月朔會爲哉？此則爾言，未必是。第七遠近咸一條，亦予嘗所耿耿者。遠臣近臣之稱，在於之齊、之魯、之戰國時節則可也，我國則邦域之內，都是家室之人，何論遠近？二百年餘科宦，漸不及於鄕外，至於近日，竝與城外而不及，董飭而未見其對揚之實，宜乎爾所云云。第八賦役咸一條，有非造次可言，而蔘弊事，先欲問於有司矣。第九朋黨咸一條，眞所謂：‘可與樂成，不可與謀始’，始雖落落，久當收效矣。第十紀綱咸一條，先從去奢侈，使衣章不紊，上下不僭，卽目下捄時之緊要急務，躬率之敎，蚤夜留意。如爾所云數件事，近於不然矣。第十一禮樂咸一條，禮從時用，義在緣情，豈不曰聖人之爲人情之田，而樂亦然，不但係於金鏗玉鏘寸干尺管。第十二誠敬咸一條，人之所以爲人，惟二字是賴，予所受用者，亦惟在是矣。”仍敎曰：“前僉知梁周翊之疏，言言可嘉。況是忠臣之裔，文襄之傍孫乎？在
外兵曹參議，移除禮議，其代除授，牌招入直。”
○備邊司啓言：“觀此咸鏡監司趙宗鉉狀啓，則備陳厚州山川、道里遠近形便，仍以爲：‘祥覇一坪，地旣廣衍，先設一鎭，似合事宜。移三水府于厚州，作一防禦營；廟坡、神方、江口、自作等堡，姑爲革罷，請令廟堂稟處。’依道臣所論，祥覇坪先設一鎭，規模制置，略如沿邊諸鎭之例。三水府罷邑設鎭、廟坡、神方等堡革罷、 厚州江西邊江界地、移屬祥坪等事，待設鎭後詳察事勢，商量擧行事，請分付。”敎曰：“依回啓施行，而新設之地，僉使得人，然後可以出意見設施，須以備諳邊俗，習知風土者，始可差送。會寧府定配罪人李健秀，姑爲減等，移定厚州地，魚面所管把守將，用白衣從軍之例，使渠立功自效，待其書陳便否於本司，更爲稟處。日前以關西四郡地方定界設鎭事，亦有關問者。渭原郡定配罪人李汝節充定江界馬馬海土兵事，分付該道道臣。”
史／編年／朝鮮王朝實錄／正祖實錄／二十三年（1799）　卷五十一至五十二／卷五十二　七月至十二月／十二月／13日(P.54-1)
○丙申/次對。敎曰：“再昨夜日候誠可異矣。予之御極，今爲二十有三年，實無一事做得者，每一循省，有愧于中。憂勤二字，自古有之，予常念念於此，以爲仰答天心，俯循民情之道。而顧
今節序，乃是陽復之後，轟燁之爲異。雖與收藏之月有間，而轟轟燁燁，無異暑節，非止於一時之隱隱。予心懍惕，不容言諭。未知人事，有何闕失，而天之示警，若是其切耶？今因卿等之入參候班，未明求衣，待曙引見。予之所以若是憧憧者，誠欲勤勵二字，爲一分自勉之工焉。”判中樞府事李秉模曰：“筵席下敎，若是懇惻，雖於純陰之月，亦必有孚應之效。況此陽復之後，其所以感回上天者，尤豈無其道乎？”上曰：“比年冬候，大抵過暖。當寒不寒，如是失序。人能以精力誠心，勉勉做去，則庶或有感應天心，轉暖爲寒之理。而顧予精力，何能及此？匡輔之責，專在卿等。古則以一卿宰之誠力，能臻消弭之效，傳之爲美事。今日卿等與登筵諸宰，俱有古卿宰二十分一之誠力，而合之爲一心，則必無愧於古人。而何患乎消弭之無其道乎？向於戊戌年，冬候甚暖，伊時則多有以冬暖爲言。近來則朝著之間，緘默成風，此等說話，未有所聞，良可歎也。且聞於賚咨官便，彼地則道路雪塞，有妨行役云。以此推之，冬候過暖，惟我國爲然，尤豈非反當之事乎？”秉模曰：“籧伯玉，古之一賢大夫也，猶知四十九年之非。而況大聖人戒懼懍惕之心，豈或於自勉之工，少有所弛耶？今此下敎中，惟我國爲然之敎，誠不勝欽仰贊歎之至矣。若於災異之見，輒以爲上天之示警，惟我國爲然云爾，
而勤勵之念，愈益懇至，一政一事，推是心做去，則消弭之道，無過於此矣。”左議政沈煥之曰：“聖心憂勤二十年如一日，宵旰之念，獨勞於上。而如臣無似，備位三事，無一承佐，居常恧蹙，此等乖候之氣，莫非臣等冒叨匪據之致也。先自如臣無狀者，亟命斥退焉。”上曰：“卿所自引，必以爲不及古人而然也。卿等之不及古人，是誰之咎，是誰之責？職由於予一人之不及古人也。故相蔡判府，嘗引 ‘擧直措枉’之訓，而勉戒于予曰：‘擧直固爲當務，而措枉尤爲緊切云。’近者時候之如是失序，無或以擧措之間，有所失宜，而致此謫現于上耶？細究厥故，莫省所由，而好箇道理，亦無以把持得矣。今人之於事務，終不能把得者，有若卜筮之不能自解。《詩》云 ‘太人占之，’其所以不能自筮，而必令太人占之者，蓋由於不能自解之故也。事務之間，不能把得者，亦由於不及處，不能自知而然。必也用力於不及處，而較短量長，以爲把得之地，然後可以故去。未知何以則凡於事務間，能如是也？”右議政李時秀曰：“伏承下敎，擧直措枉，誠爲切要。語欲行措枉之政，則當自關曠之類爲始，關曠之類，無如臣等者矣。”煥之曰：“措枉之政，豈是自上所獨運者乎？‘天何言哉？四時行焉。’四時之佐，卽臣等之責也。枉直之相雜，擧措之失宜，此莫非臣等之不能對揚而然也。”上曰：“卿等勿須自引。皆是予
一人之責也。”
○左議政沈煥之啓言：“諸路採金申禁事，後日籌坐，有爛商稟處之命。採金之禁，法意本嚴，而近來舍本趨末之弊，誠如判付中聖敎。抑末之政，實爲當今之先務，而抑末之中，採金尤當爲先務。蓋其惰不事農，遊食爲計之類，成群作伴，百計潛採，大而良田傷破，小而穿窬肆行。而此與銅銀等店之開礦採取有異，朝聚於此，暮聚於彼，去來惟意，合散無常。故營邑無以痛禁爲難，而此有不然者。一境之內，産金之處，要不過數三處，爲守宰者，若不能各禁其境內，則官令將何所行乎？道不能禁戢，任他潛採之守令，劃卽論勘，匿不以聞之道臣，隨所及聞，另行懲一之典，則庶有補於朝家重農抑末之政。”敎曰：“日前刑曹判付，略言之矣，此事不待兩言，而決在於許與不許。許採則賦其稅而通其貨，不許採則申禁而已。設令許採，有萬萬擬撲不破之良策。顧今逐末之習，務本爲反本。抑末之政，一邊頒示農政綸音，一邊任他游食射利，可謂當句不成說 卿於今筵，旣因詢問，力言禁之之當然，正合予意。自廟堂，申諭四都八道，俾卽嚴飭管下守宰，各從境內禁斷。雖或有營邑立令前設店處，一切革罷，以其淘採之類，歸之南畝。而此後卿等，亦必考其效之如何，時加提飭，俾有申禁之實效。”
○命五子登科人元最鎭賜米，其子之在編配者，給暇過歲。
○左議政
沈煥之啓言：“阿耳鎭則帥臣旣言：‘久勤窠後，舊瘼已祛，鎭民安堵云。’則今不必更議。安興、加德兩鎭諸條弊端，皆由於邑倅之侮蔑鎭將，邑屬之侵漁鎭民，漸成淍弊，遂至難支。安興之守城管餉，與他自別，道帥臣不能操切，致煩朝令，屢變官制。有關事體，爲先嚴飭道帥臣，務存體貌。”敎曰：“守令雖三韓甲族，邊將雖贖良常賤，朝廷當觀等威爵秩而已。近來諸道如許之弊，相續登聞，國之無紀綱，何以爲國乎？設有弊瘼之百倍於此，決難銷刻。安興、加德則後窠，以文侍從及武臣別軍職及邊地已行中差遣，守令不受節制者，使之直狀啓。其後更以久勤差送，其後又有有地處者，時時差送事，分付銓曹，阿耳、古羣山，亦間用此例。”
○敎曰：“京外殿最關坼日賓對，例爲稟停，特使之進定於今日者何也？昨日則因大臣之堂參赴坐，不得爲之，今日則以候班入來，仍令來會，而未明求衣，待曙引見。一則欲聞匡救闕失也，一則欲聞裨益於民國之言也。予於御極二十有三年，無一事之仰答天心俯循民情，而災沴疊見，憂虞溢目。觀於時令之不順軌，而天怒民怨，灼然若燭照。春間甚於龍蛇，以至入冬而尤乖，當寒不寒，非時之雨，無異深秋氣候，夙夜戰恐，忘寢忘食者久矣。然而方寸之間，無感回孚應之誠。再昨夜轟燁，有非窮陰在陸之象，默數愆尤，無往非罪。和衣轉側，直
到昧爽，苟非愚無知覺之下戶編氓，凌晨臨殿之本意，孰不揣知？而名之曰諫長者，自候班直歸私次，因是下位僚臺，一齊懸病，是可使聞於隣國乎否乎？隣國則時令適宜之故，赴燕之行，賚咨之回，皆稱雪塞難通。而彼中之雪，爲域中之雨者，尤豈不反常之甚乎？然而職在三司之列者，膠守陽復前後之常例，側聽三日，無一人效一日之責者。不能遵之使言，予固自反。在三司各盡己分之道，果盡分乎，不盡分乎？彼諫長者，一瞬頃驟躋內外，淸獻閻羅之介介。雖難責之於人人。而竝與入侍之玉堂，玉堂李龜雲，文純公滉後。旣借前席之咫尺，而上自袞躬，中而時政，下而民事，緘口囚舌，不敢發一言，而隨諸臣退出，其可曰先正其有後乎？幸因大臣，以民事及禁採金等數條，有筵奏，雖免無聊，所謂三司者，溺職難免其責。推罷等典，眞所謂不屑之敎誨，幷不爲其委折。卽令該房，問啓於行公諸人，少警褎如之聰。”
○承政院啓言：“依下敎問於行公三司諸人處。則行大司諫金達淳以爲：‘日昨轟雷，發於深夜之中，其爲驚懼之忱，達宵憧憧。只緣倥侗之質，未有一得之見，伈伈泄泄，式至于今，揆以分義，當伏何辜。臣於向日槐院事，前後做錯，不一而足，任他不論之敎，至及於大臣。臣日夕俟勘，無地自容云。’執義曺允遂、司諫朴崙壽、掌令閔命爀‧金銑、獻納南惠寬等以爲：‘再昨轟燁，實
甚警懼，忝叨言責之地，其所警惕憂愛之忱，固自倍。而伈泄度日，未效一言之匡救，惶懍不知所達云。’應敎李龜雲、副校理趙得永‧金履載、修撰南履翼‧曺錫中、副修撰朴鍾淳‧金熙同以爲：“臣等猥忝經幄論思之列，適見深冬轟燁之異，而未效一日之言責，臣龜雲，至登賓對，一味含默。及伏承聖敎，警懼求助之德意，溢於辭表，誨責備至，臣等失職之罪，尤無所逃云矣。’”敎曰：“旣往勿言。而凡事各有應行格例，則固不可以一二臺閣玉堂一己之見破格爲之。官以諫名，職是論思者，何言不可言，何時非其時？而觀此問啓，有若不敢違越格式，有懷莫伸然者。‘詖辭知其所蔽，遁辭知其所窮’云者，若爲今日三司而設也。聖人之言，豈欺我哉？合啓體段，三更前例爲傳啓。況諸人皆詣臺，凡有可言，使之竭論不諱。因此又有提飭者。名之曰合啓，則只使一臺入來傳啓，全失古例。至於長官，除非次對時，則近不詣臺。淸朝典章，爲近日取便之諸臺所毁劃者，不亦寒心之甚乎？此後長官，無敢懸病之意，嚴飭兩司，仍令該房，載之故事。”
史／編年／朝鮮王朝實錄／純祖實錄／七年（1807）　卷十／冬十月／10日(P.38-2)
○戊寅/敎曰：“予聞之，敬天之怒，無敢戲豫，敬天之渝，無敢馳驅。夫天道玄遠，其應易，故近日彗星之告災，尙有雲觀之連報。倘使小子，赫然奮勵，若有一半分報答天心之事，則予小子實未敢知仁愛之天，不必如是更告也。而惟予不穀，纔經災沴之見，不思消弭之方，(惟)〔維〕新之工、丕變之效，尙矣無論，因循之病、姑息之弊，未能却去，果於昨夜風雨之餘，先見燁燁之光，次聞轟轟之
聲。其日則立冬節候之日也，其月則純陰收藏之月也。嗚呼！自顧厥由，罪先予躬。國事之板蕩、紀綱之解弛，惟予之罪也，生民之困瘁、風俗之陵夷，惟予之罪也，惟上天安得不威之警之乎？及今之道，莫若自勉警惕，期盡弭災之道，不忘譴告之勤，能思修省之策，庶答仁愛之實，則報應如響，豈無格感之理？自今日減膳三日，以貶寡躬，上自大官，下至草野，悉言無諱。”
○左議政李時秀、右議政金載瓚聯箚陳勉，仍乞斥退，賜批不許。
○政院議啓，三司諸臣，上疏陳勉，竝賜溫批。
史／編年／朝鮮王朝實錄／純祖實錄／十年（1810）　卷十三／冬十月／8日(P.39-2)
○己丑/雷電。敎曰：“燁燁轟轟之聲光，發於純陰閉藏之月，噫！天之示災，何若是丁寧也？嗚呼！皇天降災，災有所召，年致斯異，明有其故。《書》曰，‘民惟邦本’，語曰：‘君心如源表’，未有邦安而其本亂，心誠而其源表濁昏也。是故二者之中，兼有一焉，欲安其國者，必誠其心。誠者，德之表也源也。如此，則修德亦由於誠，而弭災之道，實不外於是。試以今日保赤子，以固邦本，盡心誠以明源表，雖謂之無，可也，靜究厥由，專是寡躬。寡躬不敏，庶事叢脞，於上於下，徒尙恬嬉之爲句且姑息，於國於政，一無方
便之有留心，周旋惕心。雖萌於災時，惰機轉成於恒年，其爲災之所由來，漸而年致斯異，不亦是乎？然可愛仁天，其戒春溫懇惻，諄複如有慮。未及對越而詔之，其於能及而不及何哉？往旣尙矣，來能可追。孜孜如虞舜盛德，兢兢如周文小心，克圖仰答，惟是寡躬之道。至於寡躬之猶未知闕失者、民生之猶未知艱難者，拱居九重，予安得一一知之？風俗之澆薄、紀綱之頹弛，如疾者之膏肓，而非良藥未治者，必有同心輔弼之人，然後可望蘇復。獨運於上，予安得一一救之？咨！爾大小臣工，咸體此意，陳言納謨，正直無諱。言雖不中，予不爲罪，使邦家，克有風回俗變之美。予方虛衿敬佇。”
○政院議啓陳勉，賜優批。
○校理洪儀泳陳箚，以勉聖學、恤民弊、開言路三條，爲弭災之策，批曰：“《詩》云，‘燁燁震電，不寧不令’。予小子平日所敬天愛民之心，自以爲不愧於古人，而奈之何天降異災，甚於近歲？豈小子之敬與愛，有到極工，而天乃有无妄之災耶？反躬自責，必由不知之中，有未盡處而然耳。悚懍者深，鎭時靡措，于時天曉已明，雲觀徹報。呼草求言，如渴覓飮。院啓堂箚，一時踵至，言言切直，可使憂心益惕。多少陳言，予當付諸壁上，以助修省之資焉。”
○備局啓言：“卽見平安監司李晩秀狀啓則以爲，‘本道兵使李潤謙卒逝，而所佩密符及、印信、兵符與守令‧邊將兵符左隻七十
六隻，兵虞候沈公綽，上送臣營。故密符則上送于承政院，而至於印信、兵符，則取考該營謄錄，康熙丙戌、乾隆庚戌，俱因節度使有故，虞候移送臣營。而謹稽《大典通編》符信條，節度使有故，則虞候傳受藏之，啓聞云矣。虞候，卽古之留後，今之中軍，有事時，代主將司令。法意卽然，邊上重閫，符、印不在，則便是空營，所當依《通編》所載，還授該虞候，而已例旣如此，故姑爲留置。揆以法意事面，終不宜仍置，亦不可無一定之制。請令廟堂，卽速稟旨分付矣’。節度使有故，則符、印傳授虞候，旣是《通編》所載，則卽是成憲，且虞候亞於主將，若値事故，代主將司令，法律卽然。請依道狀，還授於虞候，以待新兵使交龜，仍以爲來後定制之意，分付。”允之。
○以李海愚爲平安道節度使。
史／編年／朝鮮王朝實錄／純祖實錄／十二年（1812）　卷十五至十六／卷十六　六月至十二月／十一月／5日(P.25-1)
○甲戌/雷電。敎曰：“燁燁之光，轟轟之聲，出於冬月，予小子不明于德，致天之怒歟？竦然而聽，若不自容。自今初五日，至初七日減膳，大臣三司，以至草野，直言過失，以補不逮。
○政院議啓，玉堂聯箚，幷陳戒，賜優批。
史／編年／朝鮮王朝實錄／純祖實錄／二十一年（1821）　卷二十三至二十四／卷二十四　七月至十二月／冬十月／18日(P.27-2)
○乙未/敎曰：“半夜轟燁之聲光，殆是夏節之所罕。災不虛生，必有所召。況向來祲沴，已是無前之變怪，旱澇相仍，歲又大饑，而今又告警如此，悚懍之心，豈敢自弛？自今日減膳五日。上自承弼，以至庶僚，其各無隱進言，以爲匡救之方，消弭之策。”
○政院議啓略曰：“伏以臣等，竊覩近日政務叢脞，憂虞溢目。夏秋以來，變異尤劇，三月淫霖，八路告歉，怪沴肆行，積尸相望。今玆閉藏之月，轟轟之聲，燁燁之光，又何爲而至哉？伏願亟詢大臣，三司之臣廟務有積滯歟，民隱有未達歟，言路有雍蔽之歎歟，折獄有不平之失歟，選擧有未公之患歟，一一講究，以實心行實事，毋蹈前日因循之習。”批曰：“召災實由否德。所陳甚好，
當體念，爾等益勉惟允之美。”
○左議政南公轍，右議政林漢浩聯箚略曰：
半夜轟燁之聲光，忽發於收藏之月。前此虹貫彗孛，無災不現。雖以目下事言之，時行輪疾，八路積尸如山，生者亦如經金革，瘡痍未蘇。重以夏秋之交，雨澇極備，穡事已判慘歉，而畿輔兩西，則迎送客使，民邑繹騷。此當如捄焚拯溺，猶懼不及，而殿下之所以處此者，因循而已。又得庸鈍病癃如臣等者，而使之承佐任人如此，安有成效？災異之見，竊恐緣臣等而召之也。伏乞先將不肖如臣等者，亟賜斥罷，改卜賢德。
批曰：“昨夜轟燁之異，天之告警，由予否德。卿等政宜一心同力，輔予否德，以答天譴。而一言不及於匡救，惟以汲汲引咎爲辭。漢世策免，豈人君之盛德，而卿等欲使予效之乎？過矣過矣，卿等安心淬勵，以弼予輔予，弘濟艱難。”
○領議政韓用龜上疏引咎，兼申乞退，批曰：“俄見左右相聯箚，不見卿聯名。卿乃獨以疏來知卿之欲示必辭也。然卿見俄者左右相箚批乎？災異職由否德所召，而卿等不以嘉謨昌言輔予，而只以乞退爲第一義，此豈所望於卿等乎？雖無災異，固將圖任老成，況天之告警如此，而輕捨元輔乎？卿勿只思卿身，閔予小子多艱，輔予不逮，以答天心。”
○掌令李南圭，疏陳導和之政，以爲“今秋沴氣，一宵闖發，凡屬大都會處，掃蕩無餘。見今城闉十里之外，積骸
塡壑，貧不能營葬。伏願亟命京兆五部官及各道地方官，趁此寒冱未嚴，另加掩埋之政。殿下赤子，其將生死而含恩。”批曰：“所陳令廟堂，嚴飭京兆及各道。”
○持平朴齊明，疏陳時瘼，以爲土地之所出，貢賦之所入，無損於前日，而國計輒曰哀痛，軍伍停番，廩給日減，而每憂不足。朝廷之公事曰上納而已，營邑之聽理曰(歛)〔斂〕民而已。內而京司胥徒巨萬之偸弄，視若草芥，外而列邑吏隷屢千之逋負，把作茶飯。往在甲乙，鞭撻日加，稅賦趁期，而徒見杼柚之罄竭，多歸中間之料販，饒民之財産，脅以義氣，(歛)〔斂〕之以斗，賑之以升，不幸復有數千里之災，又以何辭，勸民募粟，出義賑窮乎？伏願體此轟燁之威，大振奮發之政。”批曰：“所陳當體念矣。”
史／編年／朝鮮王朝實錄／純祖實錄／三十四年（1834）　卷三十四／冬十月／20日(P.17-2)
○辛亥/雨雹。
○次對。領議政沈象奎啓言：“日前雷異，聖心惕然，特下綸音，深示警懼修省之意，至命減法膳撤宮懸，精誠上昭，仁天降監，庶幾感格底豫，可以轉災爲祥。曾不數日，殷殷燁燁，復此申申，臣尤震悚，歷求其故，引咎請譴，非敢比數前人，持循故事。蓋以今玆之雷，臣則竊以爲由臣而致此異也。傳曰‘雷二月出地，雷出則萬物出，八月入地，雷入則萬物入。入則除害，出則興利。’雷出雷入，天運之常度，除害興利，人事之對時，天人感應，災祥隨異。當興利之時，而無興利之事，則雷雖出而不鳴矣。當除害之時，而無除害之擧，則雷雖入而猶動矣。意者今之上下中外所害當除者，皆未除也，而雷爲之動焉。臣不能格心正事，遠猷辰告，使聖志赫然奮發，德化灑然章明，此其害
爲惛憒不匡，所當除也。臣不能勤恤民隱，遍究保惠，使百姓安生樂業，八域蒙福流澤，此其害爲歇后，不任所當除也，臣不能董飭官常，整肅朝綱，而一世漸至陵夷，百隷習爲怠慢，此其害爲摸稜，不持所當除也。臣不能登崇材俊，抑黜庸鄙，而賢愚無所區別，善惡俱失彰癉，此其害爲糊塗不擧，所當除也。又若通患匱乏，而競尙侈靡，思得橫財而濟之，此其益匱乏，而終窮濫，甚於盜賊之害，臣不能矯之，以布被瓦器弊車羸馬，不擇守令，而任爲貪饕，從而能事以視之，此其爲守令者，鮮廉愼幾，如豺虎之害，臣不能處之以冀州按事，山東剔奸。言路關朝廷得失，忠讜不聞，上無以救其闕失，崇其德美。而官師微規，輒致疑怨，況指斥激切乎？則噤閉之害，不啻久病之忌藥，此不可不除也。訟獄係民生休戚，公平不行，下無以措其手足，保其性命，而聽理少失，易結冤鬱，況囑賣逼迫乎？則濫枉之害，非但無情者盡辭，此不可不除也。居可以除害之地，而縱其爲害，此與身自害之無異。臣職爲首相，實居除害之地，而無所除之，而又害之洊雷申警，咎專在臣，故，曰由臣而致此異也。今欲爲消弭之道，無先於斥黜臣。臣誠惶恐祈懇之至。若臣之所不能，而身自爲害者，與臣之縱其爲害，而與自害無異者，皆臣之事，無所委罪，而殿下旣深示以修省之意，須當實有修省之
事。凡此諸害，從今日以往，欲望殿下之洞察而悉除之，皆其事也。害旣悉除，則利自必臻，邦其永孚于休。轉災爲祥，孰有大於此者乎？申願懋哉懋哉。”批曰：“見卿所陳，懇惻痛切，發於至誠，有足動人，深庸感歎。至若自引，其在交勉之義，豈不萬萬過當乎？”右議政朴宗薰啓言：“三日之內，洊雷示警，有若申申詔告然，今此驟雹，亦係乖候。古人有言‘惟失世有道之正，正其事而異自消也。’臣竊以爲在今則事事皆可正也。然﻿成湯之遇災自責，有曰‘官失職歟，’一官之失其職，猶足以召災，況輔相之惎重乎？今之申警，未嘗不由於官失其職，而若論失職之罪，則臣實其人。臣本空踈駑劣，濫辱高位。臣之受任，亦已數月，凡臣所當爲之職分，果有何事報答，何事稱塞？國綱日見其弛解，而臣有董正之一爲乎？朝政未嘗無得失，而臣有獻替之一言乎？官邪而有剌擧之實乎？民窮而有奠安之策乎？凡若此類，不可更僕不職之罪，臣固自知。今於恐懼修省之日，特擧而罪之，則此非但漢朝策免之應故事而已。臣方自請譴，何暇獻規，而交勉之義不敢終默。避殿減膳，責躬求言，卽遇災自警之故實，而不有實事而踐焉，則竟歸不誠，無足以動天心而弭災沴矣。避正殿，不如杜倖門之尤爲切要，而不試之才，踰分之職，皆是耳。名器之重，何官不然，而字牧之任，卽治本所關，民命所
係，苟或夤緣冒濫而得之，則畢竟害及於民，上干天怒，可不懼哉？減常膳不如節帑用之，尤屬切急，節用者，非但撙約剋削之謂，凡不恒之費，非經之用，皆是耳。帑藏本非古制。而若又把作私財，出之無藝，則輾轉浸竭，畢竟害歸於民，讁見于天，可不懼哉？臣謂將國朝及前代熙世，遇警修擧之政令事實及，應旨陳勉之言，議章奏彙，作一通置諸左右，昕夕省覽，可勉者勉之，可行者行之，則古昔名碩之嘉謨嘉猷，皆將親見於今日，而敦名敎以正風俗也，恢公正以振綱維也，貪墨之可懲也，廉節之可奬也，不過擧而措之，向所云杜倖門節帑用，亦其一事耳。切願聖上，留神焉。”批曰：“所陳發於忠款，敢不服膺？至於漢朝策免云云，本非美事，卿言過矣。”
史／編年／朝鮮王朝實錄／憲宗實錄／十四年（1848）　卷十五／十月／25日(P.10-1)
○乙丑/上御春塘臺，行秋到記，仍受寶鑑洗草時參醞諸臣謝箋。講居首金永秀，表居首沈宜聞，竝直赴殿試。上曰：“昨日上疏入來之說，聞之乎？”領議政鄭元容曰：“聞之矣。”上，命中官下疏本曰：“疏辭果何如乎？”元容曰：“勉聖學、崇節儉、宥罪人三件事矣。”上曰：“雖是應旨之疏，如是遣辭者，豈有如許道理乎？”元容曰：“今雖暫見句語中，果多有荒雜無倫處，誠甚駭惋矣。”上曰：“滿篇遣辭，都是覬
覦朝廷，嘗試君父之計矣，寧有如許臣分乎？”元容曰：“渠以遐鄕微賤之踪，名以應旨陳疏，而向旣有在野之臣，咸言得失，無有所諱之敎，今若有此嚴敎，則雖鄕曲愚氓輩，不知這間事實之如何，但謂之以言獲罪矣。然則渠之所犯，反爲小，而在殿下包容之德，所損爲大矣。如此之類，歸之無足責，卽爲賜批，而雖不賜批，還下疏本，則自有公議矣。”上曰：“大臣之議，卽是公議也，外此而又有何公議乎？”元容曰：“非但臣之言也，又有三司諸臣之公議矣。”判府事朴晦壽曰：“句語中荒雜者雖多，而渠以遐土賤品，旣應旨陳疏矣，領相所奏，誠然矣。”上曰：“渠以遐鄕賤類，何可獨辦此疏乎？”元容曰：“臣雖未能詳知，而決非京華人所作矣。疏辭之荒率，卽不過渠之狂妄，而有何傷於國家乎？”上曰：“卿於此等事，謂以無傷，苟如是，國何以爲國乎？大臣事，誠甚慨然矣。”元容曰：“吏曹正郞柳宜貞，上疏遣辭措語，荒雜駭悖，旨意難測，極爲驚惋。不可以應旨而置之，此當有公議。聖敎截嚴，爲先施以刊削之典何如？”上曰：“如此善爲之疏，何爲罪之乎？予則入去矣。今日朝廷事，誠甚慨然。如是將何以爲國乎？”
○命吏曹正郞柳宜貞上疏頒布。疏曰：
伏以寶鑑追成，宸孝益光，歡協之氣，洋溢升聞，宜致庶徵之休，而胡爲轟轟之異，又發於此月此時也？竊嘗聞雷者，解散和盪之候也。適會閉藏之節，而
疊見此異，固已懍懍，而況於太廟奏假之日，加以燁燁，仍之風雨，竟使回鑾，情未畢伸，安敢知祖宗陟降之靈，在帝左右，有以誘衷而竦動之耶？十行辭敎，惕厲修省，求言則無有所諱，引咎則愈愼厥終，凡百有位，孰不欽歎盡言，仰副聖念之萬一？而如臣微眇，亦嘗三司之一也，冒萬死敢進狂瞽之說。伏願殿下，恕其僭而察其愚。夫人主，以一身，上承天地，下統億兆，其治亂離合之機，不過心而已，故卽吾之心，以求合人之心，卽人之心，以求合天之心。竊以爲今日之人心，積有希望，不得副者何限？而當先者一也，積有冤恨，不得解者固多，而尤要者一也，積有抑鬱不得伸者，亦衆，而最急者一也。何謂不副所望，聖學是已。前日諸臣，今日應旨，皆名言在玆，聖批賜答，一示以留念，然則言之盡矣，惟有行之一事，而何爲而久不行也？夫以孔顔之聖，資之好學，而無大過矣，不貳過也。殿下，以孔顔之聖，亦資以好學，則自底無過矣。臣請汲汲開講，念典終始，用以副擧國人心之望焉。何謂不解冤結，(弊)〔弊〕瘼是已。顧今百(弊)〔弊〕層痼，下民受毒，敲胸疾首之聲，破家失所之狀，殿下必不得以見聞矣。間有體國之臣，說(弊)〔弊〕甚詳，革(弊)〔弊〕甚力，而乍祛旋集，如庥復生。將不勝其更，則遂付無奈，斂手却立，國事至此，寧不灑賈生之淚乎？凡今之(弊)〔弊〕源，生於財盡人窮，財盡之本，都由於奢侈。夫一
人之身，百工備焉，以有限之財，充不貲之用，則天下不足。不足則窮，窮則濫，濫則不得已惟事剝割，淸白掃地，貪墨成風，以此之俗，安望有爲也？臣請深究其所以然者，禁奢侈昭儉德，自聖躬始，爲群下倡定制立，令宜漸不宜急，如《大易》、《屯》之 ‘膏小貞吉大貞凶’之戒，而持循積久。則草偃影從，幾何而將見財足人厚，有恒多賴之風矣。何謂不伸抑鬱，竄配臣金興根事是已。臣素昧其人，而蓋觀投畀以來，擧國公議，嗟惜沸鬱，咸曰：‘與國休戚者去矣，爲國柱石者去矣。’未知此臣，何以得此於一國也？雖然，其平日負犯，實有言者之云，而聖敎若曰，‘責備’，大哉王言！放流之中，而竝寓見待之至意，此謂匪怒伊敎，匪譴伊榮，而想其心悔悟感激，百倍餘人。則到今罰已行而月過三矣，乃天道小變之節，而又値大同之慶，亦宜有以見待也。輿情輿論，苟曰不然，欺天誣人，臣罪極矣，斷臣之頭，竿之都市，以謝天人，實應天除災之一政也。如係非誣，益恢天地之量，廓然開釋趁此如渴之際，遽降特赦之典，則一令才出，八方蹈舞，遐仰聖德之仁勇光明，而伸傴起躄，不足爲喩也。臣之此言，爲國人，非爲金興根也。顧遷稽至此者，庶望曠蕩之典，不待臣言，而側聽多日，尙有未焉，則愚衷徒激，抑按不得，觸冒叫呼，以導達下情於九重之邃而已，餘不暇計也。
○敎曰：“予於領相事，不勝慨
然矣。予非不知應旨言事之爲不可罪也，又豈不知以言獲罪之爲不美也？以其疏辭之挾雜，嘗試有所諮詢矣，大臣曰，‘雖覬覦朝廷，嘗試君父，稱以言事則無傷。’古今天下，寧有是理也？古人云，‘堯曰宥之三，皐陶曰殺之三。’今日之事，反於是，置予體面於何如地也？其在事體，不可以大官曲恕，領議政鄭元容，施以罷職之典。”
○政院議啓，請柳宜貞，明正典刑，賜批。
○玉堂聯箚，請柳宜貞，夬正典刑，賜批。
○兩司聯箚，請柳宜貞，亟施竄配之典，賜批。
史／編年／朝鮮王朝實錄／哲宗實錄／十二年（1861）　卷十三／十月／6日(P.8-2)
○辛酉/敎曰：“邇來冬候之太暄，已有乖於時行之令，而轟燁之異，又在此際，災不虛生，豈無所以而然也？藐予小子寡昧否德，上不能對越天心，下不能懷保民生，丁寧警告，不翅若耳提而面命懍惕憂懼，曷敢自己？自今日減膳三日，庸伸予一分懋對之忱。”
○兩司聯箚陳勉，批曰：“夜來轟燁，滿心驚悚，某事某應，雖不敢傅會爲說，而一則由予否德，二則由予否德，際見陳勉，益切惕然。另當造次體念矣。”
○玉堂聯箚陳勉，批曰：“靑臺告災，乃在收藏之月，仁愛之天，必有所以而然，驚悚之極，曷以爲心？際此陳勉，若
是切實，當另加留念矣。”
○院議啓陳勉，批曰：“仁天示警，憂悚俱摯，際此陳勉，可不惕然？當體念矣。”
○領議政鄭元容，上箚陳勉，仍乞退，批曰：“燁燁殷殷，仁天示警，災豈虛生？必有所召，滿心驚悚，繞壁不寐。所陳勉戒，謹當造次服膺，而卿之遇災弘退，萬萬過當。由予涼德，於卿何有？卿其安心。”
子／宗教／正統道藏／洞真部／本文類／太上三洞神呪／卷之八　列八／禬禳驅治諸呪／金城呪(P.第02冊　726-1)..[上海涵芬樓影印本]
金城呪
金磚大力神聞召降真靈口吐三昧火金磚燁燁明一片化千片四面結金城炎炎火焰逼火焰煆鬼神元始上帝敕妖魅化為塵唵也咈唎耶
子／宗教／正統道藏／洞真部／威儀類／玉皇十七慈光燈儀　為一(P.第05冊　455-1)..[上海涵芬樓影印本]
臣聞權衡三界位高處於玄穹鑑鏡十方光故垂於平等示天理本無於分別使人心無
有於黨偏得其旨則自無增高損下之私洞其微則俱入大公至正之道今某思德感恩報償難盡謹依科法修建寳燈供養大平等光玉皇大天尊聖父天尊聖母元君玉光會中眞靈眞宰伏願天光下燭帝命誕頒德被生靈各保命根之固功濟天下俱逢時運之亨同會風雲均霑雨露志心皈命謹為稱揚
信禮無上大羅天大平等光玉皇天尊
欽惟玉帝　大平等光　平平蕩蕩　燁燁煌煌
大包天地　細入毫芒　玄穹委貺　法界呈祥
今辰弟子　遙仰神鄉　傾誠效信　瀝懇穹蒼
冀垂福惠　蠲弭災殃　萬靈薦祉　永保安康
臣眾等志心皈命大柔和光玉皇大天尊聖父天尊聖母元君玉光會上一切神仙諸靈官
子／宗教／正統道藏／洞真部／記傳類／茅山志／卷之十九　師五之三／靈植檢篇／神芝奇藥(P.第09冊　216-1)..[上海涵芬樓影印本]
第二參成芝色朱有光燁燁然扣其柯葉如金石聲折而續之亦復如故
子／宗教／正統道藏／洞真部／記傳類／茅山志／卷之二十三　師九／錄金石篇　四／唐碑　二／唐石燈記(P.第09冊　249-1)..[上海涵芬樓影印本]
唐石燈記
功德主崇元觀上清三洞道士賀思寶敬造長明燈臺於寶殿內永充供養寶曆三年歲直丁未二月十五日丁未奉記助造燈臺三
洞道士陳惠瑫大匠樂安蔣渾男清嶙鐫　齊建元勑立崇元館唐貞觀勑號崇元觀宋大中祥符勑改崇壽觀太元殿長明石燈寶曆三年丁未歲造當是文宗太和元年積四百九十八年是為大元泰定甲子上清弟子崇壽觀主吳郡張嗣真重為刻治著銘于石銘曰
華陽之天流金之庭陰輝日精晝夜洞明神燈燁燁二景是法樹此南便閱世小劫稽首司命朝徹重玄度人度仙若火之傳
子／宗教／正統道藏／洞玄部／威儀類／靈寶領教濟度金書／卷之二十四　伐十之二／科儀立成品　十三祈禳開度通用　十三／豎命靈旛儀　二(P.第12冊　229-2)..[上海涵芬樓影印本]
伏以紫陽啟運敷種種度人之儀黑壘昇神示燁燁靈旛之式燦華芒而耀日飛綃影以迎風遙接虎關曲感宸恩之浩蕩掃開犴室疾除罪簿之周遭十華拭目於法橋六合歸心於道岸迥超有漏永證無為法眾運誠恭吟寶偈
靈旛縹緲跨祥雲　飛舞低垂遍剎塵
梵唱玲瓏金磬雅　霏煙紛藹玉罏新
一竿高掛傳天詔　萬象咸瞻脫地輪
從此宿愆俱解散　慈悲接引出迷津
子／宗教／正統道藏／洞玄部／威儀類／靈寶領教濟度金書／卷之三十一　罪四之二／科儀立成品　二十祈禳開度通用　二十／咒食儀(P.第12冊　268-2)..[上海涵芬樓影印本]
奉為亡故某人靈魂仗茲往生仙界念真梵通玄法食咒
長關天色光　燁燁映寶器　玄通無上食
靈寶無上味　高真所樂施　法音靡不至
快樂復飽滿　浮遊三界外
蘇陀抹味天尊
芝廚鬱勃煥七寶之靈光蕊簡羅敷開五明
之妙炁欲固三華之妙載歌八會之章庸薦靈儀從容受食
焚符
子／宗教／正統道藏／洞玄部／威儀類／靈寶領教濟度金書／卷之四十二　周一之一／科儀立成品　三十一開度黃籙齋用　一／九朝行道儀　第一日早朝／重稱法位(P.第12冊　344-2)..[上海涵芬樓影印本]
重稱法位
具位臣某謹同誠上啟
虛無自然元始天尊無極大道太上道君太上老君高上玉皇十方已得道大聖眾至真
諸君丈人三十二天帝君玉虛上帝玉帝大帝東華南極西靈北真玄都玉京金闕七寶瓊臺紫微上宮靈寶至真明皇道君三十六部尊經玄中大法師上相上宰上保上傅太平下教二十四真人西城總真王君太乙真人東嶽上卿司命茅君定錄保命二真人名山洞府得道神仙三界官屬一切真靈臣聞道冠玄元御群靈而啟旦教尊靈寶撫九壑以生春法輪興龍漢之先玄機振鶴鳴之後九幽科品輝輝而玉匱宣光三籙威儀朗朗
而金真演妙敷黃素齋修之典示紫清懺謝之門惠藹幅員澤周鬱絕期返魂於黑壘盍皈命於玄壇拜手傾葵馳心采菲今齋主某仰慮亡過某劫終劫始身後身前三業紛紜溺愛河而飄浪六塵顛倒翻慾海以流吹受中昧杞柳之資就下踐荊榛之逕綱常霧寒罔思策馬於畏途禁戒煙迷弗念牧牛於順境東岱之金科井井北酆之玉律昭昭致二豎以乘危鼓三彭而搆釁泬寥鬼域陰陽之業網千尋冥漠神鄉水火之冤輪萬仞寒心
莫訴援手誰伸匪上叩於九清曷下提於五濁爰崇月陛恭啟雲囊龍璧輸誠寶花散綠羅之界鳳繒納款瑞煙飛紫禁之方為首過於千生希垂恩於萬死仰冀玄雷錫軫蒼昊垂憐念飛天神人啟紫陽之瓊蘊召神霄玉女開內禁之華堂頒金籙以泰寒庭降玉符而開夜府金雞豎曉罪無大小以冰清丹鳳銜春過有顯微而雲散預騰勝寶珠之會登浮黎碧玉之墟蒙如螻螘之忱允拜鴻厖之造齋主某凝神觀妙涵濡道德之風視履酣
和沈浸詩書之味和氣熙熙於廈屋祥煙燁燁於春臺純嘏所覃繁釐攸萃上願天元澄晏地紀昭寧風雨和平儀璘朗耀三乘流衍翼洞輔以光明九醜潛藏育黔黎而安泰闢丕基於六合凝景命於萬年動植飛潛遂生生之正性蛸翹蠢動陶化化之神機則上明天尊大慈之化下副臣等皈命之忱謹啟以聞
發願
子／宗教／正統道藏／洞玄部／威儀類／靈寶領教濟度金書／卷之四十七　周二之三／科儀立成品　三十六開度黃籙齋用　六／九朝行道儀　第二日晚朝／請稱法位(P.第12冊　367-1)..[上海涵芬樓影印本]
請稱法位
具位臣某與臨壇官眾等同誠上啟
虛無自然元始天尊無極大道太上道君太上老君高上玉皇十方已得道大聖眾至真諸君丈人三十二天帝君玉虛上帝玉帝大
帝東華南極西靈北真玄都玉京金闕七寶瓊臺紫微上宮靈寶至真明皇道君三十六部尊經玄中大法師上相上宰上保上傅太平下教二十四真人西城總真王君太乙真人東嶽上卿司命茅君定錄保命二真人名山洞府得道神仙三界官屬一切真靈臣聞元始開圖敷慈雲於萬劫靈寶垂化沛法雨於三途赤城流四譯之芳丹谷混十玄之妙上無復祖凝道炁以歷關中有度人乘神輝而溥告嚴攝肅北酆之令轉輪沛南上之恩
燁燁同仁依依博愛校錄遍提於幽爽送迎周拔於沉靈蔭方澤之澄清承圓丘而宵朗古今心仰幽顯神歸臣等技儕鳩拙量昧鶯遷端劍履於芝壇帝恩春育佩圖策於蕊笈師訓冬嚴宜躋林壑以雲眠乃混樊籠而風靡拳拳補過惜既往之分陰切切收勛覬方來之寸進憲天弘道領教度人凡有皈投理宜關告況奉詞旨敢不上聞
子／宗教／正統道藏／洞玄部／威儀類／靈寶領教濟度金書／卷之六十一　發三／科儀立成品　五十淨供合用　二／玄都大獻玉山淨供儀　二／真梵通玄法食符(P.第12冊　488-2)..[上海涵芬樓影印本]
宣真梵通玄法食符
長關天色光　燁燁映寶器　玄通無上食
靈寶無上味　高真所樂施　法音靡不至
快樂復飽滿　浮遊三界外
大慈平等天尊
子／宗教／正統道藏／洞玄部／威儀類／靈寶領教濟度金書／卷之一百三十六　問五／科儀立成品　一百二十五祈禳通用　一／北斗燈儀(P.第13冊　129-1)..[上海涵芬樓影印本]
北斗燈儀
碧虛縹緲騰寶霧於金猊紫漢氤氳藹飛煙於玉鳳一誠露奏萬福天開以今恭爇寶香遙瞻供養
太上無極大道三清上聖三寶至尊紫微中天北極大帝勾陳上宮天皇大帝中天高上
王皇尊帝太微玉帝北極玄卿大帝貪狼玉皇九晨君巨門玉皇北上晨君祿存玉皇主仙華晨君文曲玉皇玄上飛蓋晨君廉貞玉皇金魁七晨君武曲玉皇北辰飛華晨君破軍玉皇總靈九元北蓋晨君外輔玉皇帝尊九晨君內弼玉皇帝真元晨君九晨夫人九陰內妃三台華蓋星君斗中玄曹道德聖眾齋主某建生本命元辰星君運限照臨一切星宰虛空監察應感真靈太歲尊神日直真官土地正神里域主宰仗此寶香普同供養
伏聞圓方剖粹九晨端御於玄樞經緯凝精七政高羅於紫極運帝車而四方臨制鼓化瑟而萬範恢張中垣領喉舌之司東藩儼權衡之任朝三五於地紀明十二於天罡召運儛輪九五應陰陽之度枕參攜角四七定冬夏之期履魂魄以飛翔妙空常而變化裁成五炁調理群靈金池開龍漢之祥玉局啟鶴鳴之運靈光燁燁拱帝座於勾陳聖化巍巍蔭民生於輿幅法橋穩駕真路宏開惟殫積善之丹忱斯契降祥之玄監以今齋主某福
基夙挺道運欣逢輒邀環珮之班庸對璇璣之御霞披蕊笈遡玉漢以瞻星風潔蓬居列銀缸而建斗飛晨合景耀彩凝芒紫煙聯三素之輝丹燄吐九華之瑞伏願青華定籙壺天宴樂於春臺丹簡上生福地迴旋於壽域吉祥止止福慶熙熙稽首皈依無極大道
子／宗教／正統道藏／洞玄部／方法類／靈寶玉鑑／卷之十五　及七／茭郭龍吏門／召玄都官吏符(P.第17冊　195-2)..[上海涵芬樓影印本]
召玄都官吏符

高功存召玄都官吏知磬舉九幽拔罪天尊表白宣祝龍呪師左手掐卯文鼻引東炁合自己肝中青炁布出噓於茭龍之身次掐子自亥回至巳文又掐至申復歸已上剔于龍身化生甲鱗爪牙四體具備次以水灑之存其龍升騰變化之象掐午文取南炁呵于龍身存朱光燁燁見玉女手執符命乘雲駕龍下開幽壤祝金龍知磬舉朱陵度命天尊表白宣祝呪師左手掐巳午未歸申上剔東南炁吹龍身以水灑
之存其龍運動變化於金光中有玉女衣丹衣執紅蓮在龍頭上祥雲捧擁于下次存變一亭如朱陵府下有金龍負之四驛神君引龍立於亭之四畔玉女金童各執本色蓮花列于左右至鍊度畢運自已橋梁為通天大度法橋一炁透關引領亡魂上升天境金龍驛神君茭龍驛風火驛金馬驛此為四驛
子／宗教／正統道藏／太玄部／伊川擊壤集／卷之一　賤一之二／寄謝三城太守韓子華舍人(P.第39冊　519-2)..[上海涵芬樓影印本]
寄謝三城太守韓子華舍人
洛陽自為都二千有餘年舉步圖籍中開囙今古間西北岌宮殿東南傾山川照人伊洛
清迎門嵩少寒水竹最佳處履道之南偏下有幽人室一徑通柴關蓬蒿隱其居藜藿品其飧上親下妻子厚薄隨其緣人雖不堪憂己亦不改安閱史悟興亡探經得根源有客謂予曰子獨不通權清朝能用才聖主正求賢道德與仁義不徒為空言功業貴及時何不求美官上食天子祿下拯蒼生殘通衢張大第負郭廣良田朱門爛金紫青樓繁管絃外廄列肥駿後庭羅纖妍入則坐虛堂出則乘華軒冠劒何燁燁氣體自舒閑高談天下
事廣坐生晴煙人莫敢仰視屏息候其顏此所謂男子志可得而觀又何必自苦形容若枯鱣道古人行事拾前世遺編而臨水一溝而愛竹數竿此所謂匹夫節何足而攀予敢對客曰事有難其詮身非好敝緼口非惡珍羶豈不知繫匏而固辭執鞭蓋懼觀朵頤敢忘賁丘園深極有層波峻極有層巔履之若平地此非人所艱貧賤人所苦富貴人所遷處之若無事此誠人所難進行己之道退養己之全既未知易地胡為乎不堅敢謂客之
說曾無所取焉猗嗟乎玉兮產之于荊山和氏雖云知楚國未為然污隆道屈伸進退時後先苟不循此理玉毀誰之愆道之未行兮其命也在天近日遊三城薄言尚盤桓當世之名卿加等為之延或清夜論道或後池漾船數夕文酒會有無涯之歡十月初寒外萬葉清霜前歸來到環堵竹䆫晴醉眠仰謝君子知代書成此篇
子／宗教／正統道藏／太平部／葆光集／卷中　同四／詞　一／西江月／秋陽觀作　二(P.第43冊　145-2)..[上海涵芬樓影印本]
又
我愛西巖氣勢連山帶土豐肥青松綠柳嫩
依依更有名花異卉　春水涓涓聲細秋陽燁燁光輝此中不用上天梯便是仙家景致
子／宗教／正統道藏／正乙部／道法會元／卷之二百二十九　據八／靈官陳馬朱三帥考召大法／九天遠捉符(P.第51冊　287-1)..[上海涵芬樓影印本]
九天遠捉符
日君上帝勑存日君王者之衣青圭朱履降太陽之光芒入符卯文
勑　上帝有勑玉皇訣存玉帝降金勑字自天門下
斬捉　斬捉邪魔鬼速離患人身煞文北炁
圍天撼地收捉邪精陽順陰逆書符至此結罩可用兩手自臍下發不可上心謂水尅火運真火用發罩時再默念圍天撼地收捉邪精又再念金城呪以呪之金磚大力神聞召降真靈口吐三昧火金磚燁燁明一片化千片四面結金城炎炎火焰逼
火焰煆鬼神元始上帝敕妖魅化為塵唵也咈唎耶存元帥擲起金磚一化十十化百百化千千化萬萬化無數結作金城罩定鬼神元帥神光所照射鬼門其鬼被光一照祟秉光出現彼擒之
穿鬼心亥文破鬼肚寅文存諸劒戟橫拖出在內捉鬼念藥义呪
前行使者鄧化真領兵前煞使者門神狀統白蛇將領兵千萬鑼鼓震天刀戟橫拖從前捉邪鬼
後行使者丁文富驅兵後刑存使者如天神狀領烏鴉大將統兵千萬劍戟橫拖自後滅邪鬼
上元唐將軍斬神掐巳文
中元葛將軍斬鬼午文
下元周將軍斬精未文存唐葛周三將軍各持劍戟統兵馬自天門下如出軍勢前去捉鬼加念五帝大魔萬神之宗呪云
貪巨祿文廉武破子午斗取斗光入符上下相映之
念天帝釋章呪掐辰文罡炁入
魁𩲃𩵄䰢魓𩳐魒左寅掐午斗
開天門閉地戶留人門塞鬼路穿鬼心破鬼肚書馬某念心呪天門炁呵存元帥入祝事於開破中

右符凡有急用不容機關默念虛書存用畢念藥义咒
子／宗教／正統道藏／正乙部／上清靈寶大法　一／卷之五十五　寫四／齋法宗旨門　二／祝龍(P.第52冊　566-2)..[上海涵芬樓影印本]
祝龍
按科以茭草製二龍二童子立於壇前茭龍居左金龍居右二童子各執一旛並依法式書符置於龍童之身此乃負驛宣傳符命赦罪遷神之所取也前面謂茭龍驛金龍驛蓋法於此
宗旨曰兆以符祝發茭龍左手搯辰卯二
訣取東炁剔訣吹布龍身又以左手自子搯至亥回至巳上又至申復歸巳文剔于龍身化鱗甲四體牙備具以水洒之存其龍運動次搯牛文取南無吹于身存朱火燁燁見玉女一人手捧元始玉符詔命曲赦寶文浮空乘雲下臨駕龍發光來朝天壇玉帝伺宣行符籙敕赦即受詔承命欻然駕龍風達重陰宣通九夜追拔罪魂存前面所化四驛神君皆同佐交龍驛吏承玉清寶符頒宣赦命
宗旨曰既化茭龍負命開通九夜然亡魂受煉之後將歸何境故假金龍驛吏以遷神也兆以符祝化金龍左手搯午未已歸申上剔取東南炁吹龍身再剔四門訣巡布回四門化其龍鱗甲角四體具全祝咒匹配陰陽生成存金光合射其身以水洒之形相運動次存光中有玉女神君一人丹衣執紅蓮花在龍頭上次存變一亭如朱陵府懸居龍背之上龍負運轉復回朝謁天壇四驛之中神君將吏引龍亭立
於壇之下空中四畔四五女四童君各執本色蓮花捧龍亭立在其中並不與朝班之列至煉度畢兆運化升天法橋上接于龍亭玉女引魂升入丹天之境無拘天門
祝茭龍咒
太上開明　元始監真　五老上帝　赤書玉文
拔贖一切　宿對罪根　皆蒙解脫　考掠俱停
魂升九天　魄度朱陵　今日上吉　萬神咸聽
龍負白簡　關冥真靈　乞如所願　風火驛傳
祝金龍咒
元始上帝　赤書玉文　解消陰結　以證超真
刀利南極　浮閻之神　流火受煉　禪猷保生
婆泥靈章　與滌陰氛　表裡瑩徹　玉嬰之形
飛步禪黎　洞陽之庭一如
元始上帝金口律令
子／宗教／正統道藏／正乙部／道門科範大全集／卷之二十　舍八之一／文昌注祿拜章道場儀　二／清旦行道(P.第53冊　621-1)..[上海涵芬樓影印本]
道門科範大全集卷之二十二十一　二十二同卷　　　舍八
廣成先生杜光庭　刪定
文昌注祿拜章道場儀
清旦行道
法事陞壇如式
都講舉各禮師存念如法
高功宣衛靈咒
青陽虛映　耀日回靈　神虎辟邪　飛天流鈴
摧奸滅試　萬魔束形　九微迴道　八威攝精
千真校錄　三元蕩清　左嘯中黃　右策六丁
七轉八合　周旋天經　聖化巍巍　大道興行
慶雲流布　合景黃庭和與道合真
舉鳴法鼓二十四通
高功發爐
無上三天玄元始三炁太上道君太上老君召出臣等身中三五功曹左右官使者左右捧香驛龍騎吏侍香金童傳言散花玉女五帝直符直日香官各三十六人出出者嚴裝顯服冠帶垂纓關啟玄壇土地方域神真臣今清旦陞壇行道謹奏為入意其諸忱悃巳
錄告聞願得
太上十方至真道炁靈寶瑞光下降流入臣等身中令臣所啟之誠速達俓御
太上無極大道
三清上聖
昊天至尊玉皇上帝　御前
請稱法位
具位臣某與合壇官眾等謹同誠上啟
太上虛無自然元始天尊玉晨大道靈寶天尊萬天教主道德天尊昊天至尊玉皇上帝
南極天皇大帝北極紫微大帝后土皇地祇聖母元君三十六天天帝三十二天天帝諸天上帝五帝三元上真三十六部尊經玄中大法師十一大曜星君北十南辰星君二十八宿星君東璧文章星君七星賢良星君十二宮神真君文昌星君三台星君進賢星君少眾星真君圓穹星宿真君上清太微南朱文昌真人太上九氣文昌宮仙官建生星斗真君青城山九天丈人真君潛山九天司命真君廬山九天採訪使者真君五嶽聖帝四
瀆源王司祿主者職貢舉真君英顯武烈惠祐廣濟王貢舉掌籍考校官屬道德應感一切真靈臣聞陶成萬物孰窺道德之功總轄群倫難議幽冥之宰況貴賤之階品係儒士之屈伸建百官而古今謂之天工章五服而聖賢屬之天命將以允諧庶績分理兆民翊扶道德之權輔導幽冥之政醮官某自揆凡庸之質均蒙化育之恩業儒術以操修冀科名之利達蠲明誠意敬設華壇時當蕆事之初儀舉告真之始今則夜漏已盡晨曦漸昇
雲路澄明咸徯飄颻之旆煙壇凝靄共瞻粹穆之容羽襡儀鸞儒冠立鵠載揚仙範仰格真靈庶憑悃愊之懃以致祈求之懇臣某棲身道境委質玄階達濁世之傾虔導洪恩之流布況奉詞款敢不上聞爰有心誠謹當宣奏
宣詞
諦詳詞語灼見誠心上聖卑其聽於杳冥之間凡庸盡其性於恍惚之際既幽冥之交格宜祈懇之克諧庶幾蕞爾之軀獲被霈然之
澤續騰芬馥俯薦翹懃臣聞有物混成特先於天地其名不去長閱於古今證之者曰聖曰神玩之者觀妙觀徼廓為梵氣孰議根元惟以清以寧以靈理齊一貫凡有能有為有守義許同歸原此道之流行係一人之明哲以今清旦陞壇行道請法眾等運茲初捻上香願此香煙騰空俓上供養
洞真自然元始天尊洞玄大道玉宸道君洞神大道混元老君昊天玉皇上帝一切明皇道君臣等皈身皈神皈命首體投地以是捻
香功德上祝
當今皇帝伏願福與天而無盡德並日以俱新功濟生靈恩均動植百蠻面內萬國歸仁播混元清靜之風鼓大道中和之化俊良登用姦宄潛消今故燒香自皈依
道尊大聖眾至真之德得道之後保天長存和與道合真
臣聞三十六部玄言超凡立道千億無量勝論出慾演真燦典籍於璧星出圖書於河洛說不說之理窮無窮之端啟道重玄敷揚眾
妙鋪張混元之祕發露聖神之心際此妙緣敢忘報本以今清旦陞壇行道請法眾等運茲二捻上香願此香煙騰空俓上供養
太上三尊玉帝大帝說法演教高真臣等皈身皈神皈命首體投地以是捻香功德歸流醮官某家九玄七祖滯魄幽魂伏願蕩滌罪根達朱陵而開度超昇道岸遊仙闕以逍遙流慶緒以源源熾遺芳而燁燁見在尊親同霑利樂伏願黑書削咎青簡延齡復道性之昭明介純禧而安逸今故燒香自皈依
經尊大聖眾至真之德得道之後昇入無形和與道合真
臣聞玄之又玄大而化之謂之聖道非常道神而明之存乎人爰自一以分三孰函三而為一必資證入之妙以暢希夷之風茲儼儒冠仰延真馭以今清旦陞壇行道請法眾等運茲三捻上香願此香煙騰空俓上供養
三境元尊至聖諸君上靈傳教度人眾聖臣等皈身皈神皈命首體投地以是捻香功德歸流醮官某等標名祿籍增算壽書沐三境
之垂光荷千真之錫祐災殃蕩滅福祉駢臻今故燒香自皈依
師尊大聖眾至真之德得道之後永保長存加與道合真
唱方　懺方　命魔　三啟　三禮
重稱法位
具位臣某與合壇官眾等謹同誠上啟
太上無極大道三境至尊昊天玉皇上帝十方大聖三十六部尊經玄中大法師靈寶眾真五帝三官圓穹玄象天曹一切靈仙洞天
嶽瀆聖眾司祿主者職貢舉真君掌籍考校官屬道德應感一切真靈臣聞道法自然合大和而普濟上善若水凡有欲以必從默推降監之端灼有相因之理竊惟好德居五福之一積善為成名之先若泉之有源若木之有本是以上天所𢌿必稔之以好德之因明神所臨必導之以積善之路醮官某夙承道化幸沐真風知作德以開致福之源念積善以立成名之本懼夙愆之障礙撫弱質以兢惶是用啟玉笈之真科延仙都之飆馭惟冀
上天錫智明神啟衷作德而魔障不侵為善而惡緣不奪享備身之五福遂兼濟之夙心舉家之長少蒙休闔會之簪紳同享尚慮醮官某等爰從上世逮及今生或三業之成愆或六根之積惡或在日宮月府而未貸或在天曹地司以未原並冀赦除普蒙恩宥東華青簡南極丹書紀積善之因錫榮華之慶所祈進達獲契情誠先亡離苦以昇天見在延齡而增福普均蠢動咸遂生成上明
天尊化育之慈下副臣等歸誠之願謹拜啟
以聞
知磬舉十二願
舉存神燒香
高功復爐
香官使者左右龍虎君侍香諸靈官當令臣向來早朝陞壇行道之所自然生金液丹碧芝英百靈眾真交會在此香火爐前當願十方仙童玉女接侍蘭煙傳臣向來所啟之誠速達俓御
至真無極大道
三清上聖
昊天玉皇上帝　御前
舉出堂頌
出戶
引至六幕堂
子／宗教／正統道藏／正乙部／廬山太平興國宮採訪真君事實／卷之六　陞八／碑記類／授墨堂記(P.第55冊　225-1)..[上海涵芬樓影印本]
授墨堂記
潯陽乃天下江山眉目之地廬山蓋仙靈詠真洞天虎溪福地也嘗聞之晉鍾離權棲隱於山中歟唐呂洞賓過山中遇鍾離獲刀圭之傳後與之俱仙矣紹聖間輪困子杜曠著沖真先生胡公遇仙傳胡公則太平興國官道士也宮則九天採訪之司也居廬山之陰凡聖同居隱顯莫測胡公諱用琮昔為山中道正時有道人姓回冠華陽青綃之巾衣開元崇玄之服垂飛雲玄縑之紳躡寒雪素絲之履美鬚眉豐臉脥綠鬢而隆準碧眼而方
頤氣宇昂昂風神燁燁過宮中莫有延之者獨胡公款以杯茗既而語笑自若乃指壺而點胸索酒以待酌一壼不竭百杯有餘由昕而夕飲不知醉復欲邀胡公飲于邸籌新糖膾小鮮胡公辭以日暮而回道人乃掀髯長笑去矣官之距城有一舍之遙翌日胡公謁郡侯款城關尚未啟鑰道人又自城而出笑與胡相顧而去閽吏云子夜回道人已此候門久之胡公心亦異其人矣後數年弊衫破帽革帶麻鞵自稱大宋客扣胡公之幽院自
肩二酒壜示胡皆黃白之物取碎銀以鬻酒鱠飲至日昳以鐵刀剔土瀝殘酒漱津和土成墨擲之几上錚然有聲胡公醉臥胡床而客拂袖不知所之滿室異香彌日馥郁其刀皆金色人爭市之乃以墨研酒而餌其半宿疾頓甦胡公年及七旬顏貌如處子酒量不減八仙誠異遇矣若夫大宋二字切音乃洞字也二壜者呂字也所稱客者賓也則呂洞賓之相遇明矣胡公由是漸厭人間一旦留詩蛻形而去向之醞墨之地忽湧泉五支左
丞王公寀過之為名墨仙泉侍郎宋公伯友與左丞皆有墨仙酬唱之什有綠膏換得朱顏迴白髮不用黃精拂之句太尉譙國曹公勛清虛真人皇甫坦采其事實以聞于德壽殿高宗甚嗟異之胡公之居先曰遇仙堂改為授墨重樓複屋瑞氣蔥蔥古井寒泉四時瑩碧奇哉廬山異事也故為之書將以補仙史之遺云
子／宗教／正統道藏／正乙部／廬山太平興國宮採訪真君事實／卷之六　陞八／碑記類／地主祠堂記(P.第55冊　226-1)..[上海涵芬樓影印本]
地主祠堂記
陳氏原乎高卒其派如流泉漢曲逆侯佐沛
公王關中卒成相業自兹世代煌煌子孫燁燁陽而侯封陰而廟食者代有人焉昔由穎陽徙居閩粵者甚族古無諸郡梅川侯姓陳晉代人也廟于南山李花林嘗遜地以為仙源洞宮古武榮郡莆田侯姓陳亦晉代人也廟于壼山風亭驛亦遜地以為清源洞宮有如富沙之蓋竹侯臨漳之靈著侯皆陳族也名山大川陳氏血食者莫知其幾唐廟隱君陳其姓莫知其名或曰諱伯宣者晦跡康山注史記以行天下詔徵不起就拜著作佐郎
家儒世仕既居聖治峰之前開元間明皇夜宿昭陽曉御靈光凡兩睹九天採訪使者之相面承聖訓使就廬山西北之隅委江州守臣獨孤正樹廟敕差孟仙真等五人奉香火先是敕黃未下隙無人知一旦有峨星曳霞者詣陳門曰混元皇帝遣元夷蒼水使者持九麾五靈之節廉訪九天九地生死枯榮之藉今天子親詣使者欲於廬山建九天御史之臺五百年後福被黎庶吾以爾所居瑤壑葬月玉淵影天真勝處也宜捐厥地而基其
廟歟爾他日換世當為臺屬使爾司是山而廟食矣陳既諾道士出門恍失所在後忽迅雷烈風移所居于宮左即其址以為祠焉祠既落成陳亦羽解遂得世為此方地主矣厥後移居德安縣之常樂里久而又分派于丁山之別業兩被國朝義門旌表之命遂以宮左故廬為地主香火之地國朝改祠為宮而陳氏亦有跨鰲者登瀛者握蘭者入翰苑老坐釣臺者弦誦琅琅簪珮鏘鏘閥閱堂堂旌旆皇皇盛哉盛哉其耳孫陳琢控青鳧策黃
鵠委官門直歲道士向德新市楩楠價陶埏撤而鼎之塑神像十尊締神宇六間兩重門兩過道翠桷凝煙朱廊浸月簷鐸風而遞響燈龕晝而長焰花塼織地璵礎生苔寶帳垂軒王爐裊屋金碧爛日朱紫驚人氣焰威靈儼若解語聰明正直自古而今此蓋前監宮事東溪杜道樞有以啟陳琢也昔逍遙山金公避地以遜許旌陽桐柏山孫公避地以遜葛太極與夫閩中二陳之所以遜地為洞宮者其與康山陳隱君一也隱君雖亡如存萬
古一靈其必能鍊九乾六坤之鈆採三震四兌之汞修成飛化之道不為清靈之魂則其去仙不遠尚何神哉夫神者易曰大而不可測之謂神陰符經曰不神而神所以神化書又曰萬神一神也隱君苟能神其神則可以躡元夷之域登元始之鄉而與採訪真君同一喘息共一室廬豈區區廟食而可以滯吾隱君也哉隱君神人也其敢以告
子／宗教／正統道藏／正乙部／扶天廣聖如意靈籤　納八／第五十四　下下(P.第55冊　444-1)..[上海涵芬樓影印本]
第五十四　　　　下下
燁燁干將　飾以百金　海寓蕩滌　清光乃沉
占陰晴雨田蠶無收墳葬後災六畜耗失行人有阻求謀不遂求財不利婚姻
不成官事難解謁見難遇出行阻滯修造不吉疾病難醫走失難見生產難捕盜不獲禱祀不宜怪異有災移徙動凶家宅不寧文書難得
已上先吉後凶應二四八數及寅午戌年月日時方位西南
子／宗教／正統道藏／續道藏／弘道錄／卷之十二　府五／義　二／君臣之義　二(P.第58冊　573-1)..[上海涵芬樓影印本]
十月之交朔日辛卯日有食之亦孔之醜彼月而微此日而微今此下民亦孔之哀日月告凶不用其行四國無政不用其良彼月而食則維其常此日而食于何不臧爗爗震電不寧不令百川沸騰山家崒崩高岸為谷深谷為陵哀今之人胡憯莫懲皇父卿士番維司徒家伯為宰仲允膳夫棸子內史蹶維趣馬楀維師氏豔妻煽方處抑此皇父豈曰不時胡為我作不即我謀徹我牆屋田卒汙菜
曰予不戕禮則然矣皇父孔聖作都于向擇三有事亶侯多藏不愸遺一老俾守我王擇有車馬以居徂向黽勉從事不敢告勞無罪無辜讒口囂囂下民之孽匪降自天噂沓背憎職競由人悠悠我里亦孔之痗四方有羡我獨居憂民莫不逸我獨不敢休天命不徹我不敢傚我友自逸
錄曰按周禮三公論道六卿分職未有所謂相臣也幽王於六卿之外更為都官以總六官之事非相臣而何以皇父一人而
變亂成法遂致日食之變且於純陽之月焉蓋幽王昏德不振加災於小民致土木私興而不息群臣朋比以相從國之危亡能幾何哉嗚呼厲王之時典刑未廢幽王之世一老不遺厲王之時專利在己幽王之世封殖自人此王身致亂雖同而王室存亡各異歟
子／宗教／正統道藏／續道藏／弘道錄／卷之二十七　將四／義　十七／朋友之義　三(P.第58冊　736-2)..[上海涵芬樓影印本]
王忠文公禕與宋潛溪同游柳文肅黃文獻之門一時交友贊之者若胡教授翰曰勃平山出水湧與黃如出一律清江胡御史行簡曰源委雖出黃公其深造自得過之潛溪則曰幼時所為幅程廣而運化宏光焰燁燁起諸公間譬之搆廈屋者掄材甚多而基緒亦
以廣矣及踰弱齡則波浪湧而魚龍張風霆流而雨雹集五采競明而十日並照譬之臺閣已建程礎駢列觚稜高騫而氣象益以沈雄及乎年踰四十其文渾然天成而條理弗爽使人挹而愈深味之而弗竭譬之堂戺嚴邃左俎豆而右琴瑟鴻儒鉅公冠冕佩玉雍容揖遜於其間而間巷韋布之士欲望其餘光而不可得也故公之謀略運于帷幄功業顯于治民文章用于垂憲道學見於格君忠義著于死事噫是可以論公矣比以厄於胡
孽一事論之公之全不專是云
錄曰愚觀　明朝亦起淮右所用多彬彬文學之士與販繒屠狗者異然皆吾浙之英而不徇鄉土與南陽近親亦不相眸其間乃有如華川之死節正學之徇義視彼隨何周昌之徒何萬萬也推原其故蓋以當道學大明之後所興起於婺儒文獻之徵與漢初蔽於秦習者大相懸絕然則雖國勢搶攘之初而師友講習之助學問淵源之益端不可無也錄之
子／宗教／正統道藏／續道藏／徐仙翰藻／卷之七　卿三之三／詩句／真仙八詠圖／仙嶼靈芝(P.第59冊　215-2)..[上海涵芬樓影印本]
仙嶼靈芝
燁燁煌煌三秀繁太和風氣產靈根冥棲此地無由報採入虞延獻至尊
子／宗教／正統道藏／續道藏／搜神記／卷之五　高五／向王(P.第60冊　270-1)..[上海涵芬樓影印本]
向王
王姓向名輔歸州之東陽人也王母依氏夜夢一巨星入手燁燁有光口而吞之覺後有孕懷二十六月而生王初生不能言七八週見一道士書符即搴其衣疾呼之曰我我我自是語言如成人長益有道術咒
水符法不襲人舊而自無不驗歿而為神於所生之地穿山鑿石或沒入于山之東即出于山之西無問其高與厚之若何或時而擘石隱身其內顯著靈異不可枚舉鄉人立祠祀之有禱即應
子／雜家／夷門廣牘／繪林題識　明‧汪顯節編次／夏明府日葵(P.64-2)..[明萬曆周履靖輯刊]
夏明府日葵
嘗論詞賦書畫同條共貫其形與神皆寓焉者也詩自三百篇而下尚矣先軰云學書不入晉
室終是下品張僧繇吳道子信手落色燁燁神生稱千古能品眞書畫家法哉余鄉梅墟周隱君生平無他嗜好工詩工書又工繪事詩具壽梓三十餘種書檀籕篆鍾王而繪則大士三十二相十八阿羅漢蘭亭仙跡種種勒石摹畫精妙為世珍重廼今繪林又慮世代遼邈絹楮澌滅旁搜博訪可名世世者併勒諸石焉毋論逼眞肖形而神精皴染宛然飛動不尤苦心哉可垂世寶也已語云他人之畫傳形先生之畫傳
神余于周公亦云後之臨池潑墨者亦當有感于斯林
子／雜家／夷門廣牘／茹草編　明‧周履靖編輯／卷二／采芝歌　張服采(P.39-1)..[明萬曆周履靖輯刊]
茹草編卷之二
嘉禾梅墟山人周履靖著
秀水蒼明野叟周紹濂校
采芝歌　　　　　　　張服采
暮景百憂息夙好在山林蒼烟閟石室白日閒江潯襟期羅海嶽誰能識此心所以羡門子曠志凌高岑商山蕐頂連王屋紫芝燁燁生幽谷安期火棗何處尋嵇康石乳無縁服采芝采芝山之阿白雲縹緲峯嵯峨山中老人絶塵想日
日拍手成高歌採芝採芝山之麓瑶草芊芊碧如玉種出藍田五色枝何如少室三花郁劉阮不復見天台空杳冥潺潺只淸澗弥深静者聽人生百年在須臾東流之水西飛鳥寕知意氣凌三島安能齷齪徒為乎乘風欲呼鶴騎遨逰八極四海陲天空萬里發長嘯歸來晞髮臨天池老我俱免填溝辱日茹藜藿勝膏肉他人冨貴亦何希微軀自効惟耕牧竹下欣逢嵇阮流棕鞵席帽相追逐周君自是烟霄侣採摘時
時丹岫裏採得蕐芝任飽飱逍遥出世同綺五字成詩稱絶奇六書洒翰聮翩美慙余仲蔚偃蓬蒿一代風流邁知己拂石松間撫素琴與君偕有白雲心為彈一曲採芝弄溪上桃花春水深
子／雜家／夷門廣牘／茹草編　明‧周履靖編輯／卷二／烹葵歌　皇甫汸(P.40-1)..[明萬曆周履靖輯刊]
烹葵歌　　　　　　　皇甫汸
中林緑髮翁緬爾與世絶披襟憩長松荷鋤適岩宂莽蒼江湖十載塵沉冥甘作灌園人相知百里音書隔芳草空階幾度春春風靄靄吾廬
幽故人何處來孤舟林原微雨夜初過園蔬剪却靑還稠山家留客情元朴牀頭且開舊醽醁不作尋常雞黍期因邀上客烹葵蔌葵能向日便傾心况復經露猶衛足秉燭論心夜乆家童猶唱江曲倐忽髩成絲徒為老大悲白雲常在目明月不須期貴飲啄扵膏粱賤形骸扵土木甘垂老以守樗耻需榮以甘禄勸君飲對君吟采芝燁燁綺心縁知張翰思蓴興千載高風稱至今
子／雜家／夷門廣牘／茹草編　明‧周履靖編輯／卷二／天藕兒(P.42-1)..[明萬曆周履靖輯刊]
天藕兒
碧藕兒生天上雲開忽見如船様青蓮燁燁堕地来氷條玉筯蟠泥壌野人束腹搜根荄金莖乍入仙人掌誰家少婦採蓮歸歌聲半雜漁人槳
（見圖）
根如藕而小煮熟食枝葉不可食
子／雜家／夷門廣牘／茹草編　明‧周履靖編輯／跋　一(P.60-1)..[明萬曆周履靖輯刊]
跋
山谷題畫菜有云可使士大夫知此味不使吾民有此色而晦菴亦曰喫菜根百事可作美哉草木之滋與禁臠競腴也在位君子能知其味則閭閻之下菜色其鮮矣世之貪饕汚濁攘民而剥其脂髓皇皇墦間之乞隳厥名行者必持粱嚙肥擊鮮而饌玉者也其志芳行潔難進易退使人景企無窮者必飯蔬飲水甘澹泊無他嗜羡者也周君是編厥草凡百種深山人野隨
地有之然則可以療飢者寕獨燁燁之芝哉吾其問諸綺
萬曆壬午冬日吴門百泉皇甫汸
子／雜家／夷門廣牘／綠綺新聲　明‧徐時琪／卷二／梅花三弄　宮調(P.52-2)..[明萬曆周履靖輯刊]
第四叚
月　轉西樓梅稍又接婍妮橫斜　踈
土四
踈　宻宻　爛　　熳　燁燁　梅月
一三田四一弗云三田
交光白裡白噫嘻　　踈　踈　宻宻
七　　上七上一三田
爛　熳　燁燁　梅月交光白裡白甚矣
一三田　七上六上五丰
哉　梅又　　淸香　　　月又
立下上六三立下
潔白　　　　月　　與梅　　梅
田上六三下七上六三下七
與月　梅月　交光　此時　惟有道人
立
起來披襟　咏月　吟梅　淸香悠遠潔
立
白増倍畫角聲相催　玉漏又遲遲說
主應立
不盡　　梅月交光　更有多少淸趣
上六三立六
留與他冲雪　人兒　覇橋詩賦縵頻來
巾立三
梅自淸香月自潔白噫道人在那幽窓搜
四四五六六五四三勻
索暢哉
三三應
子／雜家／夷門廣牘／梅塢貽瓊　明‧汪顯節校編／卷一／歌行／同郡張樵溪服采山人　採芝歌(P.9-2)..[明萬曆周履靖輯刊]
同郡張樵溪服采山人
採芝歌
暮景百憂息夙好在山林蒼烟閟石室白日閒江潯襟期羅海岳誰能識此心所以羡門子曠志凌高岑啇山蕐頂連王屋紫芝燁燁生幽谷安期火棗何處尋嵇康石乳無縁服採芝採芝山之阿白雲縹緲峰嵳峩山中老人絶塵想日日拍手成高歌採芝採芝山之麓瑶草芊芊碧如玉種出藍田五色枝何如少室三花郁劉阮不復見天台空杳冥潺潺只清澗彌深静者聽
人生百年在須臾東流之水西飛鳥寜知意氣凌三島安能齷齪徒為乎乘風欲呼黃鶴騎遨遊八極四海陲天空萬里發長嘯歸來晞髪臨天池老我俱免填溝辱日茹藜藿勝膏肉他人冨貴亦何希微軀自効惟耕牧竹下欣逄嵇阮流棕鞵席帽相追逐周君自是烟霞侶採摘時時丹岫裏採得蕐芝任飽飡逍遥出世同綺五字成詩稱絶竒六書灑翰聯翩羙慙余仲蔚偃蓬蒿一代風流邁知己拂石松間撫素琴與
君偕有白雲心為彈一曲採芝弄溪上桃花春水深
子／雜家／夷門廣牘／梅塢貽瓊　明‧汪顯節校編／卷一／歌行／皇甫百泉　烹葵歌(P.11-1)..[明萬曆周履靖輯刊]
皇甫百泉
烹葵歌
中林緑髮翁緬爾與世絶披襟憇長松荷鋤適巖穴莾蒼江湖十載塵沉冥甘作灌園人相知百里音書隔芳草空堦幾度春春風藹藹吾廬幽故人何處來孤舟林原微雨夜初過園蔬剪却靑還稠山家留客情原樸牀頭且開舊醁不作尋常鷄黍期因邀上客烹葵蔌葵能向日
便傾心况復經露猶衛足秉燭論心夜忘家童猶唱江皋曲倐忽鬂成絲徒為老大悲白雲常在目明月不須期貴飲啄於膏梁賤形骸於圡木甘垂老以守樗耻需榮以甘禄勸君飲對君吟采芝燁燁綺心縁知張翰思蓴興千載高風稱至今
子／雜家／夷門廣牘／梅塢貽瓊　明‧汪顯節校編／卷六／跋／道徳經跋(P.35-1)..[明萬曆周履靖輯刊]
吳國倫
老氏五千言土苴人代芻狗百靈豈關前紫氣炫煜直此段吐吞且并趙承旨真跡若有百丈赤霞上燭漢表余客歲曽扵鄴中及見之魚蝕其三而歲蝕其二神理幾萎及得逸之本燁燁紫烟復生寝榻惜無望氣者自河上來言老君不死矣周則何譲扵子昻哉世固當有品隲之者矣
子／雜家／夷門廣牘／閒雲稿　明‧周履靖／卷一／過田家(P.38-2)..[明萬曆周履靖輯刊]
過田家
醸熟牀頭酒囙過野老家嚶嚶枝上鳥燁燁露中華入饌供青笋傳杯汎紫霞興闌新月掛散歩過溪斜
史／傳記／國朝獻徵錄／卷之十八／詹事府一／掌府事尚書／孫承恩(P.24-1)
太子少保禮部尚書兼翰林院學士掌詹事府事贈太子太保謚文簡孫公承恩墓誌銘
徐階
公諱承恩字貞甫毅齋號也其世曰孫氏出晉御史大夫康宋之南自汴徙居武陵元末有為上饒錄事諱伯英者避方國珍亂始來華亭再傳至士達生子瓛舉成化戊戌進士仕終延平知府郡人為立遺愛祠自延平而上凡三世皆以公貴贈太子少保禮部尚書兼翰林院學士妣皆夫人其生曰成化辛丑十二月十日卒嘉靖辛酉八月二十一日享年八十一
其配曰吳氏封孺人累贈至夫人繼娶楊氏封夫人所子兄之子曰詹事府主簿克紹側室錢所生子曰前軍都督府事克弘其葬曰嘉靖癸亥十二月十六日墓在蟠龍塘祖塋之右其歷官曰公舉正德辛未進士改翰林院庶吉士授編修當是時權貴人數亂政公歸臥於家者七年　今皇帝即位始拂拭其衣冠告所知曰吾可以出矣及登朝以選使安南又久之以纂修明倫大典遷左春坊左中允充經筵講官兼講大學衍義連主南北畿鄉試遷南京翰林院侍讀學士　皇太子生召為詹事府少詹事兼侍讀學
士禮部右侍郎缺銓司舉陸文裕公及公以聞詔特用公仍兼少詹事侍讀學士充經筵日講官數遣視牲南郊陪祀　帝社稷代拜永明祭先師於太學眷禮出尚書上轉左侍郎改吏部左侍郎掌詹事府事同修玉牒充會典副總裁主考會試遷禮部尚書仍掌府事改掌部事兼掌府事會有忌者力引疾以歸然　上每念公見謂可信任逾年召掌府加太子少保疏請　皇子講讀不報遂以疾再疏乞致仕詔賜馳驛并許以克弘侍行凡居家十年卒其卹禮曰自聞喪至於葬賜祭四壇遣中書舍人梁孜治葬事贈
太子太保謚文簡又將廕其孫其行曰公事親孝始延平以祈雨得疾後公每值祈雨目輒蹙額不欲聞母阮夫人以上元日生公歲張燈為壽夫人歿不復燃一燭撫其兄之子克嗣孫昌祖族之孫今鄉進士友仁及焦氏之寡姊母族之孤嫠朋舊之貧且病者咸有恩於辭受無所苟然生而直項寡言與人交雖所知厚自一揖外不能致款曲即有所得於人亦不能懇懇為謝或說以名位可智力取輒辭曰有命又或強之面發赤不復答聞有毀己者笑曰吾固無愧於心間受人欺輒又笑曰誠不意乃爾於書無所不
寃及對賓友一不以資談論故在大夫之賢者罕克知公而其不肖者因謂公易與思有以摧沮陵躐之獨賴　上識公醇謹遷轉召用多出　御筆公遂得至貴顯　上在位久明於人情凡大臣請告者率見疑獨公以誠見諒得以恩禮去位自少至於老手不識握算亦未嘗一問米鹽細小物價之盈縮故公年踰八十乃其心渾然赤子之初其制作曰在　武宗時有修德應天賦　上之登極有正始箴有鑒古韻語　上南狩還有大孝頌皆志存勸戒雖或取忌取謗為之不疑垂卒有遺表曰慚負國恩虛生人世捐
殞已矣銜結茫然惟　聖躳康壽天曆彌長則臣死之日猶生之年讀者以為公於愛君至死不替有古大臣之心而其他若使交紀行稿使郢稿集古像贊易卦通議女訓瀼溪草堂全集以文章稱雄於世者未暇論也予後公舉進士十年猶及與公同在史館宮僚之選予自江西副使獲隨公升于朝後公視篆詹府而予繼為禮侍公歸予實代為禮書公之再起予忝在內閣與公處甚久稔知公之為人葢眞所謂長者故公之歸予為文贈之又以文壽公八十及既卒又合謚法所謂博學好問一德不懈者謚公而□
□□大參鳳峰沈公狀序其事之大者以銘于幽銘曰世衰道微文乃盛孔子因之思先進公生業文獨質勝口無甘言色不令紛華滿前一無競羣趨眾譁持以靜人莫知公　主明聖南宮詹府佩兩印既歸復召　親錫命行且相公公則病吁嗟有德用未竟餘光燁燁照史乘易名文簡行允稱
史／傳記／國朝獻徵錄／卷之三十一／南京戶部一／尚書／秦民悅(P.31-1)
南京戶部尚書秦民悅
秦民悅字崇化廬州府舒城縣人天順丁丑進士授行人遷工部屯田員外郎賑濟京畿諸縣多所全活成化壬辰遷廣平府知府考政為郡守第一如檢勘荒田馬地共三千餘頃辯冤活獄一十九人招流納徙六千戶皆燁燁在人耳目九載去任民立祠豎碑以思之甲辰遷江西布政司右參政弘治改元擢本司右布政使按部戢奸吏抑豪強均賦平役民賴以安辛亥擢都察院右副都御史整飭薊州等處邊備兼巡撫順天等府奏乞減莊田租課以紓民困增密
雲右北口官軍招募士兵以防衝突皆蒙嘉納其年遷戶部右侍郎改吏部右侍郎明年以父喪去任服闋添註都察院右副都御史未幾仍改吏部右侍郎己未拜南京吏部尚書庚申改南京兵部癸亥丁繼母憂乙丑服闋改南京戶部正德丁卯致仕至七年三月卒年七十九訃聞賜祭葬如例謚曰莊簡民悅沉靜謹恪進止有常平居卷不釋手操觚染翰老而不倦在繼母憂中嘗疏老疾乞休詔答以勉終禮制尚俟起用言官乃有論其急於進用者然民悅蒞官持己不失法度士論多歸之
史／傳記／國朝獻徵錄／卷之六十五／道御史／向信(P.63-1)
御史向信墓志銘
楊慎
御史向秉誠之喪大理母惟一相焉諸執友往吊之噭然而哭曰斯人也而可使早世乎哭已嘅然而嘆曰斯人也而可使無嗣乎嘆已嘅然而思曰斯人也而可使無傳乎惟一曰命之不淑天也訊諸其家幸有娠未殊者宜勿恤其嗣曷姑謀其傳乎惟一乃揖諸公屬予曰秉誠與吾與子均同鄉也然與子仕同科第誼通家世銘子其辭諸嗚呼予其忍辭憶先是十日秉誠過予觴不釂奕不竟作而曰予憊矣葢明日而寢疾疾之三日予始聞之往問於蓮巷舍者再
俄而聞其不起矣則四月二十二日也嗚呼予其忍辭秉誠諱信四川岳池縣人父諱時德安知府母雷氏秉誠生少而頴異既長就學聲名燁燁出流輩上庚午舉鄉試辛未舉于禮部賜進士第選為河南府推官法比吏事如素練然僚屬羨服之尤留心民務嵩縣有永通渠久涸不潤君為濬之靈寶縣有沙鹻地若干頃君為請蠲其租陜州臨黃河溢徙別道其淖淤地善肥饒謂之退灘田地固無主名民爭訟之積歲不決君令取為軍民牧馬場至今便之劇賊劉六之亂君分守新安縣城督令丞修戰具揚先聲明
號令羣寇惴於西犯城得以完收被虜婦女以百數各遣寧家獲棄遺畜產亦數百總制都御史幸菴彭公上其功有銀牌綵幣之賜甫滿初命薦剡七八上徵入為浙江道監察御史未幾以母喪去位嘉靖初元服闋北上值新政初君首陳講學用賢六事詔嘉答之其他論列極多予就其家求其草曰當時即焚之矣嗚呼是愈可以覘其賢也今故無得而書然他日國史自書之矣秉誠幹宇軒昂揚休山立未別色入朝入望而知為向御史也與人交有信義而和氣款言無少長愛之居閒好讀書為詩文有古意又善
射儀毫中的巧嘖四座飲酒不多而懽洽竟席環居種竹因自號竹溪嘗徵予賦竹溪詩未有應也而今己矣嗚呼悲夫
史／傳記／國朝獻徵錄／卷之七十八／太醫院／附／倪維德(P.96-1)
倪維德墓碣銘
宋濂
吳郡有名世之醫曰倪府君諱維德字仲賢其先家于汴□會大父曰嗣宋和州防禦使生秀文值宋籙既訖乃挾醫術游大江之南遂擇郡之吳縣居焉秀文生鼎亨能紹家學有聞於時則府君之父也府君嗜學不厭受尚書於碧山湯公焚膏繼晷探索精微發於辭章皆燁燁有奇氣湯公器其才勸之仕府君曰爵祿乃資之以澤物者然有命焉不可以倖致曷若紹承醫學以濟吾事乎於是取黃帝內經日研其
奧旨見其疏陳治法推究本原欣然曰醫之道盡在是矣間有疑難質于父師之間心緒益開明頗病大觀以來粗工多遵用裴宗元陳師文和劑局方故方新病多不相值泰定中得金季劉完素張從正李杲三家之書讀之知其與內經合自以所見不診眞積力久出而用藥往往如神奇證異疾一經診視有如辨白黑無少爽者周萬戶子八歲忠昏憒數日而醒不識有饑飽暑寒欲語則不能出聲時以土炭自塞其口府君切其脉曰此慢脾風證也脾藏智脾慢則智不足其不知人事也宜投以某劑而瘳顧顯卿妻
右耳下生癭大與首同其疼不可忍更數十醫弗效府君診已告于眾曰此手足少陽經受邪故也甚易治耳製某藥令啖之逾月而愈劉子正內子病氣厥或哭或笑人以為哭所附府君察其故且脉之謂劉曰左右手脉俱沉胃脘中必有所積有所積必疼問之果然以生熟水導之吐痰涎數升病遂除盛架閣妻左右肩未𤸤蔓延至兩臂上及顏面不可禁或於病處灼艾勢暫止已而如初府君曰右脉沉左脉浮且盛此滋味傷厚之所致也投以某藥疾旋已林仲實因勞發熱熱隨日出入為進退食飲漸減府君切
之曰此得之內傷故陽氣不升陰火漸熾溫則進凉則退是其徵也投以治內傷之劑其疾如失府君治難療之疾多類此文繁弗載府君每有言曰劉張二氏治多攻李氏惟在調補□氣葢隨世推移不得不爾也於是府君之治疾既察天時地理又參之以人事所以十不失一然操也仁厚但來謁者即赴之不知有富貧一旦有窶人抱疾求治府君既授藥兼畀以烹藥之器客怪而問曰藥可宿備瓦缶亦素具乎府君指室北隅示之其積者葢百數云府君病眼科雜出方論竟無全書著原機啟微若干卷又校釘李
杲試效方若干卷鋟梓傳世君子多之性尤嗜文□預置□於書肆有新刻者輒購入之積至五千餘卷搆重屋以藏晚年建別墅敕山之下每乘扁舟具酒殽與二三賓客放浪於水光山色之間翛然高舉如在世外因自號曰敕山老人壽七十五卒於洪武十年六月二十日其年七月二十一日葬於縣之至德鄉上沙村兩重山之下娶章氏先府君而卒至是同穴生一子曰衡通儒書亦以醫鳴于時三女曰淨眞曰媛眞曰孝眞各適士族三孫男曰謹曰識曰讓二孫女曰婉寧曰婉柔尚幼予嘗患內經之學晦而弗
章無豪傑之士以洗滌之浙河之東有朱君彥修以斯學為己任而三家之說益明浙河之西則府君奮然而起葢與彥修不約而同使泥局方者逡巡退縮不敢鼓吻相是非而生民免夭閼之患者二公之功為多彥脩之歿予已銘其墓今府君之子亦復惓惓為請予安得固辭邪因歷序其行事而銘之銘曰　醫者之學素問為宗猶儒治經專門是攻寒暑溫凉升降浮沉或逆或順制治最深隨時立方始與疾同正氣既攄邪沴乃融粗工蚩蚩守一不移執中無權罔契厥機羣昏方酣苟不力扶冥冥夜行擿坥索塗
三家者興上窺本源如揭日月照耀天門伊誰承之作世範模東則有朱西則有倪視被沉痾目牛無全肯綮既中萬理皆捐斡運元化陶冶樞機人謂其功與良相齊敕山之陽一葦可航載翱載翔與世若府明鑑之失孰不歔欷視其故篋幸有遺書發而讀之相繼繩繩何以徵之墓門有銘
史／傳記／國朝獻徵錄／卷之一百五／藩府僚／長史／黃琮(P.53-1)
崇府左長史黃君琮墓志銘
顧璘
君諱琮元質其字也先世本撫州樂安人系出山谷後裔大父伯夷公有四丈夫子其季曰度浩君父也娶柳氏居樂安既生二子曰瓊曰瑛成化間應□右之役來南京觀都會豐熾曰此弗宜居乎乃附籍上元巳而曰吾忘吾鄉乎仍號望雲以見志故上元之黃氏自公始居六載而生君頴秀絕出逸而多韻補應天府學弟子員間作平蠻金陵二賦文譽騰起舉弘治乙丑進士遣纂修湖省　孝宗實錄歸拜青田
令時逆瑾擅國秕政蔓作君舉意高遠不䂓䂓與俗俯仰遭忌謫長樂學諭劃然嘆曰所不足於縣令者果予也夫教吾所樂也乃陞堂講授期以其學傳諸弟子及瑾誅吏部檄君為郯城令時盜寇山東城惡弗可備君至二十日而塹成又三十有四日門圉完民恃無恐謂山東之困獘於馬著馬政二篇行於官作問官祠祀孔子及郯子自為記大抵欲學者知孔子之聖由問學至也陞橫州守益練牧惠之體民無隱瘼得秦少游海棠橋址於荒墟乃拓置堂宇以風起夷俗擢拜岷府左長史以柳夫人年高再疏乞養
侍奉之暇灌園藝圃泊如也及柳夫人卒致哀盡禮且痛望雲公先喪時貧不得為悅合窆為若堂之封服闋直　今上繼統謂王傅宜重故君復有崇府之命方抉汗振頹輸其嘉猷昊天弗吊中道摧殞嗚呼哀哉夫文與政弗兼久矣君抽思則藻展事則練其可謂通才者與然用不副才年不副用斯天之靳也唯文燁燁可以永世所遺詩文若干集曰宗說曰求志稿曰行義稿曰楚征日錄曰青田稿曰謫游稿曰郯城稿曰嶺南日課曰續課曰東歸稿曰乞養堂稿生于成化庚寅十二月十九日卒則嘉靖甲申二月
十七日也子二伯畊仲牧
史／傳記／國朝獻徵錄／卷之一百十三／義人／郭銓(P.47-1)
義士氷壺公郭銓傳
郭一鶚
氷壺公郭姓名銓字時選遯菴公次子王大父弟也長身昂首狀貌魁碩器宇爽皚介然不與物詭隨博學弘文少有聲黌序間屢試未第性篤孝友力行好脩財利無所苟嘉靖乙酉鄉寇行刼王大父為賊擒幾不免公時讀書外舍宵分聞王大父急尋從間道持一劍奮殺賊中其目戎首仆地始脫大父于虎口鶺鴒情切冐死不避識者壯之時賊勢巳敗因縱火以騁一切化為煨燼矣先是有族金四十餘兩貯掌公所僉謂金隨賊盡事罷公語眾曰余雖火其廬乃
此金原藏別室得不亡出以償眾靡所匿嗟嗟死生利害之于人甚矣哉尼父論成人于叔季而以見利思義見危授命為首稱得非謂兩事所關足槩生平公懿所鱗彪姑無論即此脫同氣于死所而等族金若鴻毛不亦偉然授命思義之丈夫乎哉壽雖嗇而行自豐歷數十載而下子婦蕭以貞操蒙寵綸焜燿女史名垂不朽則公遺澤之遠獨燁燁孫謀足述巳耶
史／傳記／國朝獻徵錄／卷之一百十六／隱佚／陳洄(P.28-1)
竹溪逸民陳洄傳
宋濂
竹溪逸民者幼治經長誦百家言造文蔚茂喜馳騁聲聞燁燁起薦紳間意功名可以赤乎致忽抵掌于凡曰人生百歲能幾旦暮所難遂者適意爾他尚何恤哉乃戴青霞冠披白鹿裘不復與塵事接所居近大溪篁竹翛翛然生當明月高照水光瀲灧共月爭清輝逸民輒腰短簫乘小舫蕩漾空明中簫聲挾秋氣為豪直入無際宛轉若龍鳴深泓絕可聽簫巳逸民叩舷歌曰吹玉簫兮弄明月明月照兮頭成雪頭成雪兮將柰何白漚起兮衝素波人見之嘆曰是誠
世外入也欲當見且不可得况狎而近之乎性嗜鞠種之□□顧視若孩嬰黃花一開獨引觴對酌日入不倦人讓其留物怒曰舉世無知我知我惟此花爾一息自怡尚可謂滯於物耶復愛梅梅孕綠蕚微吐赤腳踏雪中若溫見輒凝視移時目不瞬且大言曰知我者惟鞠鞠巳謝我去幸汝梅繼之汝梅脫又謝去我當主白鶴山采五芝耳白鶴山盖溪上諸峰云逸民年五十益恬泊無所繫間私謂其友曰吾於世味愈孤矣將漁於山樵於水矣其友疑其誕逸民日樵於水志豈在薪漁於山志豈在魚是無所利也無
所利樂矣子以予果滯於梅與鞠耶君子以其語近道有類於古隱者相與傳其事逸民所未嘗言則無從知之矣逸民陳姓洄其名烏傷人　史官曰昔日李白與孔巢父等六人隱居狙猍山世仰之以為不可狎近為號為竹溪六逸寥寥七百年後而逸民亦以竹溪自名若出一輒豈聞風而興起歟縱曰其地或殊人之眾獨有異高風絕塵照映後先其安有不同者歟士之沉酣聲利而弗返者盍亦知所自警歟夫自范蔚宗著後漢書以隱逸登諸史傳歷代取法而莫之廢者其意又豈無所激歟雖然逸民之自為
□善□
史／傳記／國朝獻徵錄／卷之一百十八／釋道／釋力金(P.33-1)
大天界寺住持白庵禪師力金碑銘
宋濂
大天界寺住持白庵禪師諱力金字西白吳郡姚氏子其母周氏夢一龐眉僧類應眞者直趍房闥麾斥咈退因驚呼而覺遂懷姙時至而育奇芬馥郁滿庭年臨五六方顙圓額白晳如玉琢見者無不憐愛縣大夫時抱載車上歸與妻妾環玩之欲索為子父母靳弗與逮七歲頴悟異常凡書一覽即能記憶或見佛像輒五體投地作禮而退一日請於母曰兒患世相起滅不常將求出世間法可乎母曰出家甚苦爾年幼豈能堪乎曰兒心自樂之想無苦也自後請之
□父母知志不可奪俾依吳縣寶積院道原衍法師為弟子十一歲祝髮受具戒精研三觀十乘之旨領其樞要衍公主秀之德藏師為綱維之職軌範肅然忽喟然嘆曰名相之學畧諳之矣盍棄之而往躋覺路乎遂更衣入虎林謁古鼎銘公于雙徑古鼎一見輒以法器相期示以德山見龍潭師語奮迅踊躍直觸其機從而有契銘公俾掌記室曾未幾何分座後尚敷宣大法如山川出雲靈雨霑潤四眾信服復陞居前堂聲光燁燁起叢林間至正丁酉出世住蘇之瑞光寺會嘉興天寧寺災郡守貳咸曰非師不足
起其廢具禮幣遣使者力邀致之師至未久儼如兠率天宮下現人世道路過者莫不瞻禮贊嘆帝師大寶法王聞師之賢授以圓通普濟禪師之號師自幼喪父唯有母存乃去城東一舍築孤雲庵以奉養焉同袍或議之師呵之曰爾不見編蒲陳尊宿乎何言之易易也洪武改元　皇帝御大寶曆弘闡佛乘首開善世院俾擢有道浮屠莅天下名山杭之淨慈王席尚虛僉事師居之疏與幣交至浙江省臣復遣使趣之師皆力辭乃退居同歸庵迎母以養僕夫忽夢庵前有花如芙蓉然光彩絕異或謂夢者曰此花天
子當取之而去旦而□其事人以為誕巳而有旨起師住持大天界寺命將之下日乃僕夫所夢之宵也師應　詔至闕見　上於外朝慰勞優渥即令內官送之入院賜以天廚法饌萬機之暇時　召入庭奏對多稱旨葢師精通西竺典及東魯諸書共與薦紳談論霏霏如吐玉屑故咸樂與之游至於勘辨學子務直指心源宗說兼行機用迭發尤使學者敬仰不置四年春詔集三宗名僧十人及其徒二千建廣薦法會於鍾山命師總持齋事師能靈承　上旨凡儀制規式皆堪傳永久尋以母年耄舉徑山泐公自代
復還庵居五年冬詔復建會如四年　大駕臨幸詔師闡揚弟一義諦自公侯以至庶僚環而聽之靡不悅服一日忽示門弟子曰吾有夙因未了必當酬之汝等勿以世相遇我未幾示微疾謝去醫藥飲食手書一偈委順而化實六年十二月二十四日也停龕六旬始行茶毗之法視其貌如生數珠齒牙不壞於火設利羅無算觀者競取之而去世壽四十有七僧臘三十又六
史／傳記／國朝獻徵錄／卷之一百十八／釋道／周玄眞(P.122-1)
周尊師玄眞小傳
宋濂
周尊師名玄眞字玄初世居嘉禾後遷於姑蘇其父月心通陰陽家言用達官薦為其學教授母林氏玄初生八歲教授君歿獨隨母以居踰四年忽有龐眉翁類道人劍客者過之愛玄初精神溢目不類塵中人製道家冠服被之玄初果喜又三年會上眞道院施如意囊囊貯諸物集四方人使探鉤取之玄初欣然仰天祝曰我誠探得第一即離俗無疑巳而果然乃走嘉禾紫虛觀從李拱瑞為道士拱瑞南谷杜眞人高第以道行聞既得玄初授劾召鬼神之術開元
寺沙彌為狐所媚羸瘁垂死玄初噓氣禁呪之狐即躍出眾殺狐其疾輒愈范庭芳之子曰孟奎庭芳鍾愛如重璧蛇鬼侵之沈痼不能脫玄初飛符往劾蛇鬼遂絕玄初不以為巳足尋受靈寶大法於曹桂孫會吳越被兵游魂為出厲玄初建壇陳醮祠白鸐五十回翔壇上久而後去及浮河爇燈二燈飛起高懸柳枝人驚以為神功萬夫長沈實母歿痛念之弗置聘玄初修祠事實因問曰聞君能召鸐有諸玄初曰然遂趣神要之素羽翩翩自空而來凡四十又二若果屬其指呼者實喜復問曰君能致吾母魂魄乎曰
可即前紙為旌令童子執之玄初左右顧眎作叱嘯聲旌重將壓地母降於童音聲威儀如平生實與家人環之以泣初霅川有神師曰莫洞乙呼雲役雷狎如兒戲晚授其徒王繼華繼華授張善淵善淵授徒宗浩宗浩欲授人無契意者見玄初因以其秘示之自時厥後雨晹有弗若郡二千石縣大夫俱致書稱弟子請玄初禜之屢有奇應其尤異者洪武戊申京師旱夏五月至於秋七月不雨太師李韓公方秉鈞軸亟命左司郎中劉允中迎玄初致雨是月庚寅設雷壇於冶城山研朱書鐵符投楊子江中波濤遽
興玄初夜坐斗下存神窈冥霓光燁燁遶身達旦辛卯玄初握劍上壇召風師霆伯誓之俄陰雲蔽空大風拔木雨降如翻盆韓公曰此法師雨□四民觀者僉曰此法師雨也玄初曰未也明日辰時再降雨乃足爾至期復果然有黑龍蜿蜒見西方迨午始霽韓公以幣贈玄初弗受竟拂袖東歸朝紳嘉之以文辭道其功者不可悉數明年庚戌　上欲問鬼神情狀於道家者流嗣天師張眞人與玄初皆被　召賜燕於光祿寺禮遣其還又明年辛亥秋九月己卯　上召玄初至京見於武樓從容賜坐訪雷霆所以神之
故玄初對曰天地之間無踰陰陽者因其運轉故有神神與人合者也雷非人無以知雷之天人非雷無以知人之天天人相孚本同一理爾　上悅今年壬子春三月不雨中書右丞相汪公命玄初致禱仍於冶城山建壇其應如初玄初為人多內功兼好澤物葑門石橋廢費將巨萬計玄初談笑成之初主丹霞道院嘗一新其祠廟繼住持常熟致道觀觀丹井蕪沒且久玄初求得之重甃以甓作亭覆其上玄初嘗搆來鶴軒於丹霞密林間披鶴氅衣執黃庭經一卷焚香默坐人競稱之為鶴林高士云太史公曰予游
江南見玄初鳳凰亭上方曈燁然長眉聳然傲晲於萬物之表竊意緱山仙人乘鶴吹笙而猍下也亟往叩長生久視之要玄初乃言曰混沌之時一氣孔神無形與聲入之無門子盍索於呼吸之根乎其體中虛玄象之初不依物以居枝扶而葉疏能黜其知守其愚則羣陰盡銷而純陽獨舒矣子盍慎諸予敬受之以還而未之能行也然而玄初之役使鬼神者其能始斡天道之樞歟仰玄初孝於親一日不見輒懸懸如饑欿欿然若有所疑經曰孝弟之至通於神明玄初所以能變化者其或有繫於是歟非歟
史／編年／明實錄／太祖／卷三十九　洪武二年二月／17日(P.792)
○壬午　上躬享先農以后
稷氏配祀畢耕籍田于南郊先農壇在籍田之北高五尺闊五丈四出陛籍田在皇城南門外御耕籍位在先農壇東南高三尺闊二丈五尺四出陛其神位先農正位南向后稷配位西向正配位幣各用青色其餘器物禮儀並與社稷同但不用玉仍加登三先農祝文曰惟神生於天地開闢之初創田器別嘉種以肇興農事古今億兆非此不生永為世教帝王典祀敬不敢忘某本庶民因天下亂集兵保民一紀于茲荷天地眷佑海內一家臨御稱尊紀綱黎庶考典崇祀神載策書今東作方興禮宜祭告禮宜祭告:廣本中本祭告作告祭。謹命太常官築壇於京城之陽躬率百官詣壇展禮緬惟神明造化萬世如斯仰冀發太古之苗實初生之粟為民立命為民立命:集禮同。廣本立命作粒食。昭祀無疆謹以制幣犧牲粢盛庶品肅修常祀式陳明薦以后稷氏配神作主后稷祝文曰惟土膏脉起惟土膏脉起:廣本惟下有神字，是也。爰修耕籍用薦常
事于先農之神惟神功協稼穡允宜昭配謹以制幣犧齊謹以制幣犧齊:集禮同。廣本齊作牲。粢盛庶品式陳明薦作主侑神尚饗其樂章迎神奠帛並奏永和之曲迎神曰東風啟蟄地脉奮然蒼龍掛角燁燁天田燁燁天田:廣本中本天作大。民命惟食創物有先圜鍾既奏有降斯筵奠帛曰帝出乎震天發農祥神降于筵藹藹洋洋禮神有帛其色惟蒼豈伊具物誠敬之將進爼奏雍和之曲曰制帛既陳禮嚴奉牲載之于爼祀事孔明簠簋攸列黍稷惟馨民力普存先嗇之靈先嗇之靈:廣本嗇作穡。三獻並奏壽和之曲初獻云九穀未分庶草攸同表為嘉種實在先農黍稌斯豐黍稌斯豐:廣本稌作稷。酒醴是供獻奠之初以蘄感通以蘄感通:廣本中本蘄作祈。亞獻云倬彼甫田其隰其原耒耜云載驂馭之間報本斯享亞獻惟虔神其歆之自古有年終獻云帝籍之典享祀是資潔豐嘉栗咸仰於斯時惟親耕享我農師禮成於三以訖陳詞徹豆送神並奏永和之曲徹豆云於赫先
農歆此潔修于篚于爵于饌于羞禮成告徹神惠敢留餕及終畝豐年是求送神云神無不在於昭于天曰迎曰送于享之筵冕衣在列金石在懸往無不之其佩翩翩望瘞奏泰和之曲云祝帛牲醴先農既歆不留不褻瘞之厚深有幽其瘞有赫其臨曰禮之常匪今斯今配享樂章初獻云厥初民生厥初民生:廣本抱本中本民生作生民。粒食其天開物惟智邃古奚傳思文后稷農官之先侑神作主初獻惟蠲亞獻云后稷配天興于有邰誕降嘉種有栽有培俶載南畝祇事三推侑神再獻歆我尊罍終獻云嘉德之薦民和歲豐帝命率育報本之供陳常時夏其德其功齊明有格惟獻之終其耕籍儀祀先農畢太常卿奏請詣耕籍位　皇帝至位南向立公侯以下及應從耕者各就耕位戶部尚書北面進耒太常卿導引皇帝秉耒三推戶部尚書跪受耒太常卿奏請復位南面坐三
公五推尚書九卿九推各退就位太常卿奏禮畢太常導引　皇帝還大次太常導引皇帝還大次:廣本常下有卿字。應天府尹及上元江寧兩縣令率庶人終畝是日宴勞百官耆宿於壇所
史／編年／明實錄／太祖／卷一百二　洪武八年十一月至十二月／十一月／21日(P.1722)
○丁丑冬至祀昊天上帝于圜丘星辰太歲風雲雷雨嶽鎮海瀆天下神祇俱更設登一鉶二各位增設酒斚星辰天下神祇各三十太歲風雲雷雨嶽鎮海瀆各十五其樂章用　上所更製者迎神云仰惟兮昊穹臣率百職兮迓迎幸來臨兮壇中上下護衞兮景從旌幢繚繞兮四維重悅聖心兮民獲年豊奠玉帛云民依時兮用工民依時兮用工:廣本用作奏。感帝德兮大化成功臣將兮以奠望納兮微衷進爼云庖人兮列鼎肴羞兮以成芳爼兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪
祀兮具張感聖情兮無已拜手稽首兮願享終獻云三獻兮樂舞揚肴羞具納兮氣靄而芳光朗朗兮上方况日吉兮辰良徹饌云粗陳菲薦兮神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全於上感至恩兮無量
○命增設六部官員中書省議奏戶刑工三部庶事浩繁今定戶部為五科每科設尚書侍郎各一人郎中員外郎各二人主事五人內會總科主事六人外牽照科主事二人司計四人照磨二人管勾一人刑部為四科每科設尚書侍郎郎中各一人員外郎二人主事五人工部為四科每科設尚書侍郎郎中各一人員外郎二人主事五人照磨二人吏禮兵三部官仍舊從之
史／編年／明實錄／太祖／卷一百八十九　洪武二十一年三月／11日(P.2836)
○乙酉增修南郊壇壝於大祀殿丹墀內疊石為臺四東西相向以為日月星辰四壇又於內壝之外亦東西相向疊石為臺凡二十各高三丈有奇周以石欄陟降為磴道臺之上琢石為山形鑿龕以置神位以為五嶽五鎮四海四瀆并風雲雷兩山川太歲天下諸神及歷代帝王之壇壇之後樹以松栢外壝東南鑿池凡二十區冬月伐氷藏凌陰以供夏秋祭祀之用其歷代帝王及太歲風雲雷雨嶽鎮海瀆山川月將城隍諸神並停春祭每歲八月中旬擇日祭之日月星辰既已從祀其朝日夕月禜星之祭悉罷之仍命禮部更定郊廟社稷諸祀禮儀著為常式
○郊祀儀齋戒前二日太常司官太常司官:嘉本司誤寺。宿於本司次日奏致齋三日次日進銅人傳制諭文武百官齋戒當日禮部官同太常司官
於城隍廟發咨仍於各廟焚香三日正祭前二日用祝文酒菜於奉先殿告仁祖配享其祝文曰維某年某月某日孝子皇帝元璋敢昭告于　皇考仁祖淳皇帝茲以正月某日恭祀　上帝皇祗于大祀殿謹請皇考配神伏惟鑒知次日太常司官同光祿司官省牲畢復命就奏定分獻官二十四員正祭陳設共二十七壇正殿三壇　上帝皇祗俱南向　仁祖配位在東西向其　上帝位其上帝位:抱本無其字。用犢一登一實以太羹實以太羹:舊校改太作大。籩豆各十二籩實以形鹽藁魚棗栗榛菱芡鹿脯白餅黑餅糗餌粉餈豆實以韭葅菁𦵔筍𦵔芹葅醓醢鹿醢兔醢魚醢脾析豚胉筍𦵔芹𦵔……豚胉:按周官醢人，𦵔作菹，胉作拍。𩛆食糝食𩚉食糝食:中本糝誤粉。簠簋各二實以黍稷稻梁玉用蒼璧帛一蒼色織文曰郊祀制帛　皇祗及　仁祖配位壇陳設俱與　上帝壇同但　皇祗玉用黃琮帛用黃色共設酒尊六共設酒尊六:抱本無共字。爵九篚三于殿東南西向祝文案一
于殿西北向丹墀內為壇四大明在東西向夜明在西東向大明夜明之次為星辰壇二皆東西相向大明壇犢一登一籩豆各十所實視　上帝壇籩減糗餌粉餈豆減𩛆食糝食簠簋各二帛一紅色酒尊三爵三篚一夜明壇陳設與大明壇同但帛用白色星辰壇各用犢一羊三豕三登一鉶二登一鉶二:嘉本一作二。實以和羹酒盞三十餘與夜明壇同壝外二十壇東十壇北嶽北鎮東嶽東鎮東海太歲帝王山川神祗四瀆西十壇北海西嶽西鎮西海中嶽中鎮風雲雷雨南嶽南鎮南海壇各用犢一羊一豕一登一鉶二鉶二:抱本二作一。籩豆各十簠簋各二酒盞十酒尊三爵三篚一帛一五嶽五鎮四海帛各用其方色惟太歲神祗白色帝王壇帛十六山川壇帛二風雲雷雨壇帛四俱白色四瀆壇帛四俱黑色自大明以下其織文皆曰禮神制帛惟神祗壇鉶三無太羹太𦎟:舊校改太作大。羊豕各
五籩豆各八無黑白餅脾析豚胉而帝王山川四瀆中嶽風雲雷雨神祗壇酒盞各三十餘並同嶽鎮正祭典儀唱樂舞生就位執事官各司其事陪祭官分獻官各就位導引官導　皇帝至御位內贊奏就位典儀唱燔柴瘞毛血迎神恊律郎舉麾唱樂奏中和之曲樂止內贊奏四拜百官四拜典儀唱奠玉帛恊律郎舉麾唱奏肅和之曲內贊奏陞壇至　上帝前奏搢圭執事官以玉帛跪進于　皇帝右奠訖奏出圭次詣　皇祗前次詣　仁祖前禮並同復位樂止典儀唱進爼恊律郎舉麾唱奏凝和之曲齋郎舁饌至內贊奏陞壇至　上帝前奏搢圭進爼至　皇祗前奏進爼出圭至　仁祖前奏搢圭進爼出圭復位樂止典儀唱行初獻禮恊律郎舉麾奏壽和之曲武功之舞內贊奏陞壇至　上帝前奏搢圭執事官以爵跪進于　皇帝右
奏獻爵出圭至　皇祗前禮同但執事者以爵跪進于　皇帝左奏詣讀祝位跪百官皆跪樂止讀祝官取祝跪于神位右讀訖樂作奏俯伏興平身百官皆俯伏興平身至　仁祖前奏搢圭獻爵出圭復位樂止典儀唱行亞獻禮奏豫和之曲文德之舞禮如初獻無讀祝樂止典儀唱行終獻禮奏寧和之曲文德之舞儀同亞獻樂止太常卿進立于殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌掌祭官奉饌:嘉本奉作捧。各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初
獻禮贊引引分獻官詣神位前搢笏執事官以帛進于分獻官奠訖執事官以爵進于分獻官贊引贊獻爵出笏贊引引至酒尊南北向立典儀唱行亞獻禮執事官以爵進儀如初獻典儀唱行終獻禮儀如亞獻贊引引分獻官復位其徹饌送神燎瘞儀並與正殿同並與正殿同:嘉本殿作奠。其祝文與十二年同樂章迎神云荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝壇:舊校改作壇壝。奠玉帛云天垂風露兮雨澤霑黃壤氤氳兮氣化全民勤畎畝兮束帛鮮臣當設宴兮奉來前進爼云庖人兮列鼎肴羞兮以成方爼兮再獻願享兮以歆初獻云聖靈兮皇皇穆嚴兮金牀穆嚴兮金牀:嘉本金誤全。臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮
樂舞揚肴羞具納兮氣藹而芳氣藹而芳:嘉本藹誤靄。祥光朗朗兮上下方况日吉兮時良徹饌云粗將菲薦兮粗將菲薦兮:明史樂志將作陳。神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍章鳳輦兮駕飛揚遙瞻冉冉兮上下方必丞民丞民:丞當為烝。兮永康望燎云進羅列兮燎瘞方進羅列兮燎瘞方:明史樂志燎作詣。炬焰發兮煌煌神變化兮束帛將神變化兮束帛將:明史樂志同。嘉本作神變化兮來格。感至恩兮無量無量:嘉本量作忘。明史樂志作量。
○享宗廟儀齋戒前一日太常司官宿於本司次日奏致齋三日次日進銅人省牲與郊祀同其陳設每廟用犢羊豕各一登鉶各二籩豆各十二簠簋各二各實其實同郊祀帛二白色織文曰奉先制帛共設酒尊三金爵八磁爵十六篚四于殿東祝文案于殿西親王配享四壇共二十一位第一壇犢羊豕各一登鉶各二籩豆各十簠簋各二帛二爵六第二第三壇登鉶各六帛六爵十八第四壇登鉶各七帛七爵二十一餘並與第一
壇同帛皆白色織文皆曰展親制帛共設酒尊三篚四于殿東南北向功臣配享十壇每壇用羊一豕一鉶一籩豆各二簠簋各一爵三篚一帛一白色織文曰報功制帛共設酒尊三于殿西南北向當祭之時典儀唱樂舞生就位執事官各司其事導引官導　皇帝至御位內贊奏就位典儀唱迎神恊律郎舉麾奏泰和之曲內贊奏四拜百官皆四拜樂止典儀唱奠帛行初獻禮恊律郎舉麾奏壽和之曲武功之舞執事官各捧帛以金爵受酒獻于神御前讀祝官取祝跪于神御右內贊奏跪百官皆跪典儀唱讀祝樂止讀訖進于神御前樂作內贊奏俯伏興平身百官皆俯伏興平身樂止典儀唱行亞獻禮恊律郎舉麾奏豫和之曲文德之舞執事官各以磁爵受酒獻于神御前典儀唱行終獻禮恊律郎舉麾奏寧和之曲文德之舞儀同亞獻樂
止太常卿進立于殿東西向唱賜福胙光祿司官捧福酒胙自神御前中門左出至　皇帝前內贊奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身內贊奏四拜百官皆四拜典儀唱徹饌恊律郎舉麾奏雍和之曲執事官各徹饌樂止太常卿詣神御前跪奏禮畢請還宮恊律郎舉麾奏安和之曲內贊奏四拜百官同樂止典儀唱讀祝官捧祝進帛官捧帛各設燎位各設燎位:廣本抱本設作詣，是也。奏樂內贊奏禮畢其祝文曰時惟孟春禮嚴祭祀謹以牲醴庶品牲醴庶品:抱本庶作祭。用伸追慕之情其樂章迎神亞獻終獻徹饌還宮並與洪武元年同惟奠帛初獻云思皇先祖耀靈于天源衍慶流由高逮玄玄孫受命追遠其先明禋世崇億萬斯年
○祀社稷儀　上齋戒如宗廟儀正祭前二日於奉先殿告　仁祖配其祝文曰維某年某月某日孝子
皇帝元璋敢昭告于　皇考仁祖淳皇帝茲以正月某日恭祀大社大稷謹請　皇考配神伏惟鑒知省牲與祭　上帝皇祗同正祭陳設太社在東太稷太社……太稷:各本太作大，下同。在西北向用犢羊豕各一登一鉶二籩豆各十二簠簋各二帛各一黑色織文曰禮神制帛玉各用兩圭有邸　仁祖配位在東西向祭物同社稷無玉共設酒尊三爵九篚三于壇西北東向祝文案一至期典儀唱樂舞生就位執事官各司其事導引官導引　皇帝至御位典儀唱瘞毛血迎神恊律郎舉麾唱迎神樂奏廣和之曲內贊奏四拜百官同樂止典儀唱奠玉帛行初獻禮樂奏壽和之曲武功之舞執事官各捧玉帛爵獻于神位前讀祝官取祝跪于神位前左內贊奏跪讀祝訖進于太社神位前俯伏興平身百官同樂止典儀唱行亞獻禮樂奏豫和之曲文德之舞執事官各捧爵獻
于神位前終獻樂奏寧和之曲文德之舞儀如亞獻樂止太常卿進立于壇西東向唱賜福胙光祿司官捧福酒及胙自神位前由正門左出至　皇帝前內贊奏搢圭奏飲福酒奏受胙出圭俯伏興平身內贊奏內贊奏:抱本脫奏以上十九字。四拜百官同徹饌樂奏雍和之曲樂止送神樂奏安和之曲內贊奏四拜百官同樂止讀祝官捧祝進帛官捧帛掌祭官捧饌各詣瘞位望瘞樂奏時和之曲內贊奏禮畢其祝文曰惟神贊輔皇祗發生嘉穀粒我烝民萬世永賴時當仲春禮嚴告祀謹以玉帛牲齊粢盛庶品備茲瘞祭　皇考淳皇帝配神其樂章迎神云予惟土榖兮造化功造化功:嘉本及明史樂志功作工。為民立命兮當報崇民歌且舞兮朝雍雍備筵率職兮候迓迎想聖來兮祥風生欽當稽首兮告年豊奠帛初獻云氤氳氣合兮物遂蒙民之立命兮荷陰功予將玉帛兮獻微衷初斟醴薦兮民福洪
亞獻云予今樂舞兮再捧觴願神昭格兮軍民康思必穆穆兮靈洋洋感厚恩兮拜祥光其終獻云干羽飛旋兮酒三行香煙繚繞兮雲旌幢予今稽首兮忻且惶神顏悅兮霞彩彰徹饌云粗陳微禮兮神喜將琅然絲竹兮樂舞揚願祥普降兮遐邇方烝民率土兮盡安康送神云氤氳氤氳氤氳氤氳兮:嘉本僅一氤氳。明史樂志與館本同。兮祥光張龍車鳳輦兮駕飛揚遙瞻稽首兮去何方民福留兮時雨暘望瘞云捧肴羞兮詣瘞方鳴鑾率舞兮聲鏗鏘思神納兮民福昂予今稽首兮謝恩光
○祭山川儀齋戒前一日太常司官宿本司次日奏致齋二日次日進銅人正祭前二日太常司官同本部官詣城隍廟發咨省牲與太廟同其正祭一十三壇每壇牲用犢一羊一豕一籩豆各十簠簋各二登一鉶二酒盞三十帛太歲一風雲雷雨四鍾山及京畿山川京都城隍各一春夏秋冬四季月將
各三俱白色五嶽五鎮各五四海四各随其方色四瀆四黑色祭之時典儀唱樂舞生就位執事官各司其事導引官導引　皇帝至御位內贊奏就位典儀唱迎神奏樂執事官各詣神位前斟第一層酒樂止內贊奏四拜百官皆四拜典儀唱奠帛行初獻禮奏樂執事官各捧帛爵獻于神位前讀祝官取祝跪于　皇帝左內贊奏跪百官皆跪典儀唱讀祝讀畢置于案上內贊奏俯伏興平身百官皆俯伏興平身樂止典儀唱行亞獻禮奏樂執事官各詣神位前斟第二層酒樂止典儀唱行終獻禮奏樂執事官各詣神位前斟第三層酒樂止太常卿立殿東西向唱賜福胙典儀唱飲福受胙光祿司官捧福胙自神位前由正門左出至　皇帝前內贊奏跪搢圭光祿司官以福酒跪進內贊奏飲福酒光祿司官以胙進內贊奏受胙出圭俯伏興平
身奏兩拜百官皆兩拜典儀唱徹饌奏樂執事官各於神位前徹饌樂止典儀唱送神奏樂內贊奏四拜百官皆四拜內贊唱讀祝官捧祝掌祭官捧帛饌各詣燎位奏樂內贊奏禮畢祝文改考於古典歷代有秋報之禮為歷代相承有秋報之禮樂章迎神云吉日良辰祀典式陳京畿山川城隍之神濯濯厥靈昭鑒我心以候以迎來格來歆餘並同舊制
○祭歷代帝王儀齋戒前一日太常司官宿於本司次日奏致齋二日傳制遣官行禮正祭前一日獻官承制畢詣壇省牲其正祭陳設五室凡十六位及從祀名臣三十七人為四壇祭物如舊至期典儀唱樂舞生就位執事官各司其事贊引引獻官至盥洗所贊搢笏出笏引至拜位贊就位典儀唱迎神恊律郎舉麾奏樂樂止贊四拜陪祭官皆四拜典儀唱奠帛行初獻禮奏樂執事官各捧帛
爵進于神位前贊引贊詣三皇神位前搢笏執事官以帛進于獻官奠訖執事官以爵進贊獻爵凡三出笏次詣五帝神位前爵凡五次詣三王神位前爵凡三次詣漢高祖光武唐太宗神位前爵凡三次詣宋太祖元世祖神位前爵凡二儀並同前出笏詣讀祝位跪讀祝官取祝跪于獻官左讀畢進于神位前贊俯伏興平身復位樂止典儀唱行亞獻禮奏樂執事官各以爵獻於神位前樂止終獻儀如亞獻典儀唱飲福受胙贊詣飲福位跪搢笏執事官以爵進飲福酒執事官以胙進受胙出笏俯伏興平身復位贊兩拜典儀唱徹饌奏樂執事官各於神位前徹饌樂止唱送神奏樂贊四拜平身樂止典儀唱讀祝官捧祝掌祭官捧帛饌各詣瘞位樂止贊禮畢其祝文與十年二月祭同樂章與七年八月祭同
○祭先師孔子儀齋戒傳制遣官省
牲並與祭歷代帝王同其正祭陳設正壇犢一羊一豕一籩豆各十登一鉶二鉶二:中本二作一。簠簋各二帛一白色織文曰禮神制帛共設酒尊三爵三篚一于壇東南西向設祝文案于壇西四配位每位羊一豕一籩豆各十簠簋各一登一鉶二爵三帛一篚一十哲位東五壇共豕一帛一篚一爵三每位籩豆各四鉶一簠簋各一酒盞一西五壇陳設同東廡五十三位共十三壇共豕一帛一篚一爵三每壇籩豆各四簠簋各一酒盞四西廡五十二位共十三壇陳設並同東廡其正祭儀典儀唱樂舞生就位執事者各司其事分獻官陪祀官各就位贊引引獻官至盥洗所贊詣盥洗位搢笏出笏引至拜位贊就位典儀唱迎神奏樂樂止贊四拜陪祭官皆四拜典儀唱奠帛行初獻禮奏樂執事捧帛爵詣神位前贊引贊詣大成至聖文宣王神位前搢笏執事以
帛進于獻官奠訖執事以爵進贊引贊獻爵出笏詣讀祝位跪讀祝官取祝跪于獻官左讀訖俯伏興平身次詣兗國復聖公神位前次詣郕國宗聖公神位前次詣沂國述聖公神位前次詣鄒國亞聖公神位前儀並同前贊復位樂止典儀唱行亞獻禮奏樂執事以爵獻于神位前樂止終獻儀如亞獻樂止典儀唱飲福受胙贊詣飲福位跪搢笏執事以爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事各詣神位前徹饌樂止典儀唱送神奏樂贊引贊四拜陪祭官皆四拜典儀唱讀祝官捧祝掌祭官捧帛饌各詣瘞位典儀唱望瘞奏樂贊詣望瘞位樂止贊禮畢祝文曰維洪武某年歲次某甲子　皇帝遣具官某致祭于大成至聖文宣王惟王德配天地道冠古今刪述六經垂訓萬世茲
惟仲春謹以牲帛醴齊粢盛庶品祗奉舊章式陳明薦以兗國復聖公郕國宗聖公沂國述聖公鄒國亞聖公配尚享樂章仍用舊制惟迎神曲大哉先師改為大哉宣聖初獻曲大哉聖師改為大哉聖王云
○祭先農儀正祭陳設先農一位不設配位其器物如舊齋戒省牲儀與祭先師孔子同至期典儀唱樂舞生就位執事官各司其事贊引引獻官詣盥洗所贊搢笏出笏贊引贊就位典儀唱瘞毛血迎神奏樂樂止贊四拜陪祭皆四拜典儀唱奠帛行初獻禮奏樂贊引贊詣神位前搢笏執事以帛進奠訖執事以爵進贊引贊獻爵出笏詣讀祝位跪讀祝官取祝跪于獻官左讀祝畢進于神位前贊引贊俯伏興平身復位樂止典儀唱行亞獻禮奏樂執事官以爵獻于神位前樂止終獻儀如亞獻典儀唱飲福受胙贊引贊詣飲福位執事官以
爵進贊飲福酒執事以胙進執事以胙進:廣本抱本中本事下有官字，是也。贊受胙贊受胙:抱本贊下衍引字。出笏俯伏興平身復位贊兩拜陪祭官皆兩拜典儀唱徹饌奏樂執事官于神位前徹饌徹饌:抱本脫饌以上十一字。樂止典儀唱送神奏樂贊四拜陪祭官同樂止典儀唱讀祝官捧祝掌祭官捧帛饌各詣瘞位典儀唱望瘞贊引贊詣望瘞位贊禮畢祝文曰維洪武某年歲次某甲子　皇帝謹遣具官某致祭于先農之神維神初興農事乃種嘉穀為民立命萬世永賴今將東作親耕藉田謹以牲醴庶品用修常祀尚享樂章如舊制
○祭旗纛儀齋戒二日前祭一日獻官詣壇省牲正祭旗頭大將六纛大神五方旗神主宰戰船正神金鼓角銃砲之神弓弩飛鎗飛石之神陣前陣後神祗五昌等眾凡七位位皆南向祭物與先農同但帛七黑二白五織文皆曰禮神制帛祭之日贊引引獻官至盥洗位至盥洗位:中本位作所。贊盥洗贊就位迎神樂作執事于神
位前斟酒訖贊四拜陪祭官皆四拜樂止贊奠帛行初獻禮樂作執事捧帛爵進贊引贊詣神位前執事以帛進奠訖執事以爵進贊獻爵訖贊復位跪讀祝訖贊俯伏興平身樂止唱行亞獻禮樂作執事於神位前斟酒樂止終獻禮同亞獻飲福受胙以下儀並於祭先農同並於祭先農同:廣本抱本中本於作與，是也。祝文如舊
史／編年／明實錄／太宗／卷六　奉天靖難事蹟　建文二年正月至五月／四月／20日(P.62)
○乙卯　上諭諸將曰李九江志大而無謀喜專而違眾郭英老邁退縮平安愎而自用胡覌驕縱不治吳傑懦而無断数子皆匹夫徒恃其眾耳眾豈可恃眾豈可恃:廣本抱本庫本眾上有然字，是也。眾而無紀律則易亂且擊前後或不知且擊前後或不知:廣本庫本前下有而字，是也。擊左而右不相應徒多何益今彼將率不專政令不壹紀律不肅分數不明拜者鄭村埧之敗如風行草偃其士卒非不多也大抵將為三軍司命將志衰則三軍之勇不奮其甲兵雖多粮餉雖富適足為吾之資耳爾等但秣馬礪兵聽吾指麾兵法曰識眾寡之用者勝吾策之審矣第患爾等過殺當謹以為戒即日度土馬河度土馬河:抱本庫本土作王，奉天靖難記作白。由上下文推測，似應作白溝河。營於蘇家橋是夜大雨平地水深二尺及　上臥榻迨旦兵端有火光如毬擊燁燁相上
下金鉄錚錚作聲弓絃皆鳴將士皆奮欲戰
史／編年／明實錄／神宗／卷五百六十九　萬曆四十六年閏四月／16日(P.10717)
史／編年／明實錄／附錄／明太宗寶訓／卷一／神武／建文二年四月20日(P.54)
神武
○建文時漢籍按：《實錄》記為建文二年四月乙卯（20日）事。李景隆郭英平安胡觀吳傑並以兵來攻
上諭諸將曰李九江志大而無謀喜專而違眾英老邁退縮安愎而自用觀驕縱不治傑懦而無斷數子皆匹夫徒恃其眾耳然眾豈可恃眾而無紀律則易亂且擊前而後或不知擊左而右不相應徒多何益今彼將帥不專政令不一紀律不肅分數不明往者鄭村霸之敗如
風行草偃其士卒非不多也大抵將為三軍司命將志衰則三軍之勇不奮其兵甲雖多粮餉雖富適足為吾之資爾等但秣馬厲兵聽吾指麾兵法曰識眾寡之用者勝吾策之審者矣苐患爾等過殺當謹以為戒即日渡河而營是夜大雨平地水深二尺及
上臥榻迨旦兵端有火光如毬擊燁燁相上下金鐵錚錚作聲弓弦皆鳴將士皆奮欲戰我軍既渡河景隆等軍橫亘數十里
上列陣以當之開合數四敵疑不敢進
上諭諸將曰敵雖眾不過日中必破之眾踴躍爭奮後軍房寬先與敵交戰不利
上率精銳赴之所向皆靡斬敵驍將瞿能父子及其精卒萬餘先是戒張玉朱能等曰必先摧敵鋒繼以馬步齊進乃令丘福等以萬餘騎衝其中堅不動
上以精騎數十突入敵軍左掖殺傷甚眾敵勢披靡莫敢嬰鋒乃麾張玉朱能丘福等馬步齊進人自為戰勇氣百倍
上遙見我陣後塵起曰此敵人乘我後也乃以七騎馳赴之遇敵二萬與戰連擊殺數十人稍卻數十步而止須臾復馳入敵戰擊殺數十人進退如是百餘合殺傷甚眾左右曰敵眾我寡難與持久宜就我軍併力擊之
上曰敵精銳盡在此故吾獨當之使諸將得以致力於彼
若往就我軍彼亦合力刑勢相懸數倍我眾殆難破矣於是復進戰不已敵飛矢如注
上所乘馬凡三易三被創所射矢三服皆盡乃提劍左右奮擊劍鋒缺折不堪擊乃稍卻敵來逼而限以二堤
上復馳馬越堤逆之佯以鞭招後敵疑有伏不敢踰堤而上遂相持
上曰吾不進敵不速破乃易劍以勁騎驍出敵後突入馳擊敵勢少動遂敗棄戈而走須臾敵大陣亦敗奔北之聲如雷遂追擊至其營會旋風折其大將旗幟敵眾大亂我軍乘風縱火燔其營煙焰天郭英等潰而西李景隆等潰而南盡得其斧龯及委乘輜重器械斬首數萬
級溺死十餘萬追至雄縣月様橋殺溺蹂躪死者復數萬橫屍百餘里降者十餘萬悉放遣之李景隆單騎走德州
上率師至通州張玉朱能請曰今密邇敵境而勤師遠征况遼東早寒恐士卒難勝惟
陛下熟計之
上乃屏左右密語之曰今敵將吳傑平安守定州盛庸守德州徐凱陶鎔欲城滄州為犄角之勢德州城𤩹堅敵眾所聚定州亦城完有備滄州土城隤圯已久今天氣向寒城豈易就我乘其備出不意急趨攻之敵有必敗之勢今聲言東征者示無南伐之意以怠之耳失今不
取彼城完守備固難於力凡事貴密故未令眾知者慮泄王與能叩頭稱善
我軍過直沽
上語諸將曰徐凱等所設備惟青縣長蘆而已塼垛兒竈兒坡數程無水皆不備趋此而徑至滄州城下是夜二更啟行盡夜三百里敵兩發哨騎皆不相遇明旦至塩倉遇敵哨騎數百盡擒之食時至滄州敵猶未覺督軍士築城我軍至城下始倉皇分守城堞眾皆股栗不及擐甲我軍四面急攻之
上麾壯士由城之東北角登逾時拔其城而先已遣人斷敵歸路遂斬首萬餘級獲馬九千餘匹生擒都督徐凱
程暹都指揮俞琪趙滸胡原李英張傑并指揮以下百餘人餘眾悉降咸給諜遣歸
史／編年／明實錄／校勘記／太祖／卷三十九(P.173)
明太祖實錄卷三十九校勘記
史／政書／明萬曆續文獻通考／郊社考　凡七卷／卷之一百九　郊社考六／籍田／皇明／歷朝事例／太祖／洪武二年(P.6621)
歷朝事例
洪武二年　上躬享先農以后稷氏配祝畢耕籍田于南郊先農壇在籍田之北籍田在　皇城南門外　御耕籍位在先農壇東南高三尺闊二丈五尺四出陛其神位先農正位南向正配位幣各用青色其餘品禮儀並與社稷同但不用玉仍加豋三先農祝文曰惟神生於天地開闢之初創田器別嘉種以肇興農事古今億兆非此不生永為世教帝王典祀敬不敢忘某本庶民因天下亂集兵保民一紀于茲荷天地眷佑海內一家臨　御稱尊紀綱黎庶考典崇祀即今東作方興禮宜告
祭謹　命太常官築壇京城之陽躬率百官詣壇展禮緬惟神明造化萬古如斯仰冀發太古之苗實初生之粟為民立命昭祀無疆謹以制幣犧牲粢盛庶品肅修常祀式陳明薦以后稷氏配作神主后稷祝文曰惟土膏脉起爰修耕籍田用薦常事于先農之神惟神躬恊稼穡永宜昭配謹以制幣犧齊粢盛庶品式陳明薦作主侑神尚饗其樂章迎神奠帛並奏永和之曲迎神曰東風起蟄地脉奮然蒼龍騰掛燁燁天田民命惟食創物有先圜鍾既奏有降斯筵奠帛曲曰帝出乎震天發農祥神降于邇藹藹洋洋禮神有帛其色惟蒼豈伊具物誠敬之將進俎奏雍和之曲曰制帛既陳禮嚴奉牲
載之于俎祀禮孔明簠簋攸列黍稷惟馨民力普存先嗇之靈三獻並奏壽和之曲初獻云九穀未分庶草攸同表為嘉種實在先農黍稷斯豐酒醴是供獻奠之初以祈感通亞獻云倬彼甫田其隰其原耒耜云載驂馭之間本斯亞獻執事惟虔神其歆之自古有年終獻云　帝籍之典享祀是資潔豐嘉粟咸仰于斯時惟親耕享我農師禮成於三以乞陳詞徹豆送神並奏永和之曲徹豆云於赫先農歆此潔修于篚于爵于饌于羞禮祀告徹神惠敢留駿及終畝豐年是求送神云神無不在於昭于天曰迎曰送予享之筵冕衣在列金石在懸往無不之其佩翩翩望瘞奏太和之曲云祀帛牲醴先
農既歆不留不褻瘞之厚深有幽其瘞有赫其臨日臨之常匪今斯今配享樂章初獻云厥初生民粒食其天開物惟智邃古奚傳思文后稷農官之先侑神作主初獻惟蠲亞獻云后稷配天興于有邰誕降嘉種有栽有培俶載南畝祗事三推侑神再獻歆我尊壘終獻云嘉德之薦民和之豐帝命率育報本之供陳常時夏其德其功齋明有格惟獻之終其耕籍儀祀先農畢太常奏請　詣耕籍位　皇帝至南向立公侯以下及應從耕者各就耕位戶部尚書北面進耒太常卿奏　復位南面三公五推尚書九卿九推各退就位太常卿奏禮畢太常導引　皇帝就次應天府尹及上元江寧兩縣令
率庶人終畝是日　勞百官耆宿於壇所
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／宗廟樂歌(P.9489)
宗廟樂歌
祫禘親享皇帝入門宮縣無射宮昌寕之曲出入步武同
惟時昇平　　禮儀肇興　　鳴鸞至止
穆穆造庭　　百辟卿士　　恪謹迎承
對越祖考　　神宇攸寕
皇帝升殿登歌夾鍾宮昌寕之曲升階及將還板位皆同登歌
笙鏞既陳　　罍尊在戶　　升降有容
惟規惟矩　　恭敬明神　　上儀交舉
永言保之　　承天之祐
皇帝盥洗宮縣無射宮昌寕之曲
惟水之功　　潔靜精微　　洗爵奠斝
于德有輝　　皇皇穆穆　　宗廟之威
宜其感格　　福祉交歸
皇帝降階宮縣無射宮昌寕之曲
於皇神宮　　象天清明　　有來肅肅
相惟公卿　　禮儀卒度　　君子攸寕
孔時孔惠　　綏我思成
迎神宮縣來寕之曲黃鍾宮三奏大呂角二奏太簇徵二奏應鍾羽二奏詞同
八音克諧　　百禮具舉　　明徳惟清
至誠永慕　　神之格思　　雲軿風馭
來止來臨　　千祀燕處
司徒引爼宮縣無射宮豊寕之曲
維牲維犧　　齋明致祠　　我將我享
吉蠲奉之　　愽碩肥腯　　神嗜為宜
千秋歆此　　永綏黔黎
始祖酌獻宮縣無射宮大元之曲
惟酒既清　　惟殽既馨　　苾芬孝祀
在廟之庭　　羞于皇祖　　來燕來寕
象功昭德　　先祖是聽
德皇帝大熈之曲
萬方欣戴　　鴻業剏基　　瑤源垂裕
綿瓞重熈　　式崇毖祀　　爰考成規
籩豆有楚　　益臻皇儀
安皇帝大安之曲
爰圖造邦　　載德其昌　　皇儀允穆
誕集嘉祥　　明誠昭假　　積厚流光
祗嚴清廟　　鐘石琅琅
獻祖大昭之曲
惟聖興邦　　經始之初　　鳩民化俗
還定攸居　　廸徳純儉　　志規遠圖
時哉顕祀　　精誠有孚
昭祖大成之
天啟施源　　貽慶定基　　率義為勇
施德為威　　耀武拓境　　功烈巍巍
永昌皇祚　　均福黔黎
景祖大昌之曲
丕顕鴻烈　　基緒隆昌　　聖期誕集
邦宇斯張　　尊嚴廟祐　　昭格休祥
煌煌縟典　　億載彌光
世祖大武之曲
桓桓武功　　天鑒其明　　惟威靈疊
惟徳綏寕　　神策無遺　　鴻圖以興
皇孫孝祀　　遹昭厥成
肅宗大明之曲
於皇神人　　武烈文謨　　左右世祖
懐柔掃除　　威震遐邇　　化漸虫魚
垂光綿永　　成帝之孚
穆宗大章之曲
烝哉文祖　　欽聖弘淵　　慈愛忠信
典策昭然　　歆此明祀　　繁祉綿綿
時純熈矣　　流慶萬年
康宗大康之曲
惟明惟聽　　燁燁神功　　儀刑世業
昭格上穹　　持盈孝孫　　薦芳斯豊
錫我福祉　　皇化益隆
太祖大定之曲
功超殷周　　徳配唐虞　　天人恊應
平統寰區　　開祥垂裕　　肇基永圖
明明天子　　敬承典謨
太宗大惠之曲
巍巍徳鴻　　無為端扆　　祚承神功
究馴俗媺　　清宮緝熈　　孝毖時祀
欽奠著誠　　犧尊嘉旨
熈宗大同之曲
昭昭令德　　神基丕承　　對越在天
享用躋升　　於穆清廟　　來燕來寕
神其醉止　　惟歆克誠
睿宗大和之曲
皇祖開基　　周武殷湯　　猗歟聖考
嗣徳彌光　　啟佑弘緒　　長發其祥
嚴恭廟享　　萬世烝嘗
世宗大鈞之曲
神之來思　　甫登于堂　　祼圭有瓉
秬鬯芬芳　　巍巍先功　　佑啟無疆
萬年肆祀　　孝心不忘
顕宗大寕之曲
於皇神功　　有嚴惟清　吉蠲孝祀
惟神之寕　　對越在天　　綏我思成
敷祐億年　　邦家之慶
章宗大隆之曲
兩紀踐祚　　萬方寕康　　文經天地
武服遐荒　　禮偹制定　　徳隆業昌
居歆典祀　　億載無疆
宣宗大慶之曲
猗歟聖皇　　三代之英　　功光先后
徳被群生　　牲粢惟馨　　鼓鐘其鏗
神兮來思　　歆于克誠
文舞退武舞進宮縣無射宮肅寕之曲
明明先皇　　神武惟揚　　開基垂統
萬世無疆　　干戚象功　　威儀有光
神保是享　　昭哉降康
亞終獻無射宮肅寕之曲
涓辰之休　　昭祀惟恭　　威儀陟降
惟禮是從　　籩豆靜嘉　　於倫鼓鐘
惟皇受祉　　監斯徳容
皇帝飲福登歌夾鍾宮福寕之曲
犧牲充潔　　粢盛馨香　　來格來享
精神用彰　　飲此純橲　　簡簡穰穰
文明天子　　萬夀無彊
徹豆登歌夾鍾宮豊寕之曲
孝祀肅穆　　明徳以薦　　樂奏九成
禮終三獻　　百辟卿士　　進徹以時
小大稽首　　神保聿歸
送神宮縣黃鍾宮來寕之曲
潔茲牛羊　　清茲酒醴　　三獻攸終
神既燕喜　　神之去兮　　載錫繁祉
萬夀無疆　　永保禋祀
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／祭先農樂章(P.9672)
祭先農樂章
迎神　　　　　　　　　　奏永和之曲
東風起蟄地脉奮然蒼神掛角燁燁天田民命惟食創物有先圜鍾既奏有降私筵
奠帛　　　　　　　　　　奏壽和之曲
帝出乎震天發農祥神降于筵藹藹洋洋禮神有帛其色惟蒼豈伊具物誠敬之將
初獻　　　　　　　　　　奏豫和之曲
九糓未分庶草攸同表為嘉種實在先農黍稌斯豐酒醴是供獻奠之初以蘄感通
亞獻　　　　　　　　　　奏安和之曲
倬彼甫田其隰其原耒耜云載驂御之間報本思享亞獻惟虔神其歆之自古有年
終獻　　　　　　　　　　奏寕和之曲
帝籍之典享祀是資潔豊嘉粟咸仰于斯時惟親耕享
我農師禮成于三以訖陳詞
徹饌　　　　　　　　　　奏雍和之曲
於赫先農歆此潔修于篚于爵于饌于饈禮成告徹神惠敢留餕及終畆豐年是求
送神　　　　　　　　　　奏景和之曲
神無不在於昭於天曰迎曰送于享之筵冠裳在列金石在懸徃無不之其佩翩翩
望燎　　　　　　　　　　奏泰和之曲
祝帛牲醴先農既歆不留不褻瘞之厚深有幽其瘞有赫其臨曰禮之常匪今斯今
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／世宗時改題　獻皇帝家廟祭告樂章　世宗親製(P.9688)
世宗時改題　獻皇帝家廟祭告樂章　世宗親製
迎神　　　　　　　　　　奏太和之曲
秉德奉　藩仁孝謙恭委祉冲人入紹大宗故國綿邈新此閟宮以安　明靈萬世攸崇祀事孔嚴精神感通來格洋洋風雲景從
初獻　　　　　　　　　　奏壽和之曲
明靈在天陟隆于庭聲容肅然顧茲嘗烝舞以八佾庶將其誠於萬斯年裡祀永承
亞獻　　　　　　　　　　奏豫和之曲
裳衣既設籩豆更新惟祭之豊至養莫伸再酌清酤以薦明禋有秩斯祜錫我後人
終獻　　　　　　　　　　奏寕和之曲
荷勤勞以生深恩罔極舉追崇之典萬舞有奕禮以三成虔恭無斁江漢湯湯延我世澤
徹饌　　　　　　　　　　奏雍和之曲
菲薦具陳既歆既享敬徹不違顧瞻下上濯濯厥靈式慰遐想嘏告以慈錫之景貺
還宮　　　　　　　　　　奏安和之曲
倐來忽往神化無方風馭雲軿返于帝鄉祥光燁燁旌
旆央央衣冠在　廟孝思不忘
子／醫家／群芳譜／亨部／果譜／果譜四／甜瓜／麗藻賦等(P.11-2)..[明末刻本]
○麗藻賦佳哉瓜之為德邈衆果而莫賢殷中和之淳祐播茲榮於甫田背芳春以初戴迎□夏而自延奮脩系之莫邁延秀瓞之綿綿赴廣武以長蔓粲烟接以雲連感嘉時而促節蒙惠霑而增鮮若乃紛敷雜錯鬱悅婆娑發彼適此迭相經過熙朗日以熠燿扇和風其如波有葛虆之覃及椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定桃黃㼐白摶金文蜜筩小靑大斑玄骭素椀貍首虎蹯東陵出於秦谷桂髓起於巫山五色比象殊形異端或濟貌以表內或惠心而醜顏或攄文而抱綠或披素而懷丹氣洪細而俱芬體修短而必圓芳郁烈其充堂味窮理而不䬼德弘濟於饑渴道殷流乎貴賤若夫濯以寒氷淬以夏凌越氣外歛溫液密
凝體猶握虛離若剖氷【陸機】　巫山之岡秦川之陽垂條引蔓布綠敷黃彌高被野合芬吐芬轉晨風之穆穆湛宵露之瀼瀼花葉則燁燁煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相煖迫而察之瓞兮緜明璣盈蚌媚重泉大鱗巨介近相連細雨流風每飄飄兮葉上遊蜂戲蝶時歷亂於花前爾其大則三尺二升美則金漿玉實狸頭羊骹之字黃㼐白搏之質感仙貴於孫鍾避世資於步隲異蔕表於前代同心彰乎曩日旣而橫綺席會嘉賓琴罇逸賞海陸具陳香分四座氣雜八珍旣取類於母子亦取辨於君臣欽哉彼美流玩不已何以割之金錯刀何以澆之玉英水邵平固植以著業阮籍託詞而興已非但留怨於戍夫抑亦取誡於君子
【康子玉】詩五言破甘霜落瓜　欲識東陵味靑門五色瓜龍蹄遠珠履女臂動金花六子方呈瑞三仙實可嘉終期奉絺綌謁帝佇非賖【李嶠】七言故人夙有分瓜約走送筠籃百里間翠甒甒背式瓊罌纔一握極知風味勝黃斑　柘漿澑澑香浮玉蘇水沉沉色弄金那似甘瓜能破暑一盤霜雪沍淸襟【俱劉彥冲】
子／醫家／群芳譜／貞部／花譜／花譜三／菊／麗藻散語等(P.73-1)..[明末刻本]
○麗藻散語季秋之月菊有黃花【月令】　蘭有馨兮菊有芳【漢武秋風詞】　三徑就荒松菊猶存【陶靖節】　綠葉雲布黃蕋星羅【盧湛】　菊艸屬也以黃為正是以槩稱黃花記菊黃中之色香味和正花葉根實皆長生藥也北方隨秋之早晚獨嶺南不然至冬乃盛發嶺南地煗百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿高潔如此宜其通仙靈也吾在海南萟菊九畹以十一月望與客汎菊作重九書此為記【蘇東坡】序菊苗可以採花可以藥囊
可以枕釀可以飲所以高人隱士離落畦圃之蒔不可一日無此花也陶淵明植于三徑采于東籬裛露掇英汎以忘憂鍾會賦以五美謂圓華高懸準天極也純黃不雜后土色也早植晚發君子德也冒霜吐穎象勁直也杯中體輕神仙食也其為所重如此然品類有數十種而白菊一二年多有變黃者予在三水植白菊百餘株次年盡變為黃花今以色之黃白及雜色品類可見于吳門者二十有七種大小顏色殊異而不同自昔好事者為牡丹芍藥海棠竹筍作譜記者多矣獨菊花未有為之譜者殆亦菊花之缺文也余始以所見為之若夫耳目之未接品類之未備更俟愽雅君子與我同志者續之【史正志】　草木之有花浮冶而易壞凡天下輕脆難久之物皆以花比之宜非正人達士之所好然
余觀屈原之為文香草龍鳳以比忠正而菊與菌桂荃蕙蘭芷同為所取松者天下堅正之木也陶淵明乃以松配菊連語而稱之夫屈原淵明實皆正人達士其于菊貴重之如此是菊雖以花為名固與浮冶易壞之物不可同年而語也且菊固有異于物者凡花者以春盛而實者以秋成菊獨以秋花悅茂于風霜搖落之時此其得時者異也有花葉者花未必可食而康風子乃以食菊仙此其花異也花可食者根葉未必可食而陸龜蒙云春苗恣肥得以採擷供左右盃案本草云以正月取根此其根葉異也夫以一草之微自本至末有功於人如此加以色香態度纖妙閑雅可為丘壑燕靜之娛然則古人取以比德而配以歲寒之松夫豈徒然而已哉洛陽風俗大抵好花菊品比他州為盛劉原孫隱
居伊洛廣植諸菊朝夕嘯詠其側盖已有意譜之而未暇也崇寧甲申九月余為龍門之遊得至君居顧而樂之相與訂論因隨其名品論序于左以列諸譜之次【劉蒙】　山林好事者或以菊比君子其說以為歲華婉婉草木變衰乃獨燁然秀發傲睍風露此幽人逸士之操雖寂寥荒寒而味道之腴不改其樂月令以動植志氣候如桃桐華直云始華至菊獨曰菊有黃華豈以正色獨立不伍衆草變詞而言之歟【范至能菊譜序】傳先生姓黃字華其先日精者初生筮之繇曰燁燁煌煌綠衣黃裳德與坤協數用九彰九九相仍俾爾壽昌佐用炎皇啟于兌方世為中黃夫中五數也寄旺四時九九重陽數也兌秋方也雖寄旺四時而盛必于秋乎陶氏旺春劉氏旺夏陶劉氏謝而中黃氏其昌乎後日
精以養生術佐農皇氏壽登一百二十餘歲嘉其功封之雍州之土為壽鄉公賜姓中黃氏後有菭蘠者注姬公旦爾雅旦上其名綴衣薦服于帝帝服之喜特賜御愛黃至孫英其祚始落三湘與屈原同夕飡英子為華西入秦遇陽翟大賈衒金爭文價咸陽市華文五色備名揆次月令至今夏小正以華之善記節為名華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈真神仙食也吾不能效武帝食露盤矣華嘗以氣岸高自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平盖山煉九華大藥時時與好事者出沽酒市中見者咸呼為九華先生彭澤
令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王弘送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬣較短長曰汝雖長遭斧創我雖短升中堂又以其能相殿最曰吾茹能使飢人辟粮汝能乎曰能吾飲能使癃殘人康寧壽考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬣亦曰吾一出能楝天子明堂不灰迹能染歷代之文章子能乎曰不能也曰此吾所以上子也潛聞而笑曰九華旣失五鬣亦未為得也二三子黜德滅巧將太上從
太上無名功故無窮于是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冐姓名者曰滴金馬蘭童萬錢覆等凡六種題曰九華壽譜藏于家云【楊維禎】頌先民有作詠茲秋菊綠葉黃花菲菲彧彧芳踰蘭蕙茂過松竹其莖可玩其葩可服【成公綏】　英英麗草稟氣靈和春茂翠葉秋曜金華布濩高原蔓衍陵阿楊芳吐馥載芳載葩爰拾爰採投之醇酒御于王公以介眉壽【傅統妻辛氏】賦日之貞矣于彼重陽菊之榮矣于彼華芳含天地之貞氣吸日月之淳光雲布霧合箕舒翼張欎兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦草綿連兮似織
當此時也和其光同其塵應春光而早植及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登【楊烱】　惟杞惟菊偕寒互綠或穎或苕烟披雨沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何【陸龜蒙杞菊賦】詩四言采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之　歲方晏矣霜落殘促誰其榮斯有英者菊豈微春華懿此貞色人之侮我混于薪棘詩人有言好是正直【俱蕭穎士】五言芳菊舒金英【唐德宗】　黃花催逸興【李白】　細葉抽輕翠圓花簇嫩黃【唐太宗】　雨荒深院菊霜倒半池蓮　異方初艷菊故里亦高桐　愁眼看
霜露寒城菊自花　羹煮秋蓴滑盃迎露菊新【俱杜甫】　擷其黃金蕋泛此白玉巵【歐文】　輕霜臨菊月細雨似梅天【王潛亝】　菊嫩金風起荷疎珠露圓將秋數行雁離夏幾聲蟬【古詩】　九日龍山飲黃花笑逐臣醉看風落帽舞愛月留人【李白】　每恨陶彭澤無錢對菊花如今九日至自覺酒須賖【杜甫】　白雁獨橫秋黃花伴醉遊眼看風物換愁殺仲宣樓【李夢陽】　九日不出門十日見黃菊灼灼尚繁英美人無消息【賈島】　強飲登高去無人送酒來遙憐故鄉菊應傍戰塲開【岑參】　紫菊宜新壽萸茱辟舊邪願陪長久宴歲歲捧香花【趙彥昭】　暗暗淡淡紫融融冶冶黃陶令籬邊宅羅含舍裏香【李義山】　粲粲黃金裾亭亭白玉膚極知時好異擬與歲寒俱墮地良不忍抱枝寧自枯【吳履亝】　辟惡
茱萸囊延年菊花酒與子結綢繆丹心此何有【郭元振】　九日山僧院東籬菊也黃俗人多汎酒誰解助茶香【釋皎然】　佳節逢吹帽黃金染菊叢淵明何處飲三徑冷香中【王十朋】　靑蕋冐珍叢幽姿含曉露政爾破荒寒詎免傷遲暮　味苦誰能愛香含只自珍長將潭底水普供世間人【俱楊誠亝】　冷艷吐金英疎香入玉斝偏宜處士居不種朱門下【于若瀛】　瑞塔千尋起仙輿九日來萸房陳寳席菊蕋散花臺御氣鵬霄近升高鳳野開天歌將梵樂空裡共徘徊　鳳剎侵雲半虹旌倚日邊散花多寳塔張樂布金田時菊芳仙醞秋蘭動睿篇香街稍欲晚淸蹕扈㱕天　金節三秋晚重陽九日歡仙盃還泛菊寳饌且調蘭御風雲霄近乘高宇宙寬今朝萬壽節宜向曲中彈【俱宋之問】　御氣幸金方
慿高薦羽觴魏文頒菊蕋漢武賜萸囊去寉留笙吹㱕鴻識舞行年年重九慶日日奉天長【□佺期】　可嘆東籬菊莖疎葉且微雖言異蘭蕙亦自有芳菲未泛盈樽酒徒沾淸露輝當榮君不採飄落欲何依【李太白】　寒花開已盡菊蕋獨盈枝舊摘人頻異輕香猶暫隨地偏初衣袷山擁更登危萬國皆戎馬酣歌淚欲垂【杜子美】　籬落歲云暮數枝聊自芳雪栽新蕋密金拆小包香千載白衣酒一生靑女霜春叢莫輕薄彼此有行藏【羅隱】　嫩菊含新彩遠山閉夕煙涼風驚綠樹淸韵入朱絃思婦機中錦征人塞外天雁飛魚在水書信若為傳【魚玄機】　不隨群草出能後百花榮氣為凌秋健香緣飲露淸細開宜避世獨立每含情可道蓬蒿地東籬萬代名【李夢陽】　誅茆疏野徑種菊擬山家秀擢三秋
幹奇芬五色葩凌霜留晚節殿歲奪春華為道飡英好東籬與獨賖【申瑤泉】　西苑宸遊地東籬菊已花當年誇野色此日麗天葩輕白凌寒露深紅散晚霞秋英疑可茹無復楚人嗟【唐文獻】　結廬在人境而無車馬喧問君何能爾心遠地自偏採菊東籬下悠然見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物遠我遺世情一觴雖獨進盃進壺自傾日入群動息㱕鳥趨林鳴嘯傲東軒下聊復得此生【俱淵明】　今日雲景好水綠秋山明携壺酌流觴搴菊汎寒榮地遠松石古風揚絃管淸窺觴照歡顏獨笑還自傾落帽醉山月空歌懷友生【李白】　騷人足以思香草比君子況此霜下傑淸芬絕蘭茝氣稟金行秀德僃黃中美古來寉髮翁飡英飲其水
但恐蓬藋傷課童加料理【蘇允明】　故里樊川菊登高素滻源他時一笑後今日幾人存巫峽蟠江路終南對國門繫舟身萬里伏枕淚雙痕為客裁烏惜從兒具綠樽佳辰對群盗愁絕更堪論【杜甫】　菊以黃為正君子正其名所以東坡老欲埽紫與頳東臯千株菊畦圃吁未經單心復纏枝千葉并萬鈴庶以說耳目何用攙品評節物苟如此敢與時好爭高詠南山詩悠然念淵明【錢牧□】錢公名謙益常熟人探花大學士　和澤周三春燁燁涼秋節露凝無遊芬天高風景徹陵岑聳逸峯遙睇皆奇絕芳蘭開林耀靑松冠岩列懷此貞秀姿卓為霜中傑啣觴念幽人千載撫爾訣儉素不復轉厭厭覺良月【淵明】　家家菊盡黃梁園獨如霜瑩淨真琪樹分明對玉堂仙人披雪氅素女厭紅籹粉蝶來難見麻衣拂更香面風搖羽扇含露滴
瓊漿高艷遮銀井繁枝覆象床桂叢慙並發梅萼妬先芳一入瑤花詠從茲播樂章【劉禹錫】　越山春始寒霜菊晚愈好朝來出細蕋稍覺芳歲老孤根蔭長松獨秀無衆草晨光雖照耀秋雨半摧倒先生臥不出黃蕋紛一埽無人送酒壺空腸嚼珠寳香風入牙頰楚些發天藻新英蔚已滿宿根寒不槁揚揚弄芳蝶生死何足道頗訝昌黎公恨爾生不早【韓愈】七言樷菊兩開他日淚【杜少陵】　眼前景物年年别只有黃花似故人【古詩】　苦遭白髮不相放羞見黃花無數新【杜甫】　牢褁烏紗莫吹却免敎白髮見黃花【徐竹隱】　秋風為我語籬菊且耐寒香伴白雲【王滄灣】　草臥夕陽牛犢健菊留秋色蟹螯肥【方秋崖】　莫言滿眼無知己耐久黃花是故人【徐集孫】　猶作霓裳舞妖態零紅墜粉溼秋
痕【張芸窗楊妃菊】　何時一飽與子同更煎土茗浮甘菊【陸放翁】　不許秋風常管束競隨春卉闘芳菲　似嫌九月淸霜重亦對三春麗日開【咏春菊】　獨坐異香為異客每逢佳節倍思親遙知兄弟登高處遍插茱萸少一人【王維】　秋叢遶舍似陶家遍繞籬邊日漸斜不是花中偏愛菊此花開處更無花【元微之】　節去蜂愁蝶不知曉庭和露折殘枝自緣今日人心别未必秋香一夜衰【鄭谷】　花上淸光花下陰素娥惜此萬黃金一杯寒露三更後誰信幽人更苦心【張本】　闘雞臺下秋風裏白白黃黃無數花日暮城南城北道半隨榛棘上樵車【王庭堅】　九日東籬採菊英白衣遙見眼能明向今自有盃中物一叚風流可得成【韓子蒼】　一夜新霜著瓦輕芭蕉新折敗荷傾奈寒唯有東籬菊金粟初
開曉更淸【白樂天】　雪彩氷姿號女華寄身多是地仙家有時南國和霜立幾處東籬伴月斜【唐張賁】　秋風兩度身為客已見重陽未到家村酒不堪供節事祇將靑眼看黃花　誰將陶令黃金花幻作酴醿白玉香小草真成有風味東園添我老生涯【黃山谷】　共坐欄邊日欲斜更將金蕋泛流霞欲知却老延齡藥百草開時始見花【歐文忠】　城荒落葉風颼颼淮水茫茫古渡頭白首不堪行樂也黃花點點是離愁【趙信菴】　落託山園載酒來江梅含雪倚春臺菊花無藉秋光老猶自離披帶雨開　黃花照眼又經秋山自靑靑江自流多謝龍頭鰲禁客年年把酒對江樓　羞與春花艷冶同殷勤培溉待西風不須牽引淵明比隨分籬邊要幾叢【劉後村】　獨向隣園看菊回隔籬驚見一枝梅西風憐
我太寂寞特地遣花將句來【徐介軒】　莖細花黃葉又纖淸香濃烈味還甘祛風偏重山泉漬自古南陽有菊潭【文保雍】　妍㬉春風蕩物華初回午夢頗思茶難尋北苑浮香雪且就東籬擷嫩芽【鄭景龍】　築臺結閣兩爭華便覺流涎過麴車戶小難禁竹葉酒睡多須藉菊苗茶【洪遵】　盈盈宮額半塗黃不減花前舊様粧笑殺阿嬌金屋貯香衾寒怯夜來霜　越孃初試素羅裳愛向秋風學靚粧一夜不勝瓊佩冷晚香亭館有新霜【俱靳貴】　冷艷疎枝擢素秋結茅相對轉淸幽摘來自喜簪蓬髩只恐黃花笑白頭【申瑤泉】　黃花應不種朱門自合移根老瓦盆露委烟斜看不足呼兒長夜倒芳尊【于念東】　芳叢燁燁殿秋光嬌倚西風學道粧一自義熙人去後冷烟疎雨幾重陽【戴紫宸】戴公名君恩澧州人都御史　雨中百草秋
爛死堦下決明顏色鮮著葉滿枝翠羽盖開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣　澹雲微雨暮秋天為愛黃花帶晚烟聞說名園千百種願分秋色到籬邊【陸氏】　庭前甘菊移時晚靑蕋重陽不堪摘明日蕭條盡醉醒殘花爛熳開何益籬邊野外多衆芳采擷細瑣升中堂念茲空長大枝葉結根失所纏風霜【杜子美】　誰采繁花席上題偶將名姓託唐妃日烘花萼醺時面雨換華淸沐後衣隔坐似邀秦國語揮毫未放謫仙㱕欲從顏色窺生相已落詩家第二機【李東陽】　露冷江蘋㕍度時蕭蕭黃菊滿疎籬寒枝帶雨開仍艷晚節凌霜賞未遲移傍小簷承綺席縱觀深夜倒金巵摘來冉冉香盈把共泛西風醉莫辭　莫惜寒花開太晚孤懷深喜客
來雙疎枝最耐存霜圃晚節偏宜映月窗同調自應蘭是籍濁醪何有玉為缸籬邊無限陶潛與倒著綸巾醉未降【俱方九功】　水浸長天搖砌明亭亭珠玉綻秋英晚香冷秀經霜後淡意疎容與景迎籬下留連非藉酒雨中尋覓最多情飛塵不到莎廳下愛爾幽香浸骨淸【吳執御】　秋風菊圃吹寒風報道阿家花早樷鶯羽半遮西子白寉翎斜映太真紅參差萬朵霜天曉稠叠千枝烟雨空肯與山樵分秀色移栽不遠過墻東【馬德澄】　貪看晚節傲霜颸淡色幽香冷不辭入坐叵羅爭自引㱕來欵叚未須騎推敲月下猶孤語競病風流波一時若使東籬主人在攢眉𨚗肯和新詩【王世貞】詞去年秋晚此園中携手玩芳叢拈花嗅蕋惱烟撩霧沉醉倚西風○今年重對芳叢處追徃事又成空𩫈遍闌
杆向人無語惆悵滿枝紅【歐陽公少年遊】　老夫白髮尚兒戲廢圃一番料理飡飲落英并墜露重把離騷拈起冷艷幽香深黃淺白占斷西風裡飛來雙蝶繞叢欲去還止○嘗試銓次群芳梅花差可伯仲之間耳佛說諸天金世界未必莊嚴如此尚友靈均定交元亮結好天隨子籬邊坡下一盃聊泛霜蕋【劉後村念奴嬌】　與客携壺上翠微江涵秋影㕍初飛塵世難逢開口笑好花須插滿頭㱕○酩酊但酧佳節了登臨不用怨斜暉古徃今來誰不老多少牛山何必更沾衣【蘇東坡定風波】　黃菊滿東籬與客携壺上翠微已是有花兼有酒良期不用登臨怨落暉○滿酌不須辭莫待無花空折枝寂莫酒醒人散後堪悲節去花愁蝶不知【黃山谷南鄉子】　未老金莖些子正氣東籬淡薄齊芳分頭添
様白同局幾般黃向閑處須一一排行淺深饒間新粧那陶令漉他誰酒趂醒消詳○況是此花開後便蝶戀無花管甚蜂忙你從今採却蜜成房秋英試商量多少為誰甜得淸涼待說破長生真訣要飽風霜【陳龍川秋蘭香】　寒樷弄日寳鈿承露籬落亭亭相倚當年彭澤未㱕來料獨抱幽香一世○疎風冷雨淡烟殘照日日重陽天氣帽簷已是半欹斜問甕裡新蒭熟未【盧浦江鵲橋仙】　黃菊枝頭生曉寒人生莫放酒盃乾風前橫篴斜吹雨醉裡簪花倒著冠○身健在且加飡舞裙歌扇盡淸歡黃花白髮相牽挽付與時人冷眼看【鷓鴣天】　雅致裝庭宇黃花開淡佇細香明艷盡天與助秀色堪飡向曉自有真珠露剛被金錢妒擬買秋天容易獨歩○粉蝶無情蜂已去要上金樽惟有詩人曾許待
宴賞重陽恁時盡把芳心吐陶令經回顧免顦顇東籬冷烟疎雨【柳耆卿受恩深】　一種濃華别様粧留連春色到秋光解將天上千年艷翻作人間九月黃○凝薄霧傲繁霜東籬恰似武陵鄉有時醉眼偷相顧錯認陶潛作阮郞【張于湖鷓鴣天】　江水浸雲影鴻雁欲南飛携壺結客何處空翠緲烟霏塵世難逢一笑況有紫英黃菊須插滿頭㱕風景今朝是身世昔人非○酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公水調歌頭】　薄霧濃雲愁永晝瑞腦噴香獸時節又重陽玉枕紗厨半夜秋初透　東籬把酒黃昏後有暗香盈袖莫道不消愁廉捲西風人似黃花瘦【李易安醉花陰】　憶得去年今日黃花正滿東籬曾
與主人臨小檻共折香英泛酒枝長條插髩垂○人貌不應遷換珍叢又覩芳菲重把一樽尋舊徑可惜光陰去似飛風高露冷時【晏叔原破陣子】
史／政書／大明集禮／吉禮　卷一～十六，凡十六卷／卷一　祀天一／樂舞(P.28-1)..[明嘉靖九年(1530)刊本]
樂舞
【周】禮、大司樂大合樂分樂。乃奏黃鐘、歌太吕、舞雲門、以祀天神。凡樂。圎鐘為宫。黃鐘為角。太簇為徴。姑洗為羽。雷鼓雷鼗。孤竹之管。雲和之琴瑟。雲門之舞。冬日至扵地上圎丘奏之。若樂六變、則天神皆降、可得而禮矣。周頌昊天有成命之詩。郊祀天地之樂歌也。思文之詩、后稷配天之樂歌也。【漢】武時、議古者祀天地皆有樂。則神
祗可得而禮。乃立樂府。以李延年為協律都尉。論律吕合八音之調。作十九章之歌。使童男女七十人歌之。練時日一。帝臨二。青陽三。朱明四。西顥五。玄冥六。惟泰元七。天地八。日出入九。天馬十。天門十一。景星十二。齋房十三。后皇十四。華燁燁十五。五神十六。朝隴首十七。象載瑜十八。赤蛟十九。光武郊祀樂、奏青陽、朱明、西顥、玄冥、及雲翹育命舞。【晉】樂章有夕牲、迎送神、享神、等歌。【梁】武定郊樂。有俊雅、滌雅、牷雅、諴雅、獻雅、
禋雅之曲。普通中薦蔬無牲牢。遂省滌雅云。北齊後周俱奏肆夏、皇夏等樂。【唐】祀昊天上帝。降神。奏元和之樂。以圎鐘為宫、黃鐘為角、太簇為徴、姑洗為羽、作文舞之舞。樂舞六成止。迎神奏泰和之樂。皇帝每行皆作泰和之樂奠玉幣、登歌奏肅和之樂。以大吕之均。迎爼、奏雍和之樂。以黃鐘之均。酌獻奏壽和之樂。皇帝酌獻飲福皆作壽和之樂徹豆、奏舒和之樂。武舞作。送神。奏元和之樂。【宋】郊祀。降神、作乾安之樂。皇帝升降行止皆奏乾安之樂迎神、作景安之樂。文
徳之舞。樂六成止。奠玉幣、登歌作泰安之樂。迎爼、作豐安之樂。酌獻上帝、登歌作禧安之樂。酌獻二配帝、作彰安之樂。亞獻終獻、作正安之樂。武功之舞。飲福、登歌作禧安之樂。送神、作景安之樂。【元】降神、奏天成之曲六成。内圎鐘宫三成。黃鐘角太簇徴姑洗羽各一成。舞崇徳之舞。詣罍洗位、奏黃鐘宫隆成之曲。奠玉幣、奏黃鐘宫欽成之曲。迎爼、奏黃鐘宫寧成之曲。初獻、奏黃鐘宫明成之曲。文舞崇徳之舞。獻訖。文舞退。武
舞進。奏黃鐘宫和成之曲。亞獻終獻、皆奏黃鐘宫熙成之曲。武舞定功之舞。徹豆、登歌作大吕宫寧成之曲。送神、宫懸樂奏圎鐘宫天成之曲。一成止。望燎、奏黃鐘宫隆成之曲。
【國朝】迎神、奏中和之曲。奠玉幣、奏肅和之曲。進爼、奏凝和之曲。初獻、奏壽和之曲。武功之舞。亞獻、奏豫和之曲。文徳之舞。終獻、奏熙和之曲。文徳之舞。徹豆、奏雍和之曲。送神、奏安和之曲。望燎、奏時和之曲。其盥洗升降飲福受胙、俱不奏
樂
史／政書／大明集禮／樂　卷四十八～五十三，凡六卷／卷五十一　雅樂三／樂歌總敘(P.1-1)..[明嘉靖九年(1530)刊本]
大明集禮卷五十一
樂歌總敘
昔者【羲】【農】【軒后】【少昊】【顓頊】【髙辛】皆作樂以象徳而樂歌則未聞也。自【舜】命夔典樂。有歌永言之辭。及搏拊琴瑟以咏之語。【殷】【周】各有雅頌以祀郊廟。【周】禮郷飲酒及燕禮。工歌鹿鳴、四牡、皇皇者華等詩。大射歌鹿鳴三終。【漢】𠦑孫通定樂。有降神、納爼、登歌、薦祼等曲武帝定郊祀之歌十九章。一曰練時日。二曰帝臨。三曰青陽。四曰朱
明。五曰西顥。六曰玄冥。七曰惟泰元。八曰天地。九曰日出入。十曰天馬。十一無詞十二曰景星十三曰齊房。十四曰后皇。十五曰華燁燁。十六曰五神。十七曰朝隴首。十八曰象戴瑜。十九曰赤蛟。【魏】武帝時。杜夔舊傳雅樂四曲。一曰鹿鳴。二曰騶虞。三曰伐檀。四曰文王。皆古聲詞。【晉】武帝郊廟明堂禮樂、權遵【魏】制。但改樂章。使傅玄為詞。有祠天地五郊祠廟夕牲送神歌。又令、荀勗、張華、夏侯湛成公綏等各造郊廟諸樂歌辭。
傅玄又作先農先蠶歌辭。【齊】髙帝建元初。有司奏郊廟雅樂歌辭。命學者博士並撰、擇而用之。至武帝時。有司奏神廟雅樂歌詞。舊使學士博士捜撰簡采。用叅議太廟登歌。宜用司徒禇彥囬、謝超宗辭。【梁】武帝素善鍾律。遂作雅歌十二以則天數。皇帝出入、奏皇雅。皇太子出入、奏胤雅。王公出入、奏寅雅。上壽酒、奏介雅。食舉、奏需雅。徹饌、奏雍雅。牲出入、奏滌雅。薦毛血、奏牷雅。降神送迎、奏諴雅。飲福酒、奏獻雅。就燎位、奏禋
雅。衆官出入、奏俊雅。【後魏】来自雲朔。樂操土風。未忘其俗。而樂章雜以簸邏回歌。君子無取焉。【北齊】四郊宗廟三朝之樂各有樂章。【後周】恭帝平荊州。大獲梁氏樂器。乃令依凖成周制其歌舞。祀五帝日月星辰用黃帝樂。歌大吕。祭九州社稷水旱雩禜。用唐堯樂。歌應鍾。祀四望享諸侯用虞舜樂。歌南吕。祀四類幸辟雍用夏禹樂。歌凾鍾。祭山川用殷湯樂。歌小吕。享宗廟用周武樂。歌夾鍾。皇帝出入奏皇夏。賔出入奏肆夏。
牲出入奏昭夏。藩國客出入奏納夏。公卿出入奏章夏。皇帝進羞奏深夏。宗室會聚奏族夏。上酒宴樂奏陔夏。諸侯見奏鷔夏。皇帝大射奏騶虞。諸矦歌貍首。大夫歌采蘋。士歌采蘩。其文雄甚而未及用。【陏】髙祖詔李元孫。盧思道制清廟歌辭十二曲。【唐】髙祖命祖孝孫制十二和之樂。一曰豫和。以降天神。冬至祀圜丘。上辛祈糓。孟夏雩。季秋享明堂。朝日夕月。廵守告于圓丘。燔柴告至。封祀泰山類于上帝。二曰順和。以降地
祗。夏至祭方丘。孟冬祭神州地祗。春秋巡守。告社。宜于社、禪社首。三曰永和。以降人鬼。享禘祫。有事而告謁于廟。四曰肅和登歌。以奠玉帛。于天神以大吕為宫。于地祗以應鍾為宫。宗廟以圜鍾為宫。先農釋奠以南吕為宫。望于山川以凾鍾為宫。五曰雍和。凡祭祀以入爼。天神之爼。以黃鍾為宫。地祗之爼。以太簇為宫。人鬼之爼。以無射為宫。六曰壽和。以酌獻飲福。以黃鍾為宫。七曰太和。以為行節。亦以黃鍾為宫。八曰舒
和。以出入。二舞及皇太子王公群后國老若皇后之妾御、皇太子之宫臣出入門則奏之。皆以太簇之商。九曰昭和。皇帝皇太子以舉酒。十曰休和。皇帝以飯。肅拜三老。皇太子亦以飯。皆以其月之律均。十一曰正和。皇后受冊以行。十二曰承和。皇太子在其宫。有會以行。至開元又制三和。并前十二和為十五和。三公升階、會訖下階屨行、則奏祴和。享先農則奏豐和。孔宣父齊太公則奏宣和。【宋】太祖詔太常竇儼奏樂。改周
樂十二順為十二安。盖取治世之音安以樂之義。祀天為髙安。祭地為靜安。宗廟為理安。天地宗廟登歌為嘉安。皇帝臨軒為隆安。王公出入為正安。皇帝飲食為和安。皇帝受朝、皇后入宫為順安。皇太子軒懸出入為長安。正冬朝會為永安。郊廟爼入為豐安。祭享酌獻飲福為禧安。文宣王武成王同用永安。籍田先農為靜安。其後太宗又自親撰郊祀昊天四曲。真宗繼撰廟享二曲。仁宗髙宗各親撰製樂章。【元】祀圜丘方
丘社稷宗廟先農文宣王。各有樂章。
【國朝】祀圜丘。奏中和肅和等九章。方丘亦奏中和肅和等曲九章。宗廟奏太和壽和等曲一十一章。社稷奏廣和凝和等曲十四章。先農奏永和雍和等曲十二章。謹敘樂歌樂章以冠于端。厯代及
【國朝】歌章之詳用著于后。
史／政書／大明集禮／樂　卷四十八～五十三，凡六卷／卷五十二　雅樂四／樂章二／國朝／先農樂章／迎神奏永和之樂三成(P.6-2)..[明嘉靖九年(1530)刊本]
先農樂章
迎神奏永和之樂三成。
史／詔令奏議／撫楚疏抄／卷之三　時政／題直省人材日盛槩增解額疏(P.5-1)..[明萬曆間刊本]
題直省人材日盛槩增解額疏
題為
聖明萬壽無彊直省人材日盛懇乞
推廣
皇仁槩増觧額以光文治事臣惟
國家之治理藉之人才而人才之鎔鋾本乎
聖化惟
聖化之濡已乆故人才之成就愈多大雅棫樸之章蓋洋洋乎咏周王作人之盛也然
非周王壽考乆道化成何以鼓舞作興而收譽髦之多士我
皇上登極以來
握乾撫一世者今四十年
萬壽無期作人何斁以故政教之誕敷風聲之曁及兩
畿與十三省之青衿士無不下帷濳心爭相磨礪不惟攻於舉業嫺於詞章而抑且湛於道德優於經濟由鄉試而會試其所入
彀取中士彬彬焉質有其文日盛一日按其二三塲有一不根極理要發賢聖之所未發乎有一不愽古通今岀經入史備
聖明之顧問乎有一不摹傚前修歩歩趨趨而重節槩乎有一不念軫民艱而節用愛人乎有一不殫竭謀猷隨事敷陳效謇謇諤諤之忠乎有一不請纓吞胡欲抗旌於漠北而勒石於燕然乎文之盛也無如
今日故才之盛也亦無如
今日兩
畿十三省之多士莫不感而乞曰吾儕草茅幸蒙我
皇上之作養故獲岀於幽濳而耀之於光明儻
皇上再增觧額以隆鼓舞則吾儕之荷
恩思奮以羽翼
國家也又寕有紀極且今八月比士之期正值萬國臣民頌祝
皇民萬壽之日當斯時也而豫
下增額之
命兩
畿十三省士又莫不感而
祝曰
聖壽如
天由百而千由千而萬行將萬萬年昌熾亨嘉永永燁燁燁音葉明盛也又電光垂之於未有艾其所以培養
國祚作興士者又寕有紀極臣目睹
文明之化耳聞
祝願之音故無任激切懽忻具疏以
請非直為湖廣一省士乞也伏望
皇上以天下七
嵩祝之喜為喜大沛
皇仁卽
勑下禮部將兩
畿十三省觧額酌量各增名數上
請隨卽
批發馳
頒殆不止天下之士益歌咏
萬壽又盡天下之臣民翕然與諸士同口而仰
祝之更視之古雅棫樸之章加什伯矣
史／詔令奏議／撫楚疏抄／卷之四／災異／題承天府雷震疏(P.20-1)..[明萬曆間刊本]
題承天府雷震疏
題為雷震事據湖廣布政使司分守荊西道右叅政冀光祚呈據承天府申稱萬曆叄拾玖年拾貳月拾貳日夜三更時分雷鳴四次閃電相同今照冬行春令隂陽失序申報到道該本道看得
陵寢重地雷電非時變豈虛生等因呈報到臣據此該臣會同巡按湖廣監察御史史記事看得三楚之地不惟多故抑且多災無
論遠禩自臣於叄拾伍年冬入楚以至於今止歷伍年所或大水稽天或大旱赤地或冰雹或風雷或火或癘或蟲災牛妖蓋無歲不有而承天所屬之水旱尤頻且甚臣等已各具疏陳之於
皇上之前不謂迅雷又於收藏之時大震於承天之地且激烈閃爍至駭一郡之人之耳目不敢聽睹眞詩之所謂爗爗震電不寧不令也臣愚昧未習隂陽之術但考之傳
記天冬雷地必震又曰冬雷民饑三楚之民窮於役窮於榷而又窮於累年之災傷饑也極矣是
天痛
祖宗之民而告於
陵寢之地令臣等告之於
皇上之前也惟是臣受
命撫楚而乃令民饑困若此臣罪何辭除臣痛自剋責幷檄行司道府與州縣各官共約
已裕民倍加修省外事關
重地不敢不據實以
聞知
史／詔令奏議／撫楚疏抄／卷之十二／復命／復命舉劾武職官員疏(P.68-1)..[明萬曆間刊本]
復　命舉劾武職官員疏
題為舉劾武職官員事臣陞任交代所屬武職官員例應舉劾訪得黎平五靖叅將祝應封丰標英爽韜略熟閑愛遺郢沔長城望重楚黔砥柱鎭筸叅將高居仁翰墨素知操染戈矛更習奔衝識可登壇才堪秉鉞湖廣都司掌印都指揮僉事紀朝元馭士恩威竝用當機謀斷兼資專雄名築壇將選行都司掌印署都指揮僉書楊于
階志奮請纓才餘奪錦恤士絶甘分苦治軍儆惰矯輕操屯捕僉書曹震學留心戎務奮迹武闈峴山已播威名沮水尤招捍衛屯局僉書薛光溥凌虹壯志掣電雄才談兵勇冠三軍環甲名高八陣操捕僉書祁邦定任事克肩勞瘁好謀可任折衝績著宣雲威行江漢湖廣督撫軍門坐營署都指揮僉事劉思祖禔躬寅畏訓士功勤威風霜隼飛空絶技雷戈耀日鄖陽標下
中軍坐營守備陶大勳偉度千尋嵂崒長才八靣威風居己亷明臨戎武健永道守備張鶴翀體貌魁梧韜鈐練習克著鷹揚之譽足當虎賁之名洞庭守備王承基天賦雄資家傳將略惟有搴旗之志絶無紈袴之風運糧把總張振先夙曉兵機乆諳漕務滿腹甲兵甚富一方保障堪資鄖襄守備楊懋材韜畧胸羅沉雄氣壯雅負干城之望行看鎖鑰之司三江口守備陳承
祚雄風裏革妙技穿楊恩威允得軍心捍衛有裨江口郴桂守備李師沆拊士歡騰鳬藻籌邊警息鯨氛仗鉞壯猷枕戈銳志武岡守備韓仲琦氣雄貔虎韜習風雲乳哺卒伍騰歡簡練旌旗壯色蘄州衞指揮使田同原心無城府事有弛張餽餉整齊可觀提封緩急足頼武昌左衛指揮使黃建中雅度可稱儒將沉機無愧材官幕下雄鋒師中勝筭長沙衛指揮同知胡廣生
騎誇逐電射擅穿揚雄才不愧科名偉抱允堪鎖鑰襄陽衛指揮使王德齡沉雄膽畧廉幹猷為控弦九矢穿楊枹鼓一心裹革承天衛指揮僉事陸嘉猷文武才優恩威望著儉德已彰營壘徽聲尤動鄉邦荊州衛指揮僉事孫開祚燁燁新鋒岀匣雍雍儒將荷戈有用之材非凢之品武昌衛指揮僉事段起麟射能落鴈氣可吞鯨綰符勇且有謀挽餉威能克愛鄖陽衛指揮
同知馮邦詔才具驍雄年華盛壯居衛乆閑韜略撫軍咸服廉平寳慶衛指揮使郭應元雅橾譽馳芹泮壯猷威鎮柳營司捕風淸征苗功最武昌衛指揮使謝三錫技擅弧矢之能謀叅帷幄之畫屯漕著績部曲歸心黃州衛指揮使滿思謙少年習武偉貌能文軍旗惟感投醪僚屬共知推轂淸浪衛指揮使趙繼勳精渉韜鈐素閑騎射壯氣直干牛斗英風遠攝熊羆銅鼓衛
指揮僉事李國柱鷹揚壯志虎變雄姿素懷有用之才更勵不淄之守衡州衛指揮同知丘宗孔司偵鷄犬不驚簡伍貔貅共戴衡南戮力冀北宣威偏橋衛指揮同知蔣崇賢事親百順聚歡司篆三軍慰望壯志裹革素節餐霞茶陵衛指揮僉事李自芳行間訓練有方屯政徵輸立辦技長九矢廉服三軍辰州衛指揮僉事姚之屏摛文成藻談武生風管哨擒獲有功綰符調
停得體常德衛指揮使鮑嘉麟恂雅克閑孝意精强更曉韜鈐馬政聿修軍心咸服永定衛指揮僉事劉變兢兢介氣矯矯雄資風淸戊己之屯材備疆場之選鎮遠衛指揮僉事余繼勛孝聞族黨惠洽卒徒謝常祿之苞苴閑空群之紀律武昌左衛前所副千户李延祚一貌魁梧三略明練士飲投醪之惠才堪拊髀之思襄陽衛中左千户所百户許自强強壯之年驍雄之貌
角秇已標虎榜宣威可奪雀旗以上諸臣皆一時武職之良所當薦舉以備擢用者也內祝應封今陞雖淺然轉自臣屬曹震學已經陞任尚在地方例應併薦又訪得靖州守備婁燦兇殘如虎貪婪若狼任識字侯約陳希載為腹心一切撥置以班頭黎成如李二保為牙爪多賄濳通此一臣者無裨疆圉徒肆炰烋賄賂乆滿於槖囊怨訪更盈於卒伍所當革任回衛以戒貪
殘者也伏乞
勑下兵部再加查訪將祝應封等量才擢用婁燦照例革任庶勸懲以明而武備可矣
子／筆記／湧幢小品／卷之一／獻俘(P.18)
【獻俘】神廟二十七年己亥四月廿四日。獻倭俘禮成。大司寇蕭岳峯大亨。領左右侍郎出班奏事。長身偉貌。燁燁有威。時上御午樓。朝暾正燿。蕭跪御道。兩侍郎夾之。首僅及肘。致詞。
先述官銜、名姓及左右侍郎。并請犯人某某等磔斬。末云。合赴市曹行刑。請旨。凡數百言。字字響喨舒徐。宣畢。俯伏。上親傳拿去二字。廷臣尚未聞聲。左右勳戚接者。二遽為四。乃有聲。又為八。為十六。漸震。為三十二。最下則大漢將軍三百六十人。齊聲應如轟雷矣。此等境界。可謂熙朝極盛事。是日。天氣晴和。余以廿七日持節出國門。封榮世子。躬逢其盛。良自不偶。次年。庚子冬十二月。獻播俘禮亦如之。而寒甚。百官噤栗。館友莊沖虛面最白。侵而成紅。余面赭。幾變而黑。或嘲曰。雲長作翼德臉也。宣畢。囚大呼稱枉。每囚一鐐。肘外。覆以朱衣朱巾。名曰罩甲。一官押之。十人叉而扶。且推之。出西長安門。夾道觀者無慮百萬。車擁轂枳。大司寇督至西市僅二十里。日晡方達。比行刑。近昏黑矣。
子／筆記／湧幢小品／卷之三十一／龍(P.743)
【龍】大禹治水。至震澤。斬黑龍以祭天。本朝永樂間。大獲龍骨。吳江史鑑為之志云。
龍墳。在今秀水縣復禮鄉小律原。此距太湖可六七十里。初由村氓耕田。往往得龍骨而未識也。永樂間。有一漁者始識之。因潛持出。以售於蘇州南濠徐氏藥肆中。歲以為常。一日。徐問有龍角否。其人曰。有。乃以一枝遺徐。有朱永年過徐肆中。見之。驚問。得之何所。曰。適有人來售。朱問。其人去遠近。曰。未遠。因急追及之。蓋是時有左璫號李黃子者。方受命求采珍異。朱以買辦戶。出入璫所。欲以為奇貨也。遂偕其人告於璫。璫檄郡縣。調夫船。具畚鍤。躬往掘之。初入。
見有狀如浮屠氏所謂金剛神者數輩。儼然如生。眾方駭異。及見風隨化盡。惟餘骨爾。遂得龍骨、角、齒、牙。凡數十艦。獻於朝。竊取者不與焉。時方貴龍角帶。自非諸王勳戚。不能得。一銙直十餘金。及是。價為之頓賤。秀水在當時猶為嘉興。宣德間始分為秀水。今其田可六十畝許。不加糞治。而收獲倍於他田。歲每大風雨。則拔木發屋。而禾稼反無損。耕者猶時時得龍骨田中。意當時已盡取。不應有遺。豈其地為龍所窟。而潛蛻其中歟。至大禹治水。至震澤。斬黑龍以祭天之文。不知出於何書。歷考吳越春秋、吳郡志、蘇州志。無所經見。不敢強為之說。
劉洞微善畫龍。一日。夫婦造門。曰。龍有雌雄不同。公知之乎。曰。不知。其夫笑曰。不知。如何輕自下筆。洞微悵然。曰。子能言之乎。曰。能。因請其狀。曰。雄者角浪凹峭。目深鼻豁。鬐尖鱗密。上壯下殺。朱火燁燁。雌者角靡凹平。目淺鼻直。鬐圓鱗薄。尾壯於腹。洞微曰。爾何人。能知之。其人曰。吾即是也。化為二龍飛去。
陳容。字公所。長樂人。端平二年進士。官至朝散大夫。善畫龍。世稱所翁龍者是也。
宋文帝以宜都王自江陵入即位。江中有黑龍負舟。人以為瑞。梁武陵王紀自成都率兵下峽。亦有此異。是日江水初尚可揭。及登舟無雨。驟長六尺。咸以天贊為賀。未幾敗死。文帝亦終死於元兇之手。瑞乃為禍如此。要知黑龍非瑞。必如大禹神聖。黃龍負舟。乃始為奇耳。然禹視如蝘
蜓。原不以為瑞也。
溫州府樂清縣嶺店驛居民至七月二十日皆閉戶不敢出。其日必有風雨。滿街積有蝦、蟹。相傳百年前。有女汲於河。龍神見而悅之。化為男。與交。遂有娠。後生二小龍。剖腹而出。龍神即攝女屍。葬於山頂。蓋七月之二十日。至今小龍以其日至。若祭墓然。時刻不爽。
嘉靖初。揚州石壩集民家夜嘗有物竊甕水。主人每伺之不得。一日。黎明。將秣馬遠行。忽見中霤。火光燁燁。欲騰而上。主人急以田器擊之。鏗然墜地有聲。視之。金龍。首大於五斗釜。乃驚愕。急以布數十裹而瘞之。禱神畢。出之。赤金也。身及尾皆銅錢。其家今富。四紀無過。稱金龍邵氏。
嘉靖七年。寶應知縣聞人詮慮時暘為患。奏開月河。試築記工方類地祇。二龍戲水。鱗角畢露。時四面皆大雨。獨不及工所。人咸異之。
廣西左州模邨有岩淋。入岩二十步。即幽暗。中有野龍潛伏。邨婦欲見龍者。則盛飾入岩。唱土歌以動之。龍乃出。蟠邨婦懷中。良久乃去。士人遊觀。則龍伏不出。
蔥嶺。冬夏有雪。又有毒龍。若失其意。則吐毒風雨雪。飛沙礫石。遇此難者萬無一全。
北庭西北沙州有黑河。深可駕舟。其水往往汎濫。蕩室廬。壞禾稼。人多遠徙。開元中。南陽
張嵩為都護。召吏訊其事。云黑河中有巨龍。嗜羔特犬彘。故漂浪騰水。望祀河滸。乃命致牢醴。布筵席。密以弓矢俟其側。及至河上。有龍長百尺。自波中躍出。俄然昇岸。漸近漸縮。至於几筵。纔長數尺。嵩發一矢。眾矢並集。龍遂死焉。上壯其果斷。詔斷龍舌。函以賜嵩子孫。且承襲沙州刺史。
隆慶壬申。睢寧大雨。河溢。有五龍見雲中。雷火霹靂。鄉人言是日有龍為蛛網所罣。不得脫。須臾。火龍焚其網。龍乃脫去。蛛死山中。絲網尚彌山谷。或截取為馬鞭。
長阿含經云。真龍十二種。始不為金翅鳥所食。此鳥。頭尾相去。八千由旬。其目明利。有大勢力。投龍宮中。搏諸龍啖之。其說荒唐不可信。考南齊太子長懋與宗人西昌侯蕭鸞意好不協。謂竟陵王子艮曰。我意中殊不喜此人。當由其福薄故也。太子一日臥小殿中。夢見金翅鳥飛下。搏食小龍無數。後鸞顓政篡位。太子子孫無遺焉。鸞每先一夕焚香。嗚咽流涕。則次日諸王必有誅殺。大約煮藥以待最幼者。使保姆抱以入。此鳥乃變為帝王。於族類中行此忍心事。忽而又嗚咽流涕。則心固未嘗死也。總之。自為子孫計。忍而至此。要之。終不得免。冤冤報復。作業何所底止。豈乘除固然。然亦枉勢力矣。
天地間。水下注。氣上升。神龍出沒其間。為之宣洩。皆有神焉。故所在龍池、潭、洞、穴。處處
有之。有神龍則必有毒龍、怪龍。五臺山下有池約二畝餘。佛經云。禁五百毒龍之所。禁之中必有所以生而養之法。若殺。便增出許多事來。
子／雜家／說郛／卷三十一　紫微雜記等／談藪(P.16-2)..[上海涵芬樓排印本]
賴省幹之卜天下知名賴建寧人挾妖術殺人祭鬼常于浙中尋
求十餘歲童女養之以充用其母喜誦佛書女習念心經後此女次當供祭沐浴裝飾寘空室中鐍其戶而去女自分必死夜且半覺有物自天窗下光燁燁然不勝怖急急念揭諦呪忽口中亦有光出此物逡廵欲進復却女誦呪益急良久口中光漸大直出射此物物顛仆床下鏗然有聲不復起其室近街俄時警夜卒過焉女大呌殺人卒報所屬率眾破壁取女出視壁下物乃大白蟒死矣捕賴及家人鞠問具服黥配海外籍其家今為詹安撫居宅
子／雜家／說郛／卷八十一　學齋佔嗶等／學齋佔嗶／漢四皓歌同異(P.3-2)..[上海涵芬樓排印本]
漢四皓歌同異
古今樂錄四皓隱居南山高祖聘之不甘仰天嘆而作歌按漢書四皓卽東園公綺里季夏黃公甪里先生年皆八十餘鬚眉皓白故曰四皓崔鴻曰四皓為秦博士見焚書坑儒退隱商山乃作歌
曰南山嵯峨深谷逶迤樹木漠漠高山崔嵬嵓居穴處以為幄茵燁燁紫芝可以療飢唐虞往矣吾當安歸此載于先秦文章及文指世皆見之矣然予讀皇甫謐高士傳云四皓見秦政暴乃逃入藍田山作歌曰漠漠高山深谷逶迤燁燁紫芝可以療飢唐虞世遠吾將安歸駟馬高葢其憂甚大富貴之留人不如貧賤之肆志兩歌互有不同然高士傳之歌尤勝故倂錄之
子／雜家／說郛續／㢧第十二／翦勝野聞(P.1-1)..[明刻本]
余嘗於民家敝集中得偽漢上梁文聊識於此其詞曰伏以乾坤遶漢宮獻符璽圖書之瑞日月光天德立國家柱石之基于以濟世安民于以建邦啟土地靈有待天眷無私欽惟　皇帝陛下齊聖廣淵聰明
睿知富有四海作之君作之師天錫九疇得其位得其祿視民猶己立賢無方北伐東征專不邇聲色之美文韜武畧厲宵衣旰食之勤儼九重龍鳳之姿擁百萬貔貅之眾惟皇作極應天順民萬福攸同一人有慶習成周之故業如豐沛之寓都展三輔之皇圖覽九江之秀色瀑布瀉銀河於峭壁小孤屹砥柱於中流左彭蠡右洞庭滔滔天塹前朱雀後玄武燁燁京華工部掄材梓人獻巧電布星羅之合度翬飛跂翼之奏功黃道紫宸峙中天之華閱金釘朱戶啟南
面之明堂虹舉雙梁雷陳六偉
東扶桑擁出一輪紅光被海隅開壽域袞衣端拱帝王宮
西使臣諭蜀馬如飛五十四州霑雨露民安物阜悉依歸
南嶺猿歸奏表函方土珎奇皆入貢華生彤管照晴嵐
北萬里幽寒苦霜雪江南佳麗樂昇平比屋熙熙被帝德
上天命維新增氣象中天帝座十分明歷歷泰階光萬丈
下邊境烽消收戰馬六軍務在盡耕桑率土豐登樂閑暇
伏願閶闔開宮殿巍巍玉几之端嚴山河壯帝居翼翼金城之鞏固永保安寧之日信符海晏之時衣冠講唐虞股胘皆社稷廬山高幾千仞綱紀四方天子壽億萬年水支百世
子／雜家／說郛續／㢧第十三／雙槐歲抄／聖瑞火德(P.1-1)..[明刻本]
雙槐歲抄
香山黃瑜
聖瑞火德
太祖高皇帝功德福祚超越邃古貞應之符有開必先自堯舜以來未有若是之盛也初　皇考仁祖淳皇帝居濠州之鍾離東鄉　皇妣淳皇后陳氏嘗夢黃冠饋藥一丸燁燁有光吞之既覺口尚異香遂娠焉及誕有紅光燭天照映千里觀者異之駭聲如雷天曆元年戊辰九月十有八日丁丑日昳時也河上
取水澡浴忽有紅羅浮來遂取衣之故所居名紅羅幛鄰有一郎神廟其夜火光照耀及天明廟徙東北百餘步自是室中常有神光每嚮晦將臥忽煜爚若焚家人慮失火亟起視之惟堂前供神之燈耳帝王之生必有聖瑞章章如此及討元狄旗幟戰帽襖裙皆用紅色蓋以火德王色尚赤故也
子／雜家／說郛續／㢧第十九／雨航雜錄(P.1-1)..[明刻本]
孔子作春秋削其事辭革文而從忠也左氏燁燁乎華繁而實寡矣其時先王之教不遠其所述諸賢議道講禮憲典陳法猶有懿德大雅之風但多言明變近譎近誣衰世之文濫觴於茲矣韓子以謹嚴稱春秋以浮誇加左氏確矣哉戰國策或以為虞卿作矯稱蠭出猶有兵氣申韓卑卑名實事譎詞巧岻巇激
肆蕩如於義矣莊列之倫離經畔常皆亂世之文哉漢斵雕為樸反漓為淳而春和諸令穆如溫如以至賈董楊馬諸賢上者深淳渾灝次者嶃峻雄奇彬彬乎盛矣
集／小說／三寶太監西洋記通俗演義／卷二／第八回　大明國太平天子　薄海外遐邇率賓(P.96)
萬歲爺坐在九重金殿上，只見凈鞭三下響，文武兩班齊。左班站著都是些內閣：文淵閣、東閣、中極殿、建極殿、文華殿、武英殿這一班少師、少保、少傅的相公和那詹事府、翰林院這一班春坊、諭德、洗馬、侍講、侍讀的學士；又有那吏、戶、禮、兵、刑、工六部的尚書，帶領著各部的清吏司的司官；又有那都察院、通政司、大理寺一班的大九卿；又有那太常寺、光祿寺、國子監、應天
府、太僕寺、鴻臚寺、行人司、欽天監、太醫院一班的小九卿；又有那十三道一班的御史；又有那六科一班的給事中；又有那上江兩縣雜色分理一班的有司。一個個文光燁燁，喜氣洋洋。有一律李閣老的宰相詩為證。詩曰：
手扶日轂志經綸，天下安危繫此身。
再見伊周新事業，卻卑管晏舊君臣。
巍巍黃閣群公表，皞皞蒼生萬戶春。
自是皇風底清穆，免令憂國鬢如銀。
右班列著都是些公侯、駙馬、伯和那五軍大都督；又有那京營戎政；又有那禁兵紅盔；又有那指揮，千、百戶。一個個威風凜凜，殺氣騰騰。有一律唐會元樞密詩為證。詩曰：
職任西樞著武功，龍韜豹略熟胸中。
身趨九陛忠心壯，威肅三軍號令雄。
刁斗夜鳴關塞月，牙旗秋拂海天風。
聖朝眷顧恩非小，千古山河誓始終。
傳宣的問說道：「文武班齊麼？」押班官出班奏道：「文官不少，武將無差，班次已經齊整了。」傳宣的道：「各官有事的引奏，無事的退班。」道猶未了，只見午門之內，跪著一班老者，深衣
幅巾，長眉白髮，手裏拄著一根紫竹杖，腳底穿著一雙黃泥鞋。鴻臚寺唱名說道：「外省、外府、外縣的耆老們見朝。」傳宣的說道：「耆老們有何事見朝，可有文表麼？」耆老們道：「各有文表。」傳宣的道：「是甚麼文表？」耆老們道：「俱是進祥瑞的文表。」傳宣的道：「是甚麼祥瑞？」耆老們道：「自從萬歲爺登龍位之時，時暘時雨，五穀豐登，百姓們安樂，故此甘露降，醴泉出，紫芝生，嘉禾秀。小的們進的就是甘露、醴泉、紫芝、嘉禾這四樣的祥瑞。」傳宣的道：「那個是甘露文表？」班頭上一個老者說道：「小的是潞州府耆老，進的是甘露。」傳宣的道：「接上來。」潞州耆老當先雙手的進上了表文，後來雙手的捧上甘露。那傳宣的轉達上聖旨看了，文武百官三呼萬歲，稽首稱賀。有一律甘露詩為證。詩曰：
良霄靈液降天衢，和氣融融溢二儀。
瑞應昌期濃似酒，香涵仁澤美如飴。
零瀼寒透金莖柱，錯落光疑玉樹枝。
朝野儒臣多贊咏，萬年書賀拜丹墀。
傳宣的道：「那個是醴泉文表？」班次中一個老者說道：「小的是醴泉縣耆老，進的是醴泉。」傳宣的道：「接上來。」醴泉耆老當先雙手的進上了文表，後來雙手的捧上醴泉。那傳宣的轉達上聖旨看了，文武百官三呼萬歲，稽首稱賀。有一律《醴泉詩》為證。詩曰：
太平嘉瑞溢坤元，甘醴流來豈偶然。
曲蘖香浮金井水，葡萄色映玉壺天。
瓢嘗解駐顏齡遠，杯飲能教痼疾痊。
枯朽從今盡榮茂，皇圖帝業萬斯年。
傳宣的道：「那個是紫芝文表？」班次中一個老者說道：「小的是香山縣耆老，進的是紫芝。」傳宣的道：「接上來。」香山縣耆老當先雙手的進上了文表，後來雙手的捧上紫芝。那傳宣的轉達上聖旨看了，文武百官三呼萬歲，稽首稱賀。有一律紫芝詩為證。詩曰：
氣稟中和世道亨，人間一旦紫芝生。
謝庭昔見呈三秀，漢殿曾聞串九莖。
翠羽層層從地產，朱柯燁燁自天成。
療飢卻憶龐眉叟，深隱商山避姓名。
傳宣的道：「那個是嘉禾文表？」班次中一個老者說道：「小的是嘉禾縣耆老，進的是嘉禾。」傳宣的道：「接上來。」嘉禾耆老當先雙手的進上了文表，後來雙手的捧上一本九穗嘉禾。那傳宣的轉達上聖旨看了，文武百官三呼萬歲，稽首稱賀。有一律丘閣老的嘉禾詩為證。詩曰：
靈稼生來豈偶然，嘉禾有驗吐芳妍。
仁風毓秀青連野，甘露涵香綠滿田。
九穗連莖鍾瑞氣，三苗合穎兆豐年。
文人墨客形歌咏，寫入堯天擊壤篇。
卻說這四樣的祥瑞，挨次兒進貢了。龍顏大悅，即時傳下了一道旨意來，賞賜耆老們，給與腳力回籍。又只見午門之內，跪著一班兒異樣的人。是個甚麼異樣的人？原來不是我中朝文獻之邦，略似人形而已。頭上包一幅白氎的長布，身上披一領左衽的衣服，腳下穿一雙犛牛皮的皮靴，口裏說幾句侏𠌯的話。鴻臚寺報名說道：「外國洋人進貢。」傳宣的問道：「外邦進貢的可有文表麼？」各洋人的通事說道：「俱各有文表。」傳宣的說道：「為甚麼事來進貢？」洋人通事的說道：「自從天朝萬歲爺登龍位之時，天無烈風暴雨，海不揚波，故此各各小邦知道中華有個聖人治世，故此賫些土產，恭賀天朝。」傳宣的道：「進貢的是甚麼物件？」各洋人通事的說道：「現有青獅、白象、名馬、羱羊、鸚鵡、孔雀，俱在丹陛之前。」傳宣的道：「一國挨一國，照序兒進上來，我和你傳達上。」只見頭一個是西南方哈失謨斯國差來的番官番吏，進上一道文表，貢上一對青獅子。這獅子：
金毛玉爪日懸星，群獸聞知盡駭驚。
怒向熊羆威凜凜，雄驅虎豹氣英英。
已知西國常馴養，今獻中華賀太平。
卻羡文殊能爾服，穩騎駕馭下天京。
第二個是正南方真臘國差來的番官番吏，進上了一道文表，貢上四隻白象。這個白象：
慣從調習性還馴，長鼻高形出獸倫。
交趾獻來為異物，歷山耕破總為春。
踏青出野蹄如鐵，脫白埋沙齒似銀。
怒目祿山終不拜，誰知守義似仁人！
第三個是西北方撒馬兒罕國差來的番官番吏，進上了一道文表，貢上十匹紫騮馬。這個紫騮馬：
俠客重周游，金鞭控紫騮。蛇弓白羽箭，鶴轡赤茸鞦。
發迹來南海，長鳴向北州。匈奴今未滅，畫地取封侯。
第四個是正北方靼韃國差來的番官番吏，進上了一道文表，貢上二十隻羱羊。這羱羊形似吳牛，角長六尺五寸，滿嘴髭髯，正是：
長髯主簿有佳名，羵首柔毛似雪明；
牽引駕車如衛玠，叱教起石羡初平。
出郊不失成君義，跪乳能知報母情。
千載匈奴多牧養，堅持苦節漢蘇卿。
第五個是東南方大琉球差來的番官番吏，進上了一道官表，貢上一對白鸚鵡。這個白鸚鵡：
對對含幽思，聰明憶別離。素衿渾短盡，紅嘴漫多知。
喜有開籠日，寧慚宿舊枝。白應憐白雪，更復羽毛奇。
第六個是東北方奴兒罕都司差來的番官番吏，進上了一道文表，貢上一對孔雀。這孔雀：
翠羽紅冠錦作衣，托身玄圃與瑤池。
越南產出毰毸美，隴右飛來黼黻奇。
豆蔻圖前頻起舞，牡丹花下久栖遲。
金屏一箭曾穿處，贏得婚聯喜溢眉。
集／小說／三寶太監西洋記通俗演義／卷十九／第九十四回　碧水魚救劉谷賢　鳳凰蛋放撒發國(P.1205)
二位元帥不勝之喜，原來這個漢子就是碧水神魚，變成了這條好龍也。當原日只說是便饒了碧水神魚，那曉得今日又得他這一力，國師妙用，何處無之。三寶老爺又說道：「龍便是條龍，只是又沒有夜明珠哩！」國師道：「貧僧怎麼敢打誑語，龍便是，魚卻不是。」老爺道：「馬譯字還是說謊，怎麼再不見個珠影兒？」王爺道：「命裏有時終須有，命裏無時到底無。老元帥怎麼這等慌？」各自散去。
光陰似箭，日月如梭。忽一日，旗牌官跪著稟事。老爺道：「你稟甚麼事？」旗牌官道：「小的看守蜘蛛，五七年來並無半毫差錯。到了今日之時，猛然間蜘蛛不見在那裏去了，籠裏面止遺下得一個滴溜圓的白石子兒，大約有雞卵之大小的。不知是個甚麼出處，特來稟知元帥老
爺。」老爺道：「那白石子兒在那裏？」旗牌官道：「現在蜘蛛籠裏。」老爺道：「你去取來。」元帥軍令如雷如霆，一會兒取到白石子兒。老爺拿在手裏，看一看，只見那石子兒豈是等閑之物？身圓色白，視之燁燁有光。老爺看了一會，想了一會，卻明白了，大笑三聲，叫快請過王爺來。王爺進門看見老爺一天之喜，說道：「老元帥，怎麼今日這等盈盈笑色，喜上眉峰？」老爺手裏拿著那白石子兒，說道：「王老先生，你試猜一猜，猜咱有何事可喜？」王爺道：「想是得了夜明珠麼？」三寶老爺看見王爺一猜必中，越發大笑起來，說道：「王老先生，天下事這等有準。」王爺道：「怎見得？」老爺道：「當原日夢見賽月明，咱學生只說是個不吉之兆。雖則天師說雙鳳朝陽，咱學生又怕他課不靈驗；馬譯字說夜明珠，咱學生也怕他圓夢不準，耽了無限的心機。那曉得天師的靈課，馬譯字神猜。」王爺道：「果是一顆夜明珠麼？」老爺雙手拿出珠來。王爺一看，果然圓又圓，大又大，亮又亮，乃稀世之奇珍，無價之大寶。王爺道：「可喜！可賀！又不知支矮子是那個？」老爺道：「你也猜一猜兒，猜著那個？」王爺道：「知之為知之，不知為不知。這個我學生猜不著也。」老爺道：「請天師、國師同來作一猜。看那個猜著。」
即時請到天師、國師，老爺相迎之際，不勝之喜。天師道：「恭喜元帥得了夜明珠。」國師道：「阿彌陀佛！恭喜！恭喜！」老爺道：「咱學生得了夜明珠，怎麼二位老師就都曉得？」天師道：「入門休問榮枯事，觀著容顏便得知。老元帥這等歡天喜地，豈不是得了夜明珠麼。」老爺道：「珠便是
了。」遞出珠來。國師看過，天師看過。都說道：「好顆夜明珠，卻是無價之寶。」老爺又說道：「畢竟支矮子是個甚麼人，相煩天師猜著？」天師想了一會，說道：「這到也是難猜。」老爺又請問國師，國師只作不知，說道：「善哉！善哉！天師尚然不知，何况貧僧。」老爺道：「這個支矮子曾在國師門裏出身，怎麼就不知道？」國師道：「既是貧僧門裏出身，有個不知道之理？只因是信風所過，不記得他。」說了個「信風所過」四個字，把三寶老爺嚇得只少一跌，連聲說道：「國師神見，國師神見！」王爺道：「怎麼『信風所過』，就是神見？」天師道：「貧道也省得了。」王爺道：「省得是個甚麼？」天師道：「我和你初下西洋，才到爪哇國之時，一陣信風所過。國師說道：『當主一物，其形如犼，其大如斗，其絲萬縷，其足善走。先前雖主一驚，以後還有一喜。』今日夜明珠就是那一喜。」王爺道：「哎，原來支矮子是個蜘蛛。國師信風之言，數年之後，這等靈驗。」老爺道：「馬譯字圓夢，更圓得有趣。」天師道：「貧道『雙鳳朝陽』的課，卻也頗通。」國師道：「『雙鳳朝陽』，還不在這裏。」老爺道：「想在李胡子身上。」國師道：「李胡子另是一顆夜明珠，『雙鳳朝陽』另是一宗功德。」老爺道：「在幾時？」國師道：「目前就見。」
集／總集／明經世文編／序／馮明玠序(P.30-1)
序
有經世之才必濟以經世之學有經世之識始抒為經世之文才與學與識兼備而人重焉雖無文可也才與學與識兼備而文行焉雖欲無文而亦不可得也人之才必不能過乎天地而决不能以學與識讓之天地天地之文亦不能過乎人而嘗以學與識
懸恨乎人三代以上六經以前夫人而皆才人也則夫人而皆文人也才之所以壞則利祿之塗壞之學與識之所以昏則利祿之熒昏之吾聞諸班固自武帝立五經博士開弟子員設科射策勸以官祿訖於元始百有餘年傳業寖盛枝葉繁滋經說至百餘萬言大師眾至千人葢利祿
之路然也不特此也利祿之路既繇科目科目之設必以文辭故三百篇之詩盡在聲歌自置詩博士不聞有一篇之詩六十四卦之易該於象數自置易博士不見有一卦之易皇頡制字盡繇六書漢立小學凡文字之家不明一字之宗伶倫制律盡本七音江左重聲韻凡音律之家不
達一音之旨何況後世設立巍科苟且俳耦所耑一經反不能上口經壞而所以經世之術皆壞即在文字之中語言之內荒唐紕繆為弊已極又安望其扶陰陽挽否泰審治亂之數拯迷復之凶經綸於屯始而斡旋於蠱終取天地已釋之擔而肩之荷之乎
高皇帝百戰以洗羶腥當草昧
之初制科之始即曰我取士欲得經明行脩博古通今文質得中名實相稱者而後用之旁求所孚皷桴交應文武之業鬱然並興其後
列聖薰陶治化濃郁貞臣亮士挾節建勳咸本之以躬行汲之以脩古先之以膽識殫之以斐誠萋菶盈林球刀入序披英掞藻炳虎雕龍乃浣其
質而睨之猶然白賁也至今日而齊紫敗素什倍賈之葢一涉利祿猶之入紫然三入而纁五入而緅七入而緇迄九入而始得紫不知適以奪朱而淆素則亦安用此燁燁眩目者為於是羔羊告替鵜梁漫盈豹霧空饑鳳阿罷響吾郡二三憂天恤緯之士起而盱之為之述盛軌發隆躅
懼鼎實之弗調則誡陳水火慮棟橈之或折則資集拱榱守邊果賴於當羆餙法要先於束矢譬颺姚乘則以禮為樂基披姒圖則假貢為征始鑒二代則悟兵為刑端采薇天保有外內之分江漢黍苗有小大之別而總期於按劑切脉探穴下砭即熙明之恊唱為板蕩之于喁本豐美之
形儀壯瘠弱之神氣諸君子之用心苦而用力亦滋勤矣陳臥子徐闇公宋尚木才俱通敏而學識淵宏其測指遠其取義章其出謀揆慮達國體之宜而汲汲為救時之用即所纂述率取胸中成竹而自抒寫之豈其持土皷執塗𦎟古方今病之不相當乎試閱五百卷中條例森嚴義類
精鑿賾而不厭博而有要亦在覽者深思而自得之耳替宋景文嘗自言手抄文選三過方見佳處洪景盧亦嘗手抄資治通鑑三過始究其得失溫公亦曰吾作通鑑惟王勝之嘗閱終篇自餘君子求乞欲觀讀未終一帙已欠伸思睡矣吾願世之有志經世者歛其才識而一用之於學
豈惟多識畜德為世鉅儒雖以阿衡管葛自處可也何利祿之足云
同郡馮明玠題
集／總集／明經世文編／卷十三／榮國恭靖公集／頌／神龜頌(P.91-1)
皇明經世文編卷之十三
華亭陳子龍臥子　徐孚遠闇公　宋徵璧尚木　李待問存我選輯
李雯舒章參閱
榮國恭靖公集
頌
姚廣孝
神龜頌并序　神龜頌
大明太祖聖神文武欽明啟運俊德成功統天大孝高皇帝、洪武三十一年、陟遐以來、至今永樂二年、已及七祀、今　上皇帝陛下、為繼體之　君、受　命膺籙、思念　太祖神功聖德、夙夜靡寧、欲立碑　孝陵、而未得其石。乃召石工四出尋採、而不有獲、一日工至龍潭、俄遇一石、長闊數丈、钁土深三丈、未見其根、偶于石罅中、得一石龜、僅盈尺、隆春而昂首、蟠尾而藏足、其靈光燁燁射人、工獲之而進焉、　上大悅、擇日於　奉天門賜文武羣臣觀看。羣臣莫不忻忭稱賀、實為希世之大寶也、噫、此豈非　聖君孝誠之至感乎上下神祗、而致斯祥哉、　皇祖在天之靈、得不
慰悅而昭鑒也、太子少師臣姚廣孝、不揣短才、忝官文職、睹茲嘉禎、豈容默默、於是稽首頓首、獻以頌曰、於赫　皇祖、道齊邃古、　上帝鍚祐、肇基洪武、為天下之父、為天下之父。孰敢不來服。惟　帝用賓、棄我下民、我民其傷、如喪吾親　嗣皇為　君、桓撥孔厪、舊邦維新、思我　皇祖。夙夜靡有寧。烈烈　神功、巍巍　聖德、後古是則、須以銘刻、用彼玄石、玄石潛密、遐搜罔得、猗龍潭之陽、石乃發祥、嗣皇孝彰、神龜是張、龜文其甲、惟　天之假。非果非獵、非使非蔡、大寶煥若、著　君之明達、維龜匪偶、千歲奚久、其神罙守、其神罙守。徵　君之壽。　君壽無疆、股肱惟良、以綏遐荒、子孫用光萬世其永昌
集／總集／明經世文編／卷二百六十二／王槐野存笥稿／書／策安邊(P.2769-2)
愚聞正德中、虜酋駐牧威寧海子、威寧在宣大二鎮間、時王恭襄在本兵、書聞、乃即選大將一人、參將二人、督京營兵練習之。又徵遼東兵赴薊州備之、又檄宣大整兵備之、既半歲、虜不來、申令營兵在練者、無得怠、諸鎮兵亦不解、忽而虜果入白羊口、南嚮而趨居庸、書連至告急、乃即遣所選將。所練士出擊之。遼東兵自左臂至。宣大兵隨肩背至。諸軍既合。虜狼顧駭慄。一日輒移去。是歲也。虜春駐威寧。秋乃始人者。
伺我懈而冀得縱也。借使我兵以久待不至弛焉彼計中矣葢虜凡大入。必招集諸部落。以利啗之。不得利不足示信自虜駐威寧。即識其計而備之。若恭襄者。真謀臣也。又聞正德中。朵顏酋長花當之子寇馬蘭谷也、參將陳乾禦之、花當子射乾、乾死、恭襄乃請遣使責問花當、即如花當不知、則執其子來歸償罪、花當不坐不服、則起大兵伐之、以遼東兵攻其左、以宣大兵攻其右。破滅必矣。花當惧服如令。夫花當夷種也。輕生善鬬。豈憚我兵哉。貪漢財物。如啖甘蔗。舍而弗忍唾之也。恭襄習之故花當寧棄其子意不絕漢好即如忍而不問將無忌矣今若此。則是爵賞之恩。予其降伏誅罰之典咎其犯順。威畏並著。以革其奸而誘其裏。若恭襄者。真謀臣也。又聞成化末。海西夷之犯遼東也、驅掠甚盛、我軍半創死、本兵馬端肅議曰、夫海西夷、降虜也。今來犯。是不降也。剿之宜。否則長驁。而狎中國之恩。守臣陳越曰。剿必啟釁。撫之宜。　詔從本兵議。乃命將出師。直臨賊境。誅戮俘馘。以千百數。赫赫燁燁。威振殊俗矣。夫女直嘗起海西。
據中土。非細物也。犯而顧撫之。是彼制我也。今剿之是我制彼也。其時余肅敏譏之曰。寧成功于門庭之間。勿遠致于敵人之境。斯馭夷之恒調。非適時之大權也。若端肅者。真謀臣也。夫謀臣之在事也。未事而畫之。則為之計利害。籌多少。視遠視近。較彼較我。若大賈行貨。度三五之數。而等貴賤之利也。其畫定而舉也不可譖奪。不可禍怵。迅往迅邁。飄飄乎若鷙鳥之搏也。若峽水下舟而放之疾也。故始無輕發。卒鮮隳事。後至者弗可弗稽也。夫大匠以目中。然未有離繩墨巧者也。上醫以意中。然未有舍方書神者也。兵亦若是而已。頃歲以來、朵顏諸部、恒出兵以撓薊疆不宜置之不問。且　國家所以懷夷者甚厚。而久授爵降印。世世弗替。乃復和親北虜。市外交。而恐喝疆塲之臣。以要賞益貨。否則來侵。弗可狃也可及其來　朝諭之禍福戒勿負恩絕好其撓邊甚者。按依前事。固求其人罪之。卒之蒙罪者少被賞者多少不勝多則威不勝德不傷國重。不起禍階。則朵顏可常服也。海西諸夷。屋居田作。與中國同。射獵侵掠。與北虜
同。葢兼二俗有之。兼二俗則易制也。今奴亦屋居田作而日益強者聞之廢將云搗巢可行于西而石可行于東也夫屋居田作則內顧重。內顧重。則搗巢之令得懾其奸。且彼內附久則信義可責。於其來侵。時出銳師。以逆境上。名曰搗巢。按且勿進。令來歸義。兵乃解。比既歸義。則要取盟誓文書。以持後事。夷即難信結。我將兵之有詞也。如此。則勦存撫情。撫寓勦威海西夷可常服也。至若北虜、制之固有舊筭、而効卒罕暏、何者庸將先失之懦將後失之也何謂先失之、虜將大入。其兵非一日能集也。又其性儇黠。結營在此。所向在彼。倏東倏西。疾於鳥舉。此彼醜恒態也。覘者至。苟得虜情。能即發符徵兵。分地據守。又於要害之口。必從之路。多張旗幟。盛振金鼓。示形以必不可犯。示間以必不可乘。虜眾望見。憚不敢逼。守之無何。且移去矣。而將不早圖。遂令穿塞而入。肆螫我土故曰先失之也此智不能照。謀不能先。故曰庸也。何謂後失之。虜既入塞。或合十萬之眾。結為一營。而我軍數萬。分為數處。勢不相當。安可進取。若有能辦此者雖誘之亦不入也惟得利歸也。則所得有多寡。彼醜有喜怒。及既出塞。輒各分散不相顧藉。苟俟之歸路谿谷之
間阨塞之處伏兵邀擊奮獲畜產即以其半與之宣大之人。習勇好利。將奮九死應矣。而將不此圖遂令十來十歸窮來富歸虜無遺矢缺戕之勞而安取漢財如索諸寄故曰後失之也此其保爵愛身。懾禍求全。故曰懦也。且彼既僨事矣。而始罪之。罪之當也。無救于僨也。故選將恒談。而制虜之術、要不出此。其若選將。則莫如守臣自薦所知。本兵因視所宜任之。守臣得良將。則外有與。本兵得良將。則內有恃。殆無憂制虜之術矣。雖然本兵守臣。此兩臣者。尤要也。尤要則尤宜擇也。是故　天子內擇本兵。非有識者弗與也。外擇守臣。非有識者弗與也。兩臣者起而應擇內者。量力未能勝。弗敢舉也。外者量勢未能運。弗敢任也。上擇固精。下量又審。則才者處權。才者處權。而疆圉之不固者。無有也。本有他長。授以樞管。則用非其能。用非其能而責疆圉之必固。安有也。故兩臣先識無識者弗可與也。若商文毅之于項襄毅王晉溪之于王伯安皆以識勝也彼王恭襄馬端肅者。並以識勝。不識其識則不用其謀。故貴有識者。又貴識識者。何也百年之計。不可以目前効。而見在眉睫者。謂迂也。獨
睹之計。不可令眾庶見。而不得其指者。謂詭也。持重之計似怯。趨時之計似輕勝計佯敗取計佯與凡此皆難識故有識之士恒為不識者擊之。識者一明其指以示無他則謀泄事去與無識同歸矣是故孔子譏不密。管仲戒漏言兵且壓境。敵國不知其向。終日治旅。左右不測其為。納之死地。猶如用我者。置之安利。猶如危我者。故兵事稱機。謂發乎此。應乎彼。利害迅疾。効如去矢。胡可泄也。胡可漏也。此則有識者任兩臣而擇此焉。可也。
叢書／紀錄彙編／明詩評／卷三／浦舍人源(P.31-1)..[明萬暦沈節甫輯陽羨陳于廷刊本]
評曰長源一鳴驚人遂優詩社二語信佳境也結
粗牽遂捐成調它篇亦燁燁可采
叢書／紀錄彙編／明詩評／卷三／劉布衣泰　馬布衣洪(P.34-2)..[明萬暦沈節甫輯陽羨陳于廷刊本]
評曰士亨錢塘名俊蚤潔高蹈所作歌詩宏富淸新然未脫宋元之習浩瀾少出其門尤𢫔詞學燁
燁勝之
叢書／紀錄彙編／明詩評／明詩評後敘(P.50-1)..[明萬暦沈節甫輯陽羨陳于廷刊本]
王子云吾少僅踰𩫷也受業山隂駱先生而先生間試予歌寶刀予未䆒所謂歌者漫應之而先生重賞且激曰大雅在子哉稍長從學官習章句不復記憶之是時有陸秀才之裘者能詩高自許可以鄉先生廸功而下不論其人卽席𣑱翰便數番多麄舛不純又聞吳下彭年秀才者名得其詩五言律稍馴潔其他故文氏家言也已又聞崑山俞允文秀才者名其人詩稍宏麗法初唐未入底奥旣舉進士京師稍稍學爲詩矣而始𨽾藉大理與濮人李先芳㳺李自其㣲時卽已厭罷時俗顧日夜工爲詩格調出襄陽嘉
州間秀越溫潤悟入象外已因李識秀水仲春龍仲生雅尚亦在襄陽及一二右丞才具微短已又因仲識蕐亭莫如忠莫頗淸令蔚蔚唐人多從㳺吳彥䫫益者其名著志實滿矣亡何予爲郎比部郎之長孝豊吴維嶽燁燁有一時譽至同列相勉得吳生片語如照乘云予雅自好不能吳生下顧下李攀龍也吳愕怡盛氣欲奪我不得乃悟而折節請正李然其人詩實小巧淸新足炫市肆亡論風格惎指云已又因吴識山東馮惟訥湖州蔡汝楠馮博洽多記六朝初唐語格頗近小自出爲鮮饒才不當如是耶蔡少年
雅慕建安晚始淘洗攻錢劉之業瑩然不汚厭然索矣于鱗首予於金蕐徐文通也亦數之以謂予徐雖用力少其巽受勇邁種種見道誠一時之雋哉而天台王宗沐者齒最卑最擅曹中稱自謂得初唐未易許也蓋予居京師七年友師李攀龍次𧬄榛次李先芳近爲社友者吳興徐中行南海梁有譽濰揚宗臣耳徐溫煦予易望知其爲淑人長者詩格調殊不乏稱其人梁率易寡世好尤工齊梁近始幡然悔之卽二君少加沉欝之致何所不先宗後出而資尤敻絕躭躭虎視無崇不達凌駕斯世力追古人嗚呼雄哉
李攀龍寡許可它所友稱關中張才東平劉爾牧予俱已識知之張氣雄渾奕奕射人雖間作傖父語無損劉質秀才㨗尚未成家
史／正史／明史／志　凡七十五卷／卷六十二　志第三十八／樂二　樂章一／洪武八年御製圜丘樂章(P.1521)..[底本：清武英殿本]
洪武八年御製圜丘樂章。
迎神：仰惟兮昊穹，臣率百職兮迓迎。幸來臨兮壇中，上下護衞兮景從。旌幢繚繞兮四維，重悅聖心兮民獲年豐。
奠玉帛：民依時兮用工，感帝德兮大化成功。臣將兮以奠，望納兮微衷。
進俎：庖人兮列鼎，殽羞兮以成。方俎兮再獻，願享兮以歆。
初獻：聖靈兮皇皇，穆嚴兮金牀。臣令樂舞兮景張，酒行初獻兮捧觴。
亞獻：載斟兮再將，百辟陪祀兮具張。感聖情兮無已，拜手稽首兮願享。
終獻：三獻兮樂舞揚，殽羞具納兮氣藹而芳。光朗朗兮上方，況日吉兮時良。
徹饌：粗陳菲薦兮神喜將，感聖心兮何以忘。民福留兮佳氣昂，臣拜手兮謝恩光。
送神：旌幢燁燁兮雲衢長，龍車鳳輦兮駕飛揚。遙瞻冉冉兮去上方，可見烝民兮永康。
望燎：進羅列兮詣燎方，炬焰發兮煌煌。神變化兮物全於上，感至恩兮無量。
史／正史／明史／志　凡七十五卷／卷六十二　志第三十八／樂二　樂章一／洪武二年享先農樂章(P.1553)..[底本：清武英殿本]
洪武二年享先農樂章。
迎神，永和之曲：東風啟蟄，地脈奮然。蒼龍掛角，燁燁天田。民命惟食，創物有先。圜鐘既奏，有降斯筵。
奠帛，永和之曲：帝出乎震，天發農祥。神降於筵，藹藹洋洋。禮神有帛，其色惟蒼。豈伊具物，誠敬之將。
進俎，雍和之曲：制帛既陳，禮嚴奉牲。載之於俎，祀事孔明。簠簋攸列，黍稷惟馨。民力普存，先穡之靈。
初獻，壽和之曲：九穀未分，庶草攸同。表為嘉種，實在先農。黍稌斯豐，酒醴是供，獻奠之初，以祈感通。配位云，厥初生民，粒食其天。開物惟智，邃古奚傳。思文后稷，農官之先。侑神作主，初獻惟蠲。
亞獻，壽和之曲：倬彼甫田，其隰其原。耒耜云載，驂馭之間。報本思享，亞獻惟虔。
神其歆之，自古有年。配位云，后稷配天，興於有邰。誕降嘉種，有栽有培。俶載南畝，祗事三推。佑神再獻，歆我尊罍。
終獻，壽和之曲：帝耤之典，享祀是資，潔豐嘉栗，咸仰於斯。時維親耕，享我農師。禮成於三，以訖陳詞。配位云，嘉德之薦，民和歲豐。帝命率育，報本之功。陳常時夏，其德其功。齊明有格，惟獻之終。
徹饌，永和之曲：於赫先農，歆此潔修。於篚於爵，於饌於羞。禮成告徹，神惠敢留。餕及終畝，豐年是求。
送神，永和之曲：神無不在，於昭於天。曰迎曰送，於享之筵。冕衣在列，金石在懸。往無不之，其佩翩翩。
望瘞，太和之曲：祝帛牲醴，先農既歆，不留不褻，瘞之厚深。有幽其瘞，有赫其臨。曰禮之常，匪今斯今。
史／地理／徑山志／卷五／序文２／題無生上人募鑄鐵瓦疏２　沈演(P.36-1)..[明天啟四年(1624)原刊本　　本書與法鼓文理學院合作製作]
題無生上人募鑄鐵瓦疏
沈　演
有僧頎然而長睂燁燁放光手持鐵瓦兩片更兼文字幾行故作狡獪游戲卸却老衲行藏莫恠主人粗目試將泥鐵較量折戟沉沙半消銅雀子墨生香究竟孰堅孰脆波波着甚于忙太史不作戲論鐵在比丘心裏此念亦是能所祗今誰來誰去成住豈離壞空更請下一轉語徑山鐵瓦因緣便作西方公據
史／地理／徑山志／卷之七／游記／徑山游記　黃汝亨(P.20-1)..[明天啟四年(1624)原刊本　　本書與法鼓文理學院合作製作]
徑山游記
黃汝亨字貞甫進士
徑山在臨安北三十里東西天目通山之徑也九日晚宿化城寺次日卽欲朝發而同年汪孝廉至引裾畱醉予笑曰固勝孟公投轄雅情耶遂畱飲是日午前因便登錢武肅王墓墓在縣治右出城西有山名石鏡巉巖片石甚秀俗傳武肅微時過之照見冕旒此不可考有像藏開化寺兩睂豁堅如箭面棗色似武安寺又有婆
畱井鎻井夾道有舊宮門磚砌亦勝蹟也次朝至普凈寺飯發足明宗師曰記昨夕過溪流淸淺游魚如髮似鳥行虛空此意云何予鼓掌唯唯行六七里許從西北磴道上十餘里曲折盤薄大都以竹居勝綠陰翠靄時時拂披襟帶鳥語頗淸多不似兩天目頂寥絕無鳥聲日未夕投中峰南院宿從院背小徑仍行竹間翠陰郁穠林林千立天光從竹隙入予從來看竹無此地幽暢也因以剰夕問萬松塔及月亭千松塔為傳衣庵是陸太宰沈中丞碑記蛻骨處也塔所居菖蒲田環山繞林
俱饒蒼翠色而紅葉燁燁出秋林中更覺艷絕仍歸院長臥樓上為十三朝矣蚤起飯院僧引看玅喜菴為大慧杲禪師塔杲師有像淸美無倫庵名蓋宋孝宗所題也又迤而塔後行竹徑上殘碑為四十八代端禪師塔有至正間諭祭文前有放生大圓池中深三四尺許亦竹翠所繞又上為寂照庵則達觀和尚從長安歸瘞處因記予往者逢此公於長安西掖門外隔面送語遂成異世生平雄心霸氣究竟此寂寂中不可謂無因世間一切法何處可住為之太息起仍右轉竹叢中有靈雞
塚在焉此雞不食生類唐國一欽禪師會衆說□時時竚聽因師去長安長鳴三日而乃信一切衆生具佛靈也志尚載靈兎塚今不知其處雞塚下為喝石庵石碎為三屏張笏立上下可十丈餘乃巾子山人持呪立喝神通現示此非擬議可及開山欽禪師像較大慧更超秀而長耳似法相信茲山乞霛人也此下有香水海泉澹可嚼仍歸南院飯卽從徑山東南下入禹杭東南徑迤折十餘里大都巖岫澗泉相錯落間以竹色不似西徑竹樹居勝晚仍禹杭公署宿十四旦丞成君促集
輿馬行入西溪一帶烟雨微濕翠竹林叢不甚減徑山西境小憇永興寺為馮開之司成中興池有濟顚和尚無尾螺靈跡頃之仍投佛慧賦公移竹室下榻二日聊紀此游草而賦公有孫方垂髫予發足時持索書尚徤如虎歸時忽聞物化驚嘆無常迅速如此人生不五嶽游而五鼎食何為因思向平俟婚嫁畢游名山語亦貪天幸令婚嫁未畢卒然不可知此身不當俗耶明宗聞之大笑促予疾艸此紀而各得詩若干首是游也幸而得三緣□□十餘日俱晴霽似春無片刻陰雨有
天緣靈巖名□□林石骨所在獻勝有山緣得明宗禪侶而家侄載以從所逢山主賔俱供應無倦色有人緣卽予生平好游亦何能數數得此投之名山作入林佳話耳九月秋紀成為十六日
史／政書／大明會典／文職衙門／禮部／祠祭清吏司／卷之八十一／郊祀一合祀(P.1267-2)
一樂章
迎神樂奏中和之曲
荷蒙
天地兮、君主華夷。欽承踊躍兮、備筵而祭。誠惶無已兮、寸衷微。仰瞻俯首兮、惟願來期。想龍翔鳳舞兮、慶雲飛。必昭昭穆穆兮、降壇壝
奠帛樂奏肅和之曲
天垂風露兮、雨澤霑。黃壤氤氳兮、氣化全。民勤畎畝兮、束帛鮮。臣當設宴兮、奉來前
進俎樂奏凝和之曲
庖人兮列鼎。肴羞兮以成。方俎兮再獻。願享兮以歆
初獻樂奏壽和之曲、武功之舞
聖靈兮皇皇。穆嚴兮金牀。臣今樂舞兮景張。酒行初獻兮捧觴
亞獻樂奏豫和之曲、文德之舞
載斟兮再將。百辟陪祀兮具張。感聖情兮無已。拜手稽首兮願享
終獻樂奏凝和之曲、文德之舞
三獻兮樂舞揚。肴羞具納兮、氣藹而芳。祥光朗
朗兮上下方。况日吉兮時良
徹饌樂奏雍和之曲
粗陳菲薦兮神喜將。感聖心兮何以忘。民福留兮佳氣昂。臣拜手兮謝恩光
送神樂奏安和之曲
旌幢燁燁兮雲衢長。龍車鳳輦兮駕飛揚。遙瞻冉冉兮上下方。必烝民兮永康
望燎樂奏時和之曲
進羅列兮燎瘞方。炬焰發兮煌煌。神變化兮束帛將。感至恩兮無量
史／政書／大明會典／文職衙門／禮部／祠祭清吏司／卷之九十二／羣祀二／先農(P.1451-1)
大明會典卷之九十二
禮部五十
【羣祀二】
【先農】
洪武二年、始建
先農壇于山川壇西南、列為大祀。每歲親祭、遂耕耤田。以后稷氏配。已又奉
仁祖配。後改中祀。止遣應天府官致祭。不設配位。祭畢、猶親耕耤田。永樂定都、建壇如南京。遣順天府官致祭。日後遇
登極初、行耕耤禮、則親祭。每歲以仲春上戊日、遣官致祭。嘉靖十六年、
諭凡親耕、則戶部尚書先祭先農。
上至、止行三推禮。萬曆四年、改鑄神祇壇祠祭署印、為先農壇祠祭署印、仍掌行耕耤事務
洪武二十六年定
一齋戒二月
一省牲牛一　羊一　豕一　鹿一　兔一
一陳設
先農之神南向
犢一　　　羊一　　豕一　　豋一
鉶二　　　籩豆各十　　　　簠簋各一
帛一青色、禮神制帛
設酒尊三、爵三、篚一、于壇南、西向。祝文案一于壇西
一正祭。典儀唱樂舞生就位。執事官各司其事。贊引引獻官至盥洗所。搢笏。出笏。贊就位。典儀唱瘞毛血。迎神。奏樂。樂止。贊四拜。陪祭官同典儀唱奠帛行初獻禮。樂作。贊詣
神位前。獻帛、獻爵訖。詣讀祝位、跪、讀畢。贊俯伏興、平身。復位。樂止。行亞獻禮。樂作。樂止。行終獻禮。儀同典儀唱飲福受胙。訖。俯伏、興、平身。復位。贊兩拜。徹饌。奏樂。執事于
神位前徹饌。樂止。唱送神。奏樂。贊四拜。樂止。典儀唱捧祝帛饌各詣瘞位。禮畢
一祝文
維洪武　年歲次　甲子月　日
皇帝謹遣具官某、致祭于
先農之神。惟
神、初興農事。乃種嘉榖。為民立命。萬世永賴。今將東作。親耕耤田。謹以牲醴庶品、用修常祀。尚享
一樂章
迎神
東風啟蟄。地脉奮然。蒼龍掛角。燁燁天田。民命惟食。創物有先。圜鐘既奏。有降斯筵
奠帛
帝出乎震。
天發農祥。神降于筵。藹藹洋洋。禮神有帛。其色惟蒼。豈伊具物。誠敬之將
初獻
九穀未分。庶草攸同。表為嘉種。實在
先農黍稌斯豐。酒醴是共。獻奠之初。以蘄感通
亞獻
倬彼甫田。其隰其原。耒耜云載。驂御之間。報本思享。亞獻惟虔。
神其歆之。自古有年
終獻
帝耤之典。享祀是資。潔豐嘉栗。咸仰于斯。時帷親耕。享我農師。禮成于三。以訖陳詞
徹饌
於赫
先農。歆此潔修。于篚于爵。于饌于羞。禮成告徹。
神惠敢留。餕及終畝豐年是求
送神
神無不在。於昭于
天。曰迎、曰送。于享之筵。冠裳在列。金石在懸。往無不之。其佩翩翩
望瘞
祝帛牲醴。
先農既歆。不留不褻。瘞之厚深。有幽其瘞。有赫其臨。曰禮之常。匪今斯今
嘉靖九年更定
一祭品。每親祭、加和羮胙牛各一隻、豚胉豕一口。餘如舊例
一祭儀。前三日、太常寺奏致齋如常祀儀。
上先期致告于
廟。至日、
上詣壇所具服殿、具皮弁服。典儀唱樂舞生就位。執事官各司其事。內贊導引官導
上至拜位。內贊奏就位。典儀唱瘞毛血。迎神。樂作。樂止。內贊奏四拜。傳贊百官同典儀唱奠帛行初獻禮。
樂作。執事官捧帛爵、跪奠于
神位前訖。內贊奏跪。傳贊百官同樂暫止。內贊唱讀祝。讀祝官跪于
神位前右、讀訖。樂作。奏俯伏、興、平身。傳贊百官同樂止。典儀唱行亞獻禮。樂作。執事官捧爵跪奠于
神位前訖。樂止。典儀唱行終獻禮。樂作。執事官捧爵跪奠于
神位前訖。樂止。太常寺官進立壇東、西向。唱答福胙。內贊奏跪。奏搢圭。光祿寺官以福酒跪進于
上右。內贊奏飲福酒。
上飲訖。光祿寺官以胙跪進于
上右。內贊奏受胙。
上受訖。奏出圭。俯伏、興、平身。奏二拜。傳贊百官同典儀唱徹饌。樂作。執事官詣
神位前徹饌訖。樂止。典儀唱送神。樂作。內贊奏四拜。傳贊百官同樂止。典儀唱讀祝官捧祝、掌祭官捧帛饌、各詣瘞位。樂作。禮畢。樂止。
上還具服殿、更翼善冠黃袍、行耕耤田禮
一祝文
維嘉靖　年　月　日
嗣天子御名、致祭于
先農之神曰、維
神、肇興農事。始種嘉穀。立斯民命。萬世攸賴。茲當東作之期。躬耕耤田。惟賴
神慈。默施化理。俾年穀豐茂。率土皆同。以牲帛醴齊之儀、用申祭告之誠。尚享
一樂章仍舊
史／職官／諸司職掌／禮部／祠部／祭祀(P.13-1)
一樂章
迎神
荷蒙
天地兮君主華夷欽承踊躍兮備筵而祭誠惶無已兮寸衷微仰瞻俯首兮惟願來期想龍翔鳳舞考慶雲飛必
昭昭穆穆兮降壇壝
奠帛
天垂風露兮雨澤霑黃壤氤氳兮氣化全民勤畎畝兮束帛鮮臣當設宴兮奉來前
進俎
庖人兮列鼎肴羞兮以成方俎兮再獻願享兮以歆
初獻
聖靈兮皇皇穆嚴兮金床臣今樂舞兮景張酒行初獻兮捧觴
亞獻
載斟兮再將百辟陪祀兮具張感聖情兮無已拜手稽首兮願享
終獻
三獻兮樂舞揚肴羞具納兮氣藹而芳祥光朗朗兮上下方况日吉兮時良
徹饌
粗陳菲薦兮神喜將感
聖心兮何以忘民福留兮佳氣昂臣拜手兮謝恩光
送神
旌幢燁燁兮雲衢長龍車鳳輦兮駕飛揚遙瞻冉冉兮
上下方必烝民兮永康
望燎
進羅列兮燎瘞方炬焰發兮煌煌神變化兮束帛將感至恩兮無量
史／職官／諸司職掌／禮部／祠部／祭先農(P.13-69)
一祝文
維洪武某年歲次某甲子某月　　日
皇帝謹遣具官某致祭于
先農之神惟
神初興農事乃種嘉穀為民立命萬世永賴今將東作親耕籍田謹以牲醴庶品用修常祀尚
享
一樂章
迎神
東風啟蟄地脉奮然蒼龍掛角燁燁天田民命惟食創物有先圜鍾既奏有降斯筵
奠帛
帝出乎震天發農祥神降于筵藹藹洋洋禮神有帛其色惟蒼豈伊具物誠敬之將
初獻
九穀未分庶草攸同表為嘉種實在先農黍稌斯豐酒醴是共獻奠之初以蘄感通
亞獻
倬彼甫田其隰其原耒耜云載驂御之間報本思享亞獻惟虔
神其歆之自古有年
終獻
帝籍之典享祀是茲潔豐嘉粟咸仰于斯時惟親耕享我農師禮成于三以訖陳詞
徹饌
於赫先農歆此潔修于篚于爵于饌于羞禮成告徹
神惠敢留餕及終畝豐年是求
送神
神無不在於昭于
天曰迎曰送于享之筵冠裳在列金石在懸往無不之其佩翩翩
望燎
祝帛牲醴
先農既歆不留不褻瘞之厚深有幽其瘞有赫其臨曰禮之常匪今斯今
史／雜史／國朝典故／卷之三／剪勝野聞徐楨卿(P.49)
余嘗於民家弊籍中得偽陳友諒構宮殿上梁文，聊識於此，其詞云：「伏以乾坤遶漢宮，獻符璽圖書之瑞，
日月光天德，立邦家柱石之基。「立邦家柱石之基」，「柱」原作「杜」，據明朱當㴐國朝典故本改。于以濟世安民，于以建都啟土，地靈有待，天眷無私。欽惟皇帝陛下，齊聖廣淵，聰明睿智。富有四海，作之君作之師；天賜九疇，得其位得其祿。視民猶己，立賢有方。北伐東征，專不邇聲色之美；文韜武略，處宵衣旰食之勤。儼九重龍鳳之姿，擁百萬貔貅之眾。惟皇作極，應天順人，萬福攸同，一人有慶。習成周之禮樂，如豐沛之寓都。，展三輔之黃圖，覽九江之秀色。瀑布瀉銀河於峭壁，小孤矻底柱於中流。「小孤矻底柱於中流」，「孤」原作「姑」，據明朱當㴐國朝典故本改。左彭蠡右洞庭，滔滔天塹；前朱雀後玄武，燁燁京華。工部掄材，梓人獻巧，電布星羅之合度，翬飛鼓翼之奏功。黃道紫宸，峙中天之華闕；金釘朱戶，啟南面之明堂。虹舉雙梁，雷陳六偉。
東
扶桑擁出一輪紅，光被海隅開壽域，袞衣端拱帝王宮。
南
嶺嶠猿歸奏表函，方土珍奇皆入貢，華生彤管照晴嵐。
西
使臣諭蜀馬如飛，五十四州霑雨露，民安物阜悉依歸。
北
萬里幽燕苦霜雪，江南佳麗樂昇平，比屋熙熙蒙帝德。
上
天命維新增氣象，中天帝坐十分明，歷歷泰階光萬丈。
下
邊境烽消收戰馬，六軍務在盡耕桑，率土豐登樂閑暇。
伏願閶闔開宮殿，嵬嵬玉几之端嚴；山河壯帝居，翼翼金城之鞏固。永保安寧之日，信符海晏之時。衣冠講唐虞，股肱皆社稷。廬山高幾千仞，綱紀四方；天子壽億萬年，本支百世。」
史／雜史／國朝典故／卷之十二／奉天靖難記二(P.220)
丁丑，上召諸將議出兵迎敵。庚子，祭告出師。辛丑，大軍營于城南。壬寅，移營武清，遣諜者趨德州、真定，「遣諜者趨德州真定」，「者」原作「音」，據明朱當㴐國朝典故本改。覘賊動靜。癸丑，諜報李景隆軍過河間，前鋒已至白溝河，郭英等軍過保定，期於白溝河合勢同進，我師駐固安。乙卯，上諭諸將曰：「李九江志大而無謀，自專而忌眾，郭英老邁退縮，平安剛愎自用，「平安剛愎自用」，「安」原作「生」，據明天一閣抄本改。胡觀驕縱不知，吳傑懦而無斷，數子皆匹夫，其來無能為也，惟恃其眾爾。然眾豈可恃也，人眾易亂，擊前則後不知，擊左則右不應，前後不相救，左右不相應，徒多無益也。况賊將帥不專而政令非一，紀律縱弛而分數不明，往者鄭村壩之戰，眾非不多，兵甲非不堅利，一逐即敗，如風行草偃耳。其摧頹披靡，失志喪氣，
至今神號魄奪。夫將者三軍之司命也，將志衰則三軍之勇不奮，而敗跡形矣，其甲兵雖多，糧餉雖富，適足為吾之資耳。爾等但秣馬厲兵，聽吾指麾，舉之如拾地芥，兵法所謂『敵雖眾，可使無鬥』，又曰『識眾寡之用者勝』，吾策之審矣。第患爾等過殺，當謹以為戒。」是日，大軍渡白馬河，駐營於蘇家橋。是夜大雨，平地水深三尺，及上臥榻，加交床於榻，坐以至旦。兵端有火光，如毬擊燁燁相上下，金鐵錚錚作聲，弓弦皆鳴，將士皆奮欲戰。
子／筆記／萬曆野獲編／卷十七／兵部／沈惟敬(P.440)
【沈惟敬】沈惟敬。浙之平湖人。本名家支屬。少年曾從軍。及見甲寅倭事。後貧落。入京師。好燒煉。與方士及無賴輩游。石司馬妾父袁姓者。亦嗜爐火。因與沈善。會有溫州人沈嘉旺。從倭逃歸。自鬻於沈。或云漳州人。實降日本。入寇被擒。脫獄。沈得之為更姓名。然莫能明也。嘉旺既習倭事。且云關白無他意。始求貢中國。為朝鮮所遏。以故舉兵。不過折柬可致。袁信其說。以聞之司馬。惟敬時年已望七。長髯偉幹。顧盼燁燁字原缺。據寫本補。然。司馬大喜。立題授神機三營遊擊將軍。沈嘉旺亦拜指揮。與其類十餘人充麾下。入日本。司馬既以封貢事委之。言無不合。言路交攻。不為動。沈留釜山年餘。廷遣制使二人往封。以惟敬為宣諭使。偕渡海。臨淮李小侯既逃。朝命副使楊方亨充正。即以惟敬為副使代之。過海至山城州。草草畢封事。而倭留朝鮮者。終不去。貢事亦不成。石司馬以違旨媚倭下獄。沈為督府邢司馬捕至京論斬。妻子給功臣為奴。惟敬無子。妻為南妓陳淡如。少亦知名。時已老矣。沈誅後。部曲星散。淡如與嘉旺。俱不知所終。○惟敬渡海時。余家有一舊僕隨之。及還。云日本國多風。四時皆然。四面皆至。所謂颶風也。俗好樓居。至十餘層。而又不善陶埴。即王居亦以茅覆。故易敗。亦易成。土俗與舊傳略似。唯所譚用箸最奇。其俗侈於味。強半海錯。中國所未名者。每宴會。雖黃白雜陳。不設匕箸。臨食則侍奴取小材長尺許者。對客削成札。人置一雙。既餕。便對客折之。不復再用。每堂廡間。必設箸材半楹。以備朝
夕供具。日必再浴。不設浴鍋。但置密室。高設木格。人坐格上。其下熾火。沸湯蒸之。肌熱垢浮。令童子擦去。然後以水從頂灌之。大抵其好潔如此。
子／筆記／萬曆野獲編／補遺卷四／土司／緬甸盛衰始末(P.927)
【緬甸盛衰始末】緬甸。古朱波地。漢謂之撣國。和帝永元中。其王獻新樂及幻人。能變化吐火。自支解易牛馬頭。或云即大秦國也。唐謂之驃國。貞元中亦來朝獻。宋謂之緬國。元世祖征服之。大德中封為緬國王。其地有江頭太公馬來安正國蒲甘。所謂緬中五城也。地在騰衝西南千餘里。其夷柔而詐。屋廬象馬舟楫之類俱備。又製緬鈴。為媚藥中第一種。其最上者值至數百金。中國珍為異寶。男子善浮水。綰髻於頂。以青白布纏之。婦之髻綰於後。不施脂粉。專事佛。有大事則抱佛說誓。或詣僧決之。其文字進上者用金葉書之。次用貝葉。謂之緬書。西南諸夷文契皆用之。其國最為廣大。本朝洪武間。遣使往諭。尚稱為緬國。二十九年始內附入貢。永樂元年。緬甸頭目那羅答。遣使郎尋蹇來朝貢方物。以木邦孟養阻遏貢道為辭。上優詔答之。為開立緬甸宣慰司。以羅塔為宣慰使。未幾。羅塔加兵孟養。殺其宣慰刀木旦。事聞。上嚴諭之。始以地歸孟養。五年。又違父遺命。奪其弟馬者速所轄地。其弟來訴。上又鐫戒。令還弟資產。不聽。既而木邦宣慰罕賓法。代孟養報仇。破緬城寨二十餘處。獲其象馬諸物以獻。上受之。時永樂十一年也。其後入貢屢愆期。朝廷亦不深詰。未幾。緬甸宣慰新斯加。又為木邦所殺。至宣
德五年。緬甸宣慰莽得剌貢方物。蓋斯加子也。自是始以莽為姓。宣德八年。莽得剌欲殺東倘長官。其子入奏。得剌又奏木邦宣慰罕門法入境。朝廷兩解之。正統元年。麓川宣慰思任發侵孟養及緬甸。欲盡有其地。雲南總兵沐晟奏之。上命計議撫捕。蓋麓川之征。張本於此矣。正統三年大征麓川。命土官協剿。至七年任發大敗走。過金沙江。緬甸宣慰男卜剌浪馬哈省。速剌以兵夾攻。任發走入緬。為莽得剌所得。囚之阿瓦城。奏請并其子思機法械送。仍要中國分以麓川故地。雲南屢檄往取未發。至十年十二月。以兵臨之。以地賂之。始以任發副千戶王政殺之。函首入獻。尋機法又叛。景泰二年。緬人入麓川。又執思機法以去。至五年三月。獻俘於朝。自是麓川與緬世為血仇。成化中。麓川有遺孽思陸發者。思任少子也。以兵入孟養。據其地。又取緬甸之聽盞等城。緬甸遂微弱不振。弘治元年。緬甸宣慰卜剌浪奏。成化間蒙給金牌信符。不戒於火。乞并批文底簿及勘合給賜。詔如其請。進貢頭目奏。此行路經孟養。恐為思陸發所阻。乞官兵護送。上又許之。至嘉靖五年。孟養夷酋思倫攻緬甸。破阿瓦城。虜其宣慰莽紀歲。殺掠無算。遂與木邦酋罕列瓜分其地。詔遣永昌府知府嚴時泰往諭之。不聽。紀歲竟為孟養及孟密土酋思真所殺。其幼子名瑞體者。本名噠喇。避思倫難。奔洞吾且二十餘年。洞吾與古喇相近。古喇酋兄弟相攻。瑞體和解之。遂部署眾夷。絕其道路。二夷皆死。盡有其地。緬自此復盛。瑞體已并有古喇。因以兵脅服鄰國。至嘉靖三十年。遂入孟養八百老撾。於是緬勢益張。即木邦先以征緬功受賞。搆怨非一日。至是亦臣服於緬。反為嚮導。以窺中國矣。至嘉靖三十九年。而孟密酋思真與其子思
漢相繼死。嫡庶爭立。境內大亂。噠喇為報父仇。乃納思漢之次子思琢為壻。遣孟密教以篡國。奪其兄思宋印。因假道以攻孟養迤西諸夷。必盡復世仇而後已。會所遣將卓吉。為乃頭目別混所殺。瑞體大怒。自將征之。生擒別混父子。於是威振諸夷。隴川千崖南甸三土司。亦聽其役屬矣。隆慶六年。隴川宣撫司目把岳鳳。殺其主多士寧投緬。至萬曆四年。緬遂大舉入寇。攻迤西至雲南。副使羅汝芳拒卻之。至七年。緬兵破迤西。據有其地。至十年。岳鳳以緬兵破千崖宣撫司。執土婦罕氏以去。未幾。緬酋莽瑞體病死。體生時。值大雪。惟瑞屋上獨無。夜居室燁燁有光。及長。沈鷙狡譎善用兵。信賞必罰。故孑然亡命。拓地萬里。滇為之敝。既死。子應裏嗣事。尤險詐有謀略。瑞體展土開疆。多賴其力。十一年。緬酋莽應裏糾隴川賊岳鳳寇順寧。破施甸猛淋盞達諸寨。殺掠無算。詔以劉綎為游擊將軍。鄧子龍為參將。會諸夷兵。共擊大破之。俘岳鳳至京。寸磔之。應裏遁去。十五年。緬酋應裏復攻迤西。陷密堵送速二城。金騰兵備李材擊破之。復二城。時劉綎、鄧子龍功居多。至十八年。緬入孟養。二十年緬入蠻莫。鄧子龍擊卻。二十年。緬又入蠻莫。破等練城。與投緬叛夷猛卯多俺諸酋首分道入寇。巡撫陳用賓。廣南知府潘文昌。議於騰衝築關城凡八。以防緬深入。二十一年。始擒其將多俺斬之。用賓復檄屬國暹羅同攻緬。暹羅陽諾之。然畏緬不敢加兵也。二十三年。應裏託孟璉孟艮二土司。偽請納款。朝議許之。比差官賫銀幣以往。既至境。託詞不受。其侮慢不恭至此。至二十七年。緬攻孟養。三十年。緬又攻蠻莫。土官思政敗奔內地。緬以重兵入滇索之。撫臣大懼。斬思政首畀之。緬乃益驕。三十一年。緬酋雍罕。始遣使款貢。
雍罕蓋應裏子。三十四年。緬酋阿瓦攻圍木邦宣慰司。我軍不能救。遂失之。因是五宣慰司復盡為緬所陷。而廟堂置不問矣。此後緬地轉大。幾埒天朝。凡滇黔粵西諸邊裔謀亂者。相率叛入其地以求援。因得收漁人之利。為西南第一逋逃藪。識者憂之。按瑞體初年。眾無一旅。寄食異邦。奮臂一呼。修復舊業。轉弱為強。蠶食殊鄰。威行蠻服。其材亦何下慕容垂、趙元昊哉。應裏少有父風。出奇制勝。益闢故封。雲南自此虛耗矣。此父子者。雖聖朝之猰。亦酋豪之騏驥也。雲南所統。自府州縣外。被聲教者。凡有九宣慰司、七宣撫司。其底馬撒與大古剌靖安三慰。久為緬所奪。滇中可以調遣者。惟車里等五夷。并緬甸為六慰。與南甸等三宣撫而已。迨至今日。三宣六慰。盡入緬輿圖中。他時南中倘有徵發。嚴急不可。姑息不可。蜀漢之張裔被縛送吳。天寶之李宓全軍俱覆。非前車耶。迤西者蓋俗名。實孟養宣慰司也。世為刀姓。正統間。為麓川所侵奪。訴於朝。王驥因而三出師。迨思任走匿。朝議以孟養故地賂緬人。緬始以思任獻。既而思陸復取孟養土私據之。於是孟養宣慰司。不復在屬國之列矣。弘治初。例繳外夷金牌信符。兵部忘舊事。亦誤給孟養。於是思氏遂自立為酋長。屢請復稱宣慰。朝廷不許。然與緬為世仇。自緬再盛。無歲不攻之。亦互有勝負。至萬曆十三年。始許降。稱孟養長官司。按麓川之滅。兆於孟養之入訴。其酋父子相繼膏斧鑕矣。彼思陸者。以逆子逋誅潛復奮起。復父祖仇恥。反奪其地。據為己有。雖故封失守。而取償於仇鄰。再領民社者又將二百年。思氏之有後。亦何減莽瑞體哉。是皆未可以夷裔忽之也。○孟養。舊名蒙樣。
子／醫家／本草崇原集說／卷中　本經中品／雄黃(P.78-2)..[清宣統二年錢塘仲氏刊本]
雄黃、氣味苦平寒、有毒、主治寒熱鼠瘻、惡瘡疽痔、死肌、殺精物惡鬼、邪氣、百蟲毒、勝五兵、鍊食之、輕身、神仙、
别錄云雄黃出武都山谷燉煌山之陽武都氐羌也是為仇池後名階州地接西戎界宕昌亦有而稍劣燉煌在涼州西數千里近來用石門謂之新坑始興石黃之好者耳階州又出一種水窟雄黃生於山巖中有水流處其色深紅而微紫體極輕虛功用最勝抱朴子云雄黃當得武都山中出者純而無雜形塊如丹砂其赤如鷄冠光明燁燁者乃可用有靑黑色而堅者名熏黃有形色似真而氣臭者名臭黃並不入服食只可療瘡疥金剛鑽生於雄精之中孕婦佩雄精能轉女為男
崇原雄黃氣味苦平。色黃質堅。形如丹砂。光明燁燁。乃稟火土金之氣化。而為散陰解毒之藥。蓋性寒入陰。導火土金之氣入而用事也。水毒上行。則身
寒熱而頸鼠瘻。雄黃稟土氣而勝水毒故能治之。肝血壅滯。則生惡瘡而為疽痔。雄黃稟金氣而平肝故能治之。死肌乃肌膚不仁。精物惡鬼。乃陰類之邪。雄黃稟火氣而光明故治死肌。殺精物惡鬼邪氣。凡蟲毒逢土則解雄黃色黃。故殺百蟲毒。勝五兵者。一如硫黃能化金銀銅鐵錫也。五兵。五金也。勝五兵。火氣盛也。鍊而食之。則轉剛為柔。金光內藏。故輕身神仙。
集／小說／西遊記／第三十五回　　外道施威欺正性　心猿獲寶伏邪魔(P.431)
那魔慌了，將左手擎著寶劍，右手伸於項後，取出芭蕉扇子，望東南丙丁火，正對離宮，唿喇的一扇子，搧將下來，只見那就地上，火光焰焰。原來這般寶貝，平白地搧出火來。那怪物著實無情：一連搧了七八扇子，熯天熾地，烈火飛騰。好火：
那火不是天上火，不是爐中火，也不是山頭火，也不是灶底火，乃是五行中自然取出的一點靈光火。這扇也不是凡間常有之物，也不是人工造就之物，乃是自開闢混沌以來產成的真寶之物。用此扇，搧此火，煌煌燁燁，就如電掣紅綃；灼灼煇煇，卻似霞飛絳綺。更無一縷青煙，盡是滿山赤焰。只燒得嶺上松翻成火樹，崖前柏變作燈籠。那窩中走獸貪性命，西撞東奔；這林內飛禽惜羽毛，高飛遠舉。這場神火飄空燎，只燒得石爛溪乾遍地紅！
大聖見此惡火，卻也心驚膽顫；道聲「不好了！我本身可處，毫毛不濟：一落這火中，豈不真如燎毛之易？」將身一抖，遂將毫毛收上身來。只將一根變作假身子，避火逃災，他的真身，捻著避火訣，縱觔斗，跳將起去，脫離了大火之中，徑奔他蓮花洞裏想著要救師父。急到門前，把雲頭按落。又見那洞門外有百十個小妖，都破頭折腳，肉綻皮開。原來都是他分身法打傷了的，都在這裏聲聲喚喚，忍疼而立。大聖見了，按不住惡性兇頑，輪起鐵棒，一路打將進去。可憐把那苦煉人身的功果息，依然是塊舊皮毛！
集／小說／西遊記／第四十五回　　三清觀大聖留名　車遲國猴王顯法(P.563)
行者聽得老師父經文念盡，卻去耳朵內取出鐵棒，迎風幌了一幌，就有丈二長短，碗來粗細，將棍望空一指。那風婆婆見了，急忙扯開皮袋；巽二郎解放口繩。只聽得呼呼風響，滿城中揭瓦翻磚，揚砂走石。看起來，真個好風，卻比那尋常之風不同。但見：
折柳傷花，摧林倒樹。九重殿損壁崩牆，五鳳樓搖梁撼柱。天邊紅日無光，地下黃砂有翅。演武廳前武將驚，會文閣內文官懼。三宮粉黛亂青絲，六院嬪妃蓬寶髻。侯伯金冠落繡纓，宰相烏紗飄展翅。當駕有言不敢談，黃門執本無由遞。金魚玉帶不依班，象簡羅衫無品敘。彩閣翠屏盡損傷，綠牕朱戶皆狼狽。金鑾殿瓦走磚飛，錦雲堂門歪槅碎。這陣狂風果是兇，刮得那君王父子難相會；六街三市沒人踪，萬戶千門皆緊閉！
正是那狂風大作，孫行者又顯神通，把金箍棒鑽一鑽，望空又一指。只見那：
推雲童子，佈霧郎君。推雲童子顯神威，骨都都觸石垂天；佈霧郎君施法力，濃漠漠飛煙蓋地。茫茫三市暗，冉冉六街昏。因風離海上，隨雨出崑崙。頃刻漫天地，須臾蔽世塵。宛然如混沌，不見鳳樓門。
此時昏霧朦朧，濃雲靉靆。孫行者又把金箍棒鑽一鑽，望空又一指。慌得那：
雷公奮怒，電母生嗔。雷公奮怒，倒騎火獸下天關；電母生嗔，亂掣金蛇離斗府。唿喇喇施霹靂，振碎了鐵叉山；淅瀝瀝閃紅綃，飛出了東洋海。呼呼隱隱滾車聲，爗爗煌煌飄稻米。萬萌萬物精神改，多少昆蟲蟄已開。君臣撲上心驚駭，商賈聞聲膽怯忙。
那沉雷護閃，乒乒乓乓，一似那地裂山崩之勢，諕得那滿城人，戶戶焚香，家家化紙。孫行者高呼：「老鄧！仔細替我看那貪贓壞法之官，忤逆不孝之子，多打死幾個示眾！」那雷越發振響起來。行者卻又把鐵棒望上一指。只見那：
龍施號令，雨漫乾坤。勢如銀漢傾天塹，疾似雲流過海門。樓頭聲滴滴，牕外響瀟瀟。天上銀河瀉，街前白浪滔。淙淙如瓮撿，滾滾似盆澆。孤莊將漫屋，野岸欲平橋。真個桑田變滄海，霎時陸岸滾波濤。神龍藉此來相助，抬起長江望下澆。
這場雨，自辰時下起，只下到午時前後。下得那車遲城，裏裏外外，水漫了街衢。那國王傳旨道：「雨彀了！雨彀了！十分再多，又渰壞了禾苗，反為不美。」五鳳樓下聽事官策馬冒雨來報：「聖僧，雨彀了。」行者聞言，將金箍棒往上又一指。只見霎時間，雷收風息，雨散雲收。國王滿心歡喜，文武盡皆稱贊道：「好和尚！這正是『強中更有強中手』！就是我國師求雨雖靈，若要晴，細雨兒還下半日，便不清爽；怎麼這和尚要晴就晴，頃刻間杲杲日出，萬里就無雲也？」
集／小說／型世言／卷之十／第三十九回　　蚌珠巧乞護身符　妖蛟竟死誅邪檄(P.628)
一日出巡到湖州，就宿在慈感寺中，詢問風俗。內有父老說起這橋下有蚌珠，嘗因蛟龍來取，疾風暴雨，損禾壞稼。夏尚書尋思，卻也無計。到晚只見鐘磬寂然，一齋蕭瑟。夏尚書便脫衣就枕，卻見一個婦人走來：
髮覆烏雲肌露雪，　　雙眉蹙翠疑愁絕。
緇衣冉冉逐輕風，　　司空見也應腸絕。
後邊隨一個女子，肌理瑩然，燁燁有光：
燦燦光華欲映人，　　瑩然鮮潔絕纖塵。
莫教按劍驚投暗，　　自是蛟宮最出群。
夏尚書正待問他何人，只見那前邊婦人愁眉慘目，歛袂長跪道：
妾名方諸，祖應月而生，曰蜆、曰蛤、曰蟶、曰蠣、曰蚶，皆其族屬，散處天下。妾則家于濟，以漫藏誨盜。有鷸生者來攫，輒摶執之。執事者欲擅其利，竟兩斃焉，因深藏于碧潭。昔漢武帝游河上，藻兼因東方朔獻女侑觴，蓋予女赤光也。既復家于此，堅確自持，緘口深閉，蓋有年所。唯有一女，瑩然自隨，容色凈潔，性復圓轉，光焰四射，燁燁逼人，火齊、木難，當不是過。羞于自炫，同妾韞藏，避世唯恐不深。不意近邇強鄰，恣其貪淫之性，憑其爪牙之利，覘女姿色，強欲委禽，屢起風波，橫相恐嚇。妾女自珍，不欲作人玩弄，妾因拒之。郎猶巧為攫奪，妾保抱雖固，恐勢不支。願得公一帖，可以懾伏強鄰，使母子得終老巖穴，母子深願。
尚書道：「女子生而願為之有家，倘其人可托終身，何必固拒？」婦人泣曰：「氏胎此女，原與相依，寧共沉淪，不願入人之手。」後面女子也垂泣道：「交郎貪淫，聚我輩無限，猶自網羅不已。妾寧自湛深淵，以俟象罔之求。不能暗投，遭人按劍。唯大人憐之！」夏尚書夢中悟是蚌珠，因援筆作詩一首與之：
偷閑暫爾憩祗林，　　鈴鐸琳琅和苦吟。
投老欲從猿作伴，　　抒忱卻有蚌傾心。
九重已見敷新澤，　　薄海須教奉德音。
寄語妖蛟莫相攫，　　試看剖腹笑貪淫。
書罷，付與婦人，道：「以此為你母子護身符驗。」婦人與女子再拜謝道：「氏母子得此，可以無患，與人無爭矣。」悠然而去。
叢書／寶顏堂秘笈／彙集：先進遺風／卷上(P.1-1)..[明萬曆繡水沈氏尚白齋刻本]
章文懿公懋公任翰林時　朝廷舉張燈故事
命下詞臣詠詩公率同官荘㫤黄仲昭援蘇長公疏意直諫忤　旨左遷尋陞僉事年未及艾即力
辭官歸力田自給四方學者雲徔家貧刈蔬脫粟而餉之或諷為文章曰弗暇或請著述曰儒先之言至矣盡矣刪其繁蕪可也弘治中薦起為南監祭酒以母𠷔力辭　詔增設司業廳以居終制赴官　世廟初進南禮部尚書致仕公嘗謂門人董遵曰待客之禮當存古意今人多以酒食相尚非也聞薛文清公居家留客止用以雞黍盛以瓦器酒三行就飯而罷又魏文靖公居家客至必留飯止一肉一菜雖不之公府必回訪舟次有所相遺
必荅禮不虚受人惠此二公可法云
附太宰漁石唐公致政家居時出入惟徒步有陳大叅良謨者說之曰翁官居八座年邁七旬故天下大老也孔子曰吾徔大夫之後不可徒行翁學孔子者而顧欲過之耶公曰固然第吾楓山先師致政歸祗是步行未嘗乘轎迺姪朴菴公名拯侍郎及竹澗潘公希曾侍郎俱守此禮吾安敢違耶吁浙有楓山殆猶魯有岱嶽其遺矩所留諸公皆率履弗越如此
論曰楊仲修誚公諫燈火非是謂詞臣職當應制中含納約如孟子告君意可也此說良是又公以玉堂蔬圃詩中秋賞月詩忤時相想公不欲以辭賦名家亦少時意氣激昂如是顧公德業問望燁燁士林流風懿範孚洽閭里跡鉅公名卿率其遺軌不敢違越若此豈可以言諭色取哉嘗聞其教學者謂心胸欲大必有窮理工夫心纔會大又湏心小必有涵養工夫心纔會小云云晚盖進于道矣不直以一諫燈火一忤
相臣揭揭表樹已也且跡其難進易退真有塵視軒冕㮣矣
附論唐公以高年太宰徒步里中陳大叅執孔子從大夫之後不可徒行語誚之亦是顧公以前軰風軌謹守不渝長厚哉後吳文定寛朱恭靖希周俱以清華位至崇膴其居里第也亦多徒行魚魚雅雅如一庠士古所謂鞠躬君子非乎可以敦澆薄矣王荘毅紘李襄敏秉俱以尚書懸車在里王公抗志寡交非其人不與李公
出入閭巷每與市人對奕終日無忤三規李曰朝廷大臣而與閭巷小人戲狎何自輕之甚李曰所謂大臣豈能常為之朝野固自不同何至以官驕鄉人哉意見不同如此余惟夫子之在鄉黨所謂恂恂如者想無容亦無狎也
叢書／寶顏堂秘笈／彙集：先進遺風／卷下(P.1-1)..[明萬曆繡水沈氏尚白齋刻本]
王符卿公汝訓余嘗與一再晤視其人冲夷恬雅竊疑必充養有道者因夷考其履諗家世素饒於貲
足侔素封乃父封公尤善綜理每晨起握籌課算計盈縮或至日昃未食貲以是日裕故鄉居時虞盗患每至夜分則募數十人居守重鍵固鐍惴惴為意外防竟夕或不能安寢也符卿家食時即志聖賢之學覩其然深念之食寢亦不自安因諭其父曰天之生財以養人也人之理財以自養也世之切扵人者莫扵身至切扵身者又莫重扵心也大人為此衊衊者朝營營然暮兢兢然内累其心外累其身何為者哉古誚厚積者曰守財虜自今
觀之不虚也兒即至愚不肖不能顯揚大人安忍大人墮此類哉封公喻一日盡招其族里諗諸夙貸而負者悉裂劵免之夙所積藏視戚屬族黨之殺差貧富之等而悉捐以散給之里之人大悅徙而相依者數百家所居遂成聚無煩募人防守而符卿因益得肆力扵學卒成進士雅望燁燁起士林推重至今其鄉號稱仁里而戴其封君為仁人君子曰符卿純孝哉以其親顯者至矣噫亦其逹如是也
叢書／寶顏堂秘笈／彙集：天目遊記／序　陶望齡(P.1-1)..[明萬曆繡水沈氏尚白齋刻本]
天目遊紀
武林　黃汝亨貞父著
華亭　陳繼儒仲醇訂
繡水　沈啓先牗生校
天目稱吾浙名山不佞生平作卄餘年天目想未遂今夏偶得從鍾陵釋肩歸居西湖月餘人事亦復如結此興勃不能已秋山固佳聞天目過九月寒甚不可登遂以是月二之日夕發然
炬行野間如迅鳥赴林十餘里赴佛慧寺賦公之約時已過晚鍾三五刻石林兄弟僧持燈候山門矣明宗詢禪師夙有同遊之期家姪茂材此興不淺次旦俱邀至佛慧從錢塘聶純中明府假輿馬是午至卽從西溪行石徑中竹𣗳溪蕩所過饒野趣便與市喧逈絕晚至禹杭程明府以報滿出次旦丞成君促輿馬至卽出城西門問所謂大滌洞霄者而登焉徑亦自野間行
八九里許有竹十餘林俱密陰濃翠日影不得下漸近山漸佳左右俱巖岫曲折幽絕溪流齒齒從澗中下聲砰磕從齒間出稍進而小橋泉石更淸澄可弄旁多白泥初視之如堆玉積雪似可觀聞之人言白石在本山三里外近為市人琢之入溪搗為粉取重貲為此山聚穢又恨無力掃除之耳未幾老道士周尚文出迓至洞霄殘碑下文字剝蝕不可讀書法近晉唐人
筆甚佳又上則洞霄宮殿宇也按志茲山為大滌玄葢洞天漢武元封三年始建宮壇歴今千五百餘年唐建天柱觀歴宋及我　明俱遣使崇奉之甚盛今半頹殘矣獨玉皇殿係宋舊物木皆用栢無塵三淸殿係郭眞君結茅處已非故木方丈有晦翁提舉洞霄宮像在一扁金書洞天福地四字骨力淸剛則宋理宗筆也是日方午遂呼道士引至大滌洞洞深窅卽漢武投
龍簡之所持火炬廼得入行里許有唐宋人留題滅没不易辨石色如蒼黒玉中縱橫白文如畍又似飛雲片片志穪中有白鼠玉芝未得見也洞口橫石如鼓擊之有填填聲又上則天柱峰千仞壁立名山記穪五嶽之外天有八柱見于中國者三此其一也其上有棲眞洞暮不及登又亭有飛玉宜霜泉有鏡潭無骨箬名字俱佳已堙没未得獨撫掌泉在宮殿下昔人撫掌
湧泉處今已混濁佳者已入子瞻品題所穪靑山九瑣不易到作者七人相對閒庭下流泉翠蛟舞洞中飛鼠白鴉翻是也自洞霄而下溪山荒落居多晚入臨安則樊明府已縣榻僧寺矣是晚樊致虛進士再晤公署有別詩宿化成寺五之日從化成寺驅車出城南門從瑯山鳯岫而上為玲瓏山石磴蜿蜒長岩幽壑凡九折似霛鷲韜光山徑徑中書九折巗三字乃蘇子瞻
筆其上有石亘丈許如長榻石下泉淙淙似枕間過題醉眠石三字亦坡公筆微酣高卧據石枕流大快事也石上羅漢松一株蒼葉老幹可合抱定千年物又為三休亭殆取摩詰危徑幾萬轉數里將三休之句再上為辛夷亭有辛夷一株枝幹疎勁洪先生古本有飛來辛夷花句浮玉生為識其孫枝云亭旁與折巗對有石流泉珠如乳甚佳峻上可里許為石佛殿殿旁鐫
東坡山谷佛印三像前邑令為之甚鄙俗稍左□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□
雪洸漾氷壺坐聽之令人形神俱汰其前萬山合嶂空濛間織煙浮碧與虹光雪瀑相映射它山未有眞勝境也轉而上則昭明禪寺矣此山為梁昭明太子翻經處兩目皆以擅勝殿左有寶誌公像又有昭明像朗秀絕倫旁為千佛閣從東目頂下視羣峰在煙雲中囘互昂伏如海水浪文大𠁊人意寺後為昭明洗眼池一名廻光庵卽陽和所題謂昭明分經時一眼受障以
此池水得浣去云從池而上為白雲窩舊名西寺竹色亦佳又自松徑上為分經臺卽昭明分金剛經三十二分處四靣無竹𣗳皆沙磧草蔓臺有三松一為雷火所摧存其二俱枯立𣗳留一線如畫臺亦殘夷已盡余笑謂明宗師當由大佛力為昭明刋落文字障與霜葉雲根俱墮耳臺有靜室少坐為題一偈而下臺旁為葛稚川煉丹池池水小溷不及洗眼池甚遂從此折
而東下為黑驢庵世稱希都祖師於此得道時以黑驢往來後為虎所食師受嘱此山至今無虎山前後密陰竹色頗佳又折而下二里許砂石險仄不能駐屐過此寛坦如布又四圍列嶂如屏飛泉潄石大如霛隱山之廻龍澗澗色如縞帶一名玉澗泉葢東明祖師靜修所是為平溪庵逆而上仍趣昭明寺時夕照旣下初月燁燁出松頂上又寺前有大杉數𣗳高廣可𡸁蔭
千步淸冷之氣相逼而來與明宗師酬送片語遂咲而起宿作西行之策
徑山在臨安北三十里東西天目通山之徑也九日晚宿化城寺次日卽欲朝發而同年汪𡥉廉至引裾留醉予笑曰固勝孟公投轄雅情耶
遂留飲是日午前因便登錢武肅王墓墓在縣治右出城西有山名石鏡巉巗片石甚秀俗傳武肅微時過之照見冕旒此不可考有像藏開化寺兩眉豁竪如箭靣棗色似武安寺又有婆留井鎻井夾道有舊宮門磚砌亦勝蹟也次朝至普凈寺飯發足明宗師曰記昨夕過溪流清淺遊魚如髮似鳥行虚空此意云何予鼓掌唯唯行六七里許從西北磴道上十餘里曲折盤
薄大都以竹居勝縁陰翠靄時時拂披襟帶鳥語頗淸多不似兩天目頂寥絕無鳥聲日未夕投中峯南院宿從院背小徑仍行竹間翠陰郁穠林林于立天光從竹隙入予從來看竹無此地幽暢也因以剩夕問萬松塔及月亭千松塔為傳衣菴是陸太宰沈中丞碑記蛻骨處也塔所居菖蒲田環山繞林俱饒蒼翠色而紅葉燁燁出秋林中更覺艶絕仍歸院長臥樓上為十
三朝矣蚤起飯院僧引看玅喜菴為大慧杲禪師塔杲師有像淸美無倫庵名葢宋𡥉宗所題也又迤而塔後行竹徑上殘碑為四十八代端禪師塔有至正間諭祭文前有放生大圓池中深三四丈許亦竹翠所繞又上為寂照庵則達觀和尚從長安歸瘞處因記予往者逄此公於長安西掖門外隔靣送語遂成異世生平雄心覇氣究竟此寂寂中不可謂無因世間一切法
何處可住為之大息起仍右轉竹叢中有靈鷄塚在焉此鷄不食生𩔖唐國一欽禪師會衆說法時時竚聴因師去長安長鳴三日而死乃信一切衆生具佛靈也志尚載靈兎塚今不知其處鷄塚下為喝石庵石碎為三屏張笏立上下可十丈餘乃巾子山人持呪立喝神通現示此非擬議可及開山欽禪師像較大慧更超秀而長耳似法相□□止乞霛人也此下有香水海
泉澹可嚼仍歸南院飯卽從徑山東南下入禹杭東南徑迤折十餘里大都巗岫澗泉相錯落間以竹色不似西徑竹𣗳居勝晚仍禹杭公署宿十四旦丞成君促集輿馬行入西溪一帶烟雨微濕翠竹林叢不甚减徑山西境小憇永興寺為馮開之司成中興池有濟顚和尚無尾螺靈跡頃之仍投佛慧賦公移竹室下榻二日聊紀此遊草而賦公有孫方𡸁髫予發足時持𥿄
索書尚徤如虎歸時忽聞物化驚嘆無常迅速如此人生不五嶽遊而五𪔂食何為因思向平俟婚嫁畢游名山語亦貪天幸令婚嫁未畢卒然不可知此身不當俗死耶明宗聞之大咲促予疾草此紀而各得詩如干首是遊也幸而得三緣前後十餘日俱晴霽似春無片刻陰雨有天緣靈巗名剎秋林石骨所在献勝有山緣一得明宗禪侶而家姪載筆以從所逄山主賔俱供
應無勌色有人縁卽予生平好遊亦何能數數得此投之名山作入林佳話耳九月秋紀成為十六日
史／地理／仰山乘／卷之三　文部／遊仰山記引(P.31-2)..[明萬曆三十九年刊本　　本書與法鼓文理學院合作製作]
遊仰山記引吳亦綦文學記已梓行不復載
仰山去城南五十七里峯巒攢蔟蒼紫交映儼若青蓮現空中又名蓮芲山山曲結搆菴宇以奉寶公香火不知始自何代其為福地實顯吾休嵗旱乞靈應若景響萬曆乙酉冬余偕介如上人曁諸社友結伴
以登高躡蓮峯之頂俯窺龍窟之深遠望窮探心神競𠁊於時山僧靜公與其一二徒𣪞𣪞肅客三宿而後反迄今談及舌端猶朶朶生蓮芲也閱十年吾宗文學亦綦偕友李文學子貞翩翩遊覽得其形勝亦綦歸紀遊作記記成眎余且曰琳宫紺宇燁燁增新較子昔遊不啻莊嚴什倍余讀其文敘事典則敷詞簡潔炳然蔚然似與茲山鬬竒絶者乃不避不文澷引數語自訝不得與亦綦是遊不能不用惘於中也吳宗儒次魯父撰
史／地理／蒼梧軍門志／卷二十三　碑文／蒼梧教塲記　吳中(P.10-2)..[明嘉靖三十二(癸丑)年(1553)刊本]
蒼梧教塲記
吳中
两廣在春秋時號百粵南涉越門訖蒼梧南海逾嶺表自韶廣以西珠崖以東為吳越楊州之域又逾南紀盡欎林合浦自富昭容象廉白以西為楚越之交州之域島夷蠻貊環水而國負險而穴居者多以百數覬覦徼幸潜竊而私攘之頗驚動齊民故廣東西两省軍旅之召集也盛攻守之徵發也頻教閱之政令也詳且兼領荊湖之眾寔不與他邊郡之瑣瑣者類
國朝洪武初平章廖公平南紀勲之後亦嘗屢遣師焉威加而服師還而叛卒至扵總府之置而後定
夫任重則威行持久則事專
聖天子明見萬里一舉而千萬年臣民之慶斯在顧島夷蠻貊孰敢以予侮哉先是總鎮陳公總督都御史韓公吳公總制諸軍平江伯陳公皆以士馬眾盛而教塲在蒼梧郡城東狭隘欲徙而大之不果今特進光祿大夫柱國平鄉伯陳　掛征蠻將軍印總制諸軍專征伐而所召集益盛邊徼雖無虞徵發未頻而政令□詳乃曰蒼梧舊以一千戶為守禦其教閱之塲狭隘無足恠者今漢達馬步諸軍數萬充斥左右而馳射擊刺之法皆將扵此
乎禀令不拓而大之其何以容遂相地城西南陬升陟其巘降觀于原審曲定勢曰此固其所然多高丘支隴其崇数十尺為霖潦所蝕嚙者相半乃命廣東都指揮僉事歐磐剪薙榛莾夷其突以輦塞其坎百杵交作殖殖如砥公復來視其成授以矩範俾為廳南而前昂以軒橫為四楹縱列十大礎華邃宏麗題曰演武後為便廳四楹桅以輔室又前築旗臺周為排柵千五百餘歩歩六尺計九百餘丈乃甃其東門又甓西門高敞而堅緻西偏為廟祀大火之神廟之前作牌墻二各崇一丈二
尺濶一丈五尺□繪人馬像各高丈餘日以習神機之器先祀而後習謹用火也經始扵癸巳五月又二年為乙未十二月畢工公乃建牙擁纛大合士眾步騎受成奇正有序風雲鳥蛇陣勢聮属鼓聲隆隆鐸鐃相聞旌旗刀戟布滿郊野鋒交槊集乃勇出百倍然後公得以充其志士得以盡其技遂致饔餼犒饋勞旅而還雕題罽衣之使倍位在列者心怖股慄莫敢仰視而两廣士氣强盛亦創自今兹時廣西按察副使張君斆右叅議謝君綬廣東按察僉事俞君璟方閱錄軍庸都指揮僉事
歐磐先董是役扵是相與樂公之威望溢于遠夷其元勲之銘于旅常者有郝其繼不可不登于貞石示永垂傳以昌嘗奉職太史將知筆削之法馳書幣來徵文昌惟昔在唐時扶風郡公馬公節度五嶺諸軍申威服遠將校吏士無不用命乃大作饗軍堂于廣城以侈豐盈朗寧郡王張公節度邠寧綜閱軍實繼以合饗皆刻之金石垂則永世公以勲臣之賢膺兹
簡命鎮奠两廣于兹三年沉謀毅　　著其文武忠孝者近悅遠慕故能成是偉蹟光于前聞昌既叙
其事復繫之銘曰
惟古百粵漢置九郡上稽列宿吳楚同分五嶺鈎連蠻獠斯胤亦有島夷環海以近惟服惟叛冥獷可忿扵惟我
皇統嗣
昭運視遠惟明申以
大訓彼如罔知數罪加問繼壓以兵貔虎交奮元戎桓桓紀律不紊爰擣其窠執斬以狥逖彼谿穴鼠竄豕僨凱歌而還坐鎮两省曰三大臣一體同韻偉平鄉公燁燁聲聞大纛高牙
寵以將印士馬十萬　霍充牣爰改舊貫罄我妙藴厥塲殖殖靡有遺大合吏校為此戰陣風雲動色蕩廊氛暈何堅不摧况乃醜訊我用大饗樂侈豐盛憲臣藩司以暨節閫閱　　爟賛頌弗靳遂建貞石玉質涵潤史昌刻銘千載傳信
史／政書／國朝典彙／朝端大政　凡三十三卷／卷二　靖難／明／建文／二年／四月(P.22-2)..[明天啟間(1621-1627)刊本]
癸丑景隆軍至河間先鋒都督平安先至白溝河郭英吳傑等自真定移營保定期會於白溝河　燕王進至固安乙卯營中大雨平地水深二尺坐交牀以待旦己未見兵端火光如毬擊燁燁相上下金鐵錚錚作聲弓弦皆鳴及祝天有神爵五色駐旗竿之首知必大捷遂率大兵渡白溝河平安伏精兵萬騎邀擊　燕王曰平安豎子往從吾出塞征胡識吾用兵以故敢為先鋒今日吾且破之使心膽俱喪安驍勇善戰互有勝負會都指揮何清被執方暝遂收兵還營景隆胡觀郭英吳傑等合兵六十萬聯營白溝河藏火噐一窠蜂揣馬丹地中
人馬遇之輒爛夜與燕兵大戰　燕王從三騎殿後迷失道下馬伏地視河流辨東西始知營在上流倉卒渡河而北
史／政書／嘉靖祀典考／義／卷之六／先農／祀先農行耤田儀注(P.1-1)..[明烏絲欄鈔本]
祀先農行耤田儀注
嘉靖九年正月十五日欽奉勑諭礼部云云欽此欽遵臣等查淂舊制　朝廷登極躬祭　先農親耕耤田一次今皇上稽古定制每嵗天子親耤王后親蚕以風勵天下是誠帝王之盛節逺過于前代万万矣除親蚕礼儀題外謹將　　親耕耤田礼儀開坐上請伏乞聖裁
齋戒　前二日太常官公服奏齋戒如儀
省牲　前二日太常卿光禄卿面奏請牲次日復命
填祝　前一日文華殿填祝如儀
陳設
先農之神
爵三盞三十大一和二
正祭　是日昧太常寺堂官于奉天門奏請
聖旨詣　先農壇　上陞輦鹵簿導從至
先農壇導引官導　上至具服殿具弁服出導　上至
先農壇典儀唱樂舞生就位執事官各司其事内賛对引導　上至御拜位奏就位典儀唱瘞毛血迎神奏樂奏陞壇内賛对引導　上陞壇至香案前奏搢圭奏上香訖奏出圭奏復位樂止奏四拜傳賛同典儀唱奠帛行初献礼執事官捧帛爵各詣　神位前奠訖楽暫止奏跪傳賛衆官皆跪典儀唱讀祝訖楽復作奏俯奏復平身傳賛同楽止典儀唱亞献礼終献礼奏楽執事官捧爵詣　神位前奠訖楽止太常卿于壇東西向立唱荅福胙光禄卿捧
福酒胙跪進于　上右内賛奏跪奏搢圭奏飲福酒訖奏受胙訖奏出圭奏俯伏平身奏再拜傳賛同典儀唱徹饌奏楽楽止典儀唱送神奏楽四拜傳賛同楽止典儀唱讀祝官捧祝掌祭官捧帛饌各詣瘞位奏楽捧祝帛饌官下級訖奏礼畢導引官導　上囬至具服殿更翼善冠黄袍太常卿待百官易吉服訖入奏　請詣耕耤位駕導官同太常卿導　上至至覌耕臺前耕耤位南向立三公以下從耕者各就從耕位戸部尚書北向跪進耒耜順天府官北向跪進鞭導　駕官同太常卿導　上秉耒耜三推三返訖戸部尚書跪受耒耜順天府官跪受鞭太常卿跪奏　請復位　上復位順天府尹捧青箱随以種子播而
覆之　上御覌耕臺上南向坐覌三公五推尚書九卿九推訖太常卿跪奏耕畢從耕官各就位教坊司承應畢太常卿跪奏礼畢導駕官同太常卿導　上還具服殿傘盖恃衛如常儀宴畢　上囬詣　景神殿參拜畢
上囬宫
祝文　維　嗣天子御名致祭于　先農之神曰惟神肇農事始種嘉糓立斯民命万世收頼兹當東作之期躬耕耤田惟頼神慈黙施化理俾年糓豊茂率土皆同以牲帛醴斉之儀用伸祭告之誠尚享
楽章　　迎神　　永和
東風起蟄地脉奮然蒼龍掛角燁燁天田民命惟食創物
有先圜鐘既奏有降斯筵
奠帛
帝出乎震天發農祥神降于延靄靄洋洋礼神有帛其色惟蒼豈伊具物誠敬之將
初献　　　壽和
九糓未分庻草攸同表為嘉種實在先農黍稌斯豊酒礼是供献奠之初以蘄感通
亞献　　　寕和
彼甫田其隰其原耒耜雲載驂御之間報本斯享亞献惟虔神其歆之自古有年
終献　　　雍和
帝籍之典享祀是兹潔豊嘉粟咸仰于斯時継親耕享我農師礼成于三訖陳詞
徹饌　　　景和
於赫先農歆此潔修于篚于爵于饌于饈礼成告徹神惠感餕及終畒豊年是求
送神　　　泰和
神無不在於昭于天日迎月送于享之延冠裳在列金石在懸往無不知珮翩翩
望瘞
祝帛牲醴先農既歆不不亵瘞之厚深有幽其瘞有赫其臨曰礼之常匪今斯今
史／詔令奏議／撫畿疏草／卷之四／薦舉將材疏(P.33-1)..[明刊本]
薦舉將材疏
題為議薦將材以僃擢用事卷查先准兵部咨該本部題各邊地方推用乏人移咨各督撫衙門會同廵按御史各將所屬衞所指揮鎭撫千百戸及營路中軍千把總等官加意諏訪如果年力精强才猷諳練謀勇兼長緩急可恃者卽於年終酌量奏薦等因題奉
聖旨是各衞所武官材勇堪任的著督撫等官
博訪精覈從公奏薦與武舉相兼僃用不許冐濫欽此欽遵僃咨遵行在卷今照天啟元年終已經通行各道從公博訪開報去後今據井陘易州等道兵僃按察使等官熊文燦徐騰芳等各呈報到臣該臣會同出鎭行邊總督薊遼保定等處軍務兼理粮餉經略禦倭少傅兼太子太傅兵部尚書兼都察院右都御史王象乾廵按直隸監察御史倪應眷潘文龍廵關御史潘
雲翼查訪得臣標下聽用原任建昌路叅將今鄒滕平賊劉宗漢躭戀煙霞興味蕭踈于世上蕩除魑魅功名烜赫于人間原任馬蘭路叅將今委練車營祁邦定凝重屹然山嶽剛明銛若吳干偶試車攻可膺長子原任遵化左營遊擊今咨部候推白邦安威震鯨波靜沸勞媲虎穴雄風世仰龍韜家延彪烈原任大同入衞遊擊今宣大買馬鄭登瀛典牧龍媒入漢小戎駟介
追風挽三石弓稱萬人敵原任山東都司今委練標左營蘇從訓竝用恩威能乞三軍之命一膺斧鉞可淸萬里之塵原任忠順營都司今招募新兵王家將肫悃璞衷嶙峋劔氣共詫虎林奪幟何難龍朔鳴騶原任薊鎭坐營都司今招募新兵薛一鴻豪氣撼搖山嶽壯圖呼吸風雲延攬英雄發舒忠義原任甘肅行都司李世忠飛將名標塞上卧龍籌裕隆中亞子父風良臣
天授原任山隂城守僃今咨部留用加銜都司僉書曹卓立技藝絶倫胸襟盖世募士熊羆雲集統兵旟旐霜嚴臣標下叅謀加銜都司僉書王之藎義膽忠肝植天經而維地紀金弢玉版剸封兕而斷長鯨練標右營加銜守僃李弘勲兩袖淸風一腔熱血有志除兇雪耻經時嘗膽卧薪加銜守僃平山衞指揮僉事李壯圖英姿秀色遠志淸操彎弧秋月出懷舞劔寒霜怵目
監督打造局守僃宋篤臣壯略功先函甲淸操費省金錢武庫蟠胷羽林捷足臣標下提塘千總新安衞鎭撫葉深大雅直追征虜奇謀寧數叅軍虎旅前茅鴈臣獨步臣標下管家丁千總瀋陽中屯衞指揮張經緯志切犁庭掃穴技能貫風穿楊謀裕六韜才堪一靣眞定標營中軍加銜守僃卞成龍昻昻虎豹英姿矯矯龍彲偉略威孚中勁品超上驤眞定標營平妖千總今
改標左營中軍武舉官劉靖海挾輈迅掃北妖抜幟克殱東寇一身皆膽百戰扶傷眞定選鋒營中軍武舉官白之崑長技没金飲羽雄才破浪乘風氣壯燕然志淸龍幕眞定車營中軍武舉官方輔請纓氣壓天山借箸籌精黃石干城玅選分閫奇才倒馬關平妖中軍今改眞定民兵營中軍武舉官周鏡奮勇除兇兩地裏創賈壯三軍一呼當前萬夫辟易保定車營中軍保
定中衞指揮白秉忠豹略精閑彪軀俊偉遇事才堪迎刅當關氣欲吞胡馬水口中軍永淸衞所鎭撫曹存性韻戞球鳴丰瑩珠轉抵掌霜飛寶劔搴旗雲歛玉關紫荊關中軍保定左衞前所千戸王國彥器識深沉才猷饒裕茹苦腸廻百折挽强力引千斤眞定標右營中軍武生唐文光七尺英標冠玉六花煉冶精金長劔龍唫揮戈虎躍茨溝營中軍武舉官潘一枝胷富鷹
揚奇畧神交龍伏才雄劔倚崆峒氣橫牛斗保定後衞掌印指揮劉聯芳才雄作賦力裕關弓將門不愧箕裘戎塞咸資保障眞定衞掌印指揮施承元英標玉潤銳志金堅催科有撫字之仁樽爼具折衝之畧瀋陽中屯衞掌印指揮王國禎武闈入彀秇苑窺斑揚旗細柳飈寒洒露中林纊煖神武右衞掌印指揮鄭嘉棟年逼終軍度擬叔子受約靈通黃石握符心凛淸霜保
定右衞掌印指揮許其國識諳龍韜技高猿臂纊挾三軍日暖劔橫九塞霜寒大同中屯衞掌印指揮董允吉視篆不苛不縱當機有斷有為貫斗雄才安邊偉器定州衞掌印指揮張拱宸燁燁貌同冠玉閑閑度擬衿紳籌足屠龍氣馴伏虎臣標下平妖署中軍千總武舉官韓弘譽平妖直抵賊巢追逋立擒亡命一腔義膽八靣雄鋒臣標下平妖千總武生武顯文叱咤千人
自廢驍勇七札皆穿避槊奇能選鋒絶技眞定標營右部千總武舉官白之裔精工技擅落鵰勇徤力能扛𪔂峥嶸虎將夭矯龍駒馬水口左哨千總保定後衞左所百戸潘延世矢謀確有擔當守巳殊甘恬淡威揚塞外恩洽軍中臣標下管家丁千總武生吳士弘正氣排嶽凌雲剛心斷金裂石功收千駟勇冠三軍眞定選鋒營千總眞定衞鎭撫徐來朝聲馳驃騎材度龍驤
笑麾天馬蒲稍怒擊月氐飲器臣標下千總武舉官馮生舜氣局干牛射斗才華縳虎剸犀功嗣莎車名高大樹眞定標左營千總武舉官徐顯祚奇謀潜入天淵善令人忘湯火沉雄射石整暇趨風眞定民兵營千總眞定衞右所千戸張登雲麾戈赤羽飛烟訓武鵶軍吐氣圻父牙爪公矦腹心倒馬關右哨千總武生王家瑞劔法䨇龍遠電弦開叠鶻穿雲猿臂英風虎頭壯
志臣標下旗牌武舉官江中柁襟披風颯識映霜明蹶張楊葉頻穿撻伐梨花無對臣標下旗牌武舉官劉文程談兵鶴列風生試劔龍光夜射勇稱超乘才獨冠軍以上諸臣皆一時介冑之良所當薦揚以僃擢用內劉宗漢等二十三員宜于衝邊餘則宜于次衝者也抑臣于是更有說焉理有經權地有緩急緩則守經急則行權此事之必不可易而勢之必不容已者也臣
鎭在
王畿之內而奴氛逼近邪教縱橫此其地之危急人人所知也以今日係安係危係存係亡之地處今日無兵無馬無器無餉之時欲用能謀能練能戰能守之人以收我岡我陵我泉我池之績不知必守經耶抑亦可濟以權耶語曰權不離經權卽是經夫必何如然後為不離經乎臣以為秉眞正心用眞正人做眞正事則為築為釣為沽
為屠不拘拘何途之從而安內攘外故足術也假令狥情阻靣以
九重之名位供一人之徑竇旋以齷齪之臣子壞錦繡之江山此夫私滅公欲害理耳可名為權哉臣受事以來焦心勞思博求精察見任諸將如張體乾劉汶陳堯典曹卓立寔寥寥晨星而其它無大過亦無大才下不至蠧
國殃軍上不能流鴻樹駿而臣所權宜任用
之人多卓𣂈不羣可濟緩急顧其人不少破常格不能收其用
國步危矣鼓舞豪傑是一大機括格局不破豪傑不出豪傑不出士氣不奮當是之時抗累勝方張之虜而欲振没世不復之氣恐非一二尋常兠鍪之所能辦也伏乞
勑下兵部再加查訪如果臣等所舉非私速將劉宗漢等破格推用勿使有約結之嘆庻燕趙之豪傑軰出而海內之士必有窺左
足而應者矣天啟三年正月十六日題
聖旨
史／詔令奏議／黃侍御疏稿／卷之中／慶賀建儲疏(P.1-1)..[明刊本]
疏草卷之中
東海黃宗昌著
慶賀建儲疏
奏為慶
賀事恭遇
皇上册立
東宫臣誠歡誠忭稽首頓首穪
賀者伏以
皇圖積慶
乾坤開奕世之祥
主器凝符
日月洽重輪之瑞輝颺
九廟風動四方恭惟
皇帝陛下
覆幬儀天
聰明懸日
宅中御宇巍巍纉緒以定
邦基
建貳貽謀燁燁宣綸而推
國棟
寳册光傳內史
璇樞彩應
前星殊儀隆繼體之模緑綈璨爛
盛典重承乾之望朱芾輝煌益覘運啟昌明更
羡統昭作述臣奉廵南楚馳戀
丹宸喜承祧蚤建元良聽呼
嵩遠騰中外恭攄祝頌展慶靈長伏願
纂三統於重光
應萬齡於累洽
福竝日升川至
祥徴海宴河清
遠符有道之長卜年卜世
奇應無疆之𥮅彌熾彌昌臣無任瞻
天仰
聖歡忭踴躍之至謹具本專差長沙府指揮黃長庚齎奏
賀以
聞
奏
聖旨禮部知道
史／詔令奏議／柴菴疏集／按豫　卷之五至卷之六／卷之五／召還忤璫科臣疏(P.4-1)..[明鈔本]
召還忤璫科臣疏
自姦璫撓政愛升讒奪彼時朝端正人君子亦既一網打盡矣伏遇
聖主龍興分别忠佞一以紅本為主葢自三月十九日聖諭一出凡係前後媚璫諸臣無不致其討而聲其罪天下快之然媚璫者在所盡鋤則忤璫者在所盡錄而獨有原任戶科左給事中現為臣屬分守汝南道曰陳奇瑜者糾璫原有專本直氣可謂干霄而
獨令之囘翔外藩不得與前後召還諸臣同依日月重瀝忠謨臣竊惜之况奇瑜分司汝南實實為地方做事如焚火耗清驛逓行保甲練鄉兵查獄囚清案牘加意民瘼克盡憲職實司道中所未數數見也臣既幸為地方得人自不得不强為地方借寇而今讀邸報奇瑜已以按察使陞陝西潼關道矣在奇瑜終不免於地方之一去在臣何可復無揚扢之一言照得原任戶科左給事中今陞陝西潼闗道按察使陳
奇瑜血性真是男子忠貞允矣名臣抗疏折姦原無顧於九死竄身入壑又奚問乎一官幸當
聖主燁燁之中興復覩諸賢人人之內召事同擢異忠竝報懸在奇瑜雖無妄覬之心在明主豈無同仁之視且名諫之益宜興朝之所亟欲資而堯舜之君尤外臣之所親欲見伏乞
聖恩勅下吏部查照前後諸科臣賜還原例即将陳奇瑜改擢京堂或暫補原官以需大用庻清時無向
隅之臣而併使臣等得效薦賢之實如謂新陞已有成命即是恩波則現今汝宛士民集臣署而哀泣保留者日且踵相接也不若即以新銜仍管分守汝南道事其潼闗道遺下員缺另行推補此即於奇瑜少抑而於地方實大有裨亦臣等為地方所為尸祝而求也
史／職官／禮部志稿／卷四十八／奏疏四／冊立疏／請止並封疏三(P.597-897-1)
請止並封疏
禮部祠祭司主事陳泰來謹奏為明旨忽更輔臣詭合懇乞宸斷慎始慮終以安宗社事臣忝屬春曹見先後堂官惓惓以冊立大典為望遵奉明旨于二十一年舉行諄諄告戒恐有煩激以違聖意今春屆期聞大學士王錫爵單車陸馳兼程赴闕謂錫爵受上殊恩此來必當首贊建儲對揚成命既聞錫爵在朝房與部科諸臣言亦以建儲自任且相約以從容委曲事圖必成及二十一日聞錫爵有密揭封進臣本部隨于二十四日具題前旨以請次日復聞御札下閣錫爵在邸手書密揭封繳大小臣工竊意皇上倚任心膂往復商確慎重鉅典義無先洩而錫爵不謀同官不咨禮臣默有斡旋無庸僉議建儲大計定在旦夕舉朝欣欣快覩之乃二十六日忽聞聖諭下部援述祖訓分析嫡長暫虛儲位並建三王舉朝詫愕咸謂前以冊立改期今以冊封改旨前以聒凟拒言今以大義鉗言不知聖旨自十四年以來何以不徵祖訓不念中宮而今日始發之是皇上之
微權妙筭非錫爵莫能迎合而錫爵此來預窺上意陰陽其說藉口冊立以消再來之疑附會冊封以邀久相之寵挾智用數是誠何心眾口嘖嘖謂此事非改于皇上而改之者錫爵也臣寔傷之錫爵忠君愛國曾不思宗廟社稷倚重儲君敵貴耦尊易生猜忌家丞乳保各挾私腸母愛子驕炎涼立見忠臣藎輔所宜夙夜在心而乃以一揭了事順指恐後畧無引經證古之敷陳亟為調擬傳宣之作用捐昭布之大信貽醞釀之隱憂諛君誤國安所自解豈錫爵博識多聞見不逮此趙普樞軸再膺遂決帝意王旦美珠一發旋奉天書今之洊登首揆渥賜金綺將無肖類臣思皇上以密札付錫爵尚資裁度未遽施行倘錫爵能如范鎮十九上章司馬光六進劄子皇上豈不豁然感動而一旦駕言傳理蔑置成命違信臣民叢惑中外乃至遜宋仁宗獨斷之明耶臣有以知其不然夫皇上不察舉朝之議與四海之疑而決策于一相錫爵不顧公論之非與萬世之誚而阿
意于一人異日釁成不測事涉難言誰啟厲階必尋禍始此則錫爵獨誤皇上而同事諸臣皆得有辭無曰天下可愚而尊寵常有也奈何猶借聖諭之有嫡立嫡無嫡立長二語誇詡已功而尸其觀望僥倖之謀耶要以祖訓載立嫡之文而先朝多蚤立庶長尤為顯據聖諭存待嫡之厚而中宮寔篤愛元子久巳著聞長幼之序本明宜及今示以等威之辨嫡庶之名一定非將來復有轉移之時即嫡嗣繼此而生尚可崇其退讓惟諸庶相雄以逞更有煩于處分前星燁燁天命允歸寰海顒顒人心恊向儲藩蚤決則友敬兼隆兄弟交驩則君親聚順惟我皇上與潞王殿下同氣藹然恩禮殷渥豈非昔年青宮豫建藩輔已安之大騐哉臣謂皇上不難改歷年之明旨必不難收今日之新諭無嫌咈逆在一決斷爾錫爵既能結聖主之特知亦必能定元良之儲位無委艱難在一挽回爾杜漸防微寔關宸慮持經守正庶免遺譏臣雖卑賤廁在禮官與聞宗社之明禋惟願
匕鬯之有主效此悃誠非沽直譽倘因以孚格聖聰鍼砭相業斧鑕自甘廢棄無恨伏惟皇上覽察焉臣無任激切之至
子／筆記／典故紀聞／卷十(P.169)
宣德間，順天府尹李庸言所屬州縣舊有桑棗，近年砍伐殆盡，請令州縣，每里擇耆老一人勸督，每丁種桑棗各百株，官常點視，三年給由，開其所種多寡，以驗勤怠。宣宗謂行在戶部臣曰：「桑棗，生民衣食之計，洪武間遣官專督種植，今有司略不加意，前屢有言者，已命爾申明舊令，至今未有實效。其即移文天下郡邑，督民栽種，違者究治。」
宣宗謂侍臣曰：「朕嘗歷田野，見織婦採桑育蠶繅絲，製帛累寸而後成匹，亦甚勞苦。」出所賦織婦詞以示，曰：「朕非好為詞章，昔真西山有言，農桑衣食之本，為君者當詔儒臣以農夫紅女耕蠶勞勤之狀，作為歌詩，使人誦於前，又繪為圖，揭於宮掖，布之戚里，使皆知民事之艱，衣食之所自，朕所以賦此也。」其詞曰：「昔嘗歷田野，親織婦勞。春深蠶作繭，五月絲可繅。繅絲準擬織為帛，兩手理絲精揀擇。理之有緒纔上機，弄杼拋梭窗下織。斯螽動股織未停，雞聲三號先夙興。機梭軋軋不蹔息，辛勤累日帛始成。嗚呼，育蠶作繭，未必如甕盎。累絲由寸積為丈，上供公府次豪家，織者冬寒無挾纊。紛紛當時富貴人，綺羅燁燁華其身。安知織婦最辛苦，我獨沈思一憐汝。」
舊制，詣郊壇皆朝百官後乃行。至宣宗八年春祭，先日諭禮官：「明旦早行，不視朝。」既至南郊，躬詣神廚，凡諸祭物一一閱視，召太常寺官，諭之曰：「祭物固應精潔，典祭之官，皆以虔誠
為本，宜秉寅清，以率百執事，分毫無慢，庶幾神明有歆享之道。」
子／筆記／四友齋叢說／卷七／史三(P.58)
雙槐歲抄載憲廟時事頗為詳實。今錄出之以俟作史者。成化間。憸邪雜進。左道亂政。然賴有六臣焉。內閣則商公輅劉公珝。都憲則王公恕鄭公時。府丞則楊公守隨。刑部則有林公俊。忠讜格君。遂得無損於聖政。丙申七月。黑眚傷人。京城騷動。人持兵刃。晝眠夜作。說者曰。陰盛之狀。曰。胡虜之兆。旬餘敢建言者。劉公首請開言路。上嘉納之。已而妖狐夜出。山西妄男子侯得權。詭姓名李子龍。謀入內為逆。伏誅。乃開西廠於靈濟宮前。詔太監汪直領官校百餘人刺事。立威恣肆。京官三品以上自抄札。內外恟恟。商公疏直十罪以聞。上不省。劉公復疏言。東廠之說。實自建
立北京之初。專為緝訪謀逆妖言大奸大惡等事。止令內臣提督。若干犯法典。仍下所司究治。一時權宜。因而不易。今增設西廠。非舊制也。立廠之後。事情紛擾。於國家安危關係非小。伏望革罷以安人心。不避震怒。再此申瀆。上使懷恩詰責。二公力辯。始詔革去。而商公遂見幾告歸。太監梁芳進淫巧以蕩上心。收買奇玩。引用方術。以錄呈異書為名。夤緣傳旨與官。已官者輒加超擢。不擇儒吏兵民工賈囚奴。至有脫白除太常卿者。名曰傳奉官。多至數千人。而僧道樂工之躐其儕者。又不足數。李孜省僧繼曉尤尊顯用事。妖人王臣嘗為姦盜。被楚傷脛。號王瘸子。凡物經其目即能竊去。或手取人財物投水中輒自袖出。內豎王敬挾臣采藥江南。橫索貨寶。痛箠吏民。吳越大被其害。嘗覓金蜈蚣。拷訊無有。里胥通賄乃喜。令置酒遊山。酒半。燁燁樹間皆此物也。其幻術類此。至蘇州拘諸生錄妖書。陸完輩忿欲擊之。走匿以免。敬方具奏。適王端毅公以巡撫至。疏其罪惡大致激變。攫取財物元寶至二千餘錠。詔竄敬。僇臣于市。傳首江南。人皆快之。陜西大饑。鄭公巡撫賑濟。多所全活。因疏利國傷民五事。盡誠敬以回天意。明理義以杜妖妄。減進貢以蘇民困。息傳奉以抑僥倖。重名器以待有功。辭多切直。上命謫貴州參政。陝西人哭送若失父母。傳聞至京。上稍厭芳所為。癸卯冬旱。百禱不應。科道交章論芳。上命中官袁琦傳旨。今後內官傳奉除官。不問有無書。俱復奏明白方行。即日召吏部。降四人黜九人。下六人于獄。皆逃自軍囚者。餘尚未斥。而人已稱快。厥明大雪。人益讙。謂納諫絀邪格天之應。十二月二十八日
也。孜省者。江西人。為吏坐贓。楊公以御史巡按逮問充軍。後孜省逃至京師。以符水得幸授太常丞。比公還朝。即劾孜省罪惡。不宜典郊廟百神之祀。命改上林苑監。久之擢禮部侍郎掌通政事。受密旨訪察百官賢否。書小帖以所賜圖書封進。因譖楊公。會公以應天府丞述職。既辭朝矣。忽中官傳旨。問吏部何不黜守隨。部以廉能對。令具履歷揭帖。明日又問吏部服闋添註之由。復令奏聞。乃調外任。左遷知南寧府。孜省自是引進奸黨排擯忠良。後以工部尚書伏誅。僧繼曉者。始以淫術欺誑楚府。事敗走匿京師。其術得售。尊為法王。出入禁。賜美姝十餘。金寶不可勝紀。發內庫銀數十萬兩。西華門外拆毀民居。蓋大鎮國永昌寺。大臣諫官默默。林公以刑部員外郎備劾芳薦進繼曉過惡。上怒下錦衣獄責三十。降雲南姚州判官。後府經歷吉水張兼素黻論救。亦下獄。貶石州知州。乙巳正月元日星變。王公為吏書言俊黻忠直。上悟。傳旨俱復原職南京用。而黻已卒於家矣。林公今為雲南按察副使。行部至鶴慶活佛寺。歲久放光。男女爭施金箔。即拽而鎔之。得金八百兩歸諸庫。其持正皆此類也。劉公在內閣有酒德。講經。多談論。不知者或目為狂躁。然實剛介敢言潛格君心。後為同官萬安劉吉所誣。使邏卒嚇之求退。即疏致仕歸養。乙巳九月也。
子／筆記／四友齋叢說／史　卷之五至卷之十七／卷之七　史三(P.1-1)..[明隆慶刻本]
𩀱槐歲抄載憲廟時事頗為詳實今録出之以俟作史者成化間憸邪雜進左道亂政然賴有
六臣焉内閣則商公輅劉公珝都憲則王公恕鄭公時府丞則楊公守隨刑部則有林公俊忠讜格君遂得無損扵　聖政丙申七月黒𤯝傷人京城騷動人持兵刄晝夜作說者曰隂盛之狀曰胡虜之兆旬餘無敢建言者劉公首請開言路　上嘉納之已而妖狐夜出山西妄男子侯得權詭姓名李子龍謀入内為逆伏誅乃開西厰扵靈濟宫前　詔太監汪直領官校百餘人刺事立威恣肆京官三品以上擅自抄札
内外恟恟商公䟽直十罪以聞　上不省劉公復䟽言東厰之說實自建立北京之初專為緝訪謀逆妖言大奸大惡等事止令内臣提督若干犯法典仍下所司究治一時權宜因而不易今增設西厰非舊制也立厰之後事情紛擾扵國家安危𨵿係非小伏望革罷以安人心不避震怒再此申瀆　上使懷恩詰責二公力辯始詔革去而商公遂見幾告𡚖太監梁芳進滛巧以蕩　上心收買竒玩引用方術以録呈異書為
名夤縁傳　㫖與官已官者輙加超擢不擇儒吏兵民工賈囚奴至有脫白除太常卿者名曰傳奉官多至数千人而僧道樂工之躐其儕者又不足数李孜省僧繼曉尤尊顯用事妖人王臣嘗為姦盗被楚傷脛號王瘸子凢物經其目即能竊去或手取人財物投水中輙自袖出内竪王敬挾臣采藥江南横索貨寶痛箠吏民呉越大被其害𠹉覔金蜈蚣栲訊無有里胥通賄乃喜令置酒逰山酒半燁燁樹間皆此物也其幻
術類此至蘇州拘諸生録妖書陸完軰忿欲擊之走匿以免敬方具奏適王端毅公以廵撫至䟽其罪惡大致激變攫取財物元寳至二千餘錠　詔𥨥敬僇臣于巿傳首江南人皆快之陜西大饑鄭公廵撫賑濟多所全活因䟽利國傷民五事盡誠敬以囘天意明理義以杜妖妄减進貢以蘇民困息傳奉以抑僥倖重名𠾖以待有功辭多切直　上命謫貴州叅政陜西人哭送若失父母傳聞至京　上稍厭芳所為癸卯
冬旱百禱不應科道交章論芳　上命中官𡊮𤦺傳　㫖今後内官傳奉除官不問有無勑書俱復奏明白方行即日召吏部降四人黜九人六下人于獄皆逃自軍囚者餘尚未斥而人已稱快厥明大雪人益讙謂納諫絀邪格天之應十二月廿八日也孜省者江西人為吏坐贜楊公以御史巡按逮問充軍後孜省逃至京師以符水得幸授太常丞比公還　朝即劾孜省罪惡不宜典郊廟百神之祀　命改上林苑監乆
之擢禮部侍郎掌通政事受宻　㫖訪察百官賢否書小帖以所賜圖書封進因譛楊公會公以應天府丞述職旣辭朝矣忽中官傳　㫖問吏部何不黜守隨部以廉能對令具履歷揭帖明日又問吏部服闋添註之由復令奏聞乃調外任左遷知南寧府孜省自是引進奸黨排𢷤忠良後以工部尚書伏誅僧繼曉者始以淫術欺誑　楚府事敗走匿京師其術得售尊為法王出入禁籞賜美姝十餘金寳不可勝紀發内
庫銀数十萬兩西華門外拆毀民居蓋大鎮國永昌寺大臣諫官黙黙林公以刑部員外郎備劾芳薦進繼曉過惡上怒下錦衣獄責三十降雲南姚州判官後府經歷吉水張兼素黻論救亦下獄貶石州知州乙巳正月元日星變王公為吏書言俊黻忠直　上悟傳　㫖俱復原職南京用而黻已卒於家矣林公今為雲南按察副使行部至鶴慶活佛寺歲乆放光男女争施金箔即拽而鎔之得金八百兩歸諸庫其持正皆此𩔖也
劉公在内閣有酒德善講經多談論不知者或目為狂躁然實剛介敢言潜格　君心後為同官萬安劉吉所誣使邏卒嚇之求退即䟽致仕𡚖養乙巳九月也
子／醫家／御製本草品彙精要／玉石部　卷之一至六／卷之三　中品之上／雄黃(P.1-1)..[清康熙四十年進呈寫本]
本草品彚精要卷之三
玉石部中品之上
石之石
雄黃有毒　　　　　　　　石生
雄黃出神農本經主寒𤍠鼠瘻惡瘡疽痔死肌殺精物惡鬼邪氣百蟲毒勝五兵鍊食之輕身神仙以上朱字神農本經療疥蟲𧏾瘡目痛鼻中息肉及絕筋破骨百節中大風積聚癖氣中惡腹痛鬼疰殺諸蛇虺毒悅澤人面
餌服之者皆飛入人腦中勝鬼神延年益壽保中不饑得銅可作金以上黑字名醫所錄
〔名〕黃食石　黃石
〔地〕〔圖經曰〕生武都山谷燉煌山之陽今階州山中亦有之形塊如丹砂明澈不挾石其色如雞冠者爲真有靑黑色而堅者名熏音訓黃有形色似真而氣臭者名臭黃並不入藥其臭以醋洗之便去足以亂真用之尤宜細辨又階州接西戎界出一種水窟雄黃生於山巖中有水泉流處其石名靑煙石白鮮石雄黃出其中其塊大者如胡桃小者如粟豆上有孔竅其色深紅而微紫體極輕虛而功用勝常丹竈家尤所貴重或云雄黃金之苗也故南方近金坑冶處時或有之但不及西來者真正爾〔水經云〕黃水出零陽縣西北連巫山溪出雄黃頗有神異採常以冬月祭祀鑿石深數丈方得故溪水取名焉〔衍義曰〕雄黃非金之苗今有金窟處無雄黃條
中言金之所生處處皆有雄黃豈處處皆得也
〔時〕〔生〕無時〔採〕無時
〔用〕純而不雜爗爗如雞冠色者爲佳
〔質〕類石黃而赤亮
〔色〕紅黃
〔味〕苦甘
〔性〕平寒大温
〔氣〕氣味俱厚陽中之隂
〔臭〕臭
〔主〕瘡瘍辟百邪
〔製〕〔雷公云〕凡修事先以甘草紫背天葵地膽碧稜花四件並細剉每件各五兩雄黃三兩下東流水入垍堝中煮三伏時漉出擣如粉水飛澄去黑者曬乾再研方入藥用
〔治〕〔療〕〔唐本注云〕辟惡療瘡〔藥性論云〕治尸疰辟百邪鬼魅殺蠱毒〔日華子云〕治疥癬風邪癲癇風瘴蛇蟲犬獸傷咬〔陳藏器云〕熏黃主惡瘡殺蠱熏瘡疥蟻蝨
〔補〕〔日華子云〕久服不饑
〔合治〕末合酒服一匙日三治卒中鬼擊及刀所傷血滿腹者化血爲水○合細辛等分研細用一字治偏頭痛左邊疼嗅入右鼻右邊疼嗅入左鼻
〔解〕藜蘆毒殺百毒人佩之鬼神不能近入山林虎狼伏渉川濟毒物不敢傷
〔贗〕今人敲取石黃
中精明者爲雄黃外黑者爲熏黃武都雄黃燒不臭熏黃燒則臭以此分別
子／醫家／新刊藥性要略大全／金石貝壤部　卷之八／雄黃(P.3-2)..[明嘉靖二十四年劉氏明德堂刊本]
雄黃
治寒熱鼠瘘惡疽痔死肌殺疥虫除慝目痛治鼻中息肉及絕筋碎骨百節中風積聚癖氣中惡腹痛殺精鬼邪惡蜂蛇虺毒觧黎芦毒山嵐毒悅澤人靣色得銅可作金赤色如雞冠光明燁燁者為妙人佩之鬼神不能近出入山林虎狼遁伏觧涉川毒物不敢傷孕婦佩之轉女為男
子／雜家／古今說海／說畧／談藪　宋‧瘦竹翁／提要(P.1-1)..[明嘉靖陸楫輯清道光酉山堂重刊陸氏儼山書院本]
賴省幹之卜天下知名賴建寕人挾妖術殺人祭鬼常於浙中尋求十餘歲童女養之以充用其母喜誦佛書女習念心經後此女次當供祭沐浴裝飾寘空室中鐍其戶而去女自分必死夜且半覺有物自天
窻下光燁燁然不勝怖急念揭諦呪忽口中亦有光出此物逡巡欲進復却女誦呪益急良久口中光漸大直出射此物物仆牀下鏗然有聲不復起其室近街俄而警夜卒過焉女大呌殺人卒報所屬率衆破壁取女出視壁下物乃大白蟒死矣捕賴及家人鞫問具伏黥配海外籍其家今為詹安撫居宅
子／雜家／餘冬序錄（明刊本）／外篇　卷之二十六至卷之六十／卷之五十　極涂(P.1-1)..[明刊本]
○龍角浪凹峭目深鼻豁鬐晃麟宻上壮下殺朱火燁燁者雄角靡浪平鼻直鬐■目圎鱗薄尾壮於腹者雌出乗異記蝟毛順者雄逆者雌喙水羽斑者雄褐者雌樗鷄五色具者雄青黒質白斑者雌又蜥蜴亦五色具者雄不備者雌牡礪左顧者雄右顧者雌蜻蛉身緑色者雄腰間一遭碧色者雌䑕糞頭尖者雄両頭圎者雌雀糞尖者雄圎者雌又右翼掩左者雄左掩右者雌鵲翼左
覆右者雄右覆左者雌燒毛内水中沉者雄浮者雌蛤蚧皮粗口大身小尾粗者雄口尖身大尾小者雌𩼹雄小雌大水中浮者雄沉者雌
集／別集／震川先生集／序／卷之二／五嶽山人前集序(P.26)
夫西子病心而矉其里，其里之醜人亦捧心而矉其里。其里之富人見之，堅閉門而不出，貧人見之，摯妻子去之而走。余固里之醜人耳。若有如西子者而為西子之矉，顧不益美也耶？故曰：「知美矉而不知矉之所以美。」夫知史記之所以為史記，則能史記矣。故曰：「喙鳴合，與天地為合，其合緡緡。」甚矣，文之難言也。每與玉叔抵掌而談，相視而笑。今見其燁燁爾，洋洋爾，纚纚爾，別之三年而其文之富如此，能史記若也。
叢書／紀錄彙編／鴻猷錄／卷二／平定東南(P.23-1)..[明萬暦沈節甫輯陽羨陳于廷刊本]
平定東南
上旣定都建康以南土弗靖未可遽北伐陳友諒張士誠各據土宇方谷珎陳友定亦假元名號拒守城邑皆次苐别啚䂓取其諸𨛦邑在羣雄之間元守將
據守未下者分遣諸將畧取之丙申三月首命徐達湯和率兵取鎮江四月命蕐高率兵取廣德又分兵取宣州亡何宣州復叛丁酉夏四月命胡大海丁德興率兵討之遂復宣州誅首叛者餘皆宥不罪宣州以安丁酉夏五月　上親率諸將攻𡩬國先是　上渡江已擒朱亮祖取𡩬國矣亮祖復以𡩬國叛為元守至是率諸將擊敗其兵獲亮祖城下守臣楊仲亨以城降𡩬國旣下　上始議分兵取徽池等𨛦乃命胡大海鄧愈率兵自休𡩬績溪向徽州元守將阿思午吳納等拒戰大海擊敗之拔其城命鄧愈守之元
江浙叅政苗帥楊完者率兵十萬自上江順流入杭城以兵圍徽州期克復大海自婺源來救擒斬其歩將李才等衆披靡大海入城與愈分門拒守復大破之完者遁去婺源守臣汪同亦來降乃卽徽州立雄峯翼元帥府命胡天福等共守天福等因出兵狥開化擒元守將破之楊完者乘虛寇徽州天福等還戰却其兵冬十月完者復來寇徽州守將繆美禦之出三門轉戰連㨗追奔二十里亡何完者復盛兵來薄城胡天福等選部將勇敢士出禦衆推萬戸謝成勇成卽率壮士數百人衝其陣完者兵皆辟易自相蹂
𨈆大軍出乘之遂覆敗其師完者僅以身免戊戌春胡大海鄧愈取嚴州命李文忠同大海守禦文忠嘗敗元院判阿魯灰于萬年衢又敗元苗軍于昌化於潜又降洪元帥之衆浙人憚其威名故與大海俱以功陞秩同守嚴州二人㣲有郄　上批示都事郭彥仁使諭解之又宻戒文忠由是相恊所向有功夏四月鄧愈遣王弼等率兵取婺源州薄西城元守將鉄木兒不花出戰自旦至晡殺傷五百人不下愈乃分遣將攻其東南北三門殺傷三千餘人拔其城鐡木兒不花戰𣦸遂狥於潜昌化皆下之九月常遇春攻
衢州元守將張院判出戰屢敗遂克之鄧愈亦取蘭谿州十一月　上因胡大海攻婺州未下命徐達守建康親督楊璟等率兵十萬以耿再成為先𨦟金朝興統奇兵茅成駐杭州𦤎亭山為應援由𡩬國至蘭谿得儒士王宗顯使探婺城虛實知其守將不和有可取狀　上許宗顯以婺州知府遂攻城元石抹宜孫遣將胡深赴援深以獅子頭兵作前陣　上命胡大海等迎戰擒其前𨦟將深敗走大海率繆美等追之獲其輜重而還次日攻城其都事李相以守將帖木烈思等不和夜縋城出詣軍門請降遂開東門納
王師入元守臣僧住𣦸之　上改婺州為寧越府命王宗顯知府事宗顯興學校聘師儒敎化大行民間始聞絃誦之聲𡩬越旣定　上欲取浙東諸郡乃集諸將申戒以戢兵安民凢下城邑不得妄殺反覆数百言詞極懇切己亥春正月李文忠胡大海取諸曁六月　上自𡩬越還建康命徐達征安慶敗趙普勝兵克潜山　上在寜越時命耿再成駐兵據黃龍山之險遏賊衝謀取𠁅州元守臣石抺宜孫遣胡深守龍泉分命葉琛林彬祖陳仲眞陳安等屯據諸險阸深總龍泉慶元松陽遂昌兵以拒我師久之元士卒
無闘志有來降者具言處州兵弱可取狀　上卽出師與再成合兵攻之礬嶺最險隘繆美率敢死士先登遂奪其壁以入又進拔桃花葛陂二砦諸險皆失宜孫出戰兵敗與其部下𧺆建𡩬遂克𠁅州遣使諭胡深深來降龍泉慶元皆下以耿再成守之胡大海得章溢葉琛劉基宋濂薦于　上上遣使聘致之命大海守金蕐庚子六月元石抹宜孫收兵復攻䧟慶元時曾封知慶元縣出戰兵敗被執𣦸之耿再成率兵往援擊敗石抹宜孫兵宜孫走竹口戰𣦸再成遂鎮𠁅州辛丑秋七月以范常知太平府常勸農興學
敎化大行軍食以充壬寅二月胡大海在金蕐降苗將蔣英李福佯請大海至八詠樓觀弩刺殺之幷殺其子關住及郎中王愷等欲據城叛大海子德濟聞難奔訃建康李文忠在嚴州聞之卽率兵馳至賊棄城走文忠入城撫定之大海在浙東威名大振恩義素孚于民嘗自言已雖不讀書其行軍惟知有三事不殺人不擄人婦女不焚廬舍故人多附之生時嘗夜出人見其兩目燁燁有火光及卒每著靈異師行或夢見大海或見野有光兵輒大捷愷佐大海亦多善政英等刺殺大海𠁅州降苗將李祐之賀仁德與
英宻約亦以是日刺殺耿再成及元帥朱文光知府王道童孫炎等耿再成威名亞于大海炎亦善撫其民炎被執從容就義酌酒飲不肻解所服賜衣罵賊而死衢州兵聞金華處州之變謀翻城應之守將夏毅不能制會劉基至毅迎入城一夕定之四月耿天壁方奉命往處州發苗兵聞處州亂馳至金華見李文忠訪得耿再成舊部將朱絢遂相與集兵會平章邵榮院判胡深討叛將李祐之賀仁德斬之比胡深至處州已平癸卯七月　上乃命深以行省郞中總制處州深捕誅山寇經理賦稅處州遂安後死于方
谷珎之難章溢嘗任浙東同列皆得罪溢獨免至是處州不寜　上復以溢為浙東按察副使溢辭副使命改僉事溢至平劇盜處糧餉正軍法輕賦稅浙東深賴之甲辰夏四月　上旣滅漢乃命徐達攻廬州拔之左君弼走汴梁元將樓兒張以城降改廬州為江淮等處行中書省命俞通海攝省事通海撫綏有方民甚戴之遂脩城濠為守禦備丁未九月　上以張士誠旣平别遣將伐方谷珎陳有定乃以胡美為征南將軍何文輝為副將軍率吉安寧國南昌等兵由江西征福建以湖廣叅政戴德從征　上諭美曰
汝以陳氏丞相來歸忠實無過故命爾總兵何文輝戴德皆吾親近之人然勿以此故廢法征戰一以軍法從事吾㣲時在行伍中見將帥綂馭無法心竊鄙之及後握兵一日驅所領新附之士野戰有二人犯令卽斬以狥衆皆股栗莫敢違節制人能立志何事不成聞汝徃年嘗攻閩中必深知其地理險易攻圍城邑擇便利進退勿失機宜爾其勉之十一月美等引兵度杉關杉關閩之西鎮旣度關閩中大震遂下光澤縣會湯和吳禎擒方谷珎　上遂命和等率舟師自明州由海道攻福州　上以征閩事問章溢溢
對曰兩道進兵此固必勝然閩人尤服李文忠威信若令文忠更引一軍從浦城取建寧此萬全計也　上卽日命文忠出師浦城以溢子存道率鄉兵從征胡美兵至邵武元守將李宗茂降吳禎亦進兵薄福州圍其東西南三門一鼓而克元守臣曲道遁走朶耳𣦸之　上欲令章存道率所部鄉兵北征溢持不可曰鄉兵本農人征閩時許以事平散使𡚖農今調之北征是𤕤信也　上初不懌旣而從溢言以昔曾叛者充軍餘悉還農戊申正月胡美等師抵建寧元守臣達里麻陳子奇集僚佐曰聞眀兵驍勇自入杉
關諸鎮瓦解此不可與爭𨦟吾城中儲積尚多苐固守不出戰彼攻城不克必自退因而乘之或可得志衆皆從之美等進兵圍其城數挑戰不出𢚩攻之達里麻不能支夜潜至何文輝營納欵次日總管也先亦詣文輝降胡美怒二人不先詣己欲屠其城文輝止之曰吾與公同受命至此為安百姓耳今城降可以私忿殺人乎美乃止整兵入城秋毫無犯執子奇送京師以費子贒守建寜遂移兵克興化泉州屬縣皆降附遣曹復疇招諭汀州寧化連城等縣下之三月美等師至漳州守將以所部兵先遁去漳州達魯
花赤迭里彌實欲禦之而郡事又屬他官總制已遣人納欵矣左右服新朝使者至要彌實當郊迎彌實乃具朝服北靣再拜曰臣受國恩今力不能禦敵義不忍降所不負國者惟一死耳遂斫碎其印篆書笏靣曰大元臣子至案上引佩刀自刺殺旣絕尚執刀按𦡀坐如生𨛦民哭聲震地相與殮葬之會湯和等亦執陳有定克延平等𨛦縣閩中皆平命廖𣱵忠朱亮祖等移師征廣東以中書省叅政蔡哲為福建行省叅政臨行　上諭以辨義利愼官箴反復諄切哲頓首受命福建以安
叢書／紀錄彙編／續吳先賢讚／卷之五／王鏊(P.1-1)..[明萬暦沈節甫輯陽羨陳于廷刊本]
贊曰今海內業愽士弟子者皆誦法王先生言亦淺
矣知王先生也吳自有明以來傳者數家言吳文定公於經術頗究明旨向濟之尢邃深於學能斷大事文不離始之質典而裁莊以有體徃者靡未振乃微加蹈厲尚左氏遷史沈雄之氣自是一開蓋漸趨於變矣詩亦温麗善𤼵郤以才勝王新建乃獨取其論性書謂於道有得者葢弘德間文學鬰興學士大夫燁燁流風聲獨依以爲重尤善知人其推轂後進如將不及故一時向風士爭奮者咸自其力哉功業雖未竟能輕富貴蚤自退不以寵荣矜雖在華要泊如也輔當世之治𡸁𩔰名吳亦世有人焉至望實皆茂
詩曰吉甫作頌穆如淸風豈其庶幾乎
叢書／紀錄彙編／翦勝野聞..[明萬暦沈節甫輯陽羨陳于廷刊本]
余𠹉於民家敝集中得偽漢上梁文聊識於此其詞曰伏以乾坤遶漢宮獻符璽圖書之瑞日月光天德立國家柱石之基于以濟世安民于以建邦啓
土地靈有待天眷無私欽惟　皇帝陛下齊聖廣淵聰明𥈠知富有四海作之君作之師天錫九疇得其位得其祿視民猶己立賢無方北伐東征專不邇聲色之美文韜武畧厲宵衣旰食之勤儼九重龍鳳之姿擁百萬𧴀貅之衆惟皇作極應天順民萬福攸同一人有慶習成周之故業如豐沛之寓都展三輔之皇圖覽九江之秀色瀑布瀉銀河於峭壁小孤屹砥柱於中流左彭蠡右洞庭滔滔天塹前朱雀後玄武燁燁京華工部掄材梓人獻巧電布星羅之合度翬飛跂翼之奏功黃道紫宸
峙中天之華閱金釘朱戸啓南面之明堂虹舉雙梁雷陳六偉
東扶桑擁出一輪紅光被海隅開壽域衮衣端拱帝王宫
西使臣諭蜀馬如飛五十四州霑雨露民安物阜悉依歸
南嶺㠐猿歸奏表函方土珎竒皆入貢華生彤管照晴嵐
北萬里幽燕苦霜雪江南佳麗樂昇平比屋熈熈蒙帝德
上天命維新增氣象中天帝座十分明歷歷泰階光萬丈
下邊境烽消收戰馬六軍務在盡耕桑率土豐登樂閑暇
伏願閶闔開宫殿巍巍玉几之端嚴山河壯帝居翼翼金城之鞏固𣱵保安寧之日信符海晏之時衣冠講唐虞股肱皆社稷廬山高幾千仞綱紀四方天子壽億萬年本支百世
叢書／紀錄彙編／四友齋叢說摘抄／卷一／史一(P.6-2)..[明萬暦沈節甫輯陽羨陳于廷刊本]
雙槐歲抄載憲廟時事頗為詳實今錄出之以俟作史者成化間憸邪雜進左道亂政然賴有六臣焉內閣則啇公輅劉公珝都憲則王公恕鄭公時府
丞則楊公守隨刑部則有林公俊忠讜格君遂得無損於　聖政丙申七月黑𤯝傷人京城騷動人持兵刃晝眠夜作說者曰陰盛之狀曰胡虜之兆旬餘無敢建言者劉公首請開言路　上嘉納之已而妖狐夜出山西妄男子侯得權詭姓名李子龍謀入內為逆伏誅乃開西廠於靈濟宮前　詔太監汪直領官校百餘人刺事立威恣肆京官三品以上擅自抄札內外恟恟啇公疏直十罪以聞　上不省劉公復疏言東廠之說實自建立北京之初專為緝訪謀逆妖言大奸大惡等事止令內
臣提督若干犯法典仍下所司究治一時權宜因而不易今增設西廠非舊制也立廠之後事情紛擾於國家安危關係非小伏望革罷以安人心不避震怒再此申凟　上使懷恩詰責二公力辯始詔革去而啇公遂見幾告歸太監梁芳進滛巧以蕩　上心收買奇玩引用方術以錄呈異書為名夤緣傳　旨與官已官者輒加超擢不擇儒吏兵民工賈囚奴至有脫白除太常卿者名曰傳奉官多至數千人而僧道樂工之躐其儕者又不足數李孜省僧繼曉尤尊顯用事妖人王臣嘗為姦盜
被楚傷脛號王瘸子凡物經其目即能竊去或手取人財物投水中輒自袖出內竪王敬挾臣采藥江南橫索貨寳痛箠吏民吳越大被其害嘗覔金蜈蚣栲訊無有里胥通賄乃喜令置酒遊山酒半燁燁𣗳間皆此物也其幻術𩔗此至蘇州拘諸生錄妖書陸完軰忿欲擊之走匿以免敬方具奏適王端毅公以廵撫至疏其罪惡大致激變攫取財物元寳至二千餘錠　詔竄敬僇臣于市傳首江南人皆快之陜西大饑鄭公廵撫賑濟多所全活因疏利國傷民五事盡誠敬以回天意明理義以
杜妖妄減進貢以蘇民困息傳奉以抑僥倖重名噐以待有功辭多切直　上命謫貴州叅政陜西人哭送若失父母傳聞至京　上稍厭芳所為癸卯冬旱百禱不應科道交章論芳　上命中官袁琦傳　旨今後內官傳奉除官不問有無勑書俱復奏明白方行即日召吏部降四人黜九人下六人于獄皆逃自軍囚者餘尚未斥而人已稱快厥明大雪人盡讙謂納諌絀邪格天之應十二月廿八日也孜省者江西人為吏坐贓楊公以御史廵按逮問充軍後孜省逃至京師以符水得幸授太
常丞比公還　朝即劾孜省罪惡不宜典郊廟百神之祀　命改上林苑監久之擢禮部侍郎掌通政事受密　旨訪察百官賢否書小帖以所賜圖書封進因譖楊公會公以應天府丞述職既辭朝矣忽中官傳　旨問吏部何不黜守隨部以廉能對令具履歷揭帖明日又問吏部服闋添註之由復令奏聞乃調外任左遷知南寧府孜省自是引進奸黨排擯忠良後以工部尚書伏誅僧繼曉者始以滛術欺誑　楚府事敗走匿京師其術得售尊為法王出入禁籞賜羙姝十餘金寳不可勝紀
發內庫銀數十萬两西華門外折毀民居葢大鎮國永昌寺大臣諌官默默林公以刑部員外郎備劾芳薦進繼曉過惡上怒下錦衣獄責三十降雲南姚州判官後府經歷吉水張兼素黻論救亦下獄貶石州知州乙巳正月元日星變王公為吏書言俊黻忠直　上悟傳　旨俱復原職南京用而黻已卒於家矣林公今為雲南按察副使行部至鶴慶活佛寺歲久放光男女爭施金箔即拽而鎔之得金八百两歸諸庫其持正皆此𩔗也劉公在內閣有酒德善講經多談論不知者或目為狂躁
然實剛介敢言潛格　君心後為同官萬安劉吉所誣使邏卒嚇之求退即疏致仕歸飬乙巳九月也
叢書／寶顏堂秘笈／彙集：泉南雜志／卷上(P.1-1)..[明萬曆繡水沈氏尚白齋刻本]
又有高宗御書耤田碑云朕惟兵興已來田畝多荒故不憚𤰞躬與民休息今疆場罷警流徙復業朕親耕耤田以先黎庶三推復進勞賜耆老嘉與世俗躋於富𢈲昔漢文帝頻年下詔首推農事之本至於上下給足減免田租光于史冊朕心庶幾焉咨爾中外當體至
懷故茲詔諭想宜知悉其下有小楷書牒云泉州紹興十六年九月十九日准行在尚書禮部符准屯田關四月八日准紹興十六年四月六日敕中書門下省臣寮劄子奏欲望聖慈勑令郡邑以近降御筆耤田手詔模刻立石於聽事所如戒石之銘俾朝夕省觀敢隊失庶有以廣聖志承天庥蒙婁豐年興嗣歲之應天下幸甚取進止四月六日三省同奉聖旨依奏牒州施行本州今恭奉聖旨
模刻立石于聽事所者紹興十七年三月　日立左從政郎司法參軍權察推臣曾汪右從事郎節度推官臣余麟右承議郎簽書節度判官廳公事賜緋魚袋臣方周弼右承議郎添差通判軍州主管學事兼管內勸農事借緋魚袋臣王鑄右承議郎通判軍州主管學事兼管內勸農事賜緋魚袋臣韓習左朝散大夫知軍州事主管學事兼管內勸農使賜紫金魚袋臣陳康伯此碑在戒石銘碑之
右石俱精瑩燁燁有神氣
叢書／寶顏堂秘笈／秘集：見聞錄／卷四(P.1-1)..[明萬曆繡水沈氏尚白齋刻本]
太宗乙卯度王馬河營于蘇家橋是夜大雨平地水深二尺及于臥榻迨旦兵端火光如毬繫燁燁相上下金鉄錚錚作聲弓弦皆鳴　太宗為祀告于天方告有神爵五色飛駐旗竿之首告畢嚮西方而去乙酉移軍於紫圍八方　太宗所御素紅絨袍忽見白花如雪色凝為龍紋鱗鬣皆具美如刺綉諸將見者駭異
叢書／寶顏堂秘笈／廣集：雨航雜錄／卷上(P.1-1)..[明萬曆繡水沈氏尚白齋刻本]
孔子作春秋削其事辭革文而從忠也左氏燁
燁乎華繁而實寡矣其時先王之敎不遠其所述諸賢議道講禮憲典陳法猶有懿德大雅之風但多言明變近譎近誣衰世之文濫觴於兹矣韓子以謹嚴稱春秋以浮誇加左氏確矣哉戰國策或以為虞卿作矯稱蠭出猶有兵氣申韓𤰞𤰞名實事譎詞巧岻巇激肆蕩如於義矣莊列之倫離經畔常皆亂世之文哉漢斵雕為樸反漓為淳而春和諸令穆如温如以至賈董
楊馬諸賢上者深淳渾灝次者嶃峻雄奇彬彬乎盛矣
叢書／寶顏堂秘笈／普集：駢語雕龍／卷三　官制類３等／音樂類／歌(P.56-2)..[明萬曆繡水沈氏尚白齋刻本]
歌
擊壤堯珉力□於出日皇甫謐逸士傳曰堯時有老人擊壤而歌曰日出而作日入而息鑿井而飲耕田而食帝力何有於我哉風土記曰壤以木作其形如履節鼓琴虞世解愠於薫風見上御製註八闋詠於葛天見上楽註三徳象於漢武漢書曰班固灵芝歌曰因露寢兮産靈芝象三徳兮
瑞應圖橫汾壯麗欣見素波之揚漢書曰武帝幸河東祠后土顧視帝京欣然中流歌曰汎楼舩兮濟汾河横中流兮揚素波過沛遲留喜值大風之起見上雲註采薇貞志甘為西山餓夫史記曰武王克殷伯夷叔斉恥之不食周粟隱首陽而作歌曰登彼西山言采其薇矣神農虞夏忽焉没兮我適安居矣漸麥興嗟羞作周家臣子學斎佔𠌫曰史記云箕子朝周過故殷墟感宫室毀壊生禾黍乃作麥秀之歌曰麥秀漸兮禾黍油油彼狡童兮不與我好兮尚書大傳所載則曰微子其歌上三句與史同惟末句否我好仇差一字且称父母之囯尤為自理買臣負薪而守己漢書曰朱買臣家貧好書常刈薪樵賣以給食
束薪行且誦書越婦采葛以懷王吳越春秋曰采葛越之婦人傷越王用心乃作若何之歌曰甞膽不苦味若飴今我采葛以作絲曾參孝親髙詠於被杖說苑曰曽參耘瓜而悞斬其根曽晢怒援大杖擊之曽子朴地有頃乃蘇蹶然而起進曰曩者參得罪於大人大人得無疾乎退鼓琴而歌祭遵為將𣱵言於投壺謝承後漢書曰祭遵為將取士皆用儒術對酒設楽必雅歌投壺劬勞噫於梁鴻三輔决録曰梁鴻東出関過京師作五噫之歌曰陟彼北邙兮噫顧瞻帝京兮噫宫𨶕崔嵬兮噫民之劬劳兮噫遼遼未央兮噫陽春和於楚國襄陽𦒿舊傳曰宋玉識音而善文襄王謂曰子盍從楚俗使人貴子之徳乎對曰昔有善歌者始而下里
巴人囯中唱而和者數萬人中而陽□□露唱而和者數百人既而陽春白雪唱而和者不过數人盖其曲彌髙其和彌寡馮諼彈鋏欣遭代舍之遷寗戚髙歌遂獲後車之載見土薦賢註林類優游於拾穗列子曰林類年且百嵗拾遺穗於故畦並歌而進角里療饑於採芝漢書曰東園公綺里季夏黄公角里先生鬚眉皓白故曰四皓崔鴻曰四皓為秦愽士見焚書坑儒退隱商山乃作歌曰昊天嗟嗟深谷逶迤燁燁紫芝可以療飢唐虞徃矣吾當安歸皇甫謐高士傳云逃入藍田山而歌末云駟馬髙盖其憂甚大富貴之留人不如貧賤之四志唐語林曰角音禄今多以覺呼者非也孔氏秘記荀氏漢記慮將来之誤直書禄里峽裏鳴猿
憶巴東而下淚袁山松宜都山川記曰峽中猿鳴深山其嚮泠泠不絶行者歌之曰巴東三峽猿鳴悲猿鳴三聲淚沾衣隴頭流水望秦川以斷肝辛氏三秦記曰隴右西關其阪九廻上有清水曰注流下俗歌曰隴頭流水鳴声幽噎遥望奏川心肝断絕堂上好音觀搏髀撫絃之怨凨俗通曰百里奚為秦相堂上作楽所賃浣婦自言知音呼之搏髀援琴撫絃而歌曰百里奚初娶我兮五羊皮臨當别行烹乳雞今適富貴忘我為問之乃其妻也壇中奏雅驚繞梁動葉之竒洞㝠記曰漢武帝使董謁乘浪霞之輦以升壇侯王母王母至與帝晏歌春歸之楽歌声繞梁三市草𣗳枝葉皆動泛滄浪之水以濯纓屈原漁父辞曰
滄浪之水清兮可以濯我纓滄浪之水濁兮何以濯我足望邯鄲之路而倚瑟漢書曰張釋之從行至覇陵是時愼夫人従上指視愼夫人新豊道曰此走邯鄲道也使愼夫人鼓瑟主自倚瑟而歌邯鄲今磁州肥鄉二縣是也北林明月含清韻之虛徐世說曰王曇孫年十四五便歌諸妓向謝公稱歎謝後出東府土山上作技王徃土山下庾家墓林中作一曲歌便去妓白謝公曰此王郞歌也懸瓠竹堂賞詠言之清麗後漢書曰高祖征河北饗侍臣扵悬瓠大竹堂楽作酒酣高祖歌曰日月光大兮旡不曜江左一隅兮独未照荊軻渡易水悵想扵寒風燕丹子曰荊軻入秦太子與知謀者皆素衣冠送於易水之上荊軻歌曰風蕭蕭兮易水寒壯
士一去兮不復還水經曰易水出涿郡固安縣閻鄉西山細君入穹廬思歸於黃鵠漢書曰漢以江都王女細君妻烏孫悲愁歌曰穹廬為室兮氊為墻肉為食兮□為漿常悲思兮心内傷愿為黃鵠兮歸故鄉彈劍解匡兵之衆家語曰孔子厄於匡謂子路曰歌予和汝子路彈劍而歌孔子和之曲終匡人解甲而罷抜山慨楚人之多史記曰項羽軍壁垓下兵少食盡軍四面皆楚歌大驚曰漢已得楚乎何楚人之多也乃悲歌忼慨曰力抜山兮氣盖世時不利兮騅不逝騅不逝兮可柰何虞兮虞兮柰若何
叢書／知不足齋叢書／浦陽人物記／卷之末　後序１(P.1-1)..[清乾隆鮑廷博校刊本]
浦陽人物記後序
浦陽人物載於鄱陽洪氏郡志者不過蔣邵張敦傅柔楊扶陳太竭何千齡六人而已邑之儒先朱氏因之以撰縣志別出新意析為四門會稽李知退為縣有善政隸遺愛傳太竭千齡錢遹梅執禮隸孝節傳邵敦柔扶及吳傳王萬隸名德傳寶掌祖登元朗靈默隸高僧傳比舊增多九人通為一十五人三山謝氏最後出獨取執禮及萬益以梅溶倪朴作浦汭先民傳金華宋景濂氏讀而非之謂洪氏紀載旣甚𥳑略又不宐失時代後
先朱氏亦不宐以會稽之人參於浦陽善附之臣入於名節厖辭幻學之流儕於士類謝氏取舍謹嚴雖或差強人意亦不宐引枝蔓浮辭而於事實反多遺闕於是潛精積思稽采史傳旁求諸儒之所記錄上下數百年間一善不遺先之以忠義孝友次之以政事文學貞節合二十九人區分類聚勒成一家之言號之曰人物記其文奮迅而感嘅微婉而精深有類歐陽文忠公五代史記之作非抱良史材者能之乎葢景濂氏自幼以絕人之資無書不讀比其長也又得柳待制道傳黃侍講
晉卿吳山長立夫三先生為之師故其撰述往往華埶 燁燁如此嗟夫浦陽之為縣不改於前而昔之人物苦希闊寂寥今則昭著赫奕與通都大邑相抗者庸非景濂氏振厲之功歟向使景濂氏不亟為之更歴百餘年顯者固若無害而弗顯者不隨世而磨滅幾希矣或者則曰維桑與梓必恭敬止桑梓且然況鄉之先達乎景濂氏之作善則善矣而微寘品評於其間無乃不可乎曰非是之謂也文之所貴者在據事直言而是非善惡自見今景濂氏所述況又多紀善之辭吾見其扶植綱
常者至矣何名為品評哉濤也不敏嘗與景濂氏師事三先生竊有同門之好頗獲窺其述作之意故敢忘鄙陋而序之末𥳑且以解或者之疑焉景濂氏名濂其先居京兆宋憲自唐武德中移吳興十四傳至榮字體仁周廣順中又移義烏之根溪榮之子甫甫之子訓訓之子帳帳之子祥祥之子阜阜之子偘偘之子柏宋嘉定初又移金華之潛溪距根溪葢三里柏之子溥悳溥悳之子守富守富之子朝朝之子卽景濂氏也國朝至正十年三月又移浦江感德鄉之靑蘿山山去孝門橋不
百步稱人之善必當本其家世故復疏此以附見云至正十年八月旣望經筵𥳑討權參贊官浦江鄭濤書於京師湛露坊中
