子／宗教／正統道藏／洞真部／本文類／靈寶無量度人上品妙經／卷之三　天三　天地八維安鎮國祚品／元始无量度人上品妙經／第一欲界清寧維域飛空之音(P.第01冊　30-1)..[上海涵芬樓影印本]
第一欲界清寧維域飛空之音
道化一形　　陰陽兩分　　天上天下
瓊室玉宮　　十二神營　　八維四門
水火金木　　寒暑相因　　沖氣為和
刑剋俱存　　順為吉德　　逆為禍根
天地八維　　倚伏所存　　煌煌赤符
蕩逐神姦　　保德常自吉　泄慢常自凶
高上神霄王　綠輿來紫空　惟願法教興
生津遠莫窮　龍章施八維　辟除禍害宗
不使斷正氣　保延世運亨　凌虛誦洞玄
以攝扶持功　束送幽邪靈　斬馘祅魔鋒
安鎮長綿綿　聖祚日興隆
子／宗教／正統道藏／洞真部／本文類／靈寶無量度人上品妙經／卷之四　天四　永延劫運保世升平品／元始无量度人上品妙經／第二色界魔王延運之章(P.第01冊　39-1)..[上海涵芬樓影印本]
第二色界魔王延運之章
混洞乾坤　　曆運無常　　隂陽否愆
厄塞劫津　　劫災所至　　水火蕩焚
萬景三辰　　冥冥莫存　　賴我眾靈
安鎮普天　　推延大紀　　解釋災根
調御四氣　　寒暑相和　　人何知此
以享我恩　　禍害沈息　　清晏自然
此時樂兮　　護度億齡　　煌煌群生
一合俱真　　上帝寳符　　敷落山川
宗社寧肅　　永保太平　　善應元吉
我道常尊
子／宗教／正統道藏／洞真部／本文類／靈寶無量度人上品妙經／卷之三十一　黃一　長生久視品／元始無量度人上品妙經／大君久視之章(P.第01冊　314-1)..[上海涵芬樓影印本]
元始洞玄靈寳本章長生久視十回度人南極隱韻離合自然浩虛眇玄恍惚精轉中變化生无極諸天大梵妙氣祖劫綿綿玉霞結山真明為仙靈光煌煌絳阿碧巔上出九色內列三便九室曲峙下流玄泉綠䆫金樓神
風回煙太和攝錄雲書洞篇斑斑龍鱗落落鳳紋宛轉流迹寳華委紛真元題象空無生神神運無形氣貫如繩眇眇莽莽若亡若存玄渾彌羅蘂宮嵳峩育嬰日池真粹潜施得者長生勿失璇璣天珠浥液雲綱八闢轉紫成青三真檢視表徹裏遐照千億翠影九還洞陽孕丹黃父赭帔守魂久視見之萬年金鎖玉關神虎衛門真母奏香杳杳梵氣周回十方中有度人不死之神中有南極長生之君中有度世司馬大神中有好生韓君丈
人中有南上司命司錄延壽益筭度厄尊神長生久視無量度人今日校錄諸天臨軒
子／宗教／正統道藏／洞真部／本文類／靈寶無量度人上品妙經／卷之三十三　黃三　五方正氣品／元始無量度人上品妙經／第一五方神王布行正氣斬伐邪源飛空之音(P.第01冊　341-1)..[上海涵芬樓影印本]
第一五方神王布行正氣斬伐邪源
第01冊　341-2
飛空之音
朱旗散霞　　雲塗金馬　　六洞鬼魔
隱伏泉下　　出為祅𦍙　　干我正氣
勃亂時令　　真光蒙蔽　　泊空縱姦邪
依地為蠱魅　生民受其殃　乘災行疫癘
玉書煥赤文　真光洞天地　煌煌列玉篇
靈嶽安其位　五老鎮五天　攝凶送寒夜
扣鍾伐神鼓　清蕩諸醜類　萬方永安寧
仙真常保衛
子／宗教／正統道藏／洞真部／本文類／靈寶無量度人上品妙經／卷之四十四　宇四　洞神禳災品／元始无量度人上品妙經／北方八天(P.第01冊　453-2)..[上海涵芬樓影印本]
三十二天三十二帝諸天隱諱諸天隱名洞神梵氣自然靈章諸天隱韻洞神之音洞神
之尊洞神之神洞神大魔洞神之靈性和神合變化上清无量之奧深不可詳敷落神真普度天人今日欣慶受度禳災去非太上考按宿舍回軒黑道百試血火千殃災及世間鬼謀福怨誣成巨災歷關諸天請滅五苦勑斬五衰飛步天垣命據九元害氣永滅道君錫年洞神降精想入天門東斗校錄西斗攝靈北斗禳解改易災名南斗符命赤書護身中斗注壽大福緫靈青帝保命白帝遏殃赤帝度籙黑帝釋禳黃帝營衛福慶煌煌青天
大神使災不生赤天大神呪詛不成白天大神喪害潜形黑天大神清蕩鬼營黃天大神靈圖鎮真內安五臟外集百神靈文玉章元氣之根禍難撲滅光明赫升五天大神萬鬼之君飛行空界緫領鬼兵麾幢鼓節遊觀九冥朱幡赫奕紫氣煇騰諸天改度災變福臻上天度人嚴攝北酆洞神太上普掃災凶八威攝氣猛馬四攻天丁捕鬼大帥縛龍擲火萬里流鈴八衝敢有干試妄為眾災北帝漂骨南斗焚骸屠割鬼𤕤誅斬無偕風火浩浩
豁落燒摧千千截首萬萬剪形魔無干犯鬼無祅精三官北酆明檢鬼營不得容隱金馬驛呈普告無窮萬神咸聽三界五帝列言上清
元洞青華氣結碧霞曲扶神桑紫文雲芽本神為生生道為春化物之祖洞神之尊洞神陰火制鍊陽魂人物遇之即成仙真允彼世災邪回所興心能契真禍散消雲洞神吐氣不祥如焚生福之源玉京玄山左淨右霐金液玉泉巍巍九天氣入重玄玄道無色玄下
無淵風澤洞虛玄中有天天上天下無幽無冥無形無影無極無窮溟涬大梵遼廓無光當爾之時孰為迍災赤明開圖萬象克諧善集成福積惡成災災福之肇皆心所生道體無形道心無為無形無為福災何媒洞神道君至慈運悲回災就福護生不遺五篇玉字八威龍文禳革故氣延筭遠期保制劫運使天長存梵氣彌羅萬災伏藏元綱流演三十二天輪轉無色周迴十方斗中司命注福除殃神氣運行三十五分緫氣上元八景冥合
氣入玄玄玄中太皇上帝高真手把混元禳災寳符坐鎮明堂泛景太霞嘯詠洞章金真朗郁流響太微祅星順度攝制祅氛白烟左回紫氣右歸化生玉儀千和萬合自然成真真中有神扶桑碧宮洞神道君萬氣之祖長生大君首建青霞身御綿紳無英公子白元尊神太一注筆桃康俯庭執符把籙保命生根上遊上清出入華房八冥之內細微之中下鎮人身泥丸絳宮中理五氣混合百神十轉回靈萬氣齊仙僊道貴生禳斥災氛神視
天門奄見皇君授子密語自識天真罪福禁戒宿命因緣普受開度洞神生身身以道生上聞諸天諸天之上永滅災因中有空洞謠歌之章三真靈篇辤參高真
子／宗教／正統道藏／洞真部／本文類／靈寶無量度人上品妙經／卷之四十四　宇四　洞神禳災品／元始无量度人上品妙經／第一洞神道君禳災致福天市順度之音(P.第01冊　455-2)..[上海涵芬樓影印本]
第一洞神道君禳災致福天市順度之音
煌煌磊落　　明威八回　　下照世間
萬類所歸　　順度則吉　　逆天見衰
再拜金色　　願應禳祈　　災害不生
道德巍巍　　仙道無休否　鬼道論興衰
何不觀太無　靈妙氣昭璀　炯炯碧空上
玉闕雲煙飛　仙人挹香風　嬰顏等春回
洞神變青芽　嚥餌光徘徊　庶使扶桑道
鳳章藹清微　下憫朝生徒　亹亹輪轉間
不知洞神旨　蹢躅拘籠樊　騁霄契高靈
偶景東華山
子／宗教／正統道藏／洞真部／本文類／上方天尊說真元通仙道經　宿三／太極降德上篇(P.第02冊　549-1)..[上海涵芬樓影印本]
上方天尊說真元通仙道經　　　　宿三
太極降德上篇
粵有上方真元浩浩一炁化均之天九清自然之國生三秀之草植七寳之樹赤城慶藹以騰騰玉樓輝煌而赫赫翠華闕庭紫真宮掖碧瑣彤扉龍欒鳳栥絳霞溶溶青雲疊疊皆太无凝結真元變化禁中之宸獨尊其內爾時天宸尊稱十號所為我上方乾元至聖天師中皇太无上真法王九陽太皇真元教主无上三洞開化仙君十天清衍聖才慈憫
大常妙道化均上帝諸天應號清淨赦罪上德至尊上方无極太上靈寳天尊上方无極太上道德天尊上方徧慈救苦天尊上方玉虛明皇天尊其皇闈神女制禮侍奉摐法鼔鏗華鍾次諸天女執舍虛散絲殊妙之翇持朱纓青綬絳雲之節建九天華芝開五明羽扇天尊升千光雲殿登七珍寳座於藤光洞明白金顥色瑤席之上俄爾上方无極飛天神王長生大聖无量上品好生度人至真大神三十二天君臣輔佑星官真人大鈞消災
彌羅比天神仙靈官无鞅之眾皆奉天顏來朝几前護道神人劒鉞鏘鏘驅邪仙戍旌旗赫赫是時金闕發真香騰于太漠飄揚于一炁之上射天光照于道域晃朗于八紘之中於是十華仙君各瞻
帝光乘雲龍而來格大羅飛梵之門歸命侍晨引朝鳳墀自然天風肅肅吹九龍之花仙樂嗈嗈嘯八鸞之曲靈飈鼓黃英之律神淵著青華之色諸君設禮瞻望
聖顏猶朱霞暉曖煌煌奕奕深居尊嚴之像
眩晃而奚能仰視於是上方大明仙君出班告曰臣等伏觀
天尊上帝陟降流暉之殿出入凝華之闕施張四時之運掌握七政之司仙文示清真之風法令警神元之化慈光普炤
聖恩均被臣等稽首來朝
帝廷欲望
皇慈垂憫敢問太極之運非
上帝至高至明安得赫然垂訓乎臣等恭聽上聖玉音於是
天尊蘊玄冥於虛无凝寂默於自然混真元於有間理太素於无生泯以名色之誥契以希夷之篇良久已而言曰上德何從來蓋降於太極夫太極也者大包天地之表先居混沌之中自虛而產有因濁而復清歸之則罔窮其所播之則咸著其像故見曜羅宿茂毓方物功資一炁澤被九垓是以化物所至无不由之莽莽者帝真也浩浩乎元一焉以其安三才而臣五行矣且長天久地賔居太極之間陽日陰星熈朝真元之下故得之大者
遂沖和而久視失之鮮者漸枯槁而夙已但大方之內有名之屬莫不通其變而仰其化蓋真一元炁生化蕩蕩吾未名其然強名曰道道之德大不可无吾稱肇于
玄聖其德廣之攸論昭然肖真光燦彩雖神書祕札復何其加焉曰
玄聖成章神哉无疆示天上人間其德无間奈臣倥侗不足以解天猷今者幸甚伏遇
上帝降德聖才太明洞鑒臣輩今欲聞其大教上干
宸造敢望曲貽天聽曰
夫玄聖所尚其德者三始一論上德次一論明行又一其所論又行而禁非然三者之為教亡所不同各觀其論則名異也名雖或異而未甞有違於太極率同降德為通玄微妙之變吾上方貴之如其弗從玄變固欲進真元之道噫嘻也歟將安能乎於是上方仙君而子廣靈仰讃宏論稱揚偈言天淵蒼蒼雲宮皇皇中有聖才攸啟龍章太極浩蕩真元琳琅德降有名通變无疆高論昭昭玄迪揚
揚能承之者臣朝上方於是
天尊復為三羅仙曹之眾曰夫天功所貴導誘為先普度天人咸臻至妙離於有像適於无為免生化陟降之苦得精真元靈之道今將擬訓紫霄兆等還能逝夫於是眾仙願奉帝裁時鑪停瑞馤花發祥煙仙兵征路執旌旗而翼翼天丁導引持劒鉞而侁侁仙君之屬奉承法駕鳳蓋飄飄龍車𩙚𩙚上陟五雲之鑾輿臣馭九斑之鱗蚪丹輪徘徊兮雲霞捧出白鶴翱翔兮風煙晻映黃闕參差碧天
杳渺擊磬初鳴舉仙音而宛轉鈜鍾纔散作天樂而鏗鏘玉女麾幢肇從玄漠之中金童鼔節來臨紫虛之上
子／宗教／正統道藏／洞真部／本文類／太上三洞神呪／卷之四　列四／雷霆祈禱諸呪　一／辛天君鐵帽符呪(P.第02冊　672-1)..[上海涵芬樓影印本]
辛天君鐵帽符呪
朝天鐵帽天火揚揚一擲萬里地火煌煌頭頂三台下鎮九良大罩山魈魂散魄亡小罩精恠普掃不祥一罩乾坤昏黑二罩日月无光三罩江河枯竭四罩草木焦黃五罩雷光萬丈六罩風雨八方七罩家門清吉八罩神
煞移藏九罩先亡收攝十罩遠殄瘟黃十一罩虎狼滅迹十二罩病者安康吾奉玉皇上帝敕敕下雷霆鄧辛張五方天兵興霹靂奉罩三界不正神喝云天帥統領五方雷將酆嶽地祇上張天羅下布地網火速罩定魔鬼母令走漏疾
子／宗教／正統道藏／洞真部／本文類／太上三洞神呪／卷之十一　列十一／祈禱考召諸呪／天罡敕符呪(P.第02冊　759-2)..[上海涵芬樓影印本]
天罡敕符呪
天罡天罡九炁煌煌金光激烈上應律蒼下
赴九府何鬼敢當吾為破軍萬鬼伏藏天回地轉右陰左陽上天節度生化萬方真炁正炁攝滅禍殃急急如律令
子／宗教／正統道藏／洞真部／玉訣類／度人上品妙經四註／序　寒一之一(P.第03冊　1-1)..[上海涵芬樓影印本]
夫空洞浮光渾淪未判大道之將化故玄文發于中天虛无之乍凝迺妙炁結乎碧落字方一丈之廣勢垂八角之芒粲粲煌煌光華暐曄是時元始之降舍栢陵五老之環侍雲坐遽命天真皇人規模槃屈仿像奪真疏成諸天隱書編作五方靈範紀混元龍漢之載藏鬱羅紫微之宮演為三十六部尊經分為萬二千圖籙天章雲篆八會之書莫不祖焉
昔在始青天中寳珠之內講集靈寳之教拯拔天人之倫玉晨君㖟之以序其首尾祕于上館約四萬劫一傳誓不輕泄于下世於是龜臺金母憫陽九百六之災親禮玉京懇請流布洎乎軒轅黃帝問道于峨嵋之陰稽首皇人載傳寳訓至吳有句曲葛玄訪道會稽郡祈真上虞山遇太極誥使之駕降靈寳眾經之帙斯為上品最先㖟焉厥後修誦之士浹于寰區隱韻祕音世莫能究齊之嚴東首為註解仰推梵炁之旋箕俯測酆都之泉曲
布諸方冊表裏煥然若非洞闡幽微曷由條達宗旨遂使嚮風之客抉塞啟窽隨性發明及有唐道士薛幽棲揮紱青城毓真衡嶽真解序說明白存修繼有太清供奉李少微西華法師成玄英各撰註疏援引內音而拾遺補闕事理悉備景元總角慕道少探玉經不揆蔽蒙輒敢編綴今於四家之說刪去重複精選密義纂成四卷庶免多惑云爾治平四年歲次丁未仲秋望日序
子／宗教／正統道藏／洞真部／玉訣類／太上洞真凝神修行經訣　成七之二(P.第04冊　251-1)..[上海涵芬樓影印本]
太上洞真凝神修行經訣
一訣便知天地理掃蕩邪門不見蹤混沌凝神神仙道天地虛無上下空此訣不在口持念心開悟解出凡籠說破木金無間隔真鉛真汞天地精誰知這箇神仙理悟得此訣便成功也無坎離并龍虎也無烏兔各西東非肝非肺非心腎豈干脾胃膽和精非想非為作無為不凝真炁謾勞神不在三田上下出豈干夾脊至崑崙不是精津炁血液不是勝光五臟神此物不在人身出不在春夏及秋
冬先天先地誰人識二炁交合各一斤弦望晦朔合本數環晝廵夜不曾停依時採取壹嫩片採向中間并甲庚出在西南為產藥慢慢調和入艮宮試把天機輕撥動真炁時時聚太空悟得乾坤為鼎器顛倒宇宙任根蹤南辰移入北辰位金烏飛入玉蟾宮太陽裏面藏玉兔太陰加減自和同前弦之後尋藥物後弦之前炁停勻兩弦之間為採取先後存亡定祖宗他是王人誰是我我若浮時你却沉調和浮沉為一處沐浴潜藏總是空坎
離本來無南北震兊豈則有西東嫩片入盆無間隔捉住北斗周天輪撥得陰陽歸掌內頃刻中間造化生這些金液還丹法不遇仙師莫强攻果然採得先天炁日月擒來兩手中晝夜打交成一塊自有龍吟虎嘯聲初時上下風聲吼風漸凝時結紫雲生雲滿出遮日月此時一陣似洪濛默默自然雲霧動定裏時聞霹靂聲鸞鳳龜蛇交一處金烏玉兔自相爭虎遶龍蟠尋至寳金公姹女結婚姻這番子母重相會神炁歸根合本真一點最
初真種子鍊入丹田萬古春先天先地歸一處混沌未分豈有根生發自然合聖理綠葉紅花一色新水火上下頻澆灌二炁凝結產胎嬰白日自然生神祖超凡入聖出死生修鍊百日無虧欠血化凝膏體似銀真炁薰蒸無寒暑世上方為道高人乾陽煆鍊三百日驟雨顛風滿太空電光晃耀無窮數雷震天關鬼神驚掀翻宇宙飛白雪顛倒陰陽無夜春換骨廻陽身不朽九還七返結真形慧火煆鍊三百日內外明靈表裏真聚則成形散
為炁返本還元太虛同變化往來人莫測口口相傳古到今其中便合天地理神仙口訣不虛論更要保守三五載百千萬億劫無窮會得金液還丹法乘鸞跨鳳自飛騰奧妙鍊之無阻碍蓬萊三島任縱橫若更百萬千千劫海竭山崩貌常真堪歎世上修真者緫與天仙道不同三千六百傍門法不能逐一細分陳大道目前人不識分散萬物與人身達人採取先天炁一夜雷聲不暫停電光晃耀無窮數二炁相交豈有形摧塌天關無可比
風雨雷電一齊生顛倒陰陽交換位無量天炁亂爭榮虎遶藥爐爭造化龍蟠金鼎要張騰四象五行歸戊己烹煎煆鍊混元精瑞炁煌煌星斗暗紅光赫赫太陽昏加減自然分進退弦前弦後定其真金丹老嫩須認識抽添運用片時功結胎火候知時刻時時刻刻自然昇真火炎焰燒宇宙乾坤上下自通紅一水一火分爻象一昇一降定浮沉一來一往分賓主一前一後有君臣一陰一陽為天地一剛一柔自停勻冬夏二炁為節候春秋
二炁定寒温來往上下無形象廵環晝夜有時辰驅廻斗柄玄關理斡轉天關萬象通片餉龍虎頻頻闘二物相交頃刻中帶得惺惺歸谷竅混混沌沌自分明此是木金交併法真鉛真汞天地精只此火候金丹訣全憑交結在朱靈混沌一炁千年藥萬劫常存不夜春三千日內凝生象百日功分造化靈十月鍊就純陽體自然寒暑不相侵功成行滿神胎就抽胎換骨返長生瑞氣綵雲遮玉體青鸞白鶴引前行玉女金童持紫詔諸天天仙
左右迎金光罩體人難視九天仙樂一齊鳴騰雲駕霧朝元去飛昇直上九霄京
子／宗教／正統道藏／洞真部／靈圖類／上清太玄九陽圖　調九／太玄鍊魂之圖(P.第04冊　645-1)..[上海涵芬樓影印本]
太玄鍊魂之圖
道非常見可以眞見妙然神化光於四達煌煌兮混陽魂遊於象帝之先矣頌曰
俊目扶眉光奕　　撞透京山虛璧
璨然靈寳滋純　　遍塞太空微密

子／宗教／正統道藏／洞真部／威儀類／太上靈寳朝天謝罪大懺／卷之一　露一(P.第05冊　311-1)..[上海涵芬樓影印本]
元始上帝再告左右侍眞曰吾今以此經散布萬國九州十方世界若有奉道之民發無上道意遇三元八節之日為帝王國主儲君太子燒香朝禮轉念三清寳號天尊眞人名位者安鎮國祚保天長存世世不絕長為人君冲妙先生朝謝金闕上帝而獻頌曰
上帝降命　聖筭緜長　金枝挺秀　玉葉彌芳
五星順序　七曜垂芒　赫赫煌煌　空洞靈章
福我聖皇　寳祚無疆　天清地寧　萬宇輝光
子／宗教／正統道藏／洞真部／威儀類／玉皇十七慈光燈儀　為一(P.第05冊　455-1)..[上海涵芬樓影印本]
臣聞權衡三界位高處於玄穹鑑鏡十方光故垂於平等示天理本無於分別使人心無
有於黨偏得其旨則自無增高損下之私洞其微則俱入大公至正之道今某思德感恩報償難盡謹依科法修建寳燈供養大平等光玉皇大天尊聖父天尊聖母元君玉光會中眞靈眞宰伏願天光下燭帝命誕頒德被生靈各保命根之固功濟天下俱逢時運之亨同會風雲均霑雨露志心皈命謹為稱揚
信禮無上大羅天大平等光玉皇天尊
欽惟玉帝　大平等光　平平蕩蕩　燁燁煌煌
大包天地　細入毫芒　玄穹委貺　法界呈祥
今辰弟子　遙仰神鄉　傾誠效信　瀝懇穹蒼
冀垂福惠　蠲弭災殃　萬靈薦祉　永保安康
臣眾等志心皈命大柔和光玉皇大天尊聖父天尊聖母元君玉光會上一切神仙諸靈官
臣聞上帝獨尊因何所以無寡至道無敵惟柔可以勝强向從清靜之法身普現柔和之光相得其芒則圓通温雅蒙其耀則方寸慈祥炳炳迄今煌煌自古奉道某等得生蒙蔽適性豫遊思立微勳恭酬大德謹遵科法崇
建寶燈供養大柔和光玉皇大天尊聖父天尊聖母元君玉光會中眞靈眞宰伏願天心昭格帝念矜憐霈以洪恩普感和平之化惠其嘉澤俱全性命之生覃及顯幽均蒙利樂同誠潔志謹為宣揚
信禮無上大羅天大柔和光玉皇天尊
欽惟玉帝　光放柔和　開明有類　洞照無何
和安天地　柔攝邪魔　境消疵癘　時殄乖和
今辰弟子　引頸彌羅　冀安境土　永息干戈
曲垂眷顧　息免扎瘥　時清道泰　復見謳歌
臣眾等志心皈命大自在光玉皇大天尊聖父天尊聖母元君玉光會上一切神仙諸靈官
子／宗教／正統道藏／洞真部／方法類／靈寳無量度人上經大法／卷之三十六　麗六／祛妖拯厄品／中斗總靈符(P.第05冊　869-1)..[上海涵芬樓影印本]
中斗總靈符
魁𩲃𩵄䰢魓𩳐魒貪巨祿文廉武破樞璇璣權𢖍闓陽瑤光
二十一劃念斗諱取中斗炁
七星煌煌云云急急如　元始上帝勑

右符治一切疾病朱書於白紙上斗炁吹問病人何處疼痛痺腫以淨竹作針念日出東方呪取斗炁吹針了令病人吹炁三口於寳字符上以手自按病處師隨其病針寳字符手足頭身再令吹炁念呪吹押令咳嗽出針不三次立安却將元符燒灰
水調服忌辛厭
子／宗教／正統道藏／洞真部／方法類／靈寳無量度人上經大法／卷之三十七　麗七／回死起生品(P.第05冊　870-2)..[上海涵芬樓影印本]
靈寳无量度人上經大法卷之三十七　麗七
回死起生品
夫三真飛斗廼駐景延生之道益筭保命之法其諸災厄立見應効謂如命祿將絕災厄至重欲作大功德營辦未及或已作功德未能功成性命既絕遂為俗謗故用三眞飛斗延生益筭人則三日次則五日次則七日可以別作仰謝諸天復魂拔魄回喪車還性命延壽筭於初三二十七或八節三元十齋甲子庚申本命元辰如在急速更不擇日止忌
魁罡加臨病人本命及法師本命不可修用若更天數天筭數盡得九並不治前三辰為罡後三辰為魁陰日反此仍看浴盆之日雖安則其病淹延壽筭亦不甚長遠春龍夏羊秋狗冬牛納音支干犯水字謂如壬戌壬辰丁丑丁未是也
先灑掃淨室用燈九盞依斗象安排每一燈用燈草三莖淨油滿盞要停勻時新五果九分時花九瓶清酒九升山泉淨水九盞香九爐雲鶴二十七隻雲馬九匹五色
線各二丈並安排畢於雲馬上寫奏表九通於鞍橋上書本命九符又別於傍供養九分擎羊陀羅使者二分四直神君四分土地一分本命元辰一分本命眞官一分香茶酒果排列俱畢不得令僧尼產婦孝子鷄犬多口饒舌之人見之不得動鍾磬亦不得高聲啟告依此行之必獲感應凡入壇奏告便上香先念淨天地神呪呪水灑徧壇席醮筵次明燈春夏從斗口點秋冬從斗柄點起每一盞念呪一徧燒符一
道呪曰
七星煌煌　子北之方　台街之下　帝庭之傍
厥紀民物　厥綱陰陽　賞善罰惡　降福除殃
冀兆之壽　不折而長　冀兆之俗　不虞而康
斗中有靈　聽臣宣揚
點燈畢九拜再上香念淨壇呪曰
昊天勑行　流金蕩凝　四七豁落　穢消塵清
念九徧吹八方又再九拜畢念啟請祝曰具位臣姓名今開啟侍香金童傳言玉女五帝直符直日香官三界直符上界直符鄭元
熹中界直符焦公奴下界直符張元伯年直使者崔舒宣月直使者盧機權日直使者竇楊光時直使者鄧衡文同左右龍虎君擎羊陀羅使者為臣關奏
子／宗教／正統道藏／洞真部／方法類／靈寳無量度人上經大法／卷之五十　水十／然燈破獄品　一／分燈慧光符(P.第06冊　80-1)..[上海涵芬樓影印本]
分燈慧光符
九日之光停午朗耀
六陰之炁圓極反陽
元始慧光靈寳慧光
五星正炁列宿熒煌
月為皇華炁灌七元日為陽暉炁注權樞
玉晨之氣玉虛之炁玉皇之炁
三台煌煌天中尊仰
幽幽冥冥酆都沉淪陷溺二途受苦遭刑天尊慈慧光破重陰昏翳蒙照日月光明沐遇惠恩返生天堂

右符長九寸朱書黃上玉清訣東方炁吹黃蠟鎔布符之背裹撚作火炬用之
子／宗教／正統道藏／洞真部／方法類／靈寳無量度人上經大法／卷之五十　水十／然燈破獄品　一／玉清破九獄符(P.第06冊　83-2)..[上海涵芬樓影印本]
玉清破九獄符
朱書青旛之首身書本方天尊號兩手分書九獄符告文兩足書上清寳籙真符告某方某地獄書符時左手上帝訣念開光呪七徧取炁吹筆再誦本呪一徧閉炁依次書符畢再以本方呪敕之開光呪曰
三星煌煌　元始開光　有罪無罪　得赦諸方
急急如律令上生天堂
子／宗教／正統道藏／洞真部／方法類／靈寳無量度人上經大法／卷之六十五　出一／九鍊生尸品　三／催攝度魂符(P.第06冊　214-2)..[上海涵芬樓影印本]
催攝度魂符
三台煌煌帝勑急召
三天正炁聚魂攝魄
召魂招攝君急攝見
返魂攝魄君急攝見
九炁瞿曇君急受度
元炁陽符君急受鍊
三元正炁君急度魂
魂神開度身入光明

子／宗教／正統道藏／洞真部／方法類／無上玄元三天玉堂大法／卷之二十六　劒一／出入斗罡品／朝真斗(P.第06冊　503-1)..[上海涵芬樓影印本]
朝真斗
凡朝真戴而不履存罡火向前以遏魔試
呪曰
七星煌煌頭戴天罡外邪遠遁去郤不祥乘雲駕空上朝元皇

子／宗教／正統道藏／洞真部／記傳類／茅山志／卷之二十三　師九／錄金石篇　四／唐碑　二／茅山玄靜先生廣陵李君碑銘并序(P.第09冊　242-2)..[上海涵芬樓影印本]
茅山玄靜先生廣陵李君碑銘并序金紫光祿大夫行湖州剌史上柱國魯郡開國公顏真卿撰并書
先生姓李諱含光廣陵江都人本姓弘以孝敬皇帝廟諱改焉二十一代祖弘江夏太守避王莽徙居晉陵遂為郡人高祖文嶷陳桂陽王國侍郎曾祖榮皇朝雷州司馬祖
隱居以求其志徙居江都父孝威博學好古雅修彭聃之道與天台司馬鍊師子微為方外友尤以篤慎著于州里考行議謚曰正隱先生毋瑯琊王氏賢明有德行先生提孩則有殊異晬日獨取孝經如捧讀焉髫丱好靜處習誦墳典年十八志求道妙遂師事同邑李先生游藝數年神龍初以清行度為道七居龍興觀尤精老莊周易之深趣執喪過哀口不嘗甘旨之味食惟穬麥而已封植膳羞皆出其手號毀骨立親族莫不傷之開元十
七年從司馬鍊師於王屋山傳授大法靈文金記一覽無遺綜覈古今該明奧旨玄宗知先生偏得子微之道迺詔先生居王屋山陽臺觀以繼之歲餘請歸茅山纂修經法頻徵皆謝病不出天寶四載冬迺命中官賫璽書徵之既至延入禁中每欲諮稟必先齋沐他日請傳道法先生辭以足疾不任科儀者數焉玄宗知不可強而止先生嘗以茅山靈蹟翦焉將墜真經秘籙亦多散落請歸修葺迺特詔於楊許舊居紫陽以宅之仍賜絹二百
疋法衣兩副香罏一具御製詩及敘以餞之又禁於山側採捕漁獵食葷血者不得輒入公私祈禱咸絕牲牢先生以六載秋到山是歲詔書三至渥澤頻繁輝暎崖谷初山中有上清真人許長史楊君陶隱居自寫經法歷代傳寶時遭喪亂散逸無遺先生奉詔搜求悉備其蹟而進上之先時玄宗將求大法請先生為師竟執謙沖辭疾而退洎七載春玄宗又欲受三洞真經以其春之三月中官賫璽書云其月十八日剋受經誥是日於大同
殿潔修其事遂遙禮先生為度師并賜衣一襲以申師資之禮因以玄靜為先生之嘉號焉仍詔刻石華陽洞宮以志之是歲夏五月隱居合丹之所有芝草八十一莖散生松石之間詔俾先生與中官啟告靈仙緘封表進夏又詔以紫陽觀側近二百戶太平崇元兩觀各一百戶並免其官徭以供香火秋七月又徵先生既至請居道觀以養疾九載春辭歸舊山其年夏六月前生靈芝之所又產三百餘莖煌煌秀異人所莫睹先生又圖而奏
之是歲冬又徵先生於紫陽別院館之十載秋先生又懇辭告老御製序詩以餞之十有一載先生奉詔與門人韋景昭等於紫陽之東鬱岡山別建齋院立心誠肅是夜仙壇林間遍生甘露因以上聞特詔嘉異初隱居先生以三洞真經傳昇玄先生昇玄付體玄先生體玄付正一先生正一付先生自先生距于隱居凡五葉矣皆緫襲妙門大正真法所以茅山為天下學道之所宗矣於戲是非可齊也物我均焉生死可忘也覺夢同焉如此
者何域心於變化之際哉先生以大曆己酉歲冬十一月十有四日遁化于紫陽之別院春秋八十有七其十二月八日門人赴喪而至者凡數千人號奉冠舄遷窆于雷平山之西陲遺命以松棺竹杖木几水瓶香奩香罏置於藏內門弟子等仰奉嘉猷克遵儉德先生識思真淳業行高古道窮性命之本學冠天人之際所以優游句曲鬱為王者之師出入明庭特寵肩輿之貴是以順風而問昔稱於黃帝望山而請今見於玄宗矣又博覽群
書長於撰著嘗以本草書精明藥物事關性命難用因循著音義兩卷又以老莊周易為潔靜之書著學記義略各三篇內學記二篇以續仙家之遺事皆名實無遺詞旨該博初先生幼年頗工篆籕而隸書尤妙客或賞之云賢於其父因投筆不書玄宗詔山人王旼強請先生楷書上經一十三紙以補楊許之闕先生能於陰陽術數之道而不以藝業為能極於轉鍊服食之事而不以壽養為極但冥懷素朴妙味玄津非夫博大之至人孰能
盡於此真卿乾元二年以昇州剌史充浙江西節度欽承至德結慕玄微遂專使致書茅山以抒誠懇先生特令韋鍊師景昭復書真卿恩眷綢繆足勵超然之志然宗師可仰望紫府而非遙王事不遑寄白雲而攸遠洎大曆六年真卿罷刺臨川旋舟建業將宅心小嶺長庇高蹤而轉刺吳興事乖夙願徘徊郡邑空懷尊道之心瞻望林巒永負借山之託而景昭洎郭閎等以先生茂烈芳猷願銘金石迺邀道士劉明素求託斯文真卿與先生
門人中林子殷淑遺名子韋渠牟嘗接采真之游緒聞含一之德敢強名於巷黨曷足辯於鴻濛其詞曰
抱一混茫人之紀綱先生以之氣王神強迺啟玄旨玄門以彰迺為帝師帝道惟康甘露呈瑞靈芝發祥上士云感高風載揚鶴返仙廟雲辭帝鄉退歸而老妙識行藏德本無累道心有常寔曰形解孰與坐忘伐石表墓勒名傳芳谷變陵遷厥跡彌光大曆十二年夏五月建　渤海吳崇休鐫
子／宗教／正統道藏／洞真部／記傳類／茅山志／卷之二十六　火二／錄金石篇　七／宋碑　二／茅山元符觀頌碑(P.第09冊　272-2)..[上海涵芬樓影印本]
茅山志卷之二十六　　　火二
上清嗣宗師劉大彬　造
錄金石篇
宋碑
茅山元符觀頌碑承務郎知江寧府句容縣事兼管勾茅山崇禧觀臣鮑慎辭撰
維宋受命百有四十六年天人和同萬物盛多重光累休越于古初哲宗皇帝推輯福應報禮上下游心道真側席異人於是茅山上清三景法師劉混康以道業聞于東南迺遣
中謁者致禮意欲必起之混康不得辭既朝遂住持上清儲祥宮恩數頻煩為國廣成已而求還故山許之賜所居為元符觀今皇帝既親萬機遵復先志治人事神誠意感格而尊德樂道猶恐不及復遣使迎致先生于京師待遇之禮悉用元符故事有加焉未幾告歸賜號葆真觀妙先生詔刻九老仙都君玉印及白玉念珠燒香簡紅羅龍扇諸物又親御毫楮為書度人清靜六甲神符三經以寵賚之皆驚世駭目不可名之寶皇帝若曰先
帝所以經營元符於名山蓋將揭虔妥靈祈天永命用輔相我國家朕既嗣事而觀之基構有未備其敢皇寧迺命江東轉運司凡土木工費悉為之調度別降御前空名祠部度牒百道以助其用委官護作仍增崇三茅君位號司命君曰司命太元妙道真君定錄君曰定錄沖靜真人保命君曰保命沖惠真人又敕尚方取金玉瑞物依天之命作為九錫以顯揚三君之景光于無窮部使者與郡縣吏虔上之命夙不敢懈經始　　　　年正
月九日粵崇寧五月八月十五日告成重門夾　　　　　萬福殿以祠三茅君柬為景福萬年殿以祠皇帝　　　　　　　飛天法輪以藏恩賜之書傍為崇寧閣以奉　　　　　　　參列多勒宸翰虹光寶氣仰薄璿極天龍共瞻林壑　　至於鐘閣醮壇齋房燕室亦無一不協于度總四百有餘區高明傑大工盡其技金碧丹堊之飾熒煌昭爛于崇岡秀嶺之上煙霞霏微草木蔥蒨望之若神變幻化莫可圖寫即之肅然若雲車風
馬往來於空曠有無之間不可得而知也可謂盛矣臣謹按句曲山於仙經為金壇華陽之天山川神秀據東南一都會漢晉以還世著靈蹟往往禁樵牧營館御以祈福祥本朝尊奉之儀務隆典則而山為見符命靈光仙籟慶雲紫氣合於圖牒者史不絕書然臣嘗謂寶玉神鼎金菌紫芝皇天上帝實藏之茲山所𢌿付後世太平有道之主苟匪其時不虛其應而歷代方士隱人弗揣其本徘徊巖阿冀幸遭遇良足憫笑至聞華陽有司命之
庭則又築室廬欲據其勝結構相望而終莫得其處逮元符既建巋然居積金之下深崦長谷蒼崖翠壁隱見斷續臣僕而朝然後知天作而地藏之蓋有待也恭惟皇帝陛下聰明睿智得於天縱孝悌之行通于神明自初紹服駿惠前烈改元命曆具著聖意延登同德以熙天功罷黜奇衺用勸多士朝廷既治蠻夷率服頌聲已作協氣自應天高地下日星明潤河不怒溢委蛇而流坤靈效珍成我帝鼐薄海內外獲蒙豐年盛德大業顯著如
此方且精思於清靜無為之學屈己於巖穴有道之士增築殊館以迎三神之釐是宜無疆之祚集于一人億萬斯年永作民主所謂寶玉神鼎金菌紫芝殆將薦于帝廷享于宗廟以昭明應而積金清淑之氣蜿蟺扶輿磅礡鬱茀亦欲產祥儲休膚寸而合燕及四海若時雨彰示方來為國福地嗚呼斯實聖時甚盛之舉萬方黎庶瞻望驩呼不能嘿己者臣愚不勝惓惓忘其固陋昧死上獻元符觀頌頌曰
於皇上帝傅臨萬國分奠山川以相有德巖巖積金曲水之滸仙聖所宅望彼吳楚河圖幽贊我不敢誣達時休明迺錫之符秦人矜夸鼓鐘山顛神不報享瘞璧而旋降及近世祠祝日勤飆馭寥寥亦莫或聞我營元符冠冕林麓欽崇三真百靈懷服乘彼白雲陟降帝所無以致之孰為來者崇寧之政視古無前有不吾信酌民之言乾運其剛離麗其明先訓是若大猷是經校姦屏偷賞信刑威群公庶尹千載一時士敏于學吏恪其職除我
戈矛長我黍稷外攘內修咸底厥緒啿啿群生式歌且舞彼蒼匪高有聽在下申命百神錫以純嘏華陽之天密邇靈囿流慶隤祉益不敢後卿雲之下靈芝煌煌鳴鶴飛舞來獻其祥太史占之實應壽考媚茲一人後天難老皇帝曰嘻朕何私焉斂時五福播之黎元群臣拜手天子萬壽越彌億年作民父母明明天子事帝以實有道是遵無文咸秩符貺荐臻不忘齊栗明明天子景命維新置我神器不震不騫德音孔臧與世永延山積而高
川至而增並受福祿日維不勝垂拱儲神監于太清
子／宗教／正統道藏／洞真部／記傳類／茅山志／卷之二十七　火三／錄金石篇　八／元碑／崇禧萬壽宮記(P.第09冊　288-1)..[上海涵芬樓影印本]
崇禧萬壽宮記從仕郎鎮江路錄事致仕王□疾為文前翰林學士承旨榮祿大夫知制誥兼修國史趙孟頫書并篆題
華陽洞天自三茅君以神道設教瑞人神士
不可梯接者代有其人歷考其間惟隱居陶真人立館以處高弟所以啟佑其後人者為最盛今之崇禧觀隱居曲林館也唐貞觀間太宗以昇真王真人有潛藩之舊且嘗師事隱居遂建太平觀以居之賜田與山贍其學者飧錢餔粟用給所轄宮觀十有二宋政和三年始分田以給之使自養其弟子具載山志宋改太平觀為崇禧揭虔妥靈有盛無斁式克至于今日廣殿脩廊弘弘䡾䡾榱題牖桷之飾旛華香火之供千餘年間其崇奉未
有如此之盛者也於皇三君威神在天陰騭默相華陽道𣲖如魯洙泗世有升降道無升降時有顯晦道無顯晦陶真人之於三君也神交泬寥之上王真人之於隱居也心授問答之間綿綿延延往過來續千載如一日皇元肇興天兵南渡神明所扶壇宇如故心遠鄒君道元若造物者擬其人為時而出叫閶闔於九天之上上方偃武修文以清靜為壇以慈儉為宇垂意玄教命鄒君道元掌教事盡護諸山厥後東澗洪君宗源復陽楊君元
澈碧泉蔡君德溥繼繼承承用保有累朝之寵命皇慶初元春南塢陳君志新入覲上覿天光於清都紫微之間承九重之殊渥荷真人之美名上賜金欄道衣以為身章延祐四年南塢君私竊自念崇禧道場自昔緫轄諸山實為
上帝垂休儲祉之所不有以表章之何以名有尊乞陞崇禧為宮白之集賢諸公以其事聞于朝嗣歲陛辭還山上復降香以榮其歸延祐六年八月二十二日玉音自天而下賜
號曰崇禧萬壽宮玄教大宗師上卿大真人張公嗣師掌教真人吳公與有功焉是日也榮光異氣上燭層霄崇山崚嶺咸有矜色真人陳志新率羽士稽首再拜於道之左對揚休命曰明明天子萬壽萬年實與太元司命君自混沌溟涬開闢之始赤明龍漢浩劫之前俱以願力裁成輔相以左右民雖今昔殊時幽顯異跡其受命於
皇皇后帝則異世而同符也於虖休哉既而冠巾之眾如出一口而祝之曰陳真人自隱
居陶真人立館以來既嘗為太平觀矣又嘗為崇禧觀矣上賜今額甚盛舉也他日秉國史之筆者繫年繫月繫日大書之曰改觀為宮自真人陳志新始其皇恩如天將何以報塞耶惟我真人在帝左右必敬必恭蚤夜以思弼成玄功庶其有以答君師寵綏之造而真人亦有無窮之聞真人曰三君之靈也吾皇之賜也臣何力之有焉敢不敬恭以從祝規延祐七年夏四月南塢君俾去疾紀其事以傳方來去疾謂必有山玄卿其人而後為
新宮銘草野之文何足以紀盛事辭不獲命迺舉前說為之記而又熏沐繫之以詩曰
自有宇宙有此山開山者誰高辛氏耿耿祉哉太元君天之輔相民怙恃曲林舊館陶真人潛德幽光發千祀山圖飛上
天皇家雲漢分章來萬里煌煌崇禧萬壽宮巨扁鸞飛羲獻字鳳歌鶴舞鏘鈞韶山川鬼神共懽喜物不疵癘年榖豐乾坤清夷風日美皇帝怡愉奉太皇萬年億載自今始元至治元年正月十有五日建
子／宗教／正統道藏／洞真部／讚頌類／三洞讚頌靈章／卷下　鳥十／宿命因緣頌(P.第09冊　472-1)..[上海涵芬樓影印本]
宿命因緣頌
不殺得長壽無痛常離苦一切受天位身安得所怙不盜常清貴自然錢財聚七寶為宮殿歡樂當安人不淫則不亂身體常潔清所
生當端正行德自聰明不欺口氣香言語常忠貞所說出元道談論使功成滴酒不過口無有謬誤事常願見筆實得使天人侍壽終昇天堂二十五神迎萬福自來降光影恆煌煌
子／宗教／正統道藏／洞真部／讚頌類／三洞讚頌靈章／卷下　鳥十／沖妙先生朝天讚頌(P.第09冊　473-2)..[上海涵芬樓影印本]
沖妙先生朝天讚頌
上帝降命聖筭綿長金枝挺秀玉葉彌芳五星順序七曜垂芒赫赫煌煌空洞靈章福我聖皇寶祚無疆天清地寧萬宇輝光
子／宗教／正統道藏／洞真部／讚頌類／三洞讚頌靈章／卷下　鳥十／沖妙先生朝天讚頌(P.第09冊　474-2)..[上海涵芬樓影印本]
沖妙先生朝天讚頌
上帝降命聖筭綿長金枝挺秀玉葉彌芳五星順序七曜垂芒赫赫煌煌空洞靈章福我聖皇寶祚無疆天清地寧萬宇輝光
子／宗教／正統道藏／洞玄部／本文類／太上洞玄靈寶宿命因緣明經　字二(P.第10冊　434-1)..[上海涵芬樓影印本]
道君曰諦聽吾戒思吾苦言今為汝曹具說要妙其德之應事唯有六一者慈心不殺群生養活萬物一切濟度令得安全二者受念賢良不行盜心唯欲布施濟卹窮貧三者執心貞潔專念精進棄遠聲色不犯法戒四者誠信敦篤不妄欺人謹口肆過不為貪濁五者不妄醉酒干穢清賢六者執心畏敬躬信
有道行此六事得生天人之上優遊飛仙衣食行廚為人所尊得為師友爾時之慶道常頌曰
不殺得長壽　無痛常離苦　一切受天位
身安得所怙　不盜常清貴　自然錢財聚
七寶為宮殿　歡樂當安人　不淫則不亂
身體常潔清　所生當端正　行德自聰明
不欺口氣香　言語常忠貞　所說出元道
談論使功成　滴酒不過口　無有謬誤事
常願見華實　得使天人侍　壽終昇天堂
二十五神迎　萬福自來降　光影恆煌煌
子／宗教／正統道藏／洞玄部／本文類／太上洞玄靈寶八威召龍妙經／卷上　乃七(P.第10冊　597-1)..[上海涵芬樓影印本]
立秋日召文用白素六寸書如上法
煌煌太白宿　苕苕崚嶒嶺　龍王決天河
諸海一時并　三十二天真　各佩威龍經
以過後龍漢　學者登玉清　觀行吐毒狩
漱芬灌冠纓　浩浩無窮崖　幽遼遠大靈
子／宗教／正統道藏／洞玄部／本文類／上清洞玄明燈上經　乃十(P.第10冊　618-1)..[上海涵芬樓影印本]
太極真人曰若禮燈王及行燈其頌如左
太哉七寶宮　自然生蓮華　煒燁開夜光
倏欻登太霞　仰觀玄真闕　雲樓鬱嵯峨
流煥曜玄空　催兵徵萬魔　拔苦羅難中
積劫方嬰牙　齋講度七祖　積福潤兆家
太妙出神暉　無形寂無影　邊蕩無界外
豁然普濟往　舉度七玄苦　寥寥睹長靜
拔度五難滯　應感乘雲上　明燈徹十方
冥漆無不朗
赫赫玄真堂　煌煌映十方　寥豁沈塞開
洞釋眾難身　七祖三塗解　無復憂惱患
綠蓋映十方　飛舉披雲波　神燈藹九冥
燭朗攝山阿　梵身六會宮　世世為仙家
虛煙咸宿緣　福降消萬魔　苦魂應感散
水離於流沙
積禍不知巳　豈是一日愆　七祖受此殃
長在河海間　上真念是苦　虛心九重門
稽首禮玄燈　度名東華宮
右禮王竟便行燈頌十九首如左
千真朝瓊闕　朗徹洞虛空　仰存無為尊
飛霞戲雲間　清靜無滯難　身生七寶光
我為海船師　故能釋三羅　夜光通幽谷
苦身洗蕩開　虛煙散八極　朗照入太微
禮誦無上教　福慶真巍巍
飄飄結落通　寂寂滿八丘　三秦生雲影
虛無雙太元　洞觀極十方　逍遙散苦軀
飛輪藹太空　無形亦無跡　縱洛任飛輪
蕭蕭超界外　被褐詠夜光　諸天悉勝太
罪福不由他　量自由爾身　積功若不早
晨夜建福田　歸命無為道　終當見正真
煥爛明光暉　朗徹無隱深　赫耀絕冥外
福降積福遷　庠序觀十方　普濟一切人
嚴我玄真轡　攜手擎玉符　明燈扣瓊鍾
應響已得無　一日見三達　釋我積世憂
遷延七寶宮　迴輪曲嶽阿　息駕綠蓋房
豈知年歲多　漱吸金液精　萬劫方嬰丹
下看榮競中　不解可柰何
玄暉映曲谷　豁朗徹淵泉　暢映流鬱交
纏繞盈酆山　七祖反胎生　長安五色宮
蓊藹亭空曜　鬱勃入太清　天狩左右使
迴輪歸南傾　怳惚九載外　暫超石啟靈
七祖獲胎仙　南宮更受生
飛輪藹空洞　眄觀千百仞　理悟齊一揮
聚煙吸然散　身輕體無為　四朗應景煥
地獄三惡道　悉得脫籠絆
嘯歌九玄臺　崇嶺凝凄凄　心理六覺暢
自棄塵濁緣　流霞耀金室　虛堂散玄暉
積感致靈降　形單道亦分　倏欻眄萬劫
豈覺周億椿
秀圃蔚神階　朱瓊緯綝流　風鼓空同玉
棲翳虛鳳鳴　紫煙纏曲宇　丹暉繞綠軿
飛旗鬱玄蓋　羽節耀紫清　澄景九霄際
遨遊戲鳳城　顧看榮競子　一樂同朝生
騰轡控玄暉　晏景洞野外　流浪尋靈人
合形慶霄際　手披朱玉戶　朗若神沖泰
金闕鬱嵯峨　清影無塵穢　解旍玄閬臺
適我良願會　脫徙三塗難　保鍊固年邁
智慧起本無　朗朗超十方　結空峙玄霄
諸天挹流芳　其妙難思議　虛感真寔通
有有無不有　無無無不容
智慧常觀身　學道之所先　眇眇入玄肆
自然錄我神　天尊常擁護　魔王為保言
晃晃金剛軀　超超太上仙
智慧生戒根　真道戒為主　三寶由是興
高聖所崇授　汎此不死舟　倏欻濟大有
當此說戒時　諸仙來稽首
子／宗教／正統道藏／洞玄部／神符類／太上靈寶五符序／卷上　衣一／食日月精之道(P.第10冊　730-1)..[上海涵芬樓影印本]
中黃老君曰子既知身藏之神名又當知天地父母赤子之家五城十二樓真人祕之於太清玄和之府叢霄之觀非有仙錄者不見其篇矣甪里先生口傳之訣於華子期有欲知天地父母赤子三一也天一在華蓋下人一在斗戶地一在日月所遊三一煌煌如明珠子不守之生復何求又地一在日月所遊人一在斗戶天一在華蓋下元氣翩翩相引也神龜在中正頗俄子欲得之當問我一之
所在安在茲不但守雄復守雌一在無形甚難知子不知一萬事失大如雞子黃其色如甘橘出為半入為一子能守之萬事畢三一者身上之三宮也頭心臍謂之三宮也既已知天地父母赤子之家五城十二樓真人須當知服神丹金液太陽流珠太一必為三天宮人子不服此三元虛自苦耳
子／宗教／正統道藏／洞玄部／威儀類／靈寶領教濟度金書／卷之十　伐一／讚頌應用品　一開度祈禳通用　一／大步虛詞(P.第12冊　141-2)..[上海涵芬樓影印本]
大步虛詞
稽首禮太上　燒香歸虛無　流明隨我回
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想明玄覺　詵詵巡虛遊
旋行躡雲綱　乘虛步玄紀　吟詠帝一尊
百關自調理　俯命八海童　仰攜高仙子
諸天散香花　蕭然靈風起　宿願定命根
故致標高擬　歡樂太上前　萬劫猶未始
嵯峨玄都山　十方宗皇一　岧岧天寶臺
光明爓流日　煒燁玉華林　蒨璨耀朱實
常念餐元精　鍊液固形質　金光散紫微
窈窕大乘逸
俯仰存太上　華景秀丹田　左顧提鬱儀
右盻攜結璘　六度冠梵行　道德隨日新
宿命積福慶　聞經若至親　天挺超世材
樂誦希微篇　沖虛太和氣　吐納流霞津
胎息靜百關　寥寥究三便　泥丸洞明景
遂成金華仙　魔王敬受事　故能朝諸天
皆從齋戒起　累功結宿緣　飛行凌太虛
提攜高上仙
控轡適十方　旋憩玄景阿　仰觀劫仞臺
俯盻紫雲羅　逍遙太上京　相與坐蓮花
積學為真人　恬然榮衛和　永享無期壽
萬春奚足多
大道師玄寂　升仙友無英　公子度靈符
太一捧洞章　舍利耀金姿　龍駕欻來迎
天尊盻雲輿　飄飄乘虛翔　香花若飛雪
氛靄茂玄梁　頭腦禮金闕　攜手遨玉京
騫樹玄景園　煥爛七寶林　天獸三百名
獅子巨萬尋　飛龍躑躅鳴　神鳳應節吟
靈風扇奇花　清香散人襟　自無高仙才
焉能耽此心
嚴我九龍駕　乘虛以逍遙　八天如指掌
六合何足遼　眾仙誦洞經　太上唱清謠
香花隨風散　玉音成紫霄　五苦一時迸
八難順經寥　妙哉靈寶囿　興此大法橋
天真帝一宮　靄靄冠耀靈　流煥法輪綱
旋空入無形　虛皇撫雲璈　眾真誦洞經
高仙拱手讚　彌劫保利貞
至真無所待　時或轡飛龍　長齋會玄都
鳴玉叩瓊鐘　十華諸仙集　紫煙結成宮
寶蓋羅太上　真人把芙蓉　散花陳我願
握節徵魔王　法鼓會群仙　靈唱靡不同
無可無不可　思與希微通
子／宗教／正統道藏／洞玄部／威儀類／靈寶領教濟度金書／卷之十五　伐五之一／科儀立成品　四祈禳開度通用　四／禮金籙燈儀(P.第12冊　172-2)..[上海涵芬樓影印本]
伏以碧落光浮影上搖於河漢玄虛彩轉芒
遙映於虹霓奕奕神燈煌煌靈景謹遵金籙品格肅建然燈威儀於四面中央然九燈以照九宮為齋主度九宮災厄成九宮仙君伏願業山煙散定水光凝九壘書勤奏仙名於太赤五靈度苦削罪性於女青稽首皈依虔誠讚詠
九五分立　天地開張　玄光潛伏
太陰太陽　明我華燈　上照九宮
玄夜開朗　我願吉昌　和願得長生
子／宗教／正統道藏／洞玄部／威儀類／靈寶領教濟度金書／卷之二十七　罪二／科儀立成品　十六祈禳開度通用　十六／分燈儀(P.第12冊　248-2)..[上海涵芬樓影印本]
臣聞三寶神光闢重泉之幽暗九霄靈景廓列壘以乘晨顧矜鬼趣之幽寥必藉神輝而照燭煌煌金炬流華昭象於虹霓奕奕銀缸度影高搴於河漢潛分帝所廣映神鄉宜乘三極之靈芝克耀十華之麗色見前清眾謹為分輝
流光法界天尊
遍照內外　　明燈頌旋遶
正一陽光　燄上朱煙　開光童子　一十二人
洞照天下　回及我身　百邪摧落　殺鬼萬千
光明朗徹　達真通靈　昇入無形　與道自然
和願得長生
子／宗教／正統道藏／洞玄部／威儀類／靈寶領教濟度金書／卷之四十七　周二之三／科儀立成品　三十六開度黃籙齋用　六／九朝行道儀　第二日晚朝／重稱法位(P.第12冊　369-2)..[上海涵芬樓影印本]
重稱法位
具位臣某與臨壇官眾等謹同誠上啟
虛無自然元始天尊無極大道太上道君太上老君高上玉皇十方已得道大聖眾至真諸君丈人三十二天帝君玉虛上帝玉帝大
帝東華南極西靈北真玄都玉京金闕七寶瓊臺紫微上宮靈寶至真明皇道君三十六部尊經玄中大法師上相上宰上保上傅太平下教二十四真人西城總真王君太乙真人東嶽上卿司命茅君定錄保命二真人名山洞府得道神仙三界官屬一切真靈臣聞道分太極北都司禁魄之名運啟神霄南昌著煉魂之訣開丹庭之流火策玄治之黃華坤兔凝輝坎虎升而方諸湛湛乾烏耀彩離龍降而陽燧煌煌混融二五之精配合一三
之粹磨礲陰翳變化陽靈陶生死以仙飛鑄天人而作聖今齋主某稟資劫劫賦命生生妄境周流尺宅溟濛於惡垢迷途展轉寸田跋疐於客塵履紛穢而弗思棲昏霾而罔覺罪盈禍應墮積夜之幽寥報盡冤尋歷重泉之沉寂凡死後形淪於陰地皆生前心背於陽天匪憑變煉之功曷復輕盈之舊聿嚴圭宇肆啟瑤壇流梵唱於諸天降靈輝於十極伏冀金符召制玉敕頒飛降水火之真精廓陰陽之妙炁南閻彩映鬱儀騰九鳳之輝東
井光浮結璘降五龍之瑞為煉除於陰翳俾澡雪於陽塵炁返故根表裡之冰壺月瑩神還舊質前後之神觀風清普攝群靈遍提萬類還元返本永超劫會之期出有入無常享太平之運心無苦惱身有光明蒙菲采之不遺旌葵忱之無斁齋主某道風邃整德日沖怡聖翊襟懷七世之訟殃雲散神扶起處三生之冤債冰鎔廓庭院以開春舒簾櫳而耀晝上願圓清廣覆方厚晏安日月澄輝彗虹歛彩息狼烽於四鄙絕蝗稼於八荒皮服弁
服之徒占風慕義火食粒食之眾就日歸仁舞干羽以敷文畫衣冠而示象百昌樂育庶物熙和則上明天尊大慈之化下副臣等皈命之誠謹啟以聞
子／宗教／正統道藏／洞玄部／威儀類／靈寶領教濟度金書／卷之一百三十六　問五／科儀立成品　一百二十五祈禳通用　一／分燈儀(P.第13冊　127-2)..[上海涵芬樓影印本]
靈寶領教濟度金書卷之一百三十六　問五
洞微高士開光救苦真人甯全真　授
靈寶通玄弘教水南先生林靈真　編
科儀立成品祈禳通用
分燈儀
法師詣三寶前
具位臣某誠惶誠恐稽首頓首再拜奏啟太上無極大道玉清聖境元始天尊上清真境靈寶天尊太清仙境道德天尊恭望
道慈俯垂省錄臣聞陰陽剖判陽光高映於
玄虛晝夜循環夜色低迷於寥廓況居濁世動涉昏衢非陶三景之靈芒曷破十華之幽暗是以帝師曲憫仙聖弘慈散燄流光藹琅音於回耀垂華示象楊玉籟於明燈金籙著消災懺罪之儀瓊房隱內觀求仙之旨中華五臟外燭百形上晃朗於層霄下陸離於寰域祛陰開夜續晝還陽巍巍妙用以難明赫赫神功而普被今齋主某崇建某齋遵依科範建立玄塲敷蓮炬於十門列蘭膏於四界紫宸請命希垂無極之神輝丹闕疏恩冀削
有生之陰障伏願玉毫遠照金相流華仗三氣之真符按九光之聖彩煌煌散景太空之星斗交羅燦燦凝煙遙漢之虹霓隱映亘天徹地遣暗生明迎陽福以召禎祥驅陰符而度厄難由茲慧燭遍照迷途躡空洞以仙飛形神俱妙感虛無而朗徹性命合真加持燈光稱揚寶號
大聖道寶天尊
大聖經寶天尊
大聖師寶天尊
法師秉燈在手宣明燈咒
元始開圖　九陽吐精　虛無一炁　光耀天經
流明太空　日月華燈　羽章披朗　蕩蕩玉清
金華映霄　玉芝自生　降光照夜　朱陽煥升
玄精隱伏　華象開明　神燈洞景　離羅長庚
削滅九陰　輝光散英　上徹福堂　下燭幽扃
中明室宅　罪滅福興　八景齊到　萬願咸并
魂魄自然　通真達靈　卻除死籍　注上生名
消災除厄　邪怪潛形　度身仙籍　七祖飛騰
神明侍衛　流慶家庭　華燈一照　身宅光明
和與道合真
祖炁凝華運二儀而成象靈光轉燭亘八極以流精飛芒煥爛於銀缸舒燄熒煌於玉樹廓清陰暗開朗晨輝承鬱儀陽燧之華接元始圓光之象散一為萬燈燈相續以無窮自表及中景景俱明而莫盡妙哉利益至矣莊嚴今將依按玄科輝明丹炬仰祈霄造俯軫愚衷稽首皈依分燈如法
法師以紙撚點燈在手宣明燈咒
大道凝輝　丹霞散陳　炎精童子　洞煥朱煙
照映室宅　削滅妖氛　今日大慶　萬象晶熒
群陰潛伏　幽暗開明　靈光所被　夜景澄新
神燈華燦　朗徹三辰　煌煌滿巵　灼爍重昏
開陽消陰　沉翳和溫　普映內外　丹精上聞
金童侍香　素女通靈　扶衰度厄　正魄安魂
落落開張　上照諸天　梵炁彌羅　下達黃泉
災凶辟斥　斷塞邪源　祖玄欣慶　希陽乘晨
我身光明　洞達無邊　功沾一切　生死蒙恩
和與道合真
點燈
道生一一生二二生三三生萬物見前清眾請為分輝
流光法界天尊
太上散十方　華燈通精誠　諸天皆赫然
諸地悉朗明　我身亦光徹　五臟生華榮
炎景朝太虛　遐想通玉京
旋繞　　立班
向來然燈功德悉已周圓伏願齋主某心燈熒徹性燭澄明九厄三災遂燼花而削落千祥萬福隨燄蕊以舒長松柏貞堅芝蘭秀發
樂壺天之不夜融福地以長春民欲有孚帝恩無外俯窮九壘旁徹十華均離幽暗之鄉永化光明之界稽首皈依無極大道志心稱念燈光普照天尊和不可思議功德
子／宗教／正統道藏／洞玄部／威儀類／靈寶領教濟度金書／卷之一百三十九　問七之一／科儀立成品　一百二十八祈禳通用　四／周天燈儀(P.第13冊　147-1)..[上海涵芬樓影印本]
向來關祝周天星燈一座並已周圓伏以三垣列舍昭昭設象於金經二景五靈奕奕流形於玉緯開光善瑞兆顯災符大而有國有家或禮樂刑政之變微而若民若庶或兵荒水疫之憂自非近景貺以承天休曷克闡嘉猷以脩人事今醮官某潔澄五體凝湛一心念戴玄履黃允藉攜持之聖力而攄丹旌素莫酬化育之神功爰建蘭塲肅脩蕊範雲旂縹緲瞻珠座以馳神風蓋徘徊望瓊闕而稽
首燄燄想周天之宿煌煌如帀地之星福逐光騰災隨燼落伏願醮官某道心開發德性昭明插架籤香七葉溥絃歌之化堆床笏滿五枝垂文獻之芳學詩學禮之優遊潤屋潤身而茂悅卿雲耀彩瑞露凝甘凡圖形於端倪均超跡於覆載拳拳有禱切切無為稽首皈依志心稱念福生無量天尊長生保命天尊消災解厄天尊和不可思議功德
子／宗教／正統道藏／洞玄部／威儀類／靈寶領教濟度金書／卷之二百三十五　愛九／科儀立成品　二百二十四十迴度人齋用　一／第一時陞壇／三啟頌第一首歸位(P.第13冊　678-1)..[上海涵芬樓影印本]
三啟頌第一首歸位
臣聞上無復祖凝道炁以彌羅中有度人耀神光而洞煥妙義消除於障難玄章束縛於
魔靈欲藉提攜敢忘修誦今有齋主某崇建道場消災謝過請福延生臣等謹率見前清眾陞壇行道燒香散花轉誦太上洞玄靈寶無量度人上品妙經人各一過特為齋主某禳謝東方無極世界一切玄司辟斥冤愆增延福壽蠲消災厄成就吉祥仰冀高明俯垂鑒察清眾運誠平坐如法
平坐讚　　靜念如法
請轉寶經　寂寂至無宗
經題　　　轉經畢
度人無量天尊
仰惟三境高尊十華上聖曲回應感特賜證盟臣等向來奉為齋主某轉誦太上靈寶無量度人上品妙經禳謝東方世界一切玄司人各一過咸已周圓伏願青極流恩蒼靈薦祉家膺福慶等萬事於鴻毛身殄災危付千殃於免角歡騰內外澤被公私為如上緣請聖作證
大步虛
稽首禮太上　燒香歸虛無　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下僊不與儔
妙想明玄覺　詵詵處虛遊
過東方　　禮方
懺方　　　宣表
宣關　　　靈符赦罪天尊
某重誠上啟
東方無極飛天神王長生大聖無量度人君伏望真慈俯垂鑒映以今奉為齋主某崇建
妙齋消災謝過請福延生依按經科頒宣符命告下東方無極世界一切玄司俾齋主罪業消除災衰洗蕩福壽資命善果臻身伏望誕錫慈觀洞垂淵聽一如浮黎侍座之日不忘元始度人之言嘯命飛天使者承領符命敬為頒行庶得天衍祥禧地除災咎常居吉慶永處福齡所有真符謹當宣告
宣符　　宣關　　飛空步虛頌
出堂頌
子／宗教／正統道藏／洞玄部／威儀類／靈寶領教濟度金書／卷之二百六十五　黎九／卷之二百八十三　伏一／存思玄妙品　二開度祈禳通用　二／請杖破獄(P.第14冊　400-2)..[上海涵芬樓影印本]
請杖破獄
啟白畢真人自赤天中作用升元始前面奏請杖破獄事意見元始欣悅允請坐五色獅子之座羣仙侍衞口吐五色神光與眉間白毫光相暎下接燈光即傳光燭所點者照耀天地真人遂辭元始歸赤天中然後宣咒畢法師以左手就元始前以符燭傳光自執之然後吟偈以符燭付侍燈執之立左次存元始身畔有玉童執九節杖宛如金玉所造勢若虯龍祥光逩耀其杖頭有符旛下垂珠網流蘇五色神光下暎宣咒畢法師以左手就
元始前取杖自執之然後吟偈以杖付侍香執之立于右次華夏贊引執燭向前杖次之法師又次之至太一前啟白畢侍燈點燈啟聖法師兩手玉清訣存我頂中元始在寶珠之中即泥丸宮光明照耀諸天諸地洞徹表裏萬聖千真浮空而來俱入珠中跪于帝前如聽法狀少頃元始放眉間白毫光自泥丸直下照九幽地獄及嶽瀆曹局即臍下其光所照皆有寶珠宮闕萬聖千真侍從元始坐於珠內中有太一救苦天尊化身億千隨光入諸地
獄拔度幽爽所有諸獄乘太一道炁陽光一時照破頓滅昏濛獄門盡開自兩腎以下腸胃等處酆都北帝與諸冥官列班朝禮立都門外朝禮既畢即有十方飛天神王駕輿而來金童玉女翊衛如儀手執元始符命面承道旨乘光而下入諸獄中拔度幽魂並蒙赦宥雲集酆都宮前證果超脫法師遂焚毀鎖符張門符召破獄靈官宣破獄符先詣東方法師化身為玉寶皇上天尊左侍香執水盂右侍燈執策杖在左右侍行先存東方天尊自玄虛中
來侍衛如式與法師同體默念
三星煌煌元始開光有罪無罪得赦諸方急急如律上生天堂次又念
天地交泰日月合明上衝牛斗下赴幽冥神杖破獄萬類超生急急如律令
咒畢扣齒九通存天尊下至獄所法師手執策杖虛指東方風雷地獄書敕出二字宣東方破獄符次以水灑存本獄器具盡成蓮花獄吏擎拳歡悅受苦眾魂一時解脫次吟本獄偈以獄旛及牌焚之次左手剔破獄訣默
念　神子光丑照中指中文破四指二節死中指二節魂中指一節出離午文剔出
存金光自訣出徧照一方更無囚繫次七方及中央普掠獄盡皆準此惟普掠獄係干囚禁十惡五逆不忠不孝之人不書敕出二字只以杖指之及外四獄只宣符不用策杖破九獄畢法師掐靈寶訣震文執太一天尊符念化形咒化身為無量天尊眾救苦經繞獄自東方玉寶皇上天尊起至俓上元始天法師將懷中所藏破酆都符及回光符各無量
數付眾職對獄焚之飛灰滿室法師默念敕唵吽吒哩現光明三徧
咒畢瞑目存符光與燈光化成百寶祥光下爍諸獄一切罪魂無不解脫次焚酆都山形符念六天策文次存酆都諸獄一時焚盡陰關夜府悉化光明次宣白解冤結科其三塗五苦諸大地獄準此不用化形咒
子／宗教／正統道藏／洞玄部／威儀類／靈寶領教濟度金書／卷之二百六十五　黎九／卷之二百九十二　戎二／旛蓋陳設品祈禳開度通用／總敕呪(P.第14冊　533-2)..[上海涵芬樓影印本]
總敕呪
三星煌煌　元始開光　有罪無罪　得赦生方
急急如上生天堂律令
子／宗教／正統道藏／洞玄部／威儀類／太上黃籙齋儀／卷之二十二　歸二之一／安宅清旦行道／步虛(P.第15冊　388-2)..[上海涵芬樓影印本]
步虛旋遶
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想明玄覺　詵詵乘虛遊
子／宗教／正統道藏／洞玄部／威儀類／太上黃籙齋儀／卷之三十二　歸八／三元清旦行道／步虛(P.第15冊　434-1)..[上海涵芬樓影印本]
步虛旋遶
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想朗玄覺　詵詵乘虛遊
子／宗教／正統道藏／洞玄部／威儀類／無上黃籙大齋立成儀／卷之十七　在七／科儀門　二／古時三時行道儀／太上玉京山步虛之章十首(P.第15冊　785-1)..[上海涵芬樓影印本]
次吟太上玉京山步虛之章十首終篇各唱善一禮出靈寶步虛經
稽首禮太上　燒香皈虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想朗玄覺　詵詵廵虛遊
子／宗教／正統道藏／洞玄部／威儀類／無上黃籙大齋立成儀／卷之三十四　白四／齋法修用門　三／步虛空洞之章十首(P.第16冊　116-2)..[上海涵芬樓影印本]
步虛空洞之章十首并釋
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想朗玄覺　詵詵巡虛遊
子／宗教／正統道藏／洞玄部／威儀類／無上黃籙大齋立成儀／卷之三十六　白六／修奉應用門／回曜飛光頌(P.第16冊　129-2)..[上海涵芬樓影印本]
回曜飛光頌
煌煌滿卮燈　閃爍同月光　反照名回曜
滿空象列星　流光如虹蜺　散豔生蓮華
誤入瓊瑤洞　宛在玉芝房　玉女映玉珮
金童照金裳　萬靈登道岸　眾真聚華堂
龍樓十二轉　晝夜輪光芒
子／宗教／正統道藏／洞玄部／威儀類／太上洞玄靈寶授度儀　化九／弟子自盟文(P.第16冊　542-1)..[上海涵芬樓影印本]
次弟子自盟文
某府縣鄉里某嶽先生洞玄弟子某甲稽首再拜上啟
元始天尊太上道君十方尊神四方已得道至真太上靈寶三十六部尊經寶符高玄大
法師某因緣宿福九天之劫輪轉不滅慶祚所逮輪化所籍得生法門先緣發願仰羨至闚法𨵦大乘心神欣踊自恐腐骸今遭天運推移皇道數行蒙法師某甲所見拔擢開導愚蒙賜臣靈文奉對聖君肉尸惶懼洗除濁穢得侍靈壇俯荷拔擢榮過分表某當勵巳肅體供養尊禮棄情退累志託幽峊長乖世塗唯志丘巖晝夜朝拜思竭愚管庶憑聖文拔度朽骸至心悾慊無有二念不敢違盟負誓欺師慢道有面無心不保劫數某自收罪
考吞聲敢言引某七世父母九玄祖考以為證誓見世生人九族種親以為盟約某自樂仙道時不敢拘迫一日有違生死同淪地獄五道不敢蒙原上告元始下誓五帝身對師寶自立盟誓丹情至心唯蒙矜納臣某誠惶誠恐稽首再拜
次師起立北向左手執真文二錄弟子長跪以右手持信物師叩齒三十六通存五藏之色令備具合成寶蓋之雲羅覆經及師從而祝曰
天書簡不煩道德自備足修之必神仙當復何所欲文耀太無間煥然而朗郁傳授悉依法泄慢墮地獄
次弟子跪九拜三起三伏奉受真文帶策執杖禮十方一拜從北方始東迴而周訖想見太上真形如天尊象矣畢次師起巡行詠步虛其辭曰
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀大漠
天樂適我娛　齊馨無上德　下仙不與儔
妙想明玄覺　詵詵乘虛遊
旋行躡雲綱　乘虛步玄紀　吟詠帝一尊
百關自調理　俯命八海童　仰攜高仙子
諸天散香華　翛然靈風起　宿願定命根
故致高摽擬　歡樂太上前　萬劫猶未始
嵯峨玄都山　十方宗皇一　岧岧天寶臺
光明焰流日　煒燁玉林華　蒨粲曜珠實
常念餐元精　鍊液固形質　金光散紫微
窈窕大乘逸
俯仰存太上　華景秀丹田　左顧提鬱儀
右盻攜結璘　六度冠梵行　道德隨日新
宿命積福應　聞經若至親　天挺超世才
樂誦希微篇　沖虛太和炁　吐納流霞津
胎息靜百關　寥寥究三便　泥丸洞明景
遂成金華仙　魔王敬受事　故能朝諸天
皆從齋戒起　累功結宿緣　飛天凌太虛
提攜高上人
控轡適十方　旋憩玄景阿　仰觀劫刃臺
俯盻紫雲羅　逍遙太上京　相與坐蓮華
積學為真人　恬然榮衛和　永享無期壽
萬椿奚足多
大道師玄寂　昇仙友無英　公子度靈符
太一奉洞章　舍利曜金姿　龍駕欻來迎
天尊盻雲輿　飄飄乘虛翔　香花若飛雪
紛靄茂玄梁　頭腦禮金闕　攜手邀玉京
騫樹圓景園　煥爛七寶林　天獸三百名
師子巨萬尋　飛龍躑躅吟　神鳳應節鳴
靈風扇奇華　清香散人衿　自無高仙才
焉能耽此心
嚴我九龍駕　乘虛以逍遙　八天如指堂
六合何足遼　眾仙誦洞玄　太上唱清謠
香花隨風散　玉音成紫霄　五苦一時迸
八難順經寥　妙哉靈寶囿　興此大法橋
天真帝一宮　藹藹冠耀靈　流煥法輪綱
旋空入無形　虛皇拊雲璈　眾真誦洞經
高仙凜手讚　彌劫保利貞
至真無所待　時或轡飛龍　長齋會玄都
鳴玉叩瓊鐘　十華諸仙集　紫煙結成宮
寶蓋羅太上　真人把芙蓉　散花陳我願
握節徵魔王　法鼓會群仙　靈唱靡不同
無可無不可　思與希微通
次北向誦禮經頌三首其辭曰
樂法以為妻　愛經如珠玉　持戒制六情
念道遣所欲　淡泊正炁停　蕭然神靜默
天魔並敬護　世世受大福
鬱鬱家國盛　濟濟經道興　天人同其願
縹緲入大乘　因心立福田　靡靡法輪昇
七祖生天堂　我身白日騰
大道洞玄虛　有念無不契　鍊質入仙真
遂成金剛體　超度三界難　地獄五苦解
悉歸太上經　靜念稽首禮
每誦步虛一首訖弟子唱善散花禮一拜畢唱三禮曰
至心稽首禮太上無極大道
至心稽首禮三十六部尊經
至心稽首禮玄中大法師
次平坐弟子向師伏師說元始禁戒弟子句句唱諾弟子某甲自稱名師告弟子唱諾三言之
元始赤書五篇真文上清自然之書九天始
生之靈空洞之章成天立地開張萬真安神鎮靈生成兆民匡御運度保天長存上制天機中檢五靈下策地祇嘯命河源運役陰陽召神使仙此至真之文妙應自然致天高澄使地固安五嶽保鎮萬品存焉元始刻題上帝靈都之館累經劫運而其文保固天根無有毀淪與運推遷混之不濁穢之愈清毀之不滅滅之極明大有之文天真所尊自非勒名帝圖刻簡來生者斯文隱祕莫得窺聞有得之子與三炁長存勤行其法剋致神仙但
精心躬奉家國安寧保命度災掃諸不祥天子侯王奉之致國太平凶寇自夷邊域不爭兆民歌唱普天興隆運推數周正道當行有得之者庶招自然天真妙重九天所祕不得輕泄考罰爾身若弟子應傳經者年限雖未盈五八皆令法信充備依黃籙為三師開度弟子一十九人功德滿足然後得傳寶訣不得非師私相教授若違科妄泄無盟而傳師受四極之考七祖同淪地獄萬劫不原可不慎之可不慎之爾其信焉畢弟子起禮三拜
還伏次授六誓文曰
一誓不輕泄　二誓不猥慢　三誓不妄傳
四誓不口說　五誓不觸經禁　六誓不受財賣道
天尊六誓以質人心人心既固道心亦真不得違誓越盟永受風刀說誓之時先捻香弟子一手指天男左女右畢弟子禮六拜師立誦曰
真道高妙　應感則宣　丹心懇至　有惻上玄
紫文鍊質　神金制魔　豁落威靈　佩之神仙
今啟傳付　誓勿妄言　寶祕真降　泄必禍臻
天科嚴峻　爾其奉焉
畢弟子又禮六拜
次師簡授弟子法位曰太上靈寶無上洞玄弟子某嶽先生某甲弟子長跪受畢退合簡端身稱之禮本師九拜三起三伏肘行膝步訖左行東面向西禮再禮次北次東次南各再禮曰朝四極還復位禮監度三師各三拜
次還讀前謁十分版及五師版依前面方所唯五師向西畢長跪大謝弟子叩頭摶
頰無數其辭曰
太上靈寶無上洞玄弟子某嶽先生臣某等今故燒香叩頭歸身歸神歸命十方無極太上靈寶天尊十鄉諸靈官已得道至真諸君丈人三十六部尊經玄中大法師太上玄一三真人太極高玄法師三天大法師正一真人及三界表裡一切神靈臣等以今傳授弟子某甲登壇告盟希仰太上眾尊濟度之恩原赦臣某師從弟子等自從緣起有身父母依因一切眷屬及得某等干罪萬過并今傳
授置齋以來逮乎茲日違科犯法進止失儀呼名乖忤尊卑越次付度差違特乞大慈開宥不見罪罰伏願恩流即時威播今日且今日寶珠之口有無鞅眾登寶珠之上獲參勝侶乃超虎澗而同至越龍山而俱到證因四果果於向者剋成五願願偶今時所謂珠口不知盈滿水火無以燒沉故今辰男女仰慕鳳輪遠期龍駕凡此智友既各父元父之父同一玄一之一願五眼報勤三明賞德功騁喜泰勤暢休歡恩寢死符福播生錄永始元
始之歌謠長卒不卒之慶抃各使餐能命算食辨形體祐蓋尊卑衛活長少天保信向之男法護至到之女女果紫簡男諧玉牒不朽與赤甫爭能得道共山圖而競解禍路承此同滅福階因慈各興
帝主延昌愛民治國三歸共往四教俱來獄厄長免因緣永絕災惱不起衰患勿生其諸此外隨願各刻求官得官求貴得貴求道得道求真得真所願悉諧所欲咸遂道成天地功濟生靈遍為諸天日月星宿山川嶽瀆龍
王鳥王獸王蟲王萬物神王一切天王在在處處天神地神山水靈祇里域官長凡諸營衛一切吏兵並願即時旋轉俱登妙勝即願七元安度四象無愆天見嘉祥地表靈瑞山開寶牒河出龍圖五芝綠草遍布郊野四方清淨天下太平無邊功德逮及監臨官對執勞隨喜并觀聽男女一蒙有緣同享上福冥資六道慶被四生五苦三惡含靈有識咸蒙蕩沐冠帶天衣適樂自在長結善緣永為法侶從此不退得道為期至於壇主盟身某五
文入體玉符養質神真衛命天書感瑞八會應圖六度常持四行無缺五通仙舉十轉飛騰金剛淨體剋隆聖果稽首十方常住三寶
子／宗教／正統道藏／洞玄部／方法類／靈寶玉鑑／卷之三十　方四／開明幽暗門　二／張門符(P.第17冊　333-2)..[上海涵芬樓影印本]
張門符

呪曰
三清玉勑　光耀九衢　神燈破獄　吏卒準符
鐵城摧毀　銅柱清虛　威靈猛將　六道啟途
釋放罪魂　咸昇玉都　急急如律令
梵九獄符呪
玉清祖炁　罷對幽堂　三星煌煌　元始開光
有罪無罪　得赦某方　寶光煥映　普登天堂
急急如律令
又呪
太上道君　勑付崐崘　神符一下　拔度死魂
勑赦呪
無上玄元　太上道君　教臣行符　照破幽獄
死魂出離　急急如太上律令
右存自己為元始天尊執策杖於各獄勑破之念前呪存地獄化為坦途眾魂乘此
寶光皆得度化次度杖與符侍燈執水盂
灑淨念
茫茫酆都中　重重金剛山　靈寶無量光
洞照炎池煩　七祖諸幽魂　身隨香雲旛
定慧青蓮花　上生神永安
功德金色光　暉輝開闇幽　華池流真香
蓮蓋隨雲浮　千靈重元和　常居十二樓
急宣靈寶旨　自在天堂遊
破獄祕呪玉訣祖炁
唵俱祇知帝阿勒薩曇婆伽婁伐耶婆叱吒
吽訶
子／宗教／正統道藏／洞玄部／方法類／太極祭鍊內法／卷下　此三(P.第17冊　512-1)..[上海涵芬樓影印本]
人之飢者以食為力貧者以財為力辦世間事以福為力獨天上天下千生萬劫冥冥之中以德行為力三界鬼神見愈有德行者巍巍煌煌身形愈大或發一善念其人即如仙
如真如日如月鬼神見絕無德行者幽幽黯黯身形愈小或發一惡念其人即如虎如蛇如土如塵人不見之而鬼神見之活時在外之身固未變其形而活時在內之心實已變其形矣可不懼哉不修德行而欲濟眾生者如以一髮之力欲引千鈞之石又如盲聾者語人以五色五音終成謬誤又如貧窶之人誓欲與人千金卒無有也自己之飢寒尚不救又焉能與人以富貴哉無德行而祭鍊者類是三教皆以見道為主德行為先道家不
得已而有法傳焉有十分德行則一分之法為十分之用或無德行雖欲以十分之法為一分之用亦不可得皆隨我德行高下之分數而為種種道術高下之分數也祭鍊亦然老子關尹列莊皆以見道為主次言德行初未甞及乎法今人行一切法堅謂我得某人直下真派作用符呪頗異於人竟委德行弄法術殊不悟皇天無私惟德是輔道尚不可恃而為道乃欲恃法而為法誤矣古今神仙見道明白德行無虧正不待法而為用一話
一言天地自然感應果何法之有哉法者道之查滓為世間中下品人設豈不見宋景公發一善言而熒惑退舍黃承事王自量德行可敬自然感動天地神明初未甞行法也太上曰寧一日持戒為道德之人而死不忍百歲犯戒而生持戒者上補天官尸解升仙世人雖為王公上至帝王脫有重罪無益鬼神大抵學道學仙當持戒行如一團玉動靜語默皆合正理念念與道相應老子曰修道非難奉戒難耳能以持戒而入道者天上天下
皆重之淫欲最為敗壞德行損耗精神之源絕之為上須養太和以實元炁乃可鍊陽神而度陰魂則陰魂得所藉而生光明先當行忠孝以動天地戒殺害以解寃讎先立其大者使鬼神有所欽敬然後可以為之師法全在陰功德行示為表率然後可以造化超其精神非在區區宣讀之間而為祭鍊也儻或不然謾設一盂之食而召之餐誦空言以從事譬如父母之於子或養之而不教之反誤其終身今日亦餐明日亦餐果何益其前程
哉祭鍊之說亦如是今人祭鍊幽魂只得飲食縱行祭鍊實未甞拜鍊度更生之恩行祭鍊者精神不全德行未備又不得造化之妙一次祭之一次來十次祭之十次至只是施之飲食而不度之超升至有祭之不誠者深誤其望愁哭於幽陰中彼不得超度者我無道德也他祭鍊法雖未盡善苟其至誠確乎不可拔亦可以召近處數十遊魂歆享終不能破地獄召有拘繫之罪魂僅得食以充一時飽隨即飢渴仍留滯於幽陰間終不得超
化以無水火鍊度之妙莫得升南宮受更生之恩或無火鈴透泥丸送之上升亦無生天之理捨此法之外只曰祭鬼非曰鍊度所以祭鍊必用水火鍊度
子／宗教／正統道藏／洞玄部／讚頌類／玉音法事／卷下　養三／宣和續降／玉京步虛詞十首(P.第18冊　596-2)..[上海涵芬樓影印本]
玉京步虛詞十首
稽首禮太上　燒香歸虛無　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想朗玄覺　詵詵乘虛遊吟至靈慶及王侯方隱侯字
子／宗教／正統道藏／洞玄部／讚頌類／玉音法事／卷下　養三／宣和續降／五言散花(P.第18冊　601-2)..[上海涵芬樓影印本]
扶桑誕初景　羽蓋凌晨霞　倏欻造西域
嬉遊金母家　碧津湛洪源　灼爍敷荷花
煌煌青琳宮　燦燦列玉華　真炁溢絳府
自然思無邪　俯矜區中士　夭濁良可嗟
瓊臺劫為仞　孤映大羅表　常有三素雲
凝光自飛遶　羽童汎明霞　升降何縹緲
鸞鳳吹雅音　棲翔絳林標　玉虛無晝夜
靈景何皎皎　一睹太上京　方知眾天小
灼灼青華林　靈風振瓊柯　三光無冬春
一炁清且和　迴首邇結璘　傾眸親曜羅
豁落制六天　流鈴威百魔　綿綿慶不極
誰謂椿齡多
子／宗教／正統道藏／洞玄部／讚頌類／洞玄靈寶昇玄步虛章序疏　養八／太上洞玄步虛經詠／第一(P.第18冊　644-1)..[上海涵芬樓影印本]
太上洞玄步虛經詠
第一
稽首禮太上　燒香歸虛瓦　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想明玄覺　詵詵廵虛遊
稽首禮太上稽開也首心也禮體也開心體令太上智慧火燒身相皆盡淨燒香歸虛無者燒消滅也消滅眾相香淨自歸虛
無也虛無非歸於太上太上自歸之故云流明隨我迴我者我即成太上法輪亦三周以此合太上即轉三法輪周竟玄無四大興玄元遂也我之四大隆盛與玄道合常也靈慶及王侯靈智慶合可以養親可以適君可以利物故及王侯也故七祖生天堂煌煌耀景敷也嘯歌觀太漠歌詠靈智之音也一音羅罩觀於太漠之道道合之歡自然合天樂天樂適我娛也齊馨無上德馨受也七祖及君人同我受無上德
也非下仙之儔類故也妙想合眾妙無事故玄覺也詵詵濟濟眾美廵虛而逍遙遊也
子／宗教／正統道藏／洞神部／本文類／太上洞神天公消魔護國經　女三之一／卷下／統御品第三(P.第19冊　133-2)..[上海涵芬樓影印本]
太上洞神天公消魔護國經卷下
統御品第三
老君曰天公者天道公平無私也天父地母玉皇大天帝也天地萬物既備
元始大道退居無為遂命玉皇統御三界覆育蒼生公平無私也命地母為地后勑天官司天曹勑地官司地府勑水官司水府又列四瀆五嶽名山大川洞府福地各勑仙官而主領又遣司命司錄日遊月行年月日時四直使者虛空監察當境主司土地山神分司
列職廵遶天下糾察是非故人間天子法象天地乃於中原建邦設都外布九州百郡四夷八蠻設春夏秋冬四時之官三公九卿文武百僚分司列職統御天下夫天子者非世間之人也稟真元精一之炁歷代降生在仙為上仙在宿為上宿皆受大道玉皇之命承運而下降承運而上昇皆天之歷數也是故北辰在上而眾星拱之天上有帝座星后妃星太子星庶子星三台星內座四輔星諸侯星君基星臣基星民基星文星武星下有萬
物上應萬星天地實大道之子萬物實大道之孫大道為天地之始二儀為萬物之根陰陽升降天地氣通然後播種百穀普濟蒼生大道乾坤功深莫測潛養萬物不德不仁萬物知歸其功不宰故齋直以報大道天地之恩讚曰
天父地母　后土玉皇　天地既立　三清退藏
玉皇承命　統御萬方　天地水府　三官主張
嶽瀆洞府　眾仙之房　司命司錄　日遊月行
年月日時　四直神王　廵遊天下　糾察不祥
人間天子　建國立邦　仰觀俯察　乃搆明堂
法天象地　背陰向陽　九州萬國　四夷遐荒
三台四輔　文武百僚　分司列職　以收萬方
無為無事　凝冕垂裳　上仙上宿　下為帝王
承天歷數　上下無常　北辰在上　三台在旁
后妃太子　諸侯百王　天子穆穆　諸侯煌煌
下育群品　上奉天蒼　功格天地　降福降祥
雲行雨施　普潤無疆　百穀有收　萬物無傷
大濟眾生　千蒼萬箱　大道天地　玄功無量
故設天齋　以賀平康
子／宗教／正統道藏／洞神部／本文類／南華真經／卷之二　貞三／外篇駢拇第八(P.第19冊　377-2)..[上海涵芬樓影印本]
外篇駢拇第八
駢拇枝指出乎性哉而侈於德附贅縣疣出乎形哉而侈於性多方乎仁義而用之者列於五臟哉而非道德之正也是故駢於足者連無用之肉也枝於手者樹無用之指也多方駢枝於五臟之情者淫僻於仁義之行而多方於聰明之用也是故駢於明者亂五色
淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不為駢而枝者不為跂長者不為有餘短者不為不足是故鳧脛雖短續之則憂鶴
脛雖長斷之則悲故性長非所斷性短非所續無所去憂也意仁義其非人情乎彼仁義何其多憂也且夫駢於拇者決之則泣枝於手者齕之則啼二者或有餘於數或不足於數其於憂一也今世之仁人蒿目而憂世之患不仁之人決性命之情而饕貴富故意仁義其非人情乎自三代以下者天下何其囂囂也且夫待鉤繩規矩而正者是削其性也待繩約膠漆而固者是侵其德也屈折禮樂呴俞仁義以慰天下之心者此失其常然也
天下有常然常然者曲者不以鉤直者不以繩圓者不以規方者不以矩附離不以膠漆約束不以纏索故天下誘然皆生而不知其所以生同焉皆得而不知其所以得故古今不二不可虧也則仁義又奚連連如膠漆纏索而遊乎道德之間為哉使天下惑也夫小惑易方大惑易性何以知其然邪自虞氏招仁義以撓天下也天下莫不奔命於仁義是非以仁義易其性與故嘗試論之自三代以下者天下莫不以物易其性矣小人則以身
殉利士則以身殉名大夫則以身殉家聖人則以身殉天下故此數子者事業不同名聲異號其於傷性以身為殉一也臧與穀二人相與牧羊而俱亡其羊問臧奚事則挾筴讀書問穀奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人者所死不同其於殘生傷性均也奚必伯夷之是而盜跖之非乎天下盡殉也彼其所殉仁義也則俗謂之君子其所殉貨財也則俗謂之小人其殉一也
則有君子焉有小人焉若其殘生損性則盜跖亦伯夷已又惡取君子小人於其間哉且夫屬其性乎仁義者雖通如曾史非吾所謂臧也屬其性於五味雖通如俞兒非吾所謂臧也屬其性乎五聲雖通如師曠非吾所謂聰也屬其性乎五色雖通如離朱非吾所謂明也吾所謂臧者非仁義之謂也臧於其德而已矣吾所謂臧者非所謂仁義之謂也任其性命之情而已矣吾所謂聰者非謂其聞彼也自聞而已矣吾所謂明者非謂其見彼
也自見而已矣夫不自見而見彼不自得而得彼者是得人之得而不自得其得者也適人之適而不自適其適者也夫適人之適而不自適其適雖盜跖與伯夷是同為淫僻也余愧乎道德是以上不敢為仁義之操而下不敢為淫僻之行也
子／宗教／正統道藏／洞神部／玉訣類／道德真經註　一／卷之一　知一／能為第十(P.第20冊　126-2)..[上海涵芬樓影印本]
能為第十
載營魄營魄魂魄也人載魂魄之上得以生當愛養之喜怒亡魂卒驚傷魄魂在肝魄在肺美酒甘肴傷人肝肺故魂靜志道不亂魄安得壽延年也抱一能無離乎言人能抱一使不離於身則長存一者道德所生太和之精氣也故曰一一布名於天下天得一以清地得一以寧侯王得一以為正平入為心出
為行布施為德總名為一一之為言志一而無二也專氣致柔專守精氣使不亂則形體能應之而柔順矣能如嬰兒乎內無思慮外無政事則精神不去滌除玄覽當洗其心使潔清也心居玄冥之處覽知萬事故謂之玄覽能無疵乎不淫邪也愛民治國治身者愛氣則身全治國者愛民則國安能無為乎治身者呼吸精氣無令耳聞治國者布施德惠無令下知天門開闔天門北極紫微宮開闔終始五際也治身之天門謂鼻孔開謂喘息也
闔謂呼吸也能無雌乎治身當如雌牝安靜柔弱治國應變而不唱也明白四達言道明如日月四通滿於天下八極之外故曰視之不見聽之不聞彰布十方煥煥煌煌矣能無知乎無有能知道滿於天下矣生之畜之道生萬物而畜養之生而不有道生萬物無所取有為而不恃道所施為不恃望其報也長而不宰道長養萬物不宰割以為器用是謂玄德言道德玄冥不可得見欲使人知道也
子／宗教／正統道藏／洞神部／玉訣類／道德真經四子古道集解／卷之三　過三／跂者不立章第二十四(P.第20冊　219-2)..[上海涵芬樓影印本]
自見者不明
南華經曰駢於明者亂五色淫文章青黃黼黻之煌煌非乎而離朱是已
子／宗教／正統道藏／洞神部／玉訣類／道德真經疏義　一／卷之六　莫六／重為輕根章第二十六(P.第20冊　819-1)..[上海涵芬樓影印本]
雖有榮觀燕處超然
徽宗註曰榮觀在物燕處在身身安然後物可樂
疏義曰莊子曰駢於明者亂五色淫文章青黃黼黻之煌煌此榮觀所以為在物孟子曰四支之于安佚也此燕處所以為在身文王誕先登于岸其身安矣然後臺沼之樂見于靈臺身安然後物可樂於此可見是以雖有榮觀必先以燕處超然也
子／宗教／正統道藏／洞神部／玉訣類／道德真經集註　一／卷之二　靡二／道經　二／載營魄章第十(P.第21冊　626-2)..[上海涵芬樓影印本]
明白四達
河曰言道明白如日月四達滿於天下八極之外故曰視之不見聽之不聞彰布之
於十方煥煥煌煌也
子／宗教／正統道藏／洞神部／玉訣類／道德真經註疏／卷之一　信一(P.第22冊　191-1)..[上海涵芬樓影印本]
明白四達
注言道明白如日月四達滿於天下八極之外故曰視之不見聽之不聞彰布於十方煥煥煌煌也
子／宗教／正統道藏／洞神部／玉訣類／道德真經玄德纂疏／卷之三　使三／載營魄章第十／第二明廣顯治國利佗之行(P.第22冊　353-1)..[上海涵芬樓影印本]
明白四達能無知乎
御註人君能為雌靜則萬姓樂推其德明白如日四照猶須忘功不宰故云能無知乎○御疏帝王既受曆數臨御萬方若能守雌靜則其德明白如日之照四達天下
功被於物不以為功所謂忘功若無知者故云能無知乎○河上公曰明白四達言道明白如日月四通滿天下八極之外故曰視之不見聽之不聞彰布之於十方煥煥煌煌能無知乎無有能知道滿於天下者○榮曰聖人智周萬物明齊兩曜四方皆照為四達也照而常寂光而不曜遺識混心能無知也○成疏明以能照得名白以潔素受稱四者四方達者無礙言聖人空惠明白妙達玄理智無不照境無不通
故略舉四足明八極且寂而能應所以四達應不乖寂恆自無為也○又解云四達者達三界及道境
子／宗教／正統道藏／洞神部／玉訣類／道德真經集義　二／卷之十五　讚四／載營魄章　一(P.第24冊　63-2)..[上海涵芬樓影印本]
河上公曰載營魄營魄魂魄也人載魂魄之上得以生當愛養之喜怒亡魂卒驚傷魄魂在肝魄在肺美酒甘肴腐人肝肺故魂靜志道不亂魄安得壽延年也抱一能
無離言人能抱一使不離於身則長存一者道始所生太和之精氣也故曰一布名於天下天得一以清地得一以寧侯王得一以為正平入為心出為行布施為德緫名為一一之為言志一無二也專氣致柔專守精氣使不亂則形體能應之而柔順能嬰兒能如嬰兒內無思慮外無政事則精不去也滌除玄覽當洗其心使潔淨也心居玄冥之處覽知萬事故謂之玄覽也能無疵不淫邪也淨能無疵病乎愛民治
國治身者愛氣則身全治國者愛民則國安能無為治身者呼吸精氣無令耳聞也治國者布施惠德無令下知也天門開闔天門謂北極紫微宮開闔謂終始五際也治身天門謂鼻孔開謂喘息闔謂呼吸也能無雌治身當如雌牝安靜柔弱治國應變和而不唱明白四達言達明白如日月四通滿於天下八極之外故曰視之不見聽之不聞彰布之於十方煥煥煌煌也能無知無有能知道滿於天下者生之畜之
道生萬物而畜養之生而不有道生萬物無所取有為而不恃道所施為不恃望其報也長而不宰道長養萬物不宰割以為器用是謂玄德言道行德玄冥不可得見欲使人知道也
子／宗教／正統道藏／洞神部／玉訣類／南華真經義海纂微／卷之二十三　立三／外篇駢拇第一(P.第25冊　786-1)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不為駢枝者不為跂長者不為有餘短者不為不足是故鳧
脛雖短續之則憂鶴脛雖長斷之則悲故性長非所斷性短非所續無所去憂也
郭象註夫有耳目者未嘗以慕聾盲自困所困常在於希離慕曠則離曠雖聰明乃亂耳目之主也曾史性長於仁而性短者橫復慕之慕之而仁仁已偽矣天下未嘗慕桀跖而必慕曾史則曾史之簧鼓天下使失其真性甚於桀跖騁其音辯致其危辭者未嘗容思於檮杌之口而必競辯於楊墨之間則楊墨乃亂群言之主也此數
子皆師其天性直自多駢旁枝各是一家之正以一正萬則萬不正矣故至正者不以己正天下使天下各得其正而已自此以下觀之至正可見以枝正合乃謂合為駢以合正枝乃謂枝為跂以短正長乃謂長為有餘以長正短乃謂短為不足各自有正不可以此正彼而損益之知其性分非可斷續而任之則無所去憂而憂自去矣
呂惠卿註明者謂其自見今以所見為明
是以自見與所見合而駢之也聰者謂其自聞而聲律絲竹皆在外者則是益而多之也故道之所自出率性之自通則天下皆足於己不為有餘也擢德則助長塞性則厭其所生唯其為之太過以收名聲則天下相鼓和之以奉不及之法此曾史之所以枝於仁也道在不言則辯非道也瓦貴鱗比而累之繩貴條直而結之句所以通其讀而竄藏之心貴乎虛而遊於堅白同異之間敝行跬立以喻無用之言如累
瓦結繩然者此楊墨之所以駢於辯也凡此皆非天下之至正彼至正者不失其性命之情則無為自然而無所加損矣
林疑獨註駢於明者為五色所亂不知道在內者可以返視也多於聰者為五聲所亂不知無聲之和非聽所及也枝於仁者仁之散故擢其德蔽其性以收名聲使天下如吹笙鼓簧更相扇動以奉其法常若不及也駢於辯者其辭如累瓦之險其執若結繩之固邪說隱微曰竄句堅執白馬
異同之論分外用力於無用之言此皆多駢旁枝之道非天下之至正天下之至正道德是也道德出於性命之理而已彼正正者正物而不正於物不失其性命之情而萬物之分明矣故合者不為駢枝者不為跂長者不為有餘短者不為不足各任其自然之分則憂無所遣而自去矣
陳詳道註擢德塞性以明曾參仁其親之過史鰌仁其君之過也累瓦結繩危辭敝敝然譽之也聖人無名而枝於仁者收名
聲仁者不憂而仁者反多憂則其去道也遠矣形無駢枝而駢枝生於形非形之常然也道無仁義而仁義出於道非道之常然也形安其常然則駢枝不足為之累故合不為駢枝不為跂道安其常然則仁義不足為之患故臧於其德善於其性而已矣今世之人已陷身於仁義之患且蒿目以憂之是決駢齕枝者也不仁之人復強仁義以饕富貴是決性命之情而為駢枝者也
陳碧虛註駢拇者比五指之數則為不足駢明者以兼倍之性謂之有餘聖人收視反聽以養內映世俗慕離曠之聰明縱耳目於外景以困弊其形骸則離曠為亂耳目之帥矣枝於仁者擢德塞性以收名聲奔馳四方失其真性則曾史為惑人心之宗矣辯之縱橫如累瓦重疊學之愽喻如結繩屈䙡論之眇微者其竄句隱語之謂乎遊之卓詭者其離合是非之謂乎譽之小道者其敝跬不進之謂乎大辯若訥多
言數窮故楊墨為恢詭憰怪之首也夫形性之有餘不足皆非至正之道以所稟正性而能自正者謂之正正若役彼從己役己從彼皆失其性命之情矣合不為駢枝不為跂相忘形骸也鶴脛不斷鳧脛不續無所去憂而憂自去也
鬳齋口義云五色文章古者以養目而莊子以為亂淫即老子五色令人目盲之意離朱用明者也若以為非乎而用明之人則以為是矣多於聰者亦然德性本靜而
強於為仁是擢德塞性使天下簧惑鼓動以奉難行之法也多言而無味者比之累瓦結繩竄改言句以為辯故遊心於堅白同異之間也敝跬勞跂也其言無用而稱譽自喜徒自勞苦也以為非乎則楊墨之徒以為是矣多駢旁枝言皆餘賸之事非至正也正正猶云自然而然不失性命之實理故合不為駢枝不為跂長不為有餘短不為不足此數句即大秋毫小太山之義跂起也有所跂則不平貼自在矣鳧鶴
短長出於本然之性性之所安無憂可去也仁人何其多憂一句堯舜孔孟皆在其中
此段發明前意謂人各有正性性各有良能能各有分量一毫不可強跂故慕離朱者喪其明希師曠者損其聰習曾史者過於仁學楊墨者僻於辯此皆以不足企有餘等而上之攀援無極非天下之至正也彼至正者盡性命之情而無所企羨人安其分物得其宜合不為
駢枝不為跂長短各適而無有餘不足之累世間憂患不待去而自去矣是謂盡己之性而後盡物之性然則全物之樂所以全己之樂也歟竊詳經文纍瓦當是累丸彼正正者宜照上文作至正不為跂當作岐皆傳寫之誤
子／宗教／正統道藏／洞神部／玉訣類／南華真經口義／卷之十一　聲十一／外篇駢拇(P.第26冊　610-2)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也
五色文章青黃黼黻古者以養目而莊子
以為亂淫故曰駢於明即老子五色令人目盲之意離朱明者也若以為非乎而用明之人則以為是矣故曰非乎而離朱是巳多於聰意亦然蓋以禮樂為外物也擢抽也塞猶言茅塞也德性本靜而強於為仁是擢德而塞性也法禮法也不及者人所難及也使人行難行之法故曰使天下簧鼓以奉不及之法簧鼓以言語簧惑鼓動之也以瓦而纍以繩而結事之無益者辯者之多言連牽不巳纍疊無窮而無意
味故以纍瓦結繩比之竄定猶言修改也修改其言句以為辯故曰竄句遊心於堅白同異之間敝勞也跬音企蹻跂也其言皆無用而稱譽自喜徒自勞苦故曰敝跬以譽無用之言若以為非乎而楊墨之徒則以為是矣多駢旁枝猶言餘剩也自然之道本無多端此皆餘剩之事非至正也至正者本然之理也
子／宗教／正統道藏／洞神部／玉訣類／南華真經章句音義／卷之五　習五／外篇駢拇八／養正性命(P.第27冊　27-1)..[上海涵芬樓影印本]
南華真經章句音義卷之五　　習五
碧虛子　造
外篇駢拇八
養正性命
駢步田切並也併也拇音母謂足拇指連第二指也枝指如字崔音歧謂指有歧也而侈昌是切多貌於德德者容德也盜跖謂容美為父母之遺德也附贅章銳切廣雅亡疣也釋名云橫生一肉屬著體也又瘤結也縣疣音尤說文云贅也列於五藏才浪切下同文
云肝木仁也肺金義也心火禮也腎水智也脾土信也夫含識之徒稟生之類仁義之性物皆有之少之與多自然已定雖顏孔相去一分終莫之及況異於斯者乎今性多仁義者必相矜而失性性少仁義者又相企而喪真奔馳於矜企之塗流蕩於是非之境上下夸企豈是道德之正邪若乃人安其性多少之情為一物守其分仁義之理自齊任官各當其材天下无不理矣淫僻匹亦切下同於仁義之行下孟切崔云駢枝贅疣雖非性之
正亦出於形不可去也五藏之情雖非道德之正亦列於性不可治也今設仁義之教以治五藏之情猶削駢枝贅疣也既傷自然之理更益其疾矣而多方於聰明之用也舊本云而多方於聰明之用也張君房削去方字與下文多於聰者相類駢於明駢拇為不足者比五指之數則謂之虧矣駢明為多者以兼倍他性則謂之有餘矣文章青與赤為文赤與白為章黼黻音甫弗觧在大宗師篇煌煌音皇光也又目炫貌非乎言是也離朱即
離婁也司馬云黃帝時人百步見秋毫之末又千里見針鋒是已猶是也五聲一本作音宮商角徵羽六律黃鍾大簇姑洗蕤賓夷則无射金漢籍按：｢金｣字後疑缺｢石｣字金鍾石磬絲竹琴瑟簫管黃鍾君之音也大呂六呂師曠解在齊物篇擢德音濯拔也簧鼓音黃謂笙簧也鼓動也曾史史記云曾參字子與行仁史鰌字子魚行義纍劣彼切瓦如字結繩聚无用之語如瓦之纍繩之結也竄七亂切微也藏也句紀具切司馬云竄句謂邪說微隱穿鑿文句也敝本亦作
蹩音婢跬犬藥切敝跬分外用力不前貌楊墨楊朱秦人墨翟宋大夫鳧音符脛形定切鶴戶各切齕恨沒切齧也啼音提蒿目好羔切蒿目喻昏亂以其多憂致目昏蒿蒿然饕吐刀切貪也囂囂許嬌切讙聒企慕貌屈折之熱切謂屈折支體為禮樂也俞臾喻二音謂噓俞顏色為仁義之貌纆音墨索也索悉各切誘然皆生謂相誘呼聚以樂其生也訹息有切連連司馬云謂連續仁義遊道德之間以撓而小切亂也性與音餘此下可以意
求後皆倣此三代夏商周殉辭俊切營也又云殺身從人曰殉藏作郎切崔云好書曰藏又善也方言云齊之北鄙燕之北郊凡民男而婿婢謂之藏女而婦奴謂之獲張揖云婿婢之子謂之藏婦奴之子謂之獲穀孺子曰穀又善也牧羊牧養之牧挾音協筴初革切李云竹簡也古以寫書長二尺四寸博塞悉代切博奕之類也漢書云吾丘壽王以善格五待詔謂之博塞也成云行五道而投瓊曰博不投瓊曰塞伯夷死名於首陽伯夷已解
大宗師篇首陽山名在河東蒲坂縣盜跖死利於東陵漢書云盜跖秦之大盜也東陵泰山也又陵名今東平陵屬濟南郡又惡音烏屬其時欲切係屬也徐音燭謂屬著也下同俞兒音榆黃帝時善識味人也崔云尸子曰膳俞兒和之以薑桂為人主上食之行下孟切
子／宗教／正統道藏／洞神部／玉訣類／南華真經循本／卷之九　禍三之一／外篇駢拇(P.第27冊　212-2)..[上海涵芬樓影印本]
青黃黼黻之煌煌非乎而離朱是已
司馬云黃帝時人百步見秋毫之末一云見千里針鋒孟子作離婁
子／宗教／正統道藏／洞神部／玉訣類／南華真經註疏／卷之十　緣四／外篇駢拇第八(P.第27冊　711-2)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已
疏斧形謂之黼兩已相背謂之黻五色青黃赤白黑也青與赤為文赤與白為章煌煌眩目貌也豈非離朱乎是也已助聲也離朱一名離婁黃帝時明目人百里察毫毛也
子／宗教／正統道藏／洞神部／玉訣類／太上太清天童護命妙經註　是八／序(P.第28冊　861-1)..[上海涵芬樓影印本]
虛梵日月
虛懸寶鑑道眼高明頌曰虛梵煌煌映大羅高懸日月照婆娑鼎中汞水涓涓滴鑄就紅砂滿鼎多
子／宗教／正統道藏／洞神部／靈圖類／圖經衍義本草／卷之三　資三／玉石部中品　一／石硫黃(P.第29冊　136-1)..[上海涵芬樓影印本]
石硫黃
廣州

榮州土硫黃

【石硫黃】味酸温大熱有毒主婦人陰蝕疽痔
惡血堅筋骨除頭禿療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲能化金銀銅鐵奇物生東海牧羊山谷中及太山河西山礬石液也
圖經曰石硫黃生東海牧羊山谷中及太山河西山礬石液也今惟出南海諸蕃𡽹外州郡或有而不甚佳以色如鵝子初出殼者為真謂之崐崘黃其赤色者名石亭脂青色者號冬結石半白半黑名神驚石
並不堪入藥又有一種土硫黃出廣南及榮州溪澗水中流出其味辛性熱腥臭主治疥瘡殺蟲毒又可煎鍊成汁以模䥱作器亦如鵝子黃色
藥性論云石硫黃君有大毒以黑錫煎湯解之及食宿冷猪肉味甘太陽之精鬼焰居焉伏鍊數般皆傳於作者能下氣治脚弱腰腎久冷除冷風頑痺又云生用治疥癬及療寒熱咳逆鍊服主虛損泄精
陶隱居云東海郡屬北徐州而箕山亦有
今第一出扶南林邑色如鵝子初出殼名崐崘黃次出外國從蜀中來色深而煌煌俗方用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾
日華子云石亭脂曾青為使畏細辛飛廉鐵壯陽道治痃癖冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
雷公云凡使勿用青赤及半白半青半赤
半黑者自有黃色內瑩淨似物命者貴也凡用四兩先以龍尾蒿自然汁一鎰東流水三鎰紫背天葵汁一鎰粟遂子莖汁四件合之攪令勻一垍堝用六一泥固濟底下將硫黃碎之入於堝中以前件藥汁旋旋添入火煑之汁盡為度了再以百部末十兩柳蚛未二斤一簇草二斤細剉之以東流水并藥等同煑硫末一伏時日滿去諸藥取出用熟甘草湯洗了入鉢中研二萬帀方用
禹錫云謹按吳氏云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結海藥云謹按廣州記云生崐崘日脚下顆塊瑩淨無夾石者良主風冷虛憊腎冷止氣腿膝虛羸長肌膚益氣力遺精痔漏老人風秘等並宜燒鍊服仙方謂之黃碙砂能壞五金亦能造作金色人能制伏歸本色服而能除萬病如有發動宜以猪肉鴨
羹餘甘子湯並解之蜀中雅州赤出光膩甚好功力不及舶上來者
丹房鏡源云石硫黃可乾永訣曰此硫黃見五金而黑得水銀而赤又曰黃牙
孫尚藥云治氣虛傷冷暴作水瀉日夜三二十行腹痛不止夏月路行備急朝真丹硫黃二兩牛角研令極細枯白礬半兩同細研勻水浸蒸餅去水脉了和丸如梧桐子大朱砂為衣每服十五丸至二十丸温米飲鹽湯下
經驗方大治元藏氣發久冷腹痛虛瀉應急大效玉粉丹生硫黃五兩青鹽一兩已上袞細研以蒸餅為丸如菉豆大每服五丸熱酒空心服以食壓之
梅師方治陰生濕疱瘡取石硫黃研如粉傅瘡上日三度
聖惠方治諸瘡弩肉如蛇出數寸用硫黃一兩細研於肉上薄塗之即便消
外臺秘要千金療小兒䁎耳硫黃木以粉耳中日一夜一差止
太清服鍊靈砂法石硫黃本出波斯國南明之境禀純陽火石之精氣而結成質性通流含其猛毒藥品之中號為將軍功能破邪歸正返滯還清挺立陽精消陰化魄
衍義曰石硫黃今人用治下元虛冷元氣將絕久患寒泄脾胃虛弱垂命欲盡服之無不效中病當便已不可盡劑世人蓋知用而為福不知用久為禍此物損益兼行若俱弃而不用當倉卒之間又可闕乎或更以法製拒火而又常服者是亦弗思也
在本經則不言如此服食但專治婦人不知者徃徃更以酒服其可得乎或臟中久冷服之先利如病勢危急可加丸數服少則不效仍加附子乾薑桂
子／宗教／正統道藏／洞神部／靈圖類／圖經衍義本草／卷之六　資六／玉石部下品　二／自然銅(P.第29冊　183-2)..[上海涵芬樓影印本]
自然銅

【自然銅】味辛平無毒療折傷散血止痛破積聚生邕州山巖中出銅處於坑中及石間採得方圓不定其色青黃如銅不從鑛鍊故號自然銅
圖經曰自然銅生邕州山巖中出銅處今信州火山軍皆有之於銅坑中及石間採
之方圓不定其色青黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁鬚之類入藥最好火山軍出者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如姜鐵矢之類又云今市人多以銗石為
自然銅燒之皆成青焰如硫黃者是也此亦有二三種一種有殼如餘糧擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨徃徃是此自然銅用多須鍛此乃畏火不必形色只此可辨也
雷公云石髓鉛即自然銅也凡使勿用方金牙其方金牙真似石髓鉛若誤餌吐煞
人其石髓鉛色似乾銀泥味微甘如採得先搥碎同甘草湯煮一伏時至明漉出攤令乾入臼中搗了重篩過以醋浸一宿至明用六一泥泥甆合子約盛得二升已來於文武火中養三日夜才乾便用蓋蓋了泥用火鍛兩伏時去土抉蓋研如粉用若修事五兩以醋兩鎰為度
禹錫云按日華子云自然銅涼排膿消瘀血續筋骨治產後血邪安心止驚悸以酒磨服
衍義曰自然銅有人飼折翅鴈後遂飛去今人打撲損研極細水飛過同當歸沒藥各半錢以酒調頻服仍以手摩痛處
子／宗教／正統道藏／洞神部／威儀類／正一敕壇儀　忠九之一(P.第30冊　664-1)..[上海涵芬樓影印本]
次提劒擬地視之呪曰
天赦煌煌地赦正方禹步所至百鬼伏藏急急如律令攝噀水
便殺劒後便右旋身出斗避踏星罡畢就事行道
子／宗教／正統道藏／洞神部／威儀類／天心正法脩真道場設醮儀　則二／中央(P.第30冊　708-2)..[上海涵芬樓影印本]
次上香　上茶　上酒
次知磬奏初獻法事旋繞
次知磬詠步虛詞
稽首禮太上　燒香歸虛無　流明隨我回
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙相朗元覺　詵詵巡虛遊
子／宗教／正統道藏／洞神部／方法類／枕中記　臨一／餌雲母法(P.第31冊　73-1)..[上海涵芬樓影印本]
雲母有八種各有異名向日視之乃別色黃白而多青者名雲英宜春服之令人身輕入水不寒增壽四千年色青黃煌煌而多赤者名雲珠宜夏服之令人身輕耐寒暑增壽三
千年色如冰雪乍黃乍白者名雪沙季夏服之身輕生光耐風寒增壽二千年色黃白皛皛者名雲光宜秋服之堅筋骨通經脉增壽一千年色青白而多黑者名磷石宜冬服之身輕入火不灼五色備者名雲母四時可服雜黑而強肌者生銅鐵間名地塚不可服伐人命赤色而重厚者名陽起石是五雲之根別入藥用不可服
子／宗教／正統道藏／洞神部／方法類／養性延命錄／卷上　臨二之二／雜誡忌禳害祈善篇第三(P.第31冊　86-1)..[上海涵芬樓影印本]
雜誡忌禳害祈善篇第三
久視傷血久臥傷氣久立傷骨久行傷筋久坐傷肉凡遠思強健傷人憂恚悲哀傷人喜樂過差傷人忿怒不解傷人汲汲所願傷人戚戚所患傷人寒熱失節傷人陰陽不交傷
人凡交須依導引諸術若能避眾傷之事而復陰陽之術則是不死之道大樂氣飛颺大愁氣不通用精令人氣力乏多視令人目盲多睡令人心煩貪美食令人洩痢俗人但知貪於五味不知元氣可飲聖人知五味之生病故不貪知元氣可服故閉口不言精氣自應也唾不嚥則海不潤海不潤則津液乏是知服元氣飲醴泉乃延年之本也沐浴無常不吉夫婦同沐浴不吉新沐浴及醉飽遠行歸還大疲倦並不可行房室之事生病切慎
之丈夫勿頭北臥令人六神不安多愁忘勿跂井今古大忌若見十步地墻勿順墻坐臥被風吹發癲癇疾勿怒目久視日月失目明凡大汗忽脫衣不慎多患偏風半身不遂新沐浴了不得露頭當風不幸得大風刺風疾觸寒來勿臨面火上成癇起風眩凡汗勿跂牀懸脚久成血痺足重腰疼凡脚汗勿入水作骨痺亦作遁疰久忍小便膝冷兼成冷痺凡食熱物汗出勿盪風發疰頭痛令人目澁饒睡凡欲眠勿歌詠不祥起眠訖勿大語損
人氣凡飛鳥投人不可食焉若開口及毛下有瘡並不可食之凡熱泔洗頭冷水濯成頭風凡人臥頭邊勿安火罏令人頭重目赤鼻乾凡臥訖頭邊勿安燈令人六神不安冬日溫足凍腦春秋腦足俱凍比乃聖人之常法也凡新哭泣訖便食即成氣病夜臥勿覆頭婦人勿跂竈坐大忌凡若唾不用遠遠即成肺病令人手重背疼咳嗽凡人魘勿點燈照定魘死暗喚之即吉亦不可近前及急喚凡人臥勿開口久成消渴并失血色凡旦起勿
以冷水開目洗面令人目澁失明饒淚凡行途中觸熱逢河勿洗面生烏皯人睡訖忽覺勿飲水更臥成水痺凡時病新汗解勿飲冷水損人心腹不平復凡空腹不可見聞臰屍氣入鼻令人成病凡欲見死屍皆須先飲酒及咬蒜辟毒氣凡小兒不用令指月兩耳後生瘡是斷名月蝕瘡搗蝦䗫末傅即差并別餘瘡並不生凡產婦不可見狐臰人能令產婦著腫凡人臥不用於䆫欂下令人六神不安凡臥春夏欲得頭向東秋冬頭向西有所
利益凡丈夫飢欲得坐小便飽則立不便令人無病凡人睡欲得屈膝側臥益人氣力凡臥欲得數轉側微語笑欲令至少語莫令聲高大春欲得瞑臥早起夏秋欲得侵夜臥早起冬欲得早臥晏起皆有所益雖云早起莫在雞鳴前晏起莫在日出後冬日天地閉陽氣藏人不欲勞作汗出發洩陽氣損人新沐浴訖勿當風濕語勿以濕頭臥使人患頭風眩悶髮頹面腫齒痛耳聾濕衣及汗衣皆不可久著令發瘡及患風瘙痒老君曰正月旦
中庭向寅地再拜呪曰
某甲年年受大道之恩太清玄門願還某甲去歲之年男女皆三通自呪常行此道延年玄女有清神之法淮南崇祠竈之規咸欲體合真靈護衛真生者仙經祕要常存念心中有氣大如雞子內赤外黃辟眾邪延年也欲却眾邪百鬼常存念為炎火如斗煌煌光明則百邪不敢干人可入瘟疫之中暮臥常存作赤氣在外白氣在內以覆身辟眾邪鬼魅老君曰凡人求道勿犯五逆六不祥有犯者
凶大小便向西一逆向北二逆向日三逆向月四逆仰視天及星辰五逆夜起倮形一不祥旦起嗔恚二不祥向竈罵詈三不祥以足內火四不祥夫妻晝合五不祥盜恚師父六不祥凡人旦起恒言善事天與之福勿言奈何歌嘯名曰請禍慎勿上牀臥歌凶始臥伏牀凶飲食伏牀凶以匙筯擊盤上凶司陰之神在人口左人有陰禍司陰白之於天天則考人魂魄司殺之神在人口右人有惡言司殺白之於司命司命記之罪滿即殺二神監
口唯向人求非安可不慎言舌者身之兵善惡由之而生故道家所忌食玉泉者令人延年除百病玉泉者口中唾也雞鳴乎旦日中日晡黃昏夜半時一日一夕凡七漱玉泉食之每食輒滿口嚥之延年髮血之窮齒骨之窮爪筋之窮千過梳髮髮不白朝夕啄齒齒不齲爪不數截筋不替人常數欲照鏡謂之存形形與神相存此其意也若矜容顏色自愛翫不如勿照凡人常以正月一日二月二日三月三日四月八日五月一日六月二十
七日七月十一日八月八日九月二十一日十月十四日十一月十一日十二月三十日但常以此日取枸杞菜煮作湯沐浴令人光澤不病不老月蝕宜救活人除殃活萬人與天同功天不好殺聖人則之不好殺者是助天地長養故招勝福善夢可說惡夢默之則養性延年也
子／宗教／正統道藏／洞神部／方法類／太上老君大存思圖注訣　夙四／存五藏五嶽五星五帝金映五色圓光(P.第31冊　457-1)..[上海涵芬樓影印本]
第二見鎮星在中嶽上
其色黃其精煌鎮者何也信也定也煌煌之盛內外安寧四方無違信有徵也
子／宗教／正統道藏／洞神部／眾術類／抱朴子神仙金汋經／卷下　斯九／神仙論諸仙金丹(P.第32冊　156-2)..[上海涵芬樓影印本]
元君者大神仙人也能調和陰陽役使鬼神
風雨驂駕九龍十二白虎天下眾仙皆隸之也猶自言本亦學道服丹之所致也非自然也況凡人乎其經曰上士得道昇為天官中士得道栖集崑崙下士得道長生世間愚民不信謂之虛言從朝至暮但作求死之事了不求生天豈能強生之乎凡人唯知美食好衣聲色富貴而已恣心盡欲奄忽終歿之徒慎無以神丹告之令笑道謗真傳丹經不得其人身必不吉若有篤信者可將合藥以分之莫輕以其方傳之也知此道者何用侯王
為乎神丹既成不但長生又可以作金金成取百斤先設大醮自有法一卷不與九鼎祭同也祭當別稱金各檢署之祭祀天二十斤日月五斤北斗八斤太一八斤井五斤竈五斤河伯十二斤社五斤門戶閭鬼靖君各五斤凡八十斤餘二十斤以葦囊盛之良日於都市盛時默然放棄之於多人之處徑去無復顧凡用百斤乃得自恣用之耳若不先以金祭祀諸神必被殃咎又曰長生之道不在祭祀事鬼神也亦不在導引與屈伸也昇仙
之道要在神丹也知之不易為之實難也子能作之可長生也近代漢末新野陰君合此太清丹得仙其人本儒生有才思著詩及丹經讚并序述初學道隨師本末列所知識之得仙者三十餘人甚明也作此太清丹小為難合於九鼎丹然是白日昇天之上法合之當先作華池溺水金公黃華赤鹽艮雪玄白飛符三五神水乃可起火耳一轉之丹服之三年得仙二轉之丹服之二年得仙三轉之丹服之一年得仙四轉之丹服之半年得仙
五轉之丹服之百日得仙六轉之丹服之三十日得仙七轉之丹服之二十日得仙八轉之丹服之十日得仙九轉之丹服之一日得仙若取九轉之丹內神鼎中夏至之後暴之鼎熱內朱兒一斤於盖下伏伺之候日精照之須臾翕然俱起煌煌輝輝神光五色即化為還丹取而服之一刀圭即白日昇天
子／宗教／正統道藏／洞神部／記傳類／古樓觀紫雲衍慶集／卷上　川六／大唐宗聖觀主銀青光祿大夫天水尹尊師碑(P.第32冊　687-2)..[上海涵芬樓影印本]
大唐宗聖觀主銀青光祿大夫天水尹尊師碑
聞夫真人者出巨殼歷倚杵騎蜚廉從敦圉臣雷公妾密妃朝濯髮於湯泉夕晞首於暘谷仍丹丘以長嘯戴翠華以高遊自非殖因曠劫肅恭大浩從事於金房之前鏤心於玉
晨之上攜青童而應黃籙者奚以成後來之妙相乎繼絕景而胤希聲則尊師其人矣尊師諱文操字景先隴西天水人也後秦尚書僕射緯之後緯仕長安故為扈人焉若乃鬱為帝師降迹於唐勛之代光乎王佐應命於周武之朝家籍代資可略言矣曾祖洪宇文朝商州長史大父舒隋文州別駕昭考珍皇朝散大夫以先知授尊師特稟異氣垂實冥華始降迹也其母袁氏夜夢玄妙玉女授九老丈人之符寤而記之每存思也數月而聞
腹中誦經聲且時時有異光繞身矣及載弄之始目光烱然眸子轉盼若有所見矣袁氏以其所夢有徵心誌而不言也及勝衣之日自識文字惟誦老子及孝經乃曰此兩經者天地之心也此後見好殺之字若蹈水火視無禮之文如墜泉谷稍長聞有尹真廟乃精心事之不近俗事因讀西昇靈寳等經漸達真教既得玄味便契黃中聞師者傳道之父母行道之神明無數劫來妙經是出不因師學謂之長昏遂章惶無已求師不暇時有周
法者內音之先鳴上皇之高足乃願參軒效駕陪景嘯空奔走禮謁以申宿志周法見之乃謂尊師曰汝於劫會之中已受龜山之籙也便訓以紫雲之妙旨授以青羽之隱法一入其心謂赤松王子喬可與撫煙月矣年十五道行已周有名于遠近矣屬文德皇后遵上景而委中宮于時搜訪道林博採真迹尊師即應玄景行預綠雲奉敕出家配住宗聖觀雖翦芝瓊園採琳玄隴意每遠出未近謝也將欲沐浴東井棲遲南昌保護崐崘窺窬
渾沌矣故屬想丹煙游心紫度徧尋五嶽備涉九元尋三君之祖氣成七晨之慧眼旋謁周法便居終南寂慮於溫泉冥精於寒谷有年日矣既通八景又達九天知來藏往多所曉悟若有神曰周法上遷及省所居已去順也貞觀末年行喪既畢永徽三年乃游太白入重玄也見所未見聞所未聞此後丹字紫書三五順行之法扶晨接晝九六逆取之方咸得其要尊師所有遊山異迹祈醮靈應並有別錄此不載之至於顯慶以來國家所賴
出入供奉詢德諮量救世度人轉經行道玄壇黃屋帝座天言東都西京少陽太一九城二華展敬推誠三十餘年以日繫月始終不絕有感必通凡是效驗君臣同悉敕書往復日月更回神道昭彰歲時交積者不可具載並傳於帝居一二要者略舉其目初尊師遊太白高頂雲霧四周聲振萬壑此處缺六字千仞復有像充九色其高十仞欣然長往者意已篤焉高宗之在九成宮有孛彗經天長數丈以問尊師尊師對曰此天誡子也子能敬父
君能順天納諫徵賢斥邪遠佞罷役休征責躬勵行以合天心當不日而滅上依而行之應時消矣是故高宗以晉府舊宅為太宗造昊天觀以尊師為觀主兼知本觀事儀鳳四年上在東都先請尊師於老君廟修功德及上親謁百官咸從上及皇后諸王公主等同見老君乘白馬左右神物莫得名言騰空而來降于壇所內外號呌舞躍再拜親承聖音得非尊師之誠感也由是奉敕修玄元皇帝聖紀一部凡十卷總百十篇篇別有贊時半
千為尊師作也紀贊異秩繕寫進之高宗大悅終日觀省不離于玉案乃授尊師銀青光祿大夫行太常少卿尊師固讓不得已辤官而受散職焉永淳二年天中有望告成有日萬乘雷動千騎風馳天子乘閣道而御帝車羣官陪六儀而承七曜將禮于天樞幸中嶽也金繩未舉玉檢猶潛而六龍頓轡三光斂色聖體不安旋于皇極屬紫微虛位白雲上征萬國號訴四方遏密太后諮訪尊師尊師曰真坊仙境亦著代謝物有榮悴氣有初終
大道之常幸康神器陛下宜存思諒闇極想欽明密理百神潛芘萬姓文操人間地上物裏天中所有靈明倍百析請亦望二十四結火燒而憂盡七十二教水鍊而法成皆見先徵以明後事乃著祛惑論四卷消魔論三十卷先師傳一卷垂拱四年將賓玉帝也上足時道成咸願奏章以延福蔭尊師止之曰有順宜遵不可犯禁言訖委化顏色如常粵以長壽四年四月十四日遷兆於終南文仙谷弟子侯少微等追思龍漢遠慕龜巖冀德音
與天地同久神道共陰陽齊化昭芘騫林冥滋柏樹俾斯貞石文若三光其詞曰去矣大仙悠哉上玄玉谷白芝之座金闕紫蘭之前既嘯景於瓊札固交歡於碧泉出三萬六千之厚地入三萬六千之遠天咀九華之翠菊坐五色之紅蓮常吟外景每握內篇春霞飛乎絳雪秋風生乎紫煙裵回高黃嶺顧步太白巔三秦四塞帝王國京兆長安龍鳳川煌煌兮四明路浩浩兮八景年今已向上襲前果何時來下降宿緣當乘道之氣應傳道之
味必使氤氳六合中自然昌揚萬劫通稽首空歌步願得乘九素天下同此心非獨騫之林銀青光祿大夫行太子右諭德兼崇文館學士上柱國平涼縣開國公員半千撰開元五年十月二日弟子侯少微建
子／宗教／正統道藏／洞神部／記傳類／古樓觀紫雲衍慶集／卷上　川六／大唐聖祖玄元皇帝靈應碑(P.第32冊　690-1)..[上海涵芬樓影印本]
大唐聖祖玄元皇帝靈應碑
至矣哉皇法於天天法於道居大寳者必尊祖以配天孩庶類者咸宅生以母道故四維張國遠宗玄教三后在天代紹明德然後彌綸區宇昭格神祇其能系二美之盛烈首千
古之洪化者卓哉煌煌歸我唐室矣皇上受圖享國蓋三十載功侔天地孝誠祖考其高明也布星辰以有倫其博厚也振河海而不洩至於揖羣后敘彝倫陶鑄堯舜湫隘軒頊者乃皇上之餘事也嘗端居宣室緬懷至道惟德動天夢啟靈應惚恍有物希夷玄通實元祖之明命錫無疆之寳曆乃潛誌玄象遵誥旁求西亘太白東連鄠杜號周史之經臺枕秦山之幽谷肇居尹氏集法侶為道門後遇皇唐易樓觀為宗聖藥井尚㵩仙軾仍存
卜勝宗玄此為俶落飛泉噴石重林閟景苔蘚地偏以恒深煙雲晝晴而不散睟容挺出赫然有光煥白虹於玉座紛紫氣於仙境洎遘睿覽宛符夢寐譆蓋聖人有以見天下之賾而擬諸形容聖人有以見天下之動而觀其會通者可舉之一隅矣其始迓也焚芝朮辟葷羶寂歷無聲擎跪有則初靡荔席次登靈壇徐肩綵杠少息華館清籟颼飀於草樹天香氛氳於崖谷及路轉莽蒼風順崆峒雲鶴翊以導輿羣仙扈而成列逮地邇天苑闉
輳國門霓旌鳳簫風馳海合絳節羽蓋波屬霧委萬姓翹首於西城百辟侯儀於北闕顒顒如也皇上乃捧昇露寢奉先思孝集仙府以陳齋圖混成而告遠不崇朝而通八景未浹旬以徧六合故羣臣率舞慶靈稱觴獻壽森旗伐鼓何其盛哉於戲玄元之道旁礴萬物眇為化先狶韋氏得之而挈天地伏犧氏得之以襲氣母至若王母西崐比之如朝菌麻姑東海涵之如夏蟲沖虛馭風蓋錙銖於糠粃王喬控鶴方轥轢於蓬蒿信無上歟信
元氣歟且天啟皇唐儲北罔極其功神者其應大其源靈者其流長昔王室將傾我則電擊以存國介丘望幸我則雲行以告成汾睢毖祀我則順子以尊后陵寢肅雝我則述經以明孝可謂重椅坤軸再紐玄綱曼衍葳蕤皆皇極之大造也其修缺禮補樂章存朴以嗇文陳兵以訓武奔四夷以歸化主百神而授職者可勝言哉古有仁片言而受福樹一善而獲應況網羅眾制包括鴻徽以神化之貞明協靈命之幽贊克含脩祉不亦宜乎玉
真長公主以天孫毓德帝妹聯貴師心此地杳捐代情奉黃籙以法潔瞻白雲而志遠觀主李玄崱監齋顏無待上座傳承說為學日益為道日損逍遙山林之下徬徨塵垢之外因聚而議曰今自道以祐主自主以祐人下覃六幽上契三極風后力牧協宣朝政關睢麟趾宏被國風禎祥荐臻妖沴不作足以規萬葉示將來赫赫巍巍以表靈貺而乃謝奚斯頌魯之義闕穆滿銘弇之遊是上蔽天休下虧臣禮緣事誼斷蒙竊恧焉於是盩厔宰
李嗣琳同荷湛恩以備能事博詢墨客以贊皇道時戶部郎中沛國劉同昇才清起草譽美郎官之列文慕上林能揚天子之事共遵大雅以掞其辭奉為頌曰終南之北洞真境關令尹真宅茲嶺陰陰松柏造華頂草結華樓龍護井靈仙之窟肅而靜惟皇夜夢真人來神光赫赫金銀臺瑤容綽約氷雪開霓裳羽駕紛裵回前聖後聖相感哉帝心虔求齋玉京王公百辟咸致誠雲旗綵仗森出迎日月晏溫顥氣晶真容來兮受天慶真容來兮
聖人壽千春無涯百福有真容來兮寳曆昌遠郊却馬雄四方紫殿敷座煙雲香拜手稽首天地長玄元之祚萬斯唐朝散大夫守倉部郎中上柱國戴璇撰序朝散大夫守戶部郎中劉同昇撰頌天寳元年歲次壬午七月十五日建
子／宗教／正統道藏／洞神部／記傳類／武當福地總真集／卷下　不三／宋封聖號(P.第33冊　18-2)..[上海涵芬樓影印本]
玄帝傳記按混洞赤文元物恍惚大道杳冥一氣凝三寳於無色無欲之先五劫混洪造於乍邇乍遐之際太由是極文自此彰
重濁輕清分判上下皇天后土主鎮範圍天一生水於坎宮神化肇形於坤壘火木金土安鎮方維赤青白黃各司帝任星辰日月演玄綱而原象育形高厚神祇體好生而隨時設教巍巍蕩蕩赫赫煌煌妙矣難言淵平莫測北極佑聖玄武天一天君玄天上帝天一之帝水位之精太極隱文云天一之蜻是為
玄帝分方於坎斡旋萬有天一之氣是為水星輔佐大道周運化育天一之神是為
五靈老君佐天拱極天一之象應兆虛危司經緯于北是為玄武其名則一其形為二是有玄龜赤蛇之象其精氣所變曰雨露曰江湖河海應感變化物之能飛能聲皆天一之所化也龜蛇合形天地定位惟玄帝天一之帝故能攝制地二生火分方于離是為赤帝像應朱雀天三生木分方于東是為青帝像應青龍地四生金分方于西是為白帝像應白虎惟天五之數黃帝中主萬神無越兹不具載斷鰲已後五
帝輔相大道玄帝有潤澤發生至柔上善滌穢蕩氛平靜之德上及重霄下及飛潛動植莫不資焉玄元始炁歷劫下降出書度人而
上帝乃命玄帝下遊人間上三皇時降為太初真人中三皇時降為太始真人下三皇時降為太素真人當是之時結繩治政不可復考至開皇初劫雜炁普消正道當行下界南洲宜更茹毛飲血穴居野處之化
上帝乃命五帝繼降人間化育黎庶惟青帝首出降于坤輿之中名太皥號伏犧氏建立邦國觀象察法始有星緯之文正君臣父子夫婦之分龍圖河出龜書洛呈畫卦造書布德行惠赤帝降生於厲山氏國今隨州是是為炎帝號神農氏樹植百糓民得粒食然火德令熾致有諸侯互侵蚩尤為虐之患數使然也蓋赤帝火玄帝水水火有不可相離之兆繼而下降玄帝降生於淨樂之國名招搖童光號雲潛氏黃帝降
生於有熊之國史皇南謐曰河南新鄭是也名軒轅號黃帝白帝亦降生於黃帝之宮名少皥號金天氏俱主持正統撫育兆民平亂著功復歸本位玄帝稟天一之精惟務靜應不樂南面志復本根
上帝乃以天一餘氣下降金天氏之宮名顓頊號高陽氏代玄帝握符御眾謹按
玄帝降生淨樂國之日即神農氏之末年歲在閼逢敦牂甲午姑洗月三月哉生明初三曦馭天中午時符天一之陽精托胎神化於翼
軫婁三宿之次龍變梵度天之下靜樂國善勝夫人之腹孕秀一十四月產母左脇而生當生之時祥雲異香瑞應難述生而神靈及七歲天文書契一覽默會潛心至道願事
上帝普福兆民欲尋幽谷內鍊元真遂感無極紫元君授之上道元君指太和山而告之曰此山自乾兌起脉盤旋五萬里水出震宮土應翼軫二宿顯定極風太安皇崖二天汝可居之當契太和飛昇復位上
輔大道與天地日月齊并告畢昇雲而去十五辭父母父王不能抑志遂入是山潛虛玄一默會萬真身長九尺面如滿月龍眉鳳目紺髮美髯顏如氷清披松蘿之服散髮跣足凝真養性四十二年成無上道是時軒轅黃帝御世治民歲在庚寅九月九日凌晨四氣朗清鸞鶴天花相間飛舞林巒震響自作步虛仙樂之音地皆變金玉之色
玄帝拱手立於臺上須臾群仙騎從車輿
旌節降於臺畔非凡見聞五真捧太玄玉冊前進曰奉
帝命召子上昇玄帝祇拜其詞曰上詔學仙聖童靜樂國子玄帝姓名以子玄元之化天一之尊功滿道備昇舉金闕可拜太玄元帥判元和遷校府公事九德偃月金晨玉冠瓊華玉簪碧瑤寳圭紫綃飛雲金霞之帔丹裳羽襡絳綵之裙七寳銖衣元光朱履寳印龍劔羽蓋瓊輪九光九節十絕靈旛八鸞九鳳天丁玉女億乘萬騎上朝
帝廷詔至奉行
玄帝拜帝命五真前進曰吾等奉命為子啟途一真曰予即子之別體五靈玄老黑節靈旛子不統王位志在還初謂可嘉尚汝塵世父母已證真仙矣于時五炁龍君掖之上昇至紫霄峰之上解松蘿之服衣所賜冠帔飛空步虛於大頂之上乘丹轝綠輦五龍掖之飛昇霄漢躬朝
上帝領職　闕下後改太和之名曰武當山至開皇終劫下界生靈承平之盛驕奢
矯侮去實務華劫數欲更暴君汙吏魔鬼妖孽雜處陰陽之界商紂主世殘害酷虐六天魔眾各現形跡妖祥迭起人鬼不分盤結惡毒傷害黎庶時
元始上帝說法於八景天宮上元之殿黑毒血光穢雜之氣上衝天門妙行真人叩請威光親行收除
上帝宣　昊天帝尊正天曆數乃勑天一之神降生西土姬姓之國名發為周武王使平治天下惟
玄帝天一之精丁甲風雨水火之神俱隸主治能蕩除氛穢右侍玉童持符往召
玄帝被旨上朝天顏恭領
帝命部坎離真相蒼龜巨蛇丁甲五雷神兵三十萬神將巨虬寳毒龍猛獸齊到下方恭行天討徇師誓眾而說太陰化生水位之精虛危上應龜蛇合形之呪七日之中天下妖魔一時收斷計奏定錄鎖于北酆復詣清都上朝金闕
上帝撫勞乃命
昊天進封仙品宣告金闕侍經司玄學士太丹真人於玉華院裁撰玉冊其冊曰惟卿混黃一氣之瑞道備九陽之尊校遷人民毫分無失兹以劫數交會邪正混同感生六天魔王傷害九地黎庶儻非真力何得清寧德重功高難盡褒美容當歸根復位返本還元若不徽稱焉能顯德金書錫降宜勿謙辭可進拜
鎮天玄武大將軍三元都總管九天遊奕使左天罡北極右垣三界大都督神仙鬼
神公事判玄都右勝府事紫皇天一天君依前太玄元帥領元和遷校府事冊到奉行
上帝命玄帝可相復元初披髮跣足踏躡龜蛇建皁纛玄旗躬披鎧甲永鎮坎位凡遇甲子庚申每月三七日下降人間察人善惡修學功過普福生靈操扶社稷
玄帝奉詔後千變萬化為教主濟度人世無量無邊洞天福地靈顯感應簡冊難窮潤澤溥博智德恢洪無一時不念眾生無
一刻不憐下土大慈普救無上法王也昔宋嘉祐二年天中節三界萬真上朝
元始上帝會三寳宸尊　昊天上帝出萬天素威功過玉曆勑金闕侍中司馬大神司命可韓真君司錄定名真君司功採訪真君司過保命真君考校玄功五老十一曜北斗二十八宿自太古至今經緯陰陽功齊天尊之位三官四聖太一開化佐天安地功亞天帝之位於是勑頒金闕三省推考聖功果與諸天帝君功德並隆將三
官四聖並拜帝真之號於天臘之日宣命三官四聖同赴
三天闕下舘于玉閤分命金闕左侍翰林清玄學士司文真君金闕右侍翰林寳章學士司經真君撰制玉冊至上元日進封三官四聖帝號冊以玉板刻之金書字悉龍章鳳篆盛以雲錦寳囊護以瓊玉之匣金龍之鎖而玄帝玉冊曰勑赫赫至真皇皇大道太景開判玄元化生萬天樞機三界尊仰其休隆廣宜有褒崇惟
太玄元帥鎮天玄武大將軍三元都總管九天遊奕使左天罡北極右垣三界大都督神仙鬼神公事判玄都右勝府事領元和遷校府事紫皇天一天君玄帝名靈通大妙道備鬱明上開混化之玄下統虛危之秀撫成地紀保育天元持造化於四時推綱維於八節功高五十萬劫德並三十二天洞杳飛芒幽微煒燁按遵簡籙當亞帝真不有徽崇何以明德謹遣金真紫陽大夫金闕侍中素靈殿大學士主管三天門
下直日儲靈典奏事含光上德仙君軒轅執本齎捧玉冊可特授
玉虛師相玄天上帝領九天採訪使餘當上輔大道劫劫長存下佑兆民綿綿永祉龍文昭降宜勿遜辭冊至奉行於是
玄帝眾真受帝號於七寳瓊臺之上
昊天至尊親行典儀與凡世帝王拜大將開國承家之儀頗同上錫
玄帝瓊旌寳節九龍玉輅其冠通天十二旒其服玄袞上施十二章圭以玄玉履以
紅舄于今群真朝謁四聖為都班之首所都則曰天一真慶宮在紫微之上太素秀樂太虛無上二天之間宮殿巍峨皆自然妙氣所結琳琅玉樹靈風自鳴皆合宮商之韻紅光紫雲常覆其上此處即玉虛之境無色之界也玄帝拜帝號之後
上帝追贈崇封玄帝
聖父曰靜樂天君明真大帝聖母曰善勝太后瓊真上仙下蔭天關曰太玄火精含陰將軍赤靈尊神地軸曰太玄水精育陽
將軍黑靈尊神並居天一真慶宮因兹三界仰稱曰
玄帝是編皆前後列真授付得道之士人世故得覩神聖功跡亦宿生之慶幸也
子／宗教／正統道藏／洞神部／記傳類／武當紀勝集　不四／官廳(P.第33冊　38-2)..[上海涵芬樓影印本]
官廳
煌煌曉日駐驂鸞指準聯班祝壽安閶闔一開天北闕嵩呼雷動儼衣冠
子／宗教／正統道藏／洞神部／記傳類／宋中太乙宮碑銘　不六之三(P.第33冊　69-1)..[上海涵芬樓影印本]
宋中太乙宮碑銘
朝奉郎知制誥兼侍讀判國子監臣呂惠卿奉　勑譔
熙寧四年司天監建言太乙五福之神以七年閼逢攝提格之歲行臨中宮其名為真室其分為京師之野其祥為民康物阜太平之應請立祠如故事天子可其奏命將作監即國中之南而建宮焉經始於四年之冬而成於六年之春凡為三門七殿分祠十太一與太歲之神而五福居其中上為之制名皆以承神之貺休為義而真室之殿又親書之其
廊廡四壁圖百神之朝天至於五帝日月星辰而地至於五嶽四瀆莫不咸在其位號尊卑服物同異與夫壇塲之制禱祀之儀皆以太乙之學為本而參用道家之說焉天子命有司具儀仗將以今年冬至奉安神像於其宮勑臣惠卿書碑以記其事臣伏攷周禮春官宗伯之職典祀天神其尊達於
昊天上帝其卑逮於司中司命飌師雨師而為禮學者當之以星官之書皆有著位而宗伯之屬官則有馮相氏保章氏掌會天位與
夫封域分野以觀天下之祅祥而凡以神仕者掌三辰之法以猶鬼神示之居辯其名物而致之而太祝掌六祝之辭以祈福祥盖宗伯總其祀之典馮相保章氏主其變動之占凡以神仕者圖其居之所在而太祝掌其祈合而言之皆禮官之事而已太乙之號雖不經見而歷代史官著其星在紫宮天一之南以為天帝神也主使十六神知其咎休所在之國北辰之第二星最赤明者乃其座也而三台為天階太乙躡之以上下史官之言星
雖不可盡攷然其說皆有師承其位皆可指數而其占之效者亦眾觀其言太乙之尊如此則昔之言天神之貴曰太乙其佐曰五帝以至主之以為郊則非特亳人之方漢家之制而已盖禮官之事既以散亡而馮相保章氏之占流而為日官式局之法而道家之所以圖其像制其服物位號之差壇場禱祀之法殆得所謂凡以神仕者猶其居與夫大祝祈福祥之遺意也今日官以為五福之神凡四十五年一徙宮歷中央四維大約二百二
十五年而周則二百二十五年之間必歷中宮矣而攷之既往其應未必盡合何也竊嘗譬之天時者節候也人事者種蓺也有天時之順而無人事猶節候雖應而不種蓺求其有穫不可得也有人事之脩而無天時猶種蓺雖力而節候異求其有生不可得也古之人以為天不人不因人不天不成者亦謂此耳奚獨至於太乙而疑之乎臣觀皇帝粵自嗣服改修政教整齊吏方而法度之行先立於府寺興舉民事而利澤之及首加於都畿
以至士被教育兵足廩賜凡百勞來又皆先於四方而雨暘寒燠莫不順適浮言不能搖其成異意不能幸其失豈惟人事抑有天時之助也則真室之祐其兆於茲乎在太平興國時臨黃室宮其野為吳越而太宗立祠於東南郊在天聖時臨黃廷宮其野為梁蜀而仁宗立祠於西南郊其意以謂天子以天下為家夫苟在吾四海九州之內則其福一也豈有彼此之限哉況夫臨中央以當四維之會則其嘉休之應將訖於四海非止天子之
所居而已也則其所以成之者豈宜不廣哉必將推己施之仁而孚之於所未被求未立之政而脩之於所已行使覆載之內蒙澤如一動植之類賦生咸若於斯時也治成而禮樂議誠至而天地察觀物大小以稱德產之精微比義上下以秩神明之位處乃吾所以錫庶民之福而逆三神之釐其尤大者也而臣尚得待罪從官以經術文字為軄則所當歌頌盛德者又非獨一二而已而是宮之作乃以屬臣其敢以固陋辭乎謹拜手稽首而
獻文曰
渾淪一氣　精窅嘿兮　環無初終　廓無域兮
消息滿虛　怳誰測兮　煌煌威神　兆太乙兮
臨制紫宮　位辰極兮　陟降三堦　監萬國兮
大人占之　造為式兮　推步變遷　發潛伏兮
降祥隤阯　維五福兮　循行四維　歷真室兮
四十五歲　宮一易兮　誰其當之　祚有德兮
赫赫有宋　荒九服兮　世哲相承　干百祿兮
習安玩治　蠱將積兮　篤生睿聖　起以飭兮
政行四方　首京邑兮　淫詖沮伏　終以立兮
五氣來敘　消薄蝕兮　灑澹沈災　膏鹵塉兮
太乙之來　前可迹兮　新宮奕奕　成不日兮
仰模帝居　麗金碧兮　太乙之下　安且宅兮
天造人因　方兩得兮　成能成位　聖賢職兮
斂時景福　重敷錫兮　延及海隅　均動植兮
燕壽兩宮　后嬪懌兮　子孫皇王　世萬億兮
禮具樂成　厎平格兮　臣將載歌　以申敕兮
子／宗教／正統道藏／洞神部／記傳類／天壇王屋山聖跡　不八／附　唐嵩高山啟母廟碑銘(P.第33冊　96-2)..[上海涵芬樓影印本]
唐嵩高山啟母廟碑銘并序
登仕郎崇文館直學士臣崔融　奉勑譔
臣聞天地生成其法自然之謂道陰陽鼓舞其功不測之謂神然則物或類感事因通變乾棟傾而三光北馳坤輿缺而百川東瀉河淪越嶲有郡邑之為魚水陷歷陽有吏人之化鼈訪遺蹤於女峽風雨蕭條徵往事於姑泉絃歌響亮盈虛靡定合散焉常不知誰子既老氏之多情忽然為人寧賈生之足辯仰觀俯察裁識幽明之故原始反終未窮死生
之說得於道而失於道義有必然出於機而入於機理無或廢知變化者其知神之所為乎臣謹按啟母廟者蓋夏后啟之母也漢避景帝諱啟之字曰開厥後相傳或為開母而顧野王輿地志盧元明嵩高記並不尋避諱之旨以為陽翟婦人事不經見諒無所取粵若玉斗璇璣李母之居鄰北極金臺石室王母之宅在西山氣為母則群物以萌日為母則容光必照坤為母則上下交泰后為母則邦家有成故華胥履迹而雄氏孕女登感神
而炎運作星流華渚而白帝生月貫幽房而黑精降明明有夏穆穆嵞山予娶於度土之辰女婚於台桑之地搜奇帝紀摭異歸藏束生發蒙而有迷韓子稱賢而不朽漢臣之筆墨泉海陳其令名秦相之一字千金敘其嘉應士歌南國徒聞候禹之詞石破北方終見生余之兆則郭璞所謂陽城西啟母石李彤所謂嵩山南啟母祠隨巢之說有徵鴻烈之言無爽者矣昔者鸞川之上母變空桑豚水之濱男生破竹美人之虹名螮蝀仙婦之月
作蟾蜍精衛衘木而償冤女尸化草而成媚山崩蜀道臺候婦而無歸石立武昌亭望夫而不及論乎誕載群下莫尊於帝王語乎遷易凡百無聞於感致美矣哉不可得而稱也大唐革去故鼎取新與運而生繼天而作握乾元而造物海內知春闢混沌而為家域中無外天皇膺歷數順謳歌金匱玉板服文武之能事衢室廟堂承祖宗之茂烈垂衣裳而作元后端拱北辰負黼扆而朝諸侯嚮明南面周邦赫赫其道洽於成康漢室巍巍其化
鍾於文景東漸西被遠安邇肅海三年而無波雲連月而不散天瑞降地符昇靈鳳五文歲時來苑囿神龍八卦昏旦游池沼禮云乎哉無取於周旋揖讓樂之謂也必在於移風易俗司祿益富家國於是乎有餘司命益年臣人於是乎不夭明王三懼未甞遺戒慎之心天子四鄰莫能展弼諧之用家安其業但聽於鄰雞人得其和遂同於野鹿表讖記奏河圖四十六事之著明曷云尚也登太山禪梁甫七十二封之可識何以加乎且夫窮聖
神備道德滋萌元氣開闢太初斯乃天皇氏之所以應乎天也依土地明神靈駕六羽而上騰度九州而下濟斯乃人皇氏之所以順乎人也造書契教畋漁合五緯而節四時登九天而類萬物斯乃犧皇氏之所以制人法也務播殖該變通甞藥以救兆人聚貨而交天下斯乃農皇氏之所以興人利也振夔鼓載龍旗天則玄女授符帝則黃神降斗斯乃軒轅氏之所以除人害也均度量正都邑總秋令於金天分瑞官於鳳紀斯乃帝昊氏之
所以為人極也潔祭祀義鬼神履時以象天養財以任地斯乃帝頊氏之所以為人教也秋乘馬春乘龍順三辰而天道平建五正而人事理斯乃帝辛氏之所以為人政也明如日晦如陰人無識其名帝何力於我斯乃帝堯氏之所以昭君德也聞一善舉八才帝唱動而爛星雲天歌發而蹌鳥獸斯乃帝舜氏之所以章后功也夫三統者道之大五行者生之宗三皇法之而列五帝則之而序道以三興德以五立非天下之至聖孰能兼於此
乎而猶雖休勿休損之又損下明詔發德音尊天而重人省方而廵狩舉星畢曳雲梢召風伯以清塵命山靈而護野馳洛邑騖襄城天迴而地游雲合而霧杳周穆王來游太室先徵夏啟之居漢武帝有事嵩高即訪姒開之石徒觀其丹青歲古霜露年侵聖情有睠興言改葺其山則古文之外方其地則新邑之中土銘壇邐迤斜分玉女之臺碑闕相望近對石人之廟金草生而五色貝樹長而三花紫雲合沓於溪澗白霧氛氳於巖嶺考之
易林信惟神明所伏求之遁甲固以威靈肅然夫其命有司乘務隙因高背下察隱嶙之餘基審日觀星揆摧殘之落搆周官置臬郢匠揮斤異態神行全模造化紅葩奪日飛累榭於山間綺綴衝風架廻廊於木末仙人在棟神女臨窻周施玳瑁之椽徧覆瑠璃之瓦赤玉為階道黃金作門闕山如白岸樹似青溪羞蘊藻於前庭藉生芻於後徑蘭香夾水居然洗沐之資竹帚臨風自隔囂塵之慘夢臺雲雨宋玉對而先驚楚璧山川屈原書而
幾倦壽宮憺兮不擾象設安兮逾肅霜羅曳曳雲錦披披鴛鴦褥兮翡翠幬白羽扇兮青絲履垂玉鸞之佩若往而若還戴金雀之釵不長而不短其居處也曖曖昧昧陰閉陽開其被服也煌煌熒熒霞駮雲蔚鼎俎則麟胎鳳卵烝蕙然蓂餌膳則木蜜金膏玉漿瓊酒當是時也合五嶽訊九魁選太陰命玄關馮夷鳴鼓女媧清歌左蒼龍兮吹箎右白虎兮縆瑟金真拂座玉女焚香肅肅習習天媛來風雨雰雰霏霏神姬下霜雪孔雀飛而儀鳳
舞弄玉邀歡軿車合而羅綺陳智瓊陪宴麻姑服道變海水而來遊織婦希風填河津而下謁洛妃綽約江妃緜眇玄女以明月為珠素女以穨雲作髻九天真母八極夫人畢集於茲矣青霞衣兮翠雲裘靈連蜷兮既留車廻風兮馬飛電視倏忽兮無見昔者濟陰山下降堯母之精靈湘川水曲留舜妃之響像壝壇或在徒聞分福之名棟宇不修誰辯安歌之處豈知夫三仙福地百姓尊祠挾王者之都畿當聖人之順動犧牲玉帛可以洽氣
和神幼婦外孫可以披文相質虔奉綸旨式陳壯觀雖周人作詩自得后妃之美而魏臣獻賦終慚神女之工敢作銘曰
九州地險　五嶽天中　蛟龍洞穴　日月仙宮
蓄洩雲霧　震蕩雷風　笙歌近接　鐘鼓遙通
昔在媯帝　鴻泉未塞　昏墊下人　汎濫中國
於鑠大禹　顯允天德　龍畫旁分　螺書徧刻
佩文壯海　省土南方　還從碣石　更下台桑
予娶有禮　我都攸昌　八年不顧　四載惟荒
宛委既登　轘轅佇鑿　家室誤往　熊羆方作
天道幽祕　生涯糺錯　其化則遷　其靈是託
宓妃之舘　仙女之臺　物類通感　精魂去來
巫山廟立　漢水祠開　壝壇歲古　棟宇年摧
皇矣大唐　麗哉神聖　應圖受籙　體元居正
赫赫高祖　天有成命　明明太宗　於兹為盛
重光累洽　下武嗣文　負扆而化　垂衣以君
三靈肹蠁　六氣氤氳　魚鼈咸若　鷄犬相聞
重譯請命　殊鄰稟朔　化及中孚　風移大朴
天秩百禮　人和萬樂　汾水可遊　崐山何邈
隨巢舊說　夏啟遺居　盛德不泯　嘉聲在諸
周王轉蹕　漢帝廻輿　聿懷降鑒　其祀如初
虞衡掌木　班倕葺宇　虹亘梅梁　龍盤桂柱
草積庭楥　水周堂廡　石室罕儔　軒宮為輔
珠簾洞捲　玉座含清　金翠的瓅　羅縠輕明
儀形若動　侍衛疑生　依俙有物　𢠵怳無聲
帝子湘川　天孫漢曲　翩緜縹緲　躊躇蹲躅
神女弄珠　靈妃啟玉　倏來忽往　星繁電燭
壯矣麗矣　神之聽之　聦明是屬　景福無欺
夫人立舘　幼婦鑴辭　巍巍皇室　萬萬餘基
子／宗教／正統道藏／洞神部／記傳類／甘水仙源錄／卷之二　息二／廣寧通玄太古真人郝宗師道行碑(P.第33冊　142-2)..[上海涵芬樓影印本]
廣寧通玄太古真人郝宗師道行碑
嘉議大夫嶺北湖南道提刑按察使東平徐琰　撰
大元有天下好賢樂善度越前古凡有德之士不及用者必加寵數以旌顯之初無間於
道俗存亡之異也中統二年詔賜盤山棲雲道人王志謹之號曰惠慈利物至德真人至元六年詔贈棲雲之師廣寧郝大通之號曰廣寧通玄太古真人至元二十三年詔賜棲雲弟子洞陽徐志根之號曰崇玄誠德洞陽真人旌有德也是年三月予將赴官湖南道出汴梁時洞陽掌本宗教住朝元宮率其屬來見請於予曰貧道出家無過人之行誤蒙聖朝采錄錫以徽稱使得簉於師真之列皆吾先師棲雲之訓也棲雲之所以表見於世
者獨非先師太古之澤也歟二師道行卓異在人耳目孰不知之必得文士與之紀述庶幾可以傳信後來昭示永久棲雲則有翰林承旨慎獨王公之作已勒之石若夫太古之碑義不可後而今尚缺然是則嗣教者不敏之過願屬筆於子儻辱惠顧我曹之責塞矣予自惟儒生昧於玄學敘事遣辭或致抵捂徒取誚於識者牢讓再三竟不獲已又洞陽與予同宗見待素厚難於終拒乃據洞陽所錄宗師行實採摭綴緝以付之仍繫以銘詩
俾步虛者歌之以頌師德師姓郝名大通字太古道號廣寧子寧海人家故饒財為州首戶兄俊彥登進士第官至朝列大夫昌邑縣令師初諱昇少孤事母孝稟賦穎異識度夷曠蕭然有出塵之資讀書喜易研精尤甚因洞曉陰陽律曆之術不樂仕進慕司馬季主嚴君平之為人以卜筮自晦大定七年重陽真君王祖師自關西寧海遊行於市見師言動不凡仙質可度思所以感發之者遂背肆而坐師曰請先生回頭真君應聲曰君何為
不回頭耶師悚然異之真君出師閉肆從之及於舘所而請教焉真君授以二詞師大悟不覺下拜自是日往親炙以有老母未即入道明年母捐舘師乃棄家入崑嵛山禮真君於煙霞洞求為弟子真君納之賜名璘號恬然子仍解衲衣去其袖而與之曰勿患無袖汝當自成蓋傳法之意也九年寧海人有構金蓮堂以待真君挈其徒西歸居之師携瓦罐乞食誤觸之碎真君別授一罐題頌其上云撲碎真灰罐却得害風觀直待悟殘餘有
箇人人喚未幾師辤真君去與王玉陽往居查山真君亦赴汴京馬丹陽譚長真劉長生丘長春四子實從十一年師聞真君上仙四子已入關遂西遊以訪之十二年葬真君於祖庭師欲與四子同廬墓側長真激之曰隨人脚跟轉可乎師明日遂行至岐山遇神人授今名字及道號十三年度大慶關而東翱翔趙魏間十五年坐於沃州石橋之下緘口不語河水泛溢身不少移水亦弗及人饋之食則食無則已雖祁寒盛暑兀然無變身槁
木而心死灰如是者六年昌邑君之季女嫁為真定郭長倩之夫人長倩夫婦過沃州知師在橋下駐車拜謁贈之衣物所以存慰者甚厚師藐然若不相識一無所受夫人感泣長倩嗟異而去二十二年師過灤城又與神人遇受大易秘義自爾為人言未來事不差毫髮至鎮陽居觀升堂演道遠近來聽者常數百人已而闡化諸方專以利物度人為務由是郝太古之名聞天下明昌初東還寧海一日欲作易圖遽索紙筆適粥熟弟子不即
與請俟食已師曰速持來我方得意何暇食粥筆入手布紙揮染疾若風雨不終朝成三十三圖其旨意皆天人之蘊奧昔賢所未發者咸平高士王賢佐占筮素精見師推服盡棄其學而學焉由是技進名動闕庭其他靈異之跡如天長預告侯子真之火恩州夜入王鎮國之夢者尚多有之不可殫紀春秋七十有三以崇慶元年臘月晦日仙蛻於州之先天觀前此三年勑其徒預營塚壙告以死期及是果然平生製作有三教入易論一卷
示教直言一卷心經解一卷救苦經解一卷周易參同契簡要釋義詩賦雜文樂府及所作易圖號太古集凡十五卷行于世噫道家者流其源出於若莊後之人失其本旨𣲖而為方術為符籙為燒鍊為章醮𣲖愈分而迷愈遠其來久矣迨乎金季重陽真君不階師友一悟絕人殆若天授起於終南達於崑嵛招其同類而開導之鍜鍊之剏立一家之教曰全真其修持大畧以識心見性除情去欲忍恥含垢苦己利人為之宗老氏所謂知其
雄守其雌知其白守其黑知其榮守其辱為道日損損之又損以至無為莊生所謂游心於淡合炁於漠純純常常乃比於狂外天地遺萬物深根寧極才全而德不形者全真有之老莊之道於是乎始合重陽唱之馬譚劉丘王郝六子和之天下之道流祖之是謂七真師其一也非天授之其孰能與於此哉師逝之後弟子行緣四出能世其業者甚眾高弟范玄通與棲雲王宗師又其尤者當中原板蕩國朝隆興之初一居東平一往來乎燕
汴建琳宇開玄壇聚徒講說貴賤欽仰宗風大振道價增崇不減太古今洞陽耆艾敦厖剛毅木訥食師之德幹父之蠱當釋道紛爭摧敗挫衂之際寂然湛然守之以謙沖安之以委順處之以鎮靜操修無方精進不輟用能上取聖知特降璽書褒美較其難易又不出於棲雲之下謂非太古之澤將何歸乎凡今之人欲知太古請觀其子欲知其子請觀其孫銘曰東方雲海空復空群仙出沒空明中此語常怪東坡公神仙有則八表同不應
秀止東方鐘崑嵛山高天比崇左顧右瞰搏桑宮上有一洞煙霞封重陽發之麾鬼工紫炁直與閻浮通馬譚劉丘王郝從六子矯矯皆人雄縹緲至自蓬萊峰驚見碧海磨青銅煌煌七朵金芙蓉信哉仙人出於東就中郝公鸞鳳龍洗心以易虛玲瓏藏用於密退以沖粃糠富貴不掛胷剛決物莫嬰其鋒訓練復遇王元戎衲衣一傳神契融有袖無袖由人縫同門之朋稑與穜脚跟不必隨渠儂沃州石橋張果蹤亘如虹蜺插蒼穹大道在此
南北衝何須遠走巢雲松止而不動吾非慵艮乃萬物之始終結跏趺坐為瘖聾朝觀日出光曨曈吞霞入腹丹火紅暮觀流波朝彼宗河車挽水玄霜蓬有人問之趨下風如以寸莛撞巨鐘搖手使去妨吾功過橋行人抗塵容僵名仆利不有躬見公視世猶蟻蜂形骸土木心冥鴻顙必有泚羞頑庸反求於身當發蒙撙貪節愛瘳癏恫憧憧往來秋夏冬百感一二亦已豐如此利益誰能窮確乎六年真苦攻養成姹女連嬰童奮袖起舞知德
充願以所餘及倥侗普度一切超樊籠泥在鈞兮金在鎔螟蛉蜾蠃無常蟲功成朝元去怱怱飛霞佩玉鳴冬隆雲裝煙駕滄溟重弱水萬里昏濛濛淮南小山空桂叢黃芽欲種須圃農公不可見憂心沖棲雲老仙亦難逢住世賴有徐神翁
子／宗教／正統道藏／洞神部／記傳類／甘水仙源錄／卷之四　息四／終南山碧虛真人楊先生墓銘(P.第33冊　163-2)..[上海涵芬樓影印本]
終南山碧虛真人楊先生墓銘
翰林修撰嘉議大夫同知制誥上輕車都尉彭城郡開國伯食邑七百戶賜紫金魚袋劉祖謙　撰
明昌初僕時年十四五就學于長安聞得道羊皮先生已羽化于府署之宣詔廳復有紙襖先生居焉數數見之方稚蒙未能知其異
人泰和之末得官有扈或言楊碧虛者傳王祖師之道名振關中乃向所謂紙襖先生也先生名明真其號碧虛子耀州三原趙曲里人家世為農兄弟四人俱入道先生其伯也仲曰守珪餘俱早世先生始從馬丹陽學復詣山東見丘王諸師由宣詔廳往來南山承安泰和間徒眾頗多歸之適陜右二統帥俱皇族相繼師禮焉運使嘉議高公忽病心痛治莫能效先生為布氣按摩立愈有詩十絕為謝先生素不識書口占賡酬略不停思高
大異之嘗云先生獨傳祖師心要紙襖草履土木形骸或歌或舞或類狂癡曾以養生安心術相授其為宦貴士流尊禮如此道俗景仰隨問隨答頃刻詩頌積疊人人滿意正大二年清明日語門人李志常即祖墳預建壽塔果以十年六月無疾而逝享年八十集所為歌詩餘三百篇目曰長安集先是其仲守珪受印可於先生遂居鳳翔一日求木于前知府术虎公既瞑目門人歛焉郡人驚異觀者萬計二道人因忿爭於前久之不解忽聞
擊木聲舉蓋再起讓曰若軰將賣我作利賂耶速蓋棺將無人矣葬後不數日北兵奄至城扉果闔於是郡人始悟事見定海節度使盧通議墓碑云嘻一門而二達者異哉志常以師之擴獨未有銘見請宜銘
世人憧憧名利場體便綺紈味膏粱氣不內充性則戕一真忽焉散微茫反以紙襖為猖狂誰知懷玉終煌煌倒持陰陽長不亡飛上神京朝玉皇守爐鍊丹曾竊甞其徒今有李志常
子／宗教／正統道藏／太玄部／道樞／卷之十一　篤十／金碧篇(P.第35冊　271-2)..[上海涵芬樓影印本]
金碧篇道之要妙莫大元一能鍵其關生死之宅漢籍按：能｢鍵｣其｢關｣生死之宅，據《道藏輯要》補
扶桑紫陽君曰元氣者包十三徒者也口者藏之門戶也舌者藏之關鍵也三關出入之城六府去來之戶者乎五味甚則齒勞而口爽磨喉而消胃腸淡而心煩是以塞兌閉關而守其中者為可也鼻者牎牖也牎牖靖則
神思安神思安則清靜矣百關調則長生矣心有九用以驅九竅聖人獲壽而安志者保其心也大腸一丈有二尺中元氣之府也食滿則立食空則傾厚則無疾薄則消形是以聖人欲厚其腹腹厚無滓則不死者也厚腹者何也棄味者也小腸八尺津液之源也中連百關故大腸者洞也小腸者穴也塞洞閉穴則獲長生矣心之氣至于腎而合于耳故多聽則勞心塞聦則志靖也肺者津液之府也五藏者順之則康逆之則病乾之則熱濕
之則冷夫飲食在脾消鎔在胃是以脾受陽息而左搖胃受陰息而右動胃閉則人死脾搖極則魂喪矣嗚呼五藏由脾者也生死由胃者也胃安者在胃息味而已五藏者安之從神也搖之從氣也氣滿則神安神安者長生之道也道莫大乎元一元一者元氣也是生死之門戶掩閉之關鍵也魄者陰也魂者陽也寤則主其魂寐則主其魄是以真人不夢者守魂而靜魄也不滅者守魂者乎不思者靜魄者乎如是則真氣常存而不死矣欲
安其身者安其心不安其心則喪其真故安身者存真者也真人化胎而起骨者其氣也哉金石之要不越九一之數者也吾有龍虎之訣曰宛宛青龍舉世難逢沉浮不定往來無從下則九泉高則太空得水則變舉西則東陰極陽化陽為陰功神之為首水之為蒙陰變為陽其神即通吹而霧起變而靡蹤九九轉合三三道融白虎夭矯東厭龍西虎之勢力千牛可齊遇乎青龍須臾首低龍經九火虎伏弗迷自相眷入為夫為妻龍不水則
不變虎不火則不摧水者龍之窟火者虎之媒自然從之和合如泥龍飛于天虎悲而啼朱雀之訣曰朱雀火精火不在城火化為土白虎凝形赫赫炎火斯須不停制之有法定之無名青青白白異草殊英為黑之初為白之靈一左二宮徘徊神迎火盛在城火而有榮岌岌嵩嵩木高自榮欲入不入乍黃乍青忽黑忽紫失成不成定心鎖志其路自平玄武之訣曰有神有文如雨如雲能凡能聖如人如真入火不改跨水為鄰九龍之路八艮
之津還丹之首金液之賓為君為臣失我亡身去則汞去來則汞臻如塵之積惟海是珍服之者死鍊之者生或為之離或為之陰得火一聖拒水二金還丹事畢保之在心四事歸三之訣曰九鼎之數四事之功同歸于首九章之從八八還九還丹之蹤玄武者龍之使朱雀者虎之童逢其法象八合四通六六積意可陽可陰為心為腸乃為黃金六合地數之訣曰玄黃之道天地之章其九為數其陽為長互變萬物天地全藏為一為三其來
遂彰八節之數大乎必強一一九九煒煒煌煌清濁立至日月之旁一七五三為紀為綱感在其內施而外昌地合天數之訣曰龍虎之道天地之經日月之數必在著明自于此門以取陰陽地數之道四六之常自明其陰假陽而從陰化為陽其光朦朦地連于天與日月同于茲大功地數之蹤陰陽消爍之訣曰陰去陽薄天道交矣八九既還其陽返矣有陽之中達生九數感陰陽之氣混沌九分而成九鼎九鼎數畢黃金成而還丹就矣八
卦還丹之訣曰乾為天坤為地化地為天鈆成一乾從一展轉陽坤體全九鼎神水玄中又玄丹從火化水為陰堅華池坤舍神水丹舩一左三右去來三邊陽大陰小去陽還丹八七六五華池舍安三五之數五行所遷八卦之首乾坤往還出入虛無之訣曰天地之數陰柔陽剛陽中有陰陰中有陽化陰為陽化陽為陰陰陽反覆忽浮忽沉日月四氣天地交侵一往二至為癸為壬出入虛無聖化之心無師之訣曰分兩差阻時日不親沉浮
不見上下乖分離離在似恍恍來聞成我之骨長我之魂不喪其身與天為鄰八石之訣曰八石之化四來之風九極之真來往可侵道冀在腹時任于道存陽為陰返覆遮胃分天入地由于八石金粟銀泥變增立至硝䃃合之訣曰二物得氣陰陽合從八往九入其來莫從三生九沐上下和同天地之道日月咸通順法天理二石之功雌雄運動之訣曰天附日月以為明四氣以為序廣移八節遠附六陰多施則剛矣列半則雌雄之道也故
還丹之數共二陽而為二陰同為大用以安四極生于九鼎而一陽伏焉九事之變化者也汞合太陽之訣曰舉代之聖莫比水銀生也為石化也為珍在火為寳而與鬼鄰出入聖道潛通真人義合八節眾仙所欽鈆錫成功之訣曰鈆汞合道體本得真日月之大天地之神九鼎之初同得清平金液之宅清濁以分金舍丹戶四象之心鈆金液之訣曰五金為世之珍成液也為世之神得陰水而合玄武感造化而為至真存大者自小陰化者
陽新如得其汞斯為真人汞也見煖則化見水則分白鈆液之訣曰紫洞玉津其神通天還丹之首八卦之先大為之陰復為之陽日月之數其道獨彰鐵石銅化　　　　神液之訣曰五累是附三三同歸為一為先天地之基天何自得金石毗毗欲入不入三四加之從七從八亦能依之九九之道二四分之其原雖異功歸一岐緫前液之訣曰守一陰而知一陽焉運五行而使元氣焉知氣息而化滯形焉金液之法在乎九泉七石九泉七
石者在于華池也華池生乎五金花五金花成乎九鼎於是玄武北走朱雀南飛白虎坐伏青龍大馳還丹之事畢矣故陰化而陽絕者斯死矣乎真存而陰陽不絕者斯真人乎
子／宗教／正統道藏／太玄部／黃帝內經素問遺篇／卷之三　所四／刺法論　三(P.第36冊　379-1)..[上海涵芬樓影印本]
五氣護身之畢以想頭上如北斗之煌煌然後可入於疫室
即正氣存中而邪疫不干
子／宗教／正統道藏／太玄部／无能子／卷中　甚六／孫登說第十(P.第36冊　759-1)..[上海涵芬樓影印本]
孫登說第十
孫登先生隱蘇門山嵇康慕而往見之曰康
聞蜉蝣不能知龜齡燕雀不能與鴻期康之心實不足以納真誨然而日月之照何限乎康莊墝埆雨露之潤罔擇乎蘭蓀蕭艾先生理身固命之餘願以及康俾康超乎有涯遨乎無垠登久而應之曰夫杳杳冥冥有精非精渾渾淳淳有神非神精神甚真離之不分留之不存孰謂固命孰謂理身孰為有涯孰為無垠然而虛无之中綿綿相循出入無跡為天地之根知之者明得之者尊凡汝所論未窺其門吾聞諸老聃曰良賈深藏若虛君
子盛德容貌若愚且夫蚌以珠剖象以齒焚蘭煎以膏翠拔以文常人所知也汝有藻飾之才亡冥濛之機如執明燭煌煌光輝穹蒼所惡也吾甞得汝貽山巨源絕交書其間二大不可七不堪皆矜己疵物之說時之所憎也夫虛其中者朝市不喧欲其中者巖谷不幽仕不能奪汝之情處不能濟汝之和仕不累不仕則已而又絕人之交增以矜己疵物之說啅噪於塵世之中而欲探乎永生可謂惡影而走於日中者也何足聞吾之誨哉康
眩然如醒後果以刑死
子／宗教／正統道藏／太玄部／玄真子外篇　甚八／卷中／鸑鷟(P.第36冊　769-1)..[上海涵芬樓影印本]
造化之初九大相競風之飄䬑于貴切然曰䬌䬌匹周切乎之飍飍香幽切乎而䬒䬒乎之飂飂乎而扇鴻濛而么飉力么切㕭於交切嘐古苞切鼓𧯌呼勞切䜮力刀切而悲咤䬄呼出切□呼交切蹶石拔木蹙浪奔濤其孰能大乎吾之大乎而雲之氣騰然曰翕乎忽乎之滅沒乎者漨扶龍切
浡蒲忽切洇於鄰切煴之蓊鬱乎者蒙乎昧乎之昏晦乎者靉靆黭於甘於敢二切黮敕成都甚二切之䨢徒感切䨴徒對切乎者翳海吞山遏日漫天其孰能大乎吾之大乎者雷之聲填然曰諜轟轟乎轢轢忽犖犖乎虩虩磤衣謹切輪奔乎轂乎些欻電烻烈缺砉呼覓切霆驚劈歷乎些若獨不聞乎洪濤震鼓猛獸唬怒彼碌碌者莫吾之與巨其孰能大乎吾之大乎些海之濤奔然曰浩乎汗乎之澶漫乎且澎乎湃乎之滂沛乎且何鯤鵬頒鰓相來切臭翼之聲邪乎且翻
鼇盪鯨崩壺倒瀛其孰能大乎吾之大乎且火之熛然烈然曰烘乎炵他冬切乎之煥爛乎焉翕乎煜乎之煽炫乎焉㶼烏來切灼爍烜爀燏愈律切𤐰涸澤燋山熾日熏天其孰能大乎吾之大乎焉日之燿照然曰煌煌乎陽陽乎歟晶晶乎之熒熒乎歟杲杲曈曈炎炎赫赫光天照地流金鑠石其孰能大乎吾之大乎歟地之震殷然曰坤乎崙乎之坱圠磅礡之乎之崔乎嵬乎之坳墝确䃗音剝之乎之浸海流河而有常奔山走陵而无疆其孰能大
乎吾之大乎之天之鳴𥥈胡萌切然曰乾乎圓乎之慤乎只穹乎崇乎廓乎只昊恢恢之顛顛旻蒼蒼之玄玄包水旋風蓋地寰空其孰能大乎吾之大乎只空之寥𣪯六宗切然曰豁乎沈乎之曠宕乎哉虛乎无乎之漭浪乎濛同茫唐青冥蒼茫廓兮而㝩苦郎切㝗力蕩切包天裹地誕陰育陽其孰能大乎吾之大乎哉既而九大各自競能風之擊曰孰有大乎吾曹之大矣空應之曰吾聞太上之言道名之大可詣而問焉於是雲停其氣風息其飄日
罷其燿海弭其濤地復其震火滅其熛天靜其鳴空喪其寥於是乎俾雷之迸入道之境聲者讓響形者讓影不有不无不動不靜九大觀之各慙而還遂相讓為无為之色相與成无為之域以終乎塵劫之極而已焉乎欹道之形也虛道之影也无道之聲也初道之響也如昔之為狀乎廓然其虛者空也莫然其无者滅也永然其初者遠也靜然其如者定也字之曰遺遐明默慤博玄圓者何也遺以盡其失遐以邈其遙明以照其光默以湛
其寂慤以堅其固博以大其廣玄以神其妙圓以䂓其周故曰德者得也得乎不得不得乎得斯之謂乎得其德者何也文宣德之而无我老氏德之而未孩南華德之獨與天地精神往來而不敖睨於萬物噫沖虛德之泠然御風顏回德之同於大通然則大寥德之无終始已矣夫延吾思之不能竟也將何以窮有物之既乎燿夜者燭腹也橐體者篋軀也戴芥者負垢也苗蜩者根蟬也睛星者眩華也燭腹之蟲循乎墻篋軀之蟲出乎隙負
垢之蟲游乎業根蟬之蟲植乎土篋軀哂乎燭腹曰子之自謂養生之固者也燭乎腹燿乎夜見乎險阻審乎取捨然而世人相有炫明之患恠乎物亡乎身未若吾之晦迹之逍遙也負垢哂乎篋軀曰子之自謂養生之固者也槖乎體篋乎軀進則外乎首而行恐則內乎元而靜然而出入有首鼠之患怪乎物亡乎身未若吾之蓋形之逍遙也根蟬哂乎負垢曰子之自謂養生之固者也蓁然芥孽然垢徐然步物之不疑子之動也糞然形物
之不疑子之生也然而慮風火有驚恐之患未若吾之瘞體之逍遙也之數蟲者各以能之相哂也於是眩華聞之哂乎根蟬曰子之自謂養生之固者也藏乎口匿乎目虛乎心實乎腹根乎足潤水土於外而不行苗乎脊受風日於外而屢長無覊䧿之嫌者矣然而累乎質礙乎有苟遇掘鑿之患恠乎物亡乎身未若吾之瞥然之逍遙也根蟬曰吾稟乎造化之奇妙乎古今之知藏口匿目虛心實腹之數蟲者其於衞生莫吾如也向吾聞
子之聲昧子之形狀子之有自何而生眩華曰吾生乎目之眩長乎視之亂其徐也聯若星之貫其疾也紛若華之散取之而不得捨之而不克謂无而有謂有而无其來也儵見乎造化其去也寂歸乎太虛能游乎不物之域者方覩乎吾之逍遙之墟域同乎于圓也方也于方也圓也故曰至圓无圓而能方至方无方而能圓孰能圓乎方者曰太圓孰能方乎圓者曰太方故太方有言曰昔吾方子之圓而子弗知吾之方太圓曰曩吾圓爾之
方而爾不知吾之圓若然者何也其有以哉是故䂓乎虛者虛之不知其圓也矩乎空者空之不知其方也然則游心乎太寂之鄉令䂓矩无措其巧者其唯太圓之與太方乎
子／宗教／正統道藏／太玄部／雲笈七籤／卷之十二　優二／三洞經教部　七／經　三／太上黃庭外景經／中部經第二(P.第37冊　238-1)..[上海涵芬樓影印本]
俠以日月如明珠
左日右月合精中央五色混沌晝如明星暮如明珠晃晃煌煌曾不休哉
子／宗教／正統道藏／太玄部／雲笈七籤／卷之三十二　仕二／雜修攝　一／養性延命錄／雜戒忌禳災祈善(P.第37冊　451-2)..[上海涵芬樓影印本]
雜戒忌禳災祈善
久視傷血久臥傷氣久立傷骨久行傷筋久坐傷肉遠思強健傷人憂恚悲哀傷人喜樂
過差傷人忿怒不解傷人汲汲所願傷人戚戚所患傷人寒暖失節傷人陰陽不交傷人凡交須依導引諸術若能避眾傷人事而復曉陰陽之術則是不死之道大樂氣飛揚大愁氣不通用精令人氣力乏多睡令人目盲多唾令人心煩貪美食令人洩痢俗人但知貪於五味不知有元氣可飲聖人知五味之毒焉故不貪知元氣可服故閉口不言精氣息應也唾不咽則氣海不潤氣海不潤則津液乏是以服元氣飲醴泉乃延年之本也沐
浴無常不吉夫婦同浴不吉新沐浴及醉飽遠行歸還大疲倦並不可行房室之事生病切慎之丈夫勿頭北向臥令人神不安多愁忘勿跂井今古大忌若見十步地牆勿順牆坐臥被風吹發癲癎疾勿怒目久視日月使目睛失明凡大汗勿脫衣不慎多患偏風半身不遂新沐浴訖不得露頭當風不幸得大風刺風疾觸寒來勿面臨火上成癎起風眩頭痛勿跂床懸脚久成血痺足重腰疼凡脚汗勿入水作骨痺亦作循疾久忍小便脉冷
兼成冷痺凡食熱物汗出勿盪風發疰頭痛令人目澁饒睡凡欲眠勿歌詠不祥眠起勿大語損人氣凡飛鳥投人不可食鳥若開口及毛下有瘡並不可食之凡熱泔洗頭冷水濯成頭風凡人臥頭邊勿安火鑪令人六神不安冬日溫足凍腦春秋腦足俱凍此乃聖人之常法也凡新哭泣訖便食即成氣病夜臥勿覆頭婦人勿跂竈坐大忌凡唾不用遠遠即成肺病令人手重背疼咳嗽凡人魘勿點燈照定魘死暗喚之即吉亦不可近前及
急喚凡人臥勿開口久成病渴并失血色凡旦起勿以冷水開目洗面令人目澁失明饒淚凡行途中觸熱逢河勿洗面生烏䵟人睡訖忽覺勿飲水更臥成水痺凡時病新汗解勿飲冷水損人心腹不平復凡空腹不可見聞臭屍氣入鼻令人成病凡欲見死屍皆須先飲酒及咬蒜辟毒氣凡小兒不用令指月兩耳後生瘡欲斷名月會瘡搗蝦蟆末傅即差并別餘瘡並不生凡產婦不可見狐臭人善令產婦著腫凡人臥不用隱膊下令人六
神不安凡臥春夏欲得頭向東秋冬頭向西有所利益凡丈夫飢欲得坐小便飽則立小便令人無病凡人睡欲得屈膝側臥益人氣力凡臥欲得數轉側語笑欲令至少莫令聲高大春欲得瞑臥早起夏秋欲得侵夜臥早起冬欲得早臥晏起皆有所益雖云早起莫在鷄鳴前晏起莫在日出後冬日天地閉陽氣藏人不欲作勞出汗發洩陽氣損人新沐浴訖勿當風結髻勿以濕髻臥使人患頭風眩悶髮禿面腫齒痛耳聾濕衣及汗衣皆不
可著久令發瘡及患風老君曰正月旦中庭向寅地再拜咒曰某甲年年受大道之恩太清玄門願還某甲去歲之年男女皆三通自咒常行此道延年玄女有清神之法淮南有祠竈之規咸欲體合真靈護生者也仙經祕要常存念心中有氣大如鷄子內赤外黃辟眾邪延年也欲却眾邪百鬼常存念為炎火如斗煌煌光明則百邪不敢干人可入瘟疫之中暮臥常存作赤氣在外白氣在內以覆身辟眾邪鬼魅老君曰凡入求道勿犯五逆
六不祥有犯者凶大小便向西一逆向北二逆向日三逆向月四逆仰視天及星辰五逆夜起祼形一不祥旦起嗔恚二不祥向竈罵詈三不祥以足向火四不祥夫妻晝合五不祥怨恚師父六不祥凡人旦起常言善事天與之福凡言奈何歌嘯名曰請禍慎勿上牀臥歌凶始臥伏臥床凶飲食伏床凶以匙筯擊盤上凶司陰之神在人口左人有陰禍司陰白之於天天則考人魂魄司殺之神在人口右人有惡言司殺白之於司命司命記之
罪滿即殺二神監口惟向人求非安可不慎言舌者身之兵革善惡由之而生故道家所忌飲玉泉者令人延年除百病玉泉者口中唾也鷄鳴平旦日中晡時黃昏夜半一日一夕凡七漱玉泉飲之每飲輒滿口咽之延年髮血之窮齒骨之窮爪筋之窮千過梳髮髮不白朝夕啄齒齒不齲爪不數截筋不替人常數欲照鏡謂之存形形與神相存此其意也若矜容顏色自愛翫不如勿照凡人常以正月一日二月二日三月三日四月八日五
月一日六月二十七日七月十一日八月八日九月二十一日十月十四日十一月十一日十二月三十日但常以此日取枸杞菜煮作湯沐浴令人光澤不病不老月蝕宜救人除殃活萬人與天同功天不好殺聖人則之知不好之者是助天地長養故招勝福善夢可說惡夢默之則使之延命也
子／宗教／正統道藏／太玄部／雲笈七籤／卷之七十五　政五／方藥　二／神仙鍊服雲母祕訣序(P.第38冊　57-1)..[上海涵芬樓影印本]
色青黃煌煌而多赤者名雲珠宜以夏服之令人身輕耐寒暑增壽三千年
子／宗教／正統道藏／太玄部／心目論　去十之一(P.第38冊　638-1)..[上海涵芬樓影印本]
二篇同卷　　　　　　　　　去十
心目論
三論元旨
心目論
人之所生者神所託者形方寸之中實曰靈府靜則神生而形和躁則神勞而形斃深根寧極可以修其性情哉然動神者心亂心者目失真離本莫甚於茲故假心目而發論庶
幾於遣滯清神而已且曰心希無為而目亂之乃讓目曰予欲忘情而隱逸率性而希夷偃乎太和之宇行乎四達之逵出乎生死之域入乎神明之極乘混沌以遐逝與汗漫而無際何為吾方止若且視吾方清若且營覽萬象以汩予之正悅美色以淪予之精底我邈邈於無見熙熙於流眄搖蕩於春臺悲涼於秋甸凝燕壤以情竦望吳門而髮變瞻楚國以永懷俯齊郊而泣戀翳庶念之為感皆寸眸之所眩雖身耽美飾口欲厚味耳歡好
音鼻悅芳氣動予之甚皆爾之謂故為我之尤職爾之由非爾之懟而誰之仇乎目乃忿然而應之曰子不聞一人御域九有承式理由上正亂非下忒故堯俗可封桀眾可殛彼殊方而異類猶咸順乎帝則統形之主心為靈府逆則予捨順則予取嘉祥以之招悔吝以之聚故君人者制理於未亂存道者克念於未散安有四海分崩而後伐叛五情播越而能貞觀者乎曷不息爾之機全爾之微而乃辨之以物我照之以是非欣其榮慼其辱
暢於有餘悲於不足風舉雲逝星奔電倏紛淪鼓舞以激所欲既汩其真而混其神乖天心而悖天君焉得不溺於造物之景迷於自然之津哉故俾予于役應爾之適既嬰斯垢反以我為咎嗟乎嗟乎何弊之有心乃啾然久焉復謂目曰顧予與爾誰明其旨何隱見之隔而玄同若此既庶物之為患今將擇其所履相與超塵煩之彊陟清寂之鄉飡灝炁吸晨光咀瑤華漱瓊漿斯將期靈化於羽翼出雲霞而翱翔上昇三清下絕八荒託松喬
以結友偕天地以為常何毀譽之能及何取舍之足忘諒予圖之若茲其告爾以否臧目曰近之矣猶未為至若然者所謂欲靜而躁隨辭埃而滓襲闇乎反本之用方邈然而獨立夫希夷之體也卷之無內舒之無外寥廓無涯杳冥無對獨捐茲而取彼故得小而遺大忘息陰以滅影亦何逃於利害伊虛室之生白方道德之所載絕人謀於未兆乃天理之自會故玄元挫銳以觀妙文宣廢心而用形軒帝得之於罔象廣成契之於杳冥顏回
坐忘以大通莊生相天而能精歷眾聖以稽德非智謀之是營蓋水息瀾而暎徹塵不止而鑒明未違世以高舉亦方寸之所寧故能泊然而常處感通而斯出不光而曜不祕而密冥始終而誰異與萬物其為一因而靡得是以罔失誠踵武於坦塗可常保於元吉若棄中而務表乃微往而不窒其故何哉水積而龍蟠林豐而獸居神栖於空洞道集於玄虛苟不刳其所有焉得契其所无非夫忘形靜寂瑕滓鏡滌玄關自朗幽鍵已闢曷可度
於無累焉不然安得駕八景升九霄覩金闕之煌煌步紫庭之寥寥同浩劫之罔極以萬春為一朝乎心於是釋然於眾慮凝澹於猶豫澄之而徐清用之而不遽致謝於目曰幸我以善道弘我以至言覺我以大夢啟我以重玄昇我以真階納我以妙門縱我以廣漠之野遊我於無窮之源既匪群而匪獨亦奚靜而奚諠恊至樂之恒適抱真精而永存遣之而無遣深之而又深通乎造化之祖達乎乾坤之心使我空欲視於目盲之外塞將見
於玄黃之林覩有而如見空寂聞韶而若聽谷音與自然而作侶將無欲以為朋免驅馳於帝主保後天之所能窒欲於未兆解紛於未擾忘天壤之為大忽秋毫之為小處寂寞而聞和潛混溟而見曉應物於循環含光而閉關飄風震海迅霆破山淊天焚澤而我自閑彼行止與語默曾何庸思於其間哉
子／宗教／正統道藏／太玄部／伊川擊壤集／卷之三　賤三／秋懷三十六首(P.第39冊　533-1)..[上海涵芬樓影印本]
秋懷三十六首
秋月夜初長星斗爭煌煌庭除經小雨枕簟生微涼照物無遁形虛鑑自有光照事無遁情虛心自有常
子／宗教／正統道藏／太玄部／宗玄先生文集／卷中　尊四／心目論(P.第39冊　787-1)..[上海涵芬樓影印本]
心目論
人之所生者神所託者形方寸之中實曰靈
府靜則神生而形和躁則神勞而形斃深根寧極可以修其性情哉然動神者心亂心者目失真離本莫甚於兹故假心目而發論庶幾於遣滯清神而已且曰心希無為而目亂之乃讓目曰予欲忘情而隱逸率性而希夷偃乎太和之宇行乎四達之逵出乎生死之域入乎神明之極乘混沌以遐逝與汗漫而無際何為吾方止若且視吾方清若且營覽萬象以汩予之正悅美色以淪予之精底我邈邈於無見熙熙於流眄搖蕩於春臺悲涼
於秋甸凝燕壤以情竦望吳門而髮變瞻楚國以永懷俯齊郊而泣戀繄庶念之為感皆寸眸之所眩雖身躭美飾口欲厚味耳歡好音鼻悅芳氣動予之甚皆爾之謂故為我之尤職爾之由非爾之懟而誰之仇乎目乃忿然而應之曰子不聞一人御域九有承式理由上正亂非下忒故堯俗可封桀眾可殛彼殊方而異類猶咸順乎帝則統形之主心為靈府逆則予捨順則予取嘉祥以之招悔吝以之聚故君人者制理於未亂存道者克念
於未散安有四海分崩而後伐叛五情播越而能貞觀者乎曷不息爾之機全爾之微而乃辨之以物我照之以是非欣其榮慼其辱暢於有餘悲於不足風舉雲逝星奔電倏紛淪鼓舞以激所欲既汩其真而混其神乖天心而悖天均焉得不溺於造物之景迷於自然之津哉故俾予于役應爾之適既嬰斯垢反以我為咎嗟乎嗟乎何弊之有心乃愀然久焉復謂目曰顧予與爾誰明其旨何隱見之隔而玄同若此既庶物之為患今將擇其
所履相與超塵煩之強陟清寂之鄉餐顥氣吸晨光咀瑤華漱瓊漿斯將期靈化於羽翼出雲霞而翱翔上昇三清下絕八荒託松喬以結友偕天地以為常何毀譽之能及何取捨之足忘諒予圖之若兹其告爾以否臧目曰近之矣猶未為至若然者所謂欲靜而躁隨辭埃而滓襲闇乎反本之用方邈然而獨立夫希夷之體也卷之無內舒之無外寥廓無涯杳冥無對獨捐兹而取彼故得小而遺大忘息陰以滅影亦何逃於利害伊虛室之
生白方道德之所載絕人謀於未兆乃天理之自會故玄元挫銳以觀妙文宣廢心而用形軒帝得之於罔象廣成契之於杳冥顏回坐忘以大通莊生相天而能精歷眾聖以稽德非智謀之是營蓋水息瀾而映徹塵不止而鑒明未違世以高舉亦方寸之所寧故能怕然而常處感通而斯出不光而曜不祕而密冥始終而誰異與萬物其為一因而靡得是以罔失誠踵武於坦塗可常保於元吉若棄中而務表乃微往而不窒其故何哉水積
而龍蟠林豐而獸居神棲於空洞道集於玄虛苟不刳其所有焉得契其所無非夫忘形靜寂瑕滓鏡滌玄關自朗幽鍵巳闢曷可度於無累焉不然安得駕八景昇九霄覩金闕之煌煌步紫庭之寥寥同浩劫之罔極以萬椿為一朝予心於是釋然於眾慮凝澹於猶豫澄之而徐清用之而不遽致謝於目曰幸我以善道弘我以至言覺我以大夢啓我以重玄昇我以真階納我以妙門縱我於廣漠之野遊我於無窮之源既匪群而匪獨亦奚
靜而奚諠恊至樂之恒適抱真精而永存遣之而無遣深之而又深通乎造化之祖達乎乾坤之心使我空欲視於目盲之外塞將見於玄黃之林覩有而如見空寂聞韶而若聽谷音與自然而作侶將無欲以為朋免驅馳於帝主保後天之所能窒欲於未兆解紛於未擾忘天壤之為大忽秋毫之為小處寂寞而聞和潛混溟而見曉應物於循環含光而閉關飄風震海迅破山滔天焚澤而我自閑彼行止與語默曾何庸思於其間哉
子／宗教／正統道藏／太玄部／宗玄先生文集／卷中　尊四／遊仙詩(P.第39冊　792-1)..[上海涵芬樓影印本]
九龍何蜿蜿載我昇雲綱臨睨懷舊國風塵
混蒼茫依依遠人寰去去邇帝鄉上超星辰紀下視日月光倏已過太微天居煥煌煌
子／宗教／正統道藏／太玄部／宗玄先生文集／卷中　尊四／步虛詞(P.第39冊　794-1)..[上海涵芬樓影印本]
扶桑誔初景羽蓋凌晨霞倏欻造西城嬉遊金母家碧津湛洪源灼爍敷荷花煌煌青琳宮粲粲列玉華真氣溢絳府自然思無邪俯矜區中士天濁良可嗟
子／宗教／正統道藏／太玄部／上清太玄集／卷之四　上四／太冥皓濟頤神銘(P.第40冊　123-2)..[上海涵芬樓影印本]
太冥皓濟頤神銘
道者虛無之體德者神化之用體用相須是謂大通夫大通者在乎真氣精神之理也其氣者輕清而簡妙也其精者放曠而飄逸也其神者浩渺而幽邃也默然則昏瞑而意存昭然則炳曜而心忘曲成則闢天地玄黃之色正化則泄陰陽否泰之機翛然而隨風雲之出沒厥然而歷江海之波濤凝然而冒山川之秀麗鬱然而容草木之茂植煌煌兮發金玉之光華溟溟兮興魚龍之變化然則不
渝而色不彫而形不疾而速不為而成無可無不可無能無不能玄之又玄妙之為妙隳質神游洞達於廣寞之鄉也
讚曰
宗乘至道　祖聖流傳　非持像法　何假名言
無用之用　不然而然　二神啟妙　一氣通玄
龍遊碧漢　鳳翼丹天　明輝寳界　光耀芝田
中正剛健　精粹純乾　易乎未始　象帝之先
子／宗教／正統道藏／太玄部／上清太玄集／卷之五　上五／五言全篇　二／李仙問京山水晶堂(P.第40冊　139-2)..[上海涵芬樓影印本]
李仙問京山水晶堂
燦爛水晶堂玉蘭滿地粧白雲穿碧嶂紫霧照金光煥煥凝神室煌煌出洞房不因遊此地悟我入仙鄉
子／宗教／正統道藏／太玄部／上清太玄集／卷之七　上七／行香子(P.第40冊　154-2)..[上海涵芬樓影印本]
行香子
天地玄黃率化無彊太虛高日月飛颺龍磨星斗鳳熾玄綱見海神潮江神會谷神張○煥煥煌煌照耀十方混三宮一派流陽不離日用目下承當漸返真空歸真正得真常
子／宗教／正統道藏／太玄部／上清太玄集／卷之九　上九／減字木蘭花(P.第40冊　177-1)..[上海涵芬樓影印本]
功名富貴致使沉淪空手去改面廻頭一失
人身永刧休○歸純返朴背境滌塵真正覺一顆圓光煥煥煌煌入大方
子／宗教／正統道藏／太玄部／上清太玄集／卷之九　上九／南柯子　一(P.第40冊　178-2)..[上海涵芬樓影印本]
坐看華胥景神遊翫寳方一雙童子抱龍光煥煥煌煌撮聚入中央○產出靈仙子功成
入帝鄉玉霄牓上應科場奪取仙摽寳洞執珪璋
子／宗教／正統道藏／太平部／太平經／卷之三　外三(P.第41冊　14-1)..[上海涵芬樓影印本]
天師書辭常有上皇太平炁且至何謂也夫聖人制法皆象之意也守一而樂上卜卜者問也常樂上行而卜問不止最上之路也故上字一畫直上而卜下為字一下而卜卜問也常思念問下行者極無下故樂下益者不復得上也皇字者一日而王上一者天數得一得日照然後大明則為王一與日王合而成上字也一為天天亦君也日君德也王亦君長也三君長共成皇言盛德煌煌天下第一無復能上者也太者大也言其積大如天
無有大於天者平者言治太平均凡事悉治無復不平比若地居下執平比若人種刈種善得善種惡得惡耕用力分別報之厚天氣悅下地氣悅上二氣相通而為中和之氣相受共養萬物無復有害故曰太平天地中和同心共生萬物男女同心而生子父母子三人同心共成一家君臣民三人共成一國夫帝王者天之貴子子承父教當順行之以降天地憂因得其祐故常思力行之使天文不效者時有理亂道不空出古者帝王見微知
著因任行其事順其炁遂得天心意如長吉逆之則水旱炁乖忤流灾積成變怪不可止名為灾異眾賢迷惑不知逆順之道使其知之逢太平則安枕而理中平則可力而行之逢不平以道自輔而備之猶若夏至則備暑冬至則備寒此之謂也天道有常運故順之則吉昌逆之則危亡天道戰闘其命傷日月失度列星亂行能用者自力無敢閉藏賢明上下令自安灸刺者所以調和安三百六十脉通陰陽之炁而除害者三百六十脉者應
一歲三百六十日日一脉持事應四時五行而動出外周旋身上總於頂內繫於藏裏咸應四時而動移有疾則不應度數往來失常或結或傷或順或逆故當治之火者太陽之精公正之明也所以察姧除害惡也刺者少陰之精也太白之質所以用義斬伐治百中百治十中十此得天經脉讖書也實與脉相應則神為驅使治十中九失一與除脉相應精為其驅使治十中八人道書也人意為其使過此而下不可以治疾也反或傷甲脉有
病反治乙名為恍惚不知脉獨傷絕故樂知天道神不神相應與不也直置一病人於前名為脉本文比若書經道本文令眾賢而識其病或有長於上或有長於下三百六十脉各有所覩取其行事常所長而治訣者以記之十十中者是也不中者皆非也集眾行事愈者以為經書則所治無不解訣者也吾道即甲子乙丑六甲相承受五行轉相從四時周反始書卷雖眾多各各有可紀比若人一身頭足轉相使一字只遺一字起賢之次之
以相輔合陰陽以言語表裏相應如䂓矩始誦無味有久久念之不懈驗至矣灾害去身神還聚人自謹良無惡子為無刑罰而道化美極也明按吾文以却咎扞禍禍自止民自壽原未得本無終始十十相應太陽文也十九相應太陰文也十八相應中和書也十七相應破亂文也十六相應過中書也十五相應無知書也可言半吉半凶文十四中者邪文也十三中者大亂文也十二中者棄文也十一中者佚中文也十七中者已下不可用
誤人文也隨傷多少還為人傷久久用之不止法絕後滅嗣此為十十文也樂得其實者但觀上古之聖辭中古之聖辭下古之聖辭合其語言視其所為可知矣復思上古道書中古道書下古道書三合以同類相召呼復令可知矣凡書文皆天談何故其治時矣然能其言正其言者理矣不正不明亂矣正言詳辭必致善也言凶辭必致怨矣欲致善但正本本正則應天文與聖辭相得再轉應天理三轉為人文四轉為萬物萬物則生浮華
則亂敗矣天文將出以考元正始除其過者置其實明理凡書即天之道也得其正言者與天意相應邪也
子／宗教／正統道藏／太平部／太平經／卷之八　外八(P.第41冊　83-1)..[上海涵芬樓影印本]
天道有緩有急人事亦然有緩有急天道急即風雨雷電不移時而至人道有急亦趨走
不移時而至急者即以時應天法則上之刺一通付還本事而有賞罰緩者須八月為一日上也天上法如此夫陰陽為法如此人道亦如此矣凡人腹中各有天子五氣各有王者天有五氣地有五位其一氣主行為王者主執正凡事居人腹中自名為心心則五臟之王神之本根一身之至也主執為善心不樂為妄內邪惡也凡人能執善清靜自居外不妄求端正內自與腹中王者相見謂明能還覩其心也心則王也相見必為延命舉事
理矣不得見王者皆邪也不復與王者相通舉事皆失矣而復早終今太陽德盛欲使天上天下上無竟下無極旁行八洞外內真神真精光悉出助帝王治而致上皇洞平之氣未常見之善人命長萬物無復夭死自冤者而邪神悉消亡天下無復強枉病者豈可聞乎善哉子之問也天使悉斷邪偽凶惡而出真事凡圖畫各有精神真事有真神邪事有邪神善事有善精神惡事有惡精神夫蓄積邪之家後必有邪害也蓄積真文真道之家
後必有度世者也故真偽各精所致也故天有吉有凶吉則吉精神凶則凶精神地亦有吉凶吉則吉精神凶則凶精神夫三皇五帝各有親屬兄弟三王五霸各自有親屬兄弟小小分別各從其類世興則高世衰則下比若晝夜相隨而起從陰陽開闢到今不止貧為小人富為君子更共相為使轉相理是天地親屬也萬物不興其中幾類似之而實非也天有六甲四時五行剛柔牝牡孟仲季共為親屬兄弟而敬事之不失其意以化天下
使為善主仁義禮智文武更相為親屬兄弟夫道與道為親屬兄弟者凡道乃大合為一更相證明轉相生今日身已得道凡道人皆來親人合心為一家皆懷善意凡大小不復相害傷災害悉去無禍殃帝王行之天下興昌垂拱無為度世命長吏民行之其理日明凡道皆出莫不生光道與道為親屬傳相行故與道召道以道求道即以道為親屬兄弟尚化如此則天下皆好生惡殺安得有無道者哉德與德為親屬兄弟者今日身執大德
以德為意凡有德之人推謙相事天下德人畢出矣以是為法安坐無事帝王行之其國富吏民行之無所不理以德召德德自來矣仁與仁為親屬兄弟者今日身為仁凡仁者自來相求以仁召仁仁人盡來矣帝王行之天下悉仁矣吏民行之莫不相親所謂仁與仁合為一家是為親屬兄弟矣義與義為親屬兄弟者以義求義今日身已成義凡義之人悉來歸之以義合也帝王行之苦樂相半吏民行之生傷半以義求義是為親屬兄弟
矣禮與禮為親屬兄弟者以禮求禮今日身已成禮矣凡禮之人悉來行者守節生者不安腹中內空虛外使若環趨走跪起無聞命矣日短衣物盡單帝王行之愁苦且煩吏民行之職事紛紛丁者力乏老弱傷筋禮禮相親是為親屬兄弟矣文與文為親屬兄弟者今日已成文矣以文求文文人悉來至若浮雲中外積之聚若山至誠若少大偽出焉帝王行之以理其事或得或失吏民行之更相期妄以相拱害變疾病萬種人日短命以文
相期以文相恐轉相取轉相生此乃文之親屬也武與武為親屬兄弟今日已成武矣以武召武凡武人悉來聚其氣陽陽其兵煌煌其力皆倍其目皆張其欲怒不得止武鬼居其角取勝而已不復惜其命君子行之其治日凶則吏民行之滅殺人世無有善意理有聚害此即以武生武則武之親屬也辯與辯相為親屬兄弟者今日已成大辯矣凡有辯之人悉來歸之辯辯相與無有終窮一言為百言百言為千言千言為萬言供往供來口
舌云亂無有真實人君行之其政萬端吏民無可置其命以辯求辯是為親屬兄弟也法律與法律為親屬兄弟者今日已成法律矣以法律求法律凡天下法律之人皆聚事無大小皆有治凡人無有無罪之人也自生至老一人之身有幾何罪過無有無罪者以此相生人君子之十九強死以此為理天下大亂不可止也以此論親屬兄弟相求各從其類理亂之本太平之基審此九事可知也天上諸神言好行道者天地道氣出助之好行
德者德氣助之行仁者天與仁氣助之行義者天與義氣助之行禮者天與禮氣助之行文者天與文氣助之行辯者亦辯氣助之行法律者亦法律氣助之天地各以類行神靈也天將助之神靈趨之深思其要意則太平氣立可致矣
子／宗教／正統道藏／太平部／太平經／卷之九　外九(P.第41冊　93-1)..[上海涵芬樓影印本]
分別天道精身與德不訣請問夫道審當樂欲行何為明効神人言吾受此文於天上諸神諸神言吾聞與陰陽風雨寒暑相應也以是為大効天樂其道行而人未明信之以乞雨止雨而明効之行太平之道乞請皆應不行太平之道乞請不應明天道至在大平也故萬物不生者失在太陽生而不養者失在太陰養而不成者失在中和故生者父也養
老母也成者子也生者道也養者德也成者仁也一物不生一道閉不通一物不養一德不修治一德不成一仁不行欲自知有道德與仁否觀物可自知矣五者帝王君父師欲深自知道德仁優劣但觀此故理之第一善者莫若樂生其次善者樂養其次善者樂施故生者象天養者象地施者象仁此三者天地人之大綱也過此而下者但備窮乃後用之耳如此天氣自為平安邪氣自消滅善人自至惡人自去莫不響應也明之者師也謂
先知之稱師當主證而明之自古至今凡文出皆天地也故天地先出之明之者師也故夫文出皆有師行之者縣官也古者帝王承天意受師教力行以除去災害以稱天心得延年益命此之謂也造之者天明之者師行之者帝王此三事者相須而成天不出文師無由得知師不明文帝王無從得知治故天將興帝王必有奇文出明師使教帝王縣官今得延年益壽是祐帝王之明證也凡人民萬物不生生而不養養而不長長而反不成
不竟其天年其過安在凡民萬物不生者天也不養者地也長而不成者人也過在人乎萬物不得時生者君也生而不養者臣也長而不成者民也天與君父主生此太陽之長也生之祖也天不欲生物不得生父不欲施物亦不得生君不欲生物亦不得生故天與君父主生夫君父常念生不樂殺者凡物盡生一念殺者一物死十念殺者十物死百念殺者百物死自此至萬念皆若此矣地母臣承陽之施主長養萬物常念長養之不念一
不長養則一物被傷十念則十物傷百念則百物傷自此至萬乃若此矣是故上古帝王之任臣常求慈仁好長養萬物與為治中古半慈仁物半傷下古不詳擇臣而任之故萬物悉傷矣其德皇王之言煌煌也帝者為天地之間作智使不陷於凶惡故稱帝也王者人民萬物歸王之不傷故稱王王者往也君者各安其部界人歸附之而無害故稱君君者號也吏者治也而助上治物使凡民萬物大小不失其治乃得稱吏師者悉解天下辭
悉乃得稱大師者所謂能解天下天下文也故得稱皇帝王君師也故皇道為首帝道為腹王道為股吏為手足師道者繩墨為法為則上下相須而立故善治者常念皇道中念帝道下念君吏吏道常誦大師之法則守其繩墨然後天心可安地意可得四時自順五行不戰三光常明鬼神精氣不害五官五土各得其所盜賊不發帝王垂拱俱稱萬歲天道為法如此不如吾文誠難哉謹思其意行此二事亦有戒哉
子／宗教／正統道藏／太平部／太平經／卷之四十八　受八／三合相通訣第六十五(P.第41冊　168-1)..[上海涵芬樓影印本]
太平經卷之四十八　　　　　　受八
三合相通訣第六十五
純謹再拜請問一事真人所疑者何等也哉朝學暮歸常居靜處思其要意不敢有懈也今天師書辭常有上皇太平氣且至今是何謂為上何謂為皇何謂為太何謂為平何謂為氣真人今且何睹何疑一時欲難問微言意哉所以及天師徧具問書文意者書上多道上皇氣且至而不得其大要意今不及天明師訣問之恐後遂無從得知之故敢不具
問之也善哉子之言萬世不可易也夫天至道大德盛仁時已到皇靈樂人急行之故天氣諷子之心使子旦夕問天法察察吾甚恠之諾真人安坐為子具分解其字意使可傳而無極時然上為字者一畫也中央復畫一直上行復抱一一而上得三一上行而不止不復下行也故名為上者廼其字無復上也反上為下下者一畫也亦中央復畫直下行復抱一其行遂下不得復上故名為下也夫志常欲下行者久久最下無復下也比若濁
者樂下為地故地最下無復下也上為字者常上行不得復下比若清者樂上行為天夫乃無上也是故天之為法名各各自字各自定凡天下事皆如此矣故聖人制法皆象天之心意也守一而樂上卜卜者問也常樂上行而卜問不止者大吉最上之路也故上字一畫直上而卜下為字者一下而卜卜問也常思念問下行者極無下故樂下益者不復得上也故上常無上字者廼言其治當日上行合天心復無上也善哉善哉明師幸哀為
其解上字願復聞皇為字者一日而王日上一者天也天者數一天得日昭然大明則王故為字一與日王并合成皇字也一為天天亦君長也日亦君長也王亦君長也三君長相得成字名為皇皇者乃言其神盛煌煌故名為皇也皇天下第一無復能上者也善哉善哉師幸哀開以皇字願聞其太平氣之字太者大也廼言其積大行如天凡事大也無復大於天者也平者乃言其治太平均凡事悉理無復姦私也平者比若地居下主執平
也地之執平也比若人種善得善種惡得惡人與之善用力多其物子好善人與之鮮鮮其物惡也氣者乃言天氣悅喜下生地氣順喜上養氣之法行於天下地上陰陽相得交而為和與中和氣三合共養凡物三氣相愛相通無復有害者太者大也平者正也氣者主養以通和也得此以治太平而和且大正也故言太平氣至也善哉善哉此者乃獨言天地中和氣當合相通共治耶凡事皆當三合共事耶善哉善哉子之言也已得天法帝
王象之以治比若神矣然為真人具說之自隨而記之唯唯元氣與自然太和之氣相通并力同心時怳怳未有形也三氣凝共生天地天地與中和相通并力同心共生凡物凡物與三光相通并力同心共照明天地凡物五行剛柔與中和相通并力同心共成共萬物四時氣陰陽與天地中和相通并力同心共興生天地之物利孟仲季相通并力同心各共成一面地高下平相通并力同心共出養天地之物蠕動之属雄雌合廼共生和相
通并力同心以傳其類男女相通并力同心共生子三人相通并力同心共治一家君臣民相通并力同心共成一國此皆本之元氣自然天地授命凡事悉皆三相通廼道可成也共生和三事常相通并力同心共治一職共成一事如不足一事便凶故有陽無陰不能獨生治亦絕滅有陰無陽亦不能獨生治亦絕滅有陰有陽而無和不能傳其類亦絕滅故有天而無地凡物無於止有地而無天凡物無於生有天地相連而無和物無於相
容自養也故男不能獨生女不能獨養男女無可生子以何而成一家而名為父與母乎故天法皆使三合廼成故古者聖人深知天情象之以相治故君為父象天臣為母象地民為子象和天之命法凡擾擾之屬悉當三合相通并力同心廼共治成一事共成一家共成一體也廼天使相須而行不可無一也一事有冤結不得其處便三毀三凶矣故君者湏臣臣湏民民湏臣臣湏君廼後成一事不足一使三不成也故君而無民臣無以名
為君有臣民而無君亦不成臣民臣民無君亦亂不能自治理亦不能成善臣民也此三相湏而立相得廼成故君臣民當應天法三合相通并力同心共為一家也比若夫婦子共為一家也不可以相無是天要道也此猶若人有頭足腹廼成一身無可去者也去之即不足不成人也是天地自然之數也故古者聖人取法於天故男子湏得順善女與為治然且有善子男者君也女者臣也子者民也故天命治國之道以賢明臣為友善女然
後能和其子也善臣然後能和其民也善女然後能生善子善臣然後能生善民民臣俱好善然後能長安其上也真人欲樂知其效天者君也地者臣也天雨周流雨之善地生物善雨之惡地生物惡此之謂也今父母君臣尚但共持其大綱紀耳大要實仰衣食於子人無子絕無後世君少民廼衣食不足令常用心愁苦故治國之道廼以民為本也無民君與臣無可治無可理也是故古者大聖賢共治事但旦夕專以民為大急憂其民也
若家人父母憂無子無子以何自名為父母無民以何自名為君也故天之法常使君臣民都同命同吉凶同一職一事失正即為大凶矣中古以來多失治之綱紀遂相承負後生者遂得其流災尤劇實由君臣民失計不知深思念善相愛相通并力同心反更相愁若夫君乃一人耳又可處深隱四遠冤結實閉不通治不得天心災變恠異委積而不除天地所欲言人君不得知之大咎在此不三并力聰明絕邪氣結不理上為皇天大仇下
為地大咎為帝王大憂災紛紛不解為民大害為凡物大疾病為是獨積久矣非獨今下古人過所致也真人亦知之乎知如此久矣實不知其所由致故問之誠冤今當柰何之乎然天太平氣方到治當得天心乃此惡悉自除去故天使吾具言之欲使吾救其失為出正文故使真人來悉問之也此所由生凶也不象天地元氣自然法不三相通并力同心故致此也若三相通并力同心今立平大樂立無災願聞治之當云何乎哉急象天法
如比上為也天法凡事三并力同心故天以三光為文三光常相通共照無復絕時也天劵出以來人以書為文以治象天三光故天時時使河洛書出重勑之文書人文也欲樂象天洞極神治之法度使善日興惡日絕滅書者但通文書三道行書也君宜善開導其下為作明令示勑教使民各居其處而上書悉道其所聞善惡因却行亦可但寄便足亦可寄商車載來亦可善自明姓字到為法如此則天下善惡畢見矣君導天氣而下通臣
導地氣而上通民導中和氣而上通真人傳書付有德之君審而聆吾文言立平立樂災異除不失銖分也吾書敬受於天法不但空陳偽言也天誅殺吾子亦知是讁重耶唯唯欲得吾書信得即效司之與天地立響相應是吾文信也以此大明效證可毋懷狐疑夫治國之道樂得天心自安者但行此效與天響相應即天與人談之明劵也吾但見真人常樂助有德之君欲報天重功故一二言之耳吾知其失在此閉不通口口得書君為制
作明教善令言從今以往吏民宜各居其處力上書悉道善惡以明帝王治以通天氣勿得相止止者坐其事三年獨上書盡信無欺文者言且召而仕之其仕之云何各問其才能所長以筋力所及署其職何必署其筋力所能及乎天之事人各因其能不因其才能名為故冤人則復為結氣增災所以然者人所不及雖生之死猶不能為也今人所樂極樂得善物金玉也今使明君有教言人有能撫手盡得天下縣官金銀奇偽之物不以過
汝盡以與汝其人極樂得之也力而不及物繫其兩手弊盡之猶不能致也今為人父母君將署臣子之職不以其所長正交殺之猶不能理其職事但空亂其官職愁苦其民耳官職亂民臣愁則復仰呼天自言冤上動天復增災恠故古聖賢欲得天心重慎署置皆得人心故能稱天心也其稱天心云何行之得應其民吏日善且信忠是其效也則遷之以時是助國得天心之人也或但有樂一旦貪名得官其行無效不稱天心無應者夫帝
王廼承天心而治一當稱天心不稱天心為過故其治無善放應當退使思過如此則天已喜而天下莫不盡忠信盡其能力者也幽隱遠方聞之無藏其能者也其上書急者人命至重不可湏臾人且復啼呼冤今復結增恠變疾解報之其事可忍者湏秋冬何必湏秋冬乎然秋者物畢成冬者物畢藏天氣定也物以仲秋八月成熟其實核可分別故當順天地之法始以八月分別視之九月者天氣之究竟也物到九月盡欲死故當九月究
竟讀視之觀其善惡多少十者數之終也故物至十月而反初天正以八月為十月故物畢成地正以九月為十月故物畢老人正以亥為十月故物畢死三正竟也物當復生故乾在西北凡物始核於亥天法以八月而分別之九月而究竟之十月實核之故天地人三統俱終實核於亥故十月而實核下付歸之所以然者此八月九月十月三月也天地人正俱畢竟當復反始不實不核不得其意天地且不悅喜其災不除復害來年故八月
而分別視之九月而究竟之十月而實核下付歸之令使吏民悉得更思過失不敢復為也來年吏民更謹凡物悉善矣不歸使思過固固民臣居下失政令不自知有過其心不易天道固固惡不易矣故當付歸之也真人欲知其效今年所付歸因書一通自置之亦教吏民自記一通置之視善惡多少名為天劵來年付歸復置一通視善惡多少來年復付歸置一通視善惡多少下踈與上所記置當繇相應名為天徵合符令吏民更易心為
善得天意所上當多善若令大易當大善若令固固無變不易所上固固如令為惡不止所上當益惡吏民大欺忿天所上當大惡增劇故是天洞明照心之鏡也不失銖分以明吏民治行夫天地比若影響隨人可為不脫也真人幸有善意努力卒之慎之子雖來問此若無事無益天內默視子口可言以何明之以言也夫人言事辭詳善人即報之以善響亦應之以善其言凶惡不祥人亦報之以惡響亦應之以惡也凡事相應和者悉天使
之也子寧解耶唯唯夫天廼高且遠尊嚴安可事事自下與人言語乎故其法皆以自然應和之也子心今開不唯唯已解願及天師復假一言行道之中古皇無文不三相通以何能安之乎善哉子之言也天運使其時人直質樸其人皆懷道而信又專一但流言相通人人各欲至誠信思稱天心廼無一相欺者也故君臣民三并力同心相通故能相治也如使不同心為一家即亂矣今者承負而文書眾多更文相欺尚為浮華賢儒俱迷共
失天心天既生文不可復流言也但當實核得其實三相通即天氣平矣天法者或億或萬時時不同治各自異術各不同也今者太平氣且至當實文本元正字廼且得天心意也子不能分別天地立事以來其治億端行其事悉得天應者是也不得天應者非也是即其大明天劵徵驗效也寧解耶唯唯行去勿得復問今非不能為子悉記天地事立以來事事分別解天下文字也但益文難勝記不可為才用無益於王治故但悉指授要道
而言夫治不理本由天文耳是天地大病所疾也古時賢聖所共憎惡也故道為有德君出不敢作文皆使還守實求其根保其元廼天道可理國自安真人雖好問勿復令益文也去思之唯唯
右包褁元氣自然天地凡事三合相通并力同心天明劵和皇平治法
子／宗教／正統道藏／太平部／雲山集／卷之二　兄二／七言律詩　二／跋真理融會堂　一(P.第42冊　756-1)..[上海涵芬樓影印本]
跋真理融會堂
滑涽靜盡即成純舉目圓融大法身交際不拘通理窟活機潛運即吾神百川汩汩朝東
海萬曜煌煌拱北辰說與春風舊消息野花芳草一時新
子／宗教／正統道藏／太平部／重陽全真集／卷之八　枝八／詞　六／行香子　一(P.第43冊　479-2)..[上海涵芬樓影印本]
三鼓纔分火德行香月初端正照心王紅紅赫赫煒煒煌煌見本真生靈真慧太真匡　三處均勻一路平康覩青天瑞靄舒張縱墴攢聚能罩圓方早弄珪環持珪璧執珪璋
子／宗教／正統道藏／太平部／孫真人備急千金要方／卷之十一　分五／少小嬰孺方　四／客忤第四／一物猪通浴湯(P.第44冊　170-2)..[上海涵芬樓影印本]
又法取一刀橫著竈上解兒衣發其心腹訖
取刀持向兒呪之唾輒以刀擬向心腹
啡啡曰音非出唾貌煌煌日出東方背陰向陽葛公葛公不知何公子來不視去不顧過與生人忤梁上塵天之神戶下土鬼所經大刀鐶犀對竈君二七唾客愈兒驚唾啡啡如此二七啡啡每唾以刀擬之呪當三遍乃畢用豉丸如上法五六遍訖取此丸破視其中有毛棄丸道中客忤即愈矣
子／宗教／正統道藏／太平部／法海遺珠／卷之九　次九／太極雷隱祕法／九天捷疾驅雷趕龍致雨符(P.第45冊　467-1)..[上海涵芬樓影印本]
九天捷疾驅雷趕龍致雨符
上台一黃祛不祥中台二白護身鎮宅下台三青治病精台星到處大賜威靈
吾奉太乙天帝𠡠下
九天太乙玉晨洞明洞淵紫虛上清大帝敕
紫微玉帝九炁木德星君
敕天罡飛火令鼓水雷飛霹靂役社令趕雷神四羯帝斬陰精攝
敕召雷神三炁合并敕召雷神致雨如傾
唵𠲰吒嚤叱攝
唵唫嚧𠱀吱吒叱攝
唵炬烜爐林吒叱攝
役使社令三炁合并役使社令不得稽停
唵吽咭唎太吒叱攝
唵吽嘆吒貫吒𠡠攝
唵吽哆吒咭吒𠡠攝
九龍致雨九天合我木德致雨躍起蒼龍
將吒𠡠攝
坤神奉迎
九龍凖行
四天制魔羯帝羯帝波羅僧羯帝菩提薩摩訶靂大神九炁元君九龍神君準東震木德君告行
吾奉天帝命敕召社令役使雷兵驅雷行
雨普要霑恩吾奉告命唵𠡠奉行急急如上帝律令
內書馬鬱休郭元京方仲高鄧拱辰田元宗畢陰陽斗剔入再書躍龍行雨普要霑恩

符成布北方五炁陰日用陰雷入符念
唵帝敕太陰化生陰炁合神陽炁下降二炁
雲騰水火升降霹靂發聲三五雷部邵陽將軍諸惡束首萬怪滅形急急如律令
又布南方三炁陰陽日皆可用陽雷神入符念
敕火煌煌洞照杳華爍魁金晃飈塞九空巽角聚英昭曇岐攝
右呪召役最祕不可妄念
子／宗教／正統道藏／太清部／淮南鴻烈解／卷之六　動五／天文訓下(P.第47冊　408-2)..[上海涵芬樓影印本]
作鄂之歲作鄂零落也萬物皆陊落歲有大兵民疾蠶不登菽麥不為禾蟲民食五升酉在辛曰重光在辛言萬物就成熟其煌煌故曰重光也
子／宗教／正統道藏／太清部／抱朴子內篇／卷之六　疲八之二／微旨(P.第47冊　670-2)..[上海涵芬樓影印本]
抱朴子內篇卷之六
微旨
抱朴子曰余聞歸同契合者則不言而信著途殊別孤者雖忠告而見疑夫尋常咫尺之近理人聞取舍之細事沉浮過於金羽皂白分於粉墨而抱惑之士猶多不辨焉豈況說之以世道之外示之以至微之旨大而笑之其來久矣豈獨今哉夫明之所及雖玄陰幽夜之地豪釐芒髮之物不以為難焉苟所不逮者雖日月麗天之炤灼嵩岱干雲之峻峭
猶不能察焉黃老玄聖深識獨見開祕文於名山受仙經於神人蹶埃塵以遺累淩大遐以高躋金石不能與之齊堅龜鶴不足與之等壽念有志於將來愍信者之無文垂以方法炳然著明小修則小得大為則大驗然而淺見之徒區區所守甘於荼蓼而不識𥹋蜜酣於醨酪而不賞醇醪知好生而不知有養生之道知畏死而不信有不死之法知飲食過度之速疾病而不能節肥甘於其口也知極情恣欲之致枯損而不知割懷於所欲也
余雖言神仙之可得安能令其信乎或人難曰子體無參午達理奇毛通骨年非安明彭祖多歷之壽目不接見神仙耳獨不聞異說何以知長生之可獲養性之有徵哉若覺玄妙於心得運逸鑒於獨見所未敢許也夫衣無蔽膚之具資無謀夕之儲而高談陶朱之術自同猗頓之策取譏論者其理必也抱痼疾而言精和鵲之伎屢奔北而稱究孫吳之筭人不信者以無効也余答曰夫寸鮹汎迹監水之中則謂天下無四海之廣也芒竭宛
轉果核之內則謂八極之界盡於茲也雖告之以無涯之浩汗語之以宇宙之恢闊以為空言必不肯信也若令吾眼有方瞳耳長出頂亦將控飛龍而駕慶雲淩流電而造倒景子又將安得而詰我設令見我又將呼為天神地祇異類之人豈為我為學之所致哉始聊以先覺挽引同志豈強令吾子之徒皆信之哉若令家戶有仙人屬目比肩吾子雖蔽亦將不疑但彼人之道成則蹈青霄而遊紫極自非通靈莫之見聞吾子必為無耳世人
信其臆斷仗其短見自非所度事無差錯習乎所致怪乎所希提耳指掌終於不悟其來尚矣豈獨今哉或曰屢承嘉談足以不疑於有仙矣但更自嫌於不能為耳敢問更有要道可得單行者否抱朴子曰几學道當階淺以涉深由難以及易志誠堅果無所不濟疑則無功非一事也夫根荄不洞地而求柯條干雲淵源不泓窈而求湯流萬里者未之有也是故非積善陰德不足以感神明非誠心欵契不足以結師友非功勞不足以論大試
又未遇而求要道未可得也丸丹金液最是仙主然事大費重不可卒辦也寳精愛炁最其急也并將服小藥以延年命學近術以辟邪惡乃可漸階精微矣或曰方術繁多誠難精備除置金丹其餘可修何者為善抱朴子曰若未得其至要之大者則其小者不可不廣知也盖籍眾術之共成長生也大而諭之猶世主治國焉文武禮律無一不可也小而諭之猶工匠之為車焉轅輞軸轄莫或應虧也所為術者內修形神使延年愈疾外攘邪
惡使禍害不干比之琴瑟不可以子絃求五音也方之甲冑不可以一扎待鋒刃也何者五音合用不可闕而鋒刃所集不可少也凡養生者欲令多聞而体要博見而善擇偏修一事不足必賴也又患好生之徒各仗其所長知玄素之術者則曰唯房中之術可以度世矣明吐納之道者則曰唯行氣可以延年矣知屈伸之法者則曰唯導引可以難老矣知草木之方者則曰唯藥餌可以無窮矣學道之不成就由乎偏枯之若此也淺見之家
偶知一事便言已足而不識真者雖得善方猶更求無已以消工棄日而所施用意無一定此皆兩有所失者也或本性戇鈍所知殊尚淺近便強入名山履冒毒螫屢被中傷恥復求還或為虎狼所食或為魍魎所殺或餓而無絕穀之方寒而無自溫之法死於崖谷不亦愚哉夫務學不如擇師師所聞素狹又情不盡以教之因告云為道不在多也夫為道不在多自為已有金丹至要可不用餘耳然此事知之者甚希寧可盡待不必之大事
而不修交益之小術乎譬猶作家云不事用他物者盖謂有金銀珠玉在乎掌握懷抱之中足以供累世之費者耳苟其無此何可不廣播百穀多儲果疏乎是以斷穀辟兵猒劾鬼魅禁禦百毒治救眾疾入山則使猛獸不犯涉水則令蛟龍不害經瘟疫則不畏遇急難則隱形此皆小事而不可不知況過此者何可不聞乎或曰敢問欲修長生之道何所禁忌抱朴子曰禁忌之至急在不傷不損而已按易內戒及赤松子經及河圖記命符皆
云天地有司過之神隨人所犯輕重以奪其筭筭減則人貧耗疾病屢逢憂患筭盡則人死諸應奪筭者有數百事不可具論又言身中有三尸三尸之為物雖無形而實𩲸靈鬼神之屬也欲使人早死此尸當得作鬼自放縱遊行饗人祭酹是以每到庚申之日輒上天白司命道人所為過失又月晦之夜竈神亦上天白人罪狀大者奪紀紀者三百日也小者奪筭筭者三日也或作一日吾亦未能審此事之有無也然天道邈遠鬼神難明趙簡子
秦穆王皆親受金策於上帝有土地之明徵山川草木井竈洿池猶皆有精氣及人身中況天地為物之至大者於理當有精神有神則宜賞善而罰惡但其體大而網踈不必機發而響應耳然覽諸道戒無不云欲求長生者必欲積善立功慈心於物恕己及人仁逮昆蟲樂人之吉愍人之苦賙人之急救人之窮手不傷生口不勸禍見人之得如己之得見人之失如己之失不自貴不自譽不嫉妬勝己不佞謟陰賊如此乃為有德受福于天
所作必成求仙可冀也若乃憎善好煞口是心非背向異辭反戾直正虐害其下欺罔其上叛其所事受恩不感弄法受賂縱曲枉直廢公為私刑加無辜破人之家收人之寳害人之身取人之位侵克賢者誅戮降伏謗訕仙聖傷殘道士彈射飛鳥刳胎破卵春夏燎臘罵詈神靈教人為惡蔽人之善危人自安佻人自功壞人佳事奪人所愛離人骨肉辱人求勝取人長錢還人短陌決放水火以術害人迫脇尫弱以惡易好強取強求擄掠致
富不公不平淫佚傾斜淩孤暴寡捨遺取施欺給誑詐好說人私持人短長牽天援地詋詛求直假借不還換貸不償求欲無已憎拒忠信不順上命不敬所師笑人作善敗人苗稼損人器物以窮人用以不清潔飲飼他人輕秤小斗狹幅短度以偽雜真採取姦利誘人取物越井跨竈晦歌朔哭凡有一事輒是一罪隨事輕重司命奪其筭紀筭盡則死但有惡心而無惡迹者奪筭若惡事而損於人者若筭紀未盡而自死者皆殃及子孫也諸
橫奪人財物者或計其妻子家口以當填之以致死喪但不即至耳其惡行若不足以煞其家人者久久終遭水火劫盜及行求遺器物若遇縣官疾病自營醫藥烹牲祭祀所用之費要當令足以盡其所取之直也故道家言枉煞人者是以兵刃而更相煞其取非義之財不避怨恨譬若以漏脯救飢鴆酒觧渴非不暫飽而死亦及之矣其有曾行諸惡事後自改悔者若曾枉煞人則當思救濟應死之人以解之若妄取人財物則當思施與貧
困以解之若以罪加人則當思薦達賢人以解之皆一倍於所為則可便受吉利轉禍為福之道也能盡不犯之則必延年益壽學道速成也夫天高而聽卑物無不鑒行善不怠必得吉報羊公積德布施詣乎皓首乃受天墜之金蔡順至孝感神應之郭巨煞子為親而獲鐵券之重賜然善事難為惡事易作而愚人復以項託伯牛軰謂天地之不能辨臧否而不知彼有外名者未必有內行有揚譽者不能解陰罪若以薺菱之生死而疑陰陽
之大氣亦不足以致遠也盖上士所以密勿而僅免凡庸所以不得其欲矣或曰道德未成又未得絕跡名山而世不同古盜賊甚多將何以却朝夕之患防無妄之灾乎抱朴子曰常以執日取六癸上土以和百葉𦸽草以泥門戶方一尺則盜賊不來亦可取市南門土及歲破土月建土合和為人以著朱鳥地亦壓盜也有急則入生地而止無患也天下有生地一州有生地一郡有生地一縣有生地一鄉有生地一里有生地一宅有生地一
房有生地或曰一房有生地不亦逼乎抱朴子曰經云大急之極隱於車軾如此一車之中亦有生地亦有死地況一房乎或曰竊聞求生之道當知二山不審此山為何所在願垂告悟以祛其惑抱朴子曰有之非華霍也非嵩岱也夫太元之山難知易求不天不地不沉不浮絕險緬邈㠑嵬崎嶇和氣絪緼神意並遊玉井泓邃灌溉匪休百二十官曹府相由離坎列位玄芝萬株絳樹特生其寳皆殊金玉嵯峨醴泉出隅還年之士挹其清流
子能修之松喬可儔此一山也長谷之山杳杳巍巍玄氣飄飄玉液霏霏金池紫房在乎其隈愚人妄往至皆死歸有道之士登之不衰採服黃精以致天飛此二山也皆古賢之所祕子精思之或曰願聞真人守身鍊形之術抱朴子曰深哉問也夫始青之下月與日兩半同昇合成一出彼玉池入金室大如彈丸黃如橘中有嘉味甘如蜜子能得之謹勿失既往不追身將滅純白之氣至微密昇于幽關三曲折中丹煌煌燭無疋立之命門形
不卒淵乎妙矣難致詰此先師之口訣知之者不畏萬鬼五兵也或曰聞房中之事能盡其道者可單行致神仙并可以移災解罪轉禍為福居官高遷商賈倍利信乎抱朴子曰此皆巫書妖妄過差之言由於好事增加潤色至令失實或亦姦偽造作虛妄以欺誑世人藏隱端緒以求奉事招集弟子以規世利耳夫陰陽之術高可以治小疾次可以免虛耗而已其理自有極安能致神仙及却禍致福乎人不可以陰陽不交坐致疾患若乃縱
情恣欲不能節宣則伐年命善其術者則能却走馬以補腦還陰丹以朱腸采玉液於金池到三五於華梁令人老有美色終其所稟之天年而俗人聞黃帝以千二百女昇天便謂黃帝單以此事致長生而不知黃帝於荊山之下鼎湖之上飛九丹成乃乘龍登天也黃帝自可有千二百女耳而非單行之所由也凡服藥千種三牲之養而不知房中之術亦無所益也是以古人恐人輕恣情性故美為之說亦不可盡信也玄素諭之水火水火
煞人而又生人在於能用與不能耳大都其要法御女多多益善如不知其道而用之一兩人足以速死爾彭祖之法最其要者其他經多煩勞難行而其為益不必如其書人少有能為之者口訣亦有數千言耳不知之者雖服百藥猶不能得長生也
子／宗教／正統道藏／正乙部／高上神霄玉清真王紫書大法／卷之九　意九／神霄玉清王府三十六天獄真符／咒水治病法(P.第48冊　418-2)..[上海涵芬樓影印本]
咒水治病法
凡人請符水具事由祝神了安水右手依法取東南炁用丁甲訣左手大指壓倒中指搯子文卻倒四指壓大指餘二五指皆直
咒曰
乾元亨利貞六甲與吾并靈泉入五臟六腑保安寧急急如
高上神霄玉清真王律令咒盡桃訣入水再搯玉清訣
次念咒曰
七政八靈日月同生本因道德我得真名北方辰星是我真形能蕩萬穢能潤萬真能終守一保人長生百邪蕩穢五藏安寧壬癸壬癸付與天丁急急如
高上神霄玉清真王律令再飛子午斗
入水咒曰
熒熒煌煌七星仰昂生為北斗星為天罡乾亨利貞明俱帝鄉急急如
高上神霄玉清真王律令
遣符咒
天雷隱隱龍虎交并日月星斗照耀分明某日功曹直符而行去病伐惡不得隱停速去速來明彰報應勿煞汝身疾咒畢存將隨符而去
子／宗教／正統道藏／正乙部／道法會元／卷之一百十五　華二／太極都雷隱書　二／火鈴罡(P.第49冊　729-1)..[上海涵芬樓影印本]
火鈴罡

勑呪
赤帝南方炎炎煌煌火鈴將軍風火電光火雲靄靄黑炁漫漫鎖閉魔宮雷陣風狂萬千力士劍戟鋒芒斬殺鬼賊國泰民康急急如南方火德真君律令
南極火鈴太上天丁九天力士五百女兵頭戴天冠體焰紅形吾以正直滅惡除精四大神遊周奕巡城八威吐毒千目丈人祛除百
魅惡毒神靈天羅地網捕捉妖精手持殺括頭戴七星混明日月震動乾坤照耀天地飛雲不停統領社令掌籍萬靈崩摧五嶽摧倒崑崙撐睛努目誅斬妖精天神佐助雷電隨行入土悉清入水淵澄兵戈消散刀刃潛形焚山成灰煮水成湯何神不懼何鬼敢當三千熒惑八萬火殃收聚成府星散天涯巨火萬丈炎焰彌天一欻萬里燒遍三千海成枯竭兵化微塵上帝律令正法無親焚金成水燒鐵成泥沃汝妖魔敢來當前上帝勑命急
【圖】
急奉行
耀靈激電摧山嶽掃馘妖形掣滅精銀牙蒼目威天辟欻火移山覆樹神騎龍火鉞立目照火鈴驅雷伐妖精急急如雷火律令
凡邪廟難治依法申奏了用黃絹五寸書符封廟門用雷公印印之次用鐵板一尺二寸長三寸朱書鎮之更用右磚書火輪符左右同下喝將火急焚燒邪廟
子／宗教／正統道藏／正乙部／道法會元／卷之一百十六　華三／太極都雷隱書　三／南方三炁咒(P.第49冊　741-1)..[上海涵芬樓影印本]
南方三炁咒陰陽日皆可用陽雷神入符
敕火光煌煌洞照杳華爍魁金晃飆塞九空巽角聚英昭曇岐攝此咒召役皆可不可妄念
子／宗教／正統道藏／正乙部／道法會元／卷之一百五十四　二八／混元六天妙道一炁如意大法／攝罩咒(P.第50冊　359-1)..[上海涵芬樓影印本]
攝罩咒加鐵筆名曰鐵筆火城符
天罩地罩年罩月罩日罩時罩普天罩下一切無道邪鬼不正妖邪無祀瘟疫邪巫野魅
【圖】
無動無作不得逃形急急如律令
朝天鐵帽天火揚揚一擲萬里地火煌煌上頂三台下鎮九良大罩山魈魂散魄亡小罩精魅普掃不祥一罩天地黑暗二罩日月無光三罩山河枯竭四罩草木焦黃五罩電光萬丈六罩風雨八方七罩家庭肅靜八罩煞沒神藏九罩先亡收攝十罩萬病安康十一罩虎狼滅跡十二罩瘟瘧除殃吾奉
三天玉帝敕敕下雷霆辛漢臣急急行
念四句急性咒書鐵筆加前符內

鐵筆炎炎火閃一下鬼化為血急急如律令銀牙猛吏手執鐵筆巡遊天下鬼化為血急急如辛天君律令攝
子／宗教／正統道藏／正乙部／道法會元／卷之一百五十五　二九／混元六天如意大法／天君鐵帽符(P.第50冊　365-1)..[上海涵芬樓影印本]
天君鐵帽符
鐵帽神通不可當
統領三司鄧辛張
五方天兵興霹靂
奉敕人間罩不祥
入將名誓章塗以陰陽斗蓋加號
敕咒
朝天鐵帽天火揚揚一擲萬里地火煌煌頭頂三台下鎮九良大罩山魈魂散魄亡小罩精怪普掃不祥一罩乾坤昏黑二罩日月無光三罩江河枯竭四罩草木焦黃五罩電光萬丈六罩風雨八方七罩家門清吉八罩神
煞移藏九罩先亡收攝十罩遠殄瘟黃十一罩虎狼滅跡十二罩病者安康吾奉玉皇上帝敕敕下雷霆鄧辛張五方天兵興霹靂奉罩三界不正神喝云天帥統領五方雷將酆嶽地祇上張天羅下布地網火速罩定魔鬼毋令走漏疾
子／宗教／正統道藏／正乙部／道法會元／卷之一百五十六　京一／上清天蓬伏魔大法　一／主法(P.第50冊　376-2)..[上海涵芬樓影印本]
主法
祖師北極五靈老君姓遐名明
玄冠羽服煥然如望日輪中有玉帝髣髴左右侍從玉女
祖師九天尚父五方都總管北極左垣上將都統大元帥天蓬真君姓卞名莊
三頭六手執斧索弓箭劍戟六物黑衣玄冠領兵三十萬眾即北斗破軍星化身也又為金眉老君後身生於周時孔子稱卞莊子即其神與元帥威猛制伏妖魔凡行雷法無天蓬不可以役雷神獨行雷法無天蓬不可以顯驗元帥側有從童或騎夔
【圖】
龍部領一炁都統大將軍直月五將軍飛鷹走犬二使者無義神王威劍神王戰伐神王聾兵啞將黑殺洞淵三十萬兵三十六員大天將無鞅天仙兵吏並在煌煌紫雲火焰之中
宗師大羅班長玉華教主九炁集神董大仙
上清冠紫衣憑几坐雲椅左掐元帥訣右持神尺乘白鶴掌三天玉曆玉璽
天罡大聖
身長百丈素羅衣披髮左手掐訣义腰右
手執劍跣足丁立面紫色三目中目光明照耀天地頂中出炁兩條一青一白青白中復出青赤炁如絲彌布天地
子／宗教／正統道藏／正乙部／道法會元／卷之一百五十八　京三／上清天蓬伏魔大法　三／敕水治病咒(P.第50冊　407-1)..[上海涵芬樓影印本]
敕水治病咒
熒熒煌煌眾星低昂行為北斗坐為魁罡乾元合明天帝日星太陰法水二炁交并俱帝那俱支俱支俱吒俱吒娑訶
左手掐斗訣吹水中再默念俱帝那至俱吒娑訶七遍吹入水行神噀去咒曰
天罡靈靈收攝鬼神敕
取罡炁吸吹邪人身上其狂邪自伏
子／宗教／正統道藏／正乙部／道法會元／卷之一百六十二　京七／上清天蓬伏魔大法　七／流金火鈴符(P.第50冊　454-1)..[上海涵芬樓影印本]
流金火鈴符
天罡大聖北斗尊星
南斗火鈴上應觜參
天斗煌煌百里威光
天官地官水官流金火鈴使者俱入三炁丹天之域急急攝

敕咒
天府司命統領神兵天相輔佐伐惡常靈天梁助道天同玉京天樞統攝天機雷霆火鈴六甲俱護我形萬邪攝伏千妖摧傾急急如上帝律令敕攝
右符咒畢飛南斗一座于前存南斗六星
及火鈴將軍六星童子光徹滿前掐午文卻吸星光真炁布入符中專為火獄煎鬼用之
子／宗教／正統道藏／正乙部／道法會元／卷之二百十二　渭二／中皇總制飛星活曜天罡大法／天罡七火符(P.第51冊　122-2)..[上海涵芬樓影印本]
天罡七火符
上台虛精星中台六淳星君下台曲生星君
天罡靈天罡聖
三十六天罡中天大法王炎帝裂鬼血賜我為真皇七總八元君為吾驅禍殃真火變雷火老君伏炎光天罡降真炁熠煜落洋洋天罡真炁速降攝天威聖者速降攝緣邅聚聖攝天地日月星風火
雷電攝急急如天罡大聖紫庭真人律令攝
天煞煞年煞月煞日煞時煞天罡大聖仗劒斬煞一切邪魔自煞搯煞文

魑𩲕寅午斗赫烙緋炎薩嚩訶丑文火鈴吒耶赤壁攝中文霹靂哪吒火帝攝辰文火風雷電霹靂攝中上文唵嗚吒唎呢攝午文火輪縛耶攝火車變耶攝總攝總攝微只微攝金輪聖朝擒縛來耶唵嗚吽吽天罡大聖攝
天火子地火巳霹靂火卯三昧真火攝來疾
百丈火索縛邪鬼千丈火索縛邪精萬丈火索縛邪魔急急攝
赤陽三五退怨攝赤陰三五智爾攝太乙飛仙霹靂攝呵炁入符中

敕符咒
天罡天罡九炁煌煌金光激烈上應律蒼下赴九府何鬼敢當吾為破軍萬鬼伏藏天回地轉右陰左陽上天節度生化萬方真炁正炁攝滅禍殃急急如律令
混融河漢垂光芒燁煇炳燿煓煒煌朝回瑞彩顯太陽夜明吸盡群星光前挹奎婁射烏陽後跨角亢飛金翔擲火萬里來我傍流鈴八衝猛火張神光下覆遍遐方千魔邪鬼不敢當冥冥大道彰吉祥默默鬼道都滅亡急急如律令
子／宗教／正統道藏／正乙部／上清靈寶大法　一／卷之四十　驚七／齋法符篆門　二／請光章／上清慧光符(P.第52冊　316-2)..[上海涵芬樓影印本]
上清慧光符
九日之光停午朗耀
六合之精圓極返陽
元始慧光靈寳慧光
五星正炁列宿熒煌
日為陽輝炁貫權樞月為皇華炁灌七元
玉皇之炁
玉虛之炁
玉晨之炁
三台煌煌天中尊仰
幽幽冥冥酆都沉零淪䧟三途受苦遭刑
天尊慈慧光破重陰昏翳蒙照如日月光沐遇慧恩徑生天堂

然上清符呪
九陽至精　三光通明　日月晨華　星光合明
三華寶耀　混合群晶　三寶發華　慧光發神
長降飛空　下燭幽冥　慧光一照　遍徹十方
三途罷對　五苦停輪　火山息燄　冰消雪扃
刀化玉樹　劍化騫林　鐵城摧毀　魂升玉清
臣今上請　願賜開明　日月靈妃　星光真人
一十二員　稽首奉行　分燈散輝　照徹寒庭
急急如律令
子／宗教／正統道藏／正乙部／上清靈寶大法　一／卷之四十一　驚八／齋法符篆門　三／破獄章／九獄燈盞符(P.第52冊　336-2)..[上海涵芬樓影印本]
九獄燈盞符
東　南　西
北　東北東南
西南西北中央
右九符焚時念三星煌煌咒
子／宗教／正統道藏／正乙部／上清靈寶大法　一／卷之四十一　驚八／齋法符篆門　三／破獄章／西北方命真梵炁符(P.第52冊　339-2)..[上海涵芬樓影印本]
西北方命真梵炁符
九炁肇運
咸覩陽光
火車俱住萬靈振降

乾靈玉真　無量太華　元元正炁　廓照無涯
火車毀輪　消滅蹤瑕　潰爛腐魂　變形玉葩
神聚魂凝　上詣仙家
告文
玉清祖炁　罷對幽堂　三星煌煌　元始開光
有罪無罪　得赦某方　寶光照映　普登天堂
此九符書幡頂上兩手寫咒兩足寫告文焚九獄符搯上帝訣東炁存元始九炁彈入獄中
子／宗教／正統道藏／正乙部／上清靈寶大法　一／卷之四十三　圖一／齋法符篆門　五／大獻章／焚符化食咒(P.第52冊　376-1)..[上海涵芬樓影印本]
焚符化食咒
謹化甘露法食一斛為十十為百百為千千為萬各各普遍以少為多以隘為廣速化無遮廣大供養
赫赫煌煌戴天地履陰陽含四炁合三光太一敕命增長急急如律令東北炁吹食中
子／宗教／正統道藏／正乙部／上清靈寶大法　一／卷之四十三　圖一／齋法符篆門　五／解冤章／解釋冤債符(P.第52冊　381-1)..[上海涵芬樓影印本]
解釋冤債符卯文比炁吹以劍劃地
三星煌煌
解赦𡨚憎
七祖幽魂解𡨚和對
敕命不停

咒曰
元始開化　天尊齊軿　青玄正機　冤仇和釋
急急如
元始符命　時刻和冤
子／宗教／正統道藏／正乙部／上清靈寶大法　一／卷之四十九　圖七／大煉符篆門　一／催攝度魂符(P.第52冊　469-1)..[上海涵芬樓影印本]
催攝度魂符
三台煌煌帝君急召
三天正炁攝魂攝魄
召魂招魄君急攝現
追魂攝魄君急攝現
九天瞿曇君急急度
元炁陽晶君急急度
三天正炁君急急度
魂神開度身入光明
神霄訣　巳炁
子／宗教／正統道藏／正乙部／上清靈寶大法　一／卷之五十五　寫四／齋法宗旨門　二／靈寶召役萬神罡(P.第52冊　562-2)..[上海涵芬樓影印本]
靈寶召役萬神罡

發罡咒
靈寶上聖　總運仙靈　罡飛星耀　朝謁帝廷
急急如
玉清上帝命
咒畢剔玉清訣次念
五帝安神咒
青帝護魂　白帝侍魄　赤帝養炁　黑帝通血
黃帝中主　萬神無越　靈罡上奏　萬神森列
急急如元始上帝命搯本日訣召日直功曹先至
靈寶大法司焚香關召日直功曹使者聞今召命速至行壇
焚功曹符念咒
玄曹玉文立功之官主治玉清奏報三天上帝敕命速下神光謹召某日功曹依律奉行陽晶飛耀景耀神廷隨炁一召上徹丹霞
召日旬直功曹咒
玉府靈曹伯吏陽精日旬使者聞召速行急急如元始上帝命
剔功曹訣本日旬時取西北炁存自天門乘雲
【圖】
炁而下羅列壇前次指揮宣召諸天承受玉女靈官本司萬神赴壇
召仙曹大咒
玉清有命總召仙曹三十二天三十二帝青天魔王巴元醜伯赤天魔王負天擔石白天魔王反山六目黑天魔王監醜朗馥黃天魔王橫天擔力五帝大魔萬神之宗飛行鼓從總領鬼兵麾幢鼓節遊觀太空自號赫奕諸天齊功上天度人嚴攝北酆神公受命普掃不祥盟言誓化上奏虛皇急急如
元始上帝命
右法搯八門至中宮午出
召仙曹總章咒
高上之天玉清為主玄罡大魁太玄生府中有帝君靈虛玉母統制嘯詠玉文金符司治仙禁金童玉女校精辯魔統制伯史上達三天形成司舉博士大夫傳奏教令蠲救疾苦備衛護道囚縛鬼侮流浪諸天濟生度死解厄摧怪通達紫府十天誥命召其所主急急如上清靈命元始上帝律令
焚降真召靈符　召三界萬靈符
召赫奕萬神符　召集萬神啟運符
召諸天承受玉女上奏靈官咒
靈寶大法　炁化生神　玉女靈宮　升降帝廷
承符捧奏俓升玉清　急急如
元始上帝律令
寅卯二訣右瞻月光之炁
靈寶神化咒
赫赫煌煌　戴天履地　陰陽通合　四季全合
三光總化　太一敕命　隨化增長　急急如
元始上帝命
右咒三遍剔中文
召本司萬神咒
三十二天　三十二帝　天中大魔　天中之光
九和十合　變化上清　聞茲告召　速離帝廷
天帝敕受　急急如律令
三官訣東炁
總召赫奕萬神咒
晶晶靈靈炁化真靈虛皇總炁普降宸廷神升炁降炁合真精急急應吾召急急應吾聲
【圖】
急急如
玉清上帝敕
金闕玉房大梵穹皇聞茲告召速至感通鼓節麾幢降于雲漢乘風馭炁來自浮空泥丸絳宮玉室金堂三部八景四體百神昂昂而興濟濟而至森然混合羅列壇場承玉清命應化祥光急急如
元始上帝敕
十天訣發三宮出運化官君上下升降存自丹宮赤靄光華如日光落照迸透孔穴
如琉璃之狀奔升至十二樓以舌噴出一炁結如日輪在前萬神麾幢鼓節並在其中矣再咒曰
萬神官君億乘齊臨隨炁升降不得停留急急如
元始上帝命
右法剔四山訣
召靖中仙官咒
始青通妙炁合三元朝境分輝速降遙天急急如三寶上帝律令
玉清訣東炁運化自天門駕彩雲徐徐而下至壇所坐金臺玉室之宮朝謁法師法師亦謁
召神虎官君咒
金門皓華太白七非庚辛祖炁化應自然召炁呼陰承飄素微化元聿白星飛𩴮返步幽冥萬神奉命急速奔馳急如內真夫人敕命疾速律令寅文北炁
召黃籙院官君咒
元景飛光奔上清三元籙使立降無停升
度善切耀發幽冥上帝有敕升濟通真急急如虛皇上帝律令
中文東炁存官君千萬人金甲黃衣功曹上吏乘雲炁而下方行召役
焚三界直符符　四直功曹符
召三界使者咒
驛馬騎吏星奔火衝急急如
虛皇上帝攝召真靈敕亥文西北炁
翻山撼地直符威兵急急如律令巳文北炁
帝真敕命神靈投水急急如
虛皇上帝敕中文斗炁
右法召畢逐一存至變化官將羅列左右聽令次上香宣告情旨指揮獻茶酒三獻宣關引畢再上香叩齒七通以雙手剔子午斗想左右上下星斗雲靄金光遍布宛如星天世界次指揮遣發官君宣傳申發文檄上御帝廷普告十方遍通三界存官君拱聽命令承領公文次念
祝遣官君咒
虛靈萬炁總統仙曹承茲役遣自下升高帝
闕玉陛飛化逍遙俯仰玄應合道飛朝急急如元始上帝律令
咒畢噀水兩手發十天訣想官君賫捧文檄奔升而去前面有星斗雲霞金光乘載而去徑入天府再噀水一口直入天門進奏而退
宗旨曰發奏畢便入靖平息端坐雙手十天訣起額上咽液三過舌拄上腭運十二重樓出一真炁上接天門乃泥丸宮存炁為金橋直上次發一真人自橋上昇泥丸
【圖】
之宮再咽液三過運日月之光上接真人左右官將升入星斗光霞之境宮闕森列並在目前捧賚所上奏文徐徐升入次剔左右手雷火局發五內之炁相擊而出並為雷火電光霹靂俓升天府破蕩魔境罡風浩炁之界移時官將進呈畢下臨兆以炁引接官君俱入上泥丸之內歸于一身納真閉戶咽液一口剔左右手子文次方徐徐下座此為申發運化上道
子／宗教／正統道藏／正乙部／道門科範大全集／卷之五十一　啟三之二／南北二斗同壇延生醮儀　三／臨午行道(P.第53冊　734-2)..[上海涵芬樓影印本]
道門科範大全集卷之五十一
廣成先生杜光庭　刪定
南北二斗同醮儀
臨午行道
法事陞壇如式
各禮師存念如法
宣衛靈咒
丹靈朱火　炎霞激風　赤輪剛運　天光行衝
迸威包羅　交變萬方　流金豁落　群魔滅蹤
辟邪破妖　明耀元功　金符召制　躡雲策龍
謠歌慶會　散花太空　神化宜運　四極安隆
伏御帝前　罔有不恭和與道合真
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香金童傳言散花玉女五帝直符直日香官各三十六人出出者嚴裝顯服冠帶垂纓關啟玄壇土地方域神真臣今臨午行道謹奏為入意其諸情悃巳錄告聞願得
太上十方至真道炁靈寶瑞光下降流入臣身中令臣所啟速達徑御
太上無極大道
昊天玉皇上帝御前
請稱法位
具位臣某與闔壇眾官等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼
星君南極大帝丈人司馬六司星君本命元辰洞天海嶽三界官屬一切真靈臣伏聞圓穹垂象盈虛先七政之推文曜交躔旋斡自二司之始斗宿天之星紀啟羲明於書雲極星天之帝車運玉衡而建月號南斗者乃居於丑位稱北極者實御於中央喉舌化工權輿曆象三百六十五度推尊天廟之提綱萬有一千餘星悉受斗杓之操柄四序調於玉燭三辰應於銅儀盡由兩極之主張叶贊一元之運動凡囿形於人世皆稟氣於乾文品
【圖】
固萬殊理歸一揆奉道某叨蓋輿之賦命荷珠璧之儲精水火為受性之原南北係降神之府假四大之凡器植一真之深根敢不崇玄庶幾反本立壇象斗環帝座以流光酌水獻花企辰樞而展信式遵祕誥嚴奉殊科欽承咫尺之威輒致再三之瀆臣棲身祕館通籍真階躡紀步綱愧彭氏女昇仙之效然燈事斗蔑鄧德誠伐叛之功惟知宏教於玄壇或可降祥於善類既承詞悃敢不以聞
宣詞
按如詞言丹誠懇切將上塵於帝所亦遍御於星壇洪惟共理之司參輔無私之覆民生均稟日用相須寶劍深潛尚騰光於舍次豐狐異類猶展敬於魁杓既抱最靈之資宜識有生之本道之真體寄運用於水火之官天有常形職變動於經躔之宿爰舉同壇之醮禮肅欽麗極之明威耿耿天梁跨河源而錯峙煌煌玉斗杓龍角以左旋注想高穹馳神玄象願下風雲之駕俯歆蘊藻之羞過者化存者神覃休家國熾而昌康而壽均福顯幽
【圖】
凝薰燎之芳馨格湛恩之汪濊以今臨午行道請法眾等運茲初捻上香
願此香煙騰空徑上供養
太上三尊十方眾聖臣等皈身皈神皈命以是功德上祝
今上皇帝陛下伏願离明並照辰極齊尊成象成形擬諸身而高拱自南自北陶至化以來賓天步無難人文有爛綱紀燦日星之序地久天長菽粟如水火之多時和歲稔今故燒香自皈依
道尊大聖眾至真之德得道之後昇入無形和與道合真
以今臨午行道請法眾等運茲二捻上香
願此香煙騰空徑上供養
太上尊經十方眾聖臣等皈身皈神皈命以是功德歸流某家上世先靈親疏眷屬陰宮夜境滯爽幽魂出朔都溟渤之鄉造丹霍洞陽之境抱日挾月襲沖炁於陰陽陶魄鑄魂反真神於离坎達生榮界垂裕後昆今故燒香自皈依
經尊大聖眾至真之德得道之後昇入無形和與道合真
以今臨午行道請法眾等運茲三捻上香
願此香煙騰空徑上供養
太上三師十方眾聖臣等皈身皈神皈命以是功德歸流某家一門長少骨肉至親伏願坎宮除險厄之虞南極介壽昌之祉樞機將相著福祿以川增魁斗杓罡驅凶魔而瓦解懲忿窒慾而防患積精累氣以全生俾侈喬年長依至道今故燒香自皈依
師尊大聖眾至真之德得道之後昇入無形和與道合真
唱方　懺方　命魔　三啟　三禮
請稱法位
具位臣某與闔壇眾官等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼星君南極大帝丈人司馬六司星君本命元
【圖】
辰洞天海嶽三界官屬一切真靈臣伏聞造物無物莫非普植於群倫與生俱生孰是反求於一已昧剛柔之負抱孤健順之生成迷本忘真乘愆蹈過莫悟擢形於斯世端從稟氣於鴻鈞倬彼胚胎之初誠如渾沌之始分化爐之真火神水為人身之丹田絳宮离已之日凝魂坎戊之月制魄六府五藏九竅百骸皆次苐以成形洎圓滿而誕質或富或貴或賤或貧各從情竇之萌莫匪世羅之絆六欲障虛明之性七情斲久視之根既與道以
闊疏宜行世之坎坷天災物累鬼責人非運元推屯否之臨身斡厄消暑寒之相寇倚伏之機皆藏於危阱避趨之路宜詰於通津玉局遺言昭示解禳之法紫庭祕誥許陳懺謝之儀可轉禍以為祥庶遷善而遠罪今奉道某慮災凶在運憂惕于中用遵金口之言恭敞鬱庭之醮伏乞
虛無上聖寥廓高真示以自新嘉其退省敕下南宮六紀北斗七元迂景傾光隤祥介福深災重患隨罡指以蠲除元炁真情斡斗杓
【圖】
而增注調平星度安鎮天綱五行無流逆之災三命息刑妨之厄固蔕深根而養壽懷珠抱玉以全生居之斯安動罔不吉均繁禧於眷屬茂純嘏於門闌上願
國壽延洪帝圖悠久三邊不警九譯歸仁物類叶於泰通平安遂性重陰廓於豐照離苦超生願力難周恩光無盡上明
天尊大慈之澤下副臣等皈命之誠謹啟以聞
十二願
復爐
謹攝香官使者左右龍虎君侍香諸靈官當令臣向來臨午行道之所自然生金液丹碧芝英百靈眾真交會在此香火爐前當願十方仙童玉女接侍蘭煙傳臣向來所啟之誠速達徑御
至真無極大道
昊天玉皇上帝御前
出堂頌　　出戶
子／宗教／正統道藏／正乙部／道門科範大全集／卷之六十二　啟七之三／北斗延生道場儀　三／設醮行道(P.第53冊　779-1)..[上海涵芬樓影印本]
道門科範大全集卷之六十二
廣成先生杜光庭　刪定
北斗延生道場儀
設醮行道
法事陞壇如式
各禮師存念如法
宣衛靈咒
五星列照　煥明五方　水星卻災　木德致昌
熒惑消禍　太白辟兵　鎮星四據　家國利貞
名刊玉簡　字錄帝房　乘飆散景　飛騰太空
出入冥無　遊宴十方　五雲浮蓋　招神攝風
役使萬靈　上衛仙翁和與道合真
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香　金童傳言散花玉女五帝直符直日香官合三十六人出出者嚴裝顯服冠帶垂纓關啟玄壇土地方域神真臣今靜夜行道謹奏為　入意其諸情悃已錄告聞願得太上十方至真道炁靈寶瑞光下降流
【圖】
入臣身中令臣所啟速達徑御
太上無極大道
昊天玉皇上帝御前
請稱法位
具位臣某等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼星君南極大帝丈人司馬六司星君本命元
辰洞天海嶽三界官屬一切真靈臣等伏以性命皆憑妙道之所生形體皆為本宿之所掌一身之元辰驛馬奉天令以解除害災七元之本命星官察人為以增崇福壽當有威儀之像世必聞真聖之通靈恭惟
北斗本命真君造化之樞機陰陽之元本主持人命統御萬靈有回死注生之功示懺罪消災之法然道為萬氣之母天乃百神之宗命雖主於七星事悉關於天府故五行共稟七政同科凡當元命之辰普降眾真之駕醮
【圖】
主弟子某仰延藻衛披露精衷揚典禮於靈壇接威神於靜夜雲璈迭奏舉空洞之靈歌寶笈重宣紛鬱蔥之佳氣蕙肴豐苾醴酒馨香恭協靈期敢忘本始伏願八瓊駐景三素飛駢下天蹕於空中降玉華於庭際五色之彩雲覆地仙仗來臨九夭之真氣帀壇帝容有赫萬靈侍衛諸天下觀監茲無貳之誠心錫以難窮之壽筭五福咸備百祿攸宜三世罪空一身神集使醮主弟子某業無報而自落善有應而彌修家生忠孝之子孫身積神
仙之功行生存受度水陸霑恩臣與齋官無任虔頌懇禱俯伏望幸激切之至謹稽首再拜奉迎
聖駕
請聖　初獻　散花
重稱法位
具位臣某等謹同誠上啟
三清上聖昊天玉皇上帝諸天帝座三寶神君臣聞六甲內馴隨彼機衡之運五行迭旺示茲龜鳥之時觀三百六旬之中皆七十二
【圖】
候之紀一歲之運也一星以主焉試推甲乙之遷潛格堪輿之應碧霞殿上以丙午歲而說消災之文玉局座中以乙未年而示延生之訣丁丑丁卯丁巳則玉女所直甲子甲寅甲申則三皇所司關令尹以壬午日中親逢太上葛仙翁以庚寅日夜遠降天真是知本命之期當有百靈之集設醮弟子某香花作供首體歸誠瞻穹極之斗標隨心控告儼齋詞之醮席注想尊靈禮行初獻之儀位降周天諸天之聖享神貴德不貴味願歆明德之馨香
天以實而不以文冀通款實之祝忱詞致精懇備存啟茲丹字之函召乃紫清之蔭乞回飆景臨鑒齋盟弟子青詞謹當敷奏
宣詞
諦詳齋款灼見至誠爰求端命於天肅祗科醮保比克生之質永奉神靈伏蒙上聖垂光虛皇乃眷咫尺清都之馭真侶詵詵雍容仙旆之臨睟顏穆穆駐仙儀於靖館達誠悃於帝聰肸蠁相符荷至神之不昧希微有象錫瑞應以潛臻敢因元命之期普洽自天之祐
【圖】
臣與齋官無任歡呼抃蹈激切知歸之至誠惶誠恐稽首再拜謹陳亞獻
散花
具位臣某等謹同誠上啟
北辰帝座斗中七星五福十神二十八宿周天列曜一切尊靈臣聞有命在天孰不資於洪造維北有斗寔統屬於群生爰自太極肇分三光迭照普斗柄之在上號帝車而運中獨稱象緯之尊斡旋天地密運化機之妙稟貸生靈粲然一星之光蠢爾萬夫之命醮官
某志不忘本念厥生之有初命實開先乃毓形於今日戒先世迷真之故懼天事奪祿之殃嚴啟道筵再伸獻禮香炷交騰於瑞霧星燈爛接於神光法音琅琅仙儀翼翼天人相交之際福祿來下之時靈契斯通至誠所感願延命限展壽域以無窮錫以神禧鞏福基而永固北斗七千之神將衛護南陵三千之使者追隨掃蕩災迍消除魔鬼五藏之神君常保三生之男子長為婦人則云守形之大一不離身帝座流輝天精散彩各守辰躔之次共儲分野之
【圖】
祥臣與齋官無任虔懇戰越之至稽首再拜謹陳終獻
散花
具位臣某謹重誠上啟
五嶽十山三河四海十洲三島四瀆九江福地靖廬洞天靈化三府官治一切威靈臣等伏聞東啟明而西長庚南有箕而北有斗仰觀上象煌煌有爛之文維是七星一一注生之本宣至精於物表斡洪造於天中認本命所屬之星設靈寶告真之醮是為知本乃不
輕生設醮弟子某涓選休辰式陳明薦尚慮志雖自勵行或匪彝疏煩想於心胸遷善遠罪檢仙圖於軌格好道求靈增潔意以滋深望靈休之疊委今則嚴更未艾悉周三獻之勤玄感巳通願保百齡之永伏冀三靈臻貺萬聖流輝落滅罪根俾欽承於精曜恢洪慶會永無媿於人身解三災四殺之迍除五行六害之苦無七傷而有七元之護衛無八難而有八天之監觀夫妻保偕老之期男女有宜家之慶婦無產生之厄鬼無復連之纏疾
【圖】
病皆痊疫癘無染精邪伏匿狼虎潛藏官災塚訟永消除地網天羅俱解釋交游無咒咀之事往來無劫賊之虞同處家門並臻康泰臣與設醮弟子無任傾虔屏營之至稽首再拜以聞
宣功德疏
具位臣某等謹重誠上啟
三清上聖十極高真海嶽神靈天地仙眾三界官屬一切威靈臣等伏以祗建明科昭飭馨薦上通霄極奉絳闕之明威延致真靈煥
玉光於空洞三挹既清之醴一陳仰告之詞垂監在高有祈無斁伏念弟子某性無他好惟善是修聞而必行惟齋克舉靈辰荐及元命忽臨終夕之靈壇肇開六度之雲駢下暨皇明巳燭業障俱空別延天府之命元不絕人道之種子更冀流以真氣沃以太和照以靈光沐以神澤使弟子某漸登妙果重立玄功證妙道之虛無具圓通於聖智逍遙紫雲之際昇入金闕之門與萬聖以協和超三界而自在永不輪轉壽量無窮靜言仙路之開
【圖】
皆自今日之始次乞弟子某家七先神識九祖幽儀沐浴流火之庭步武朱陵之府乘洞陽之氣受記三清離萬鬼之群遠辭泉曲殃注永絕逮役不聞利佑後人增延景福次及父母兄弟夫婦女男盡滌罪瑕咸蒙福佑紫文注善增福祿於玉帝案前黃籍紀功關姓名於太皇殿上遍合門而受祉延百載以蒙休除九皇行度之災雖刑衝而無為迍害免二運凶衰之數值空絕而更益年齡長幼康寧族屬和睦次乞兵偃刑措道洽化醇集大
慶於邦家無夷寇之患布神休於黎庶有謳歌之歸混合車書鎮安天地陽九百六制劫運以無憂四輔千官禮公忠而報國湛恩及於庶物授職遍於群臣凡居覆燾之中同諗雍和之化今則天香尚靄仙衛將回芝童執節以前迎雲馭控飆而直上臣等朝真班退告齋事終巳蒙天眷之臨永共靈期之協臣與設醮弟子某等無任攀戀知歸之至謹啟以聞
十二願
復爐
謹攝香官使者左右龍虎君侍香諸靈官當令臣向來靜夜行道之所自然生金液丹碧芝英百靈眾真交會在此香火爐前當願十方仙童玉女接侍蘭煙傳臣向來所啟之誠速達徑御
至真無極大道
昊天玉皇上帝御前
出堂頌　出戶
子／宗教／正統道藏／正乙部／道門科範大全集／卷之七十三　甲四／道士修真謝罪儀　五／設醮行道(P.第53冊　821-1)..[上海涵芬樓影印本]
道門科範大全集卷之七十三　　　甲四
道士修真謝罪儀
設醮行道
法事陞壇如式
各禮師存念如法
宣衛靈咒
五星列照　煥明五方　水星郤災　木德致昌
熒惑消禍　太白辟兵　鎮星四據　家國利亨
名刊玉簡　字錄帝房　乘飆散景　飛騰太空
出入冥無　遊宴十方　五雲浮蓋　招神攝風
役使萬靈　上衛仙翁
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香金童傳言散花玉女五帝直符直日香官合三十六人出出者嚴裝顯服冠帶垂纓關啟玄壇土地方域神真臣今設醮延真燒香行道謹奉為入意其諸情悃巳錄奏聞願得
太上十方至真道炁靈寶瑞光下降流入臣
【圖】
身中令臣所啟速達徑御
太上無極大道
昊天玉皇上帝御前
請稱法位
具位臣某與合壇眾官等謹同誠上啟
三清上聖十極高真十方太上靈寶天尊消愆滅罪天尊大慈延壽天尊長生保命天尊九霄自然生神上帝度人太皇三十二天上帝諸天天尊諸天上帝上清日月星斗河漢群真三官四聖五師三省真君九天天曹諸
位真君歷伐傳宗啟教諸大師真雷霆神虎天醫諸司官將太上諸階經籙中仙官將吏天下名山洞府得道神仙地府酆都大帝幽陰聖眾水府扶桑丹林大帝閬苑真仙人元五嶽五天聖帝酆都地祇諸司元帥太歲土火溫司聖眾州縣城隍主者當境廟社神祇觀庭土地真官法壇諸司官將四界直符功曹使者火池俵錢神吏醮筵主宰一切威靈恭望洪慈普回淵鑒臣聞大道無象握萬物於重霄真宰何私育群生於率土繩愆紏繆
【圖】
昭如影響之隨福善禍淫密若枹鼓之應視之不見感而遂通臣等奉按沖科恪修妙典五節香浮於翠輦裊裊飛輕九微煙散於含光煌煌慧炬花開瓊蕊果薦金盤萬象澄清雅奏步虛之韻九門高敝遙迎策景之儀伏願紫炁浮空虛光遠燭九色之節軿羅八景之中十絕之旛搖曳九霄之上雲車風馬鶴馭鸞驂辭大有之妙庭降人間之真館愍群生之有請錄片善之不遺亨于克誠開以自見臣與合壇官眾下情無任虔切至恭祗迎
鶴馭
降聖　初獻　散花
再稱法位
具位臣某與合壇官眾等謹重誠上啟
虛無自然元始天尊太上大道君太上老君昊天玉皇上帝勾陳天皇大帝北極紫微大帝承天效法后土皇地祇諸天天尊諸天上帝醮筵兩班合屬高真伏望洪慈洞回昭鑒臣聞日月星辰在碧漢瑤空之上仙靈主宰居清虛林麓之間或管攝於靈壇或隱居於
【圖】
福地或鎮一方之首或為五土之尊錄善惡之二書舉功過之兩簿故無私諂惟道是從伏念臣等早簉真風夙依道化受法門之庥廕寄琳館以安居慚亡十善之因何贊三清之惠自從披戴幾度光陰未能感徹於神明動有輕違於科戒初勤末怠有始無終奉法心邪慈仁不正焚香失節存念違言慮三彭暗奏於愆辜懼九府明書於罪目今則輒傾丹悃廣列香燈請天界空界之群真延地府水府之眾聖五嶽主宰十洞靈官願歆蘋藻
之羞錫以椿松之壽先覬恩覃帝道福及堯天聖明與日月同輝雨露共乾坤普潤臣忠子孝主聖父慈干戈靜而四海來賓法輪轉而九天垂化五風十雨高躋湯禹之年海晏河清式恊羲軒之化臣等叨承師訓繆處職司凡有皈投理宜關奏況奉詞旨敢不上聞
宣詞
詞旨具宣情誠懇切披陳肝膽傾寫肺心冀伸臣子之衷庶謝謙躬之分伏乞
虛皇上聖穹昊高真咸賜威光同垂肸響然
【圖】
願道士某名書上善命保長生陰功累積於三千靈藥克成於九地紫文絳簡鐫題久視之年丹策青編注上無窮之筭仙曹紀籍鬼錄除名八景靈書得煉炁修真之術五文玉篆獲飛騰沖舉之因道行日隆靈根頓悟金木水火之厄永不侵傷青黃赤白之災長希解免其或五行否泰三命迍邅厄會相仍衰危造次今生過咎前世餘殃仰希含照之恩咸賜赦原之惠次乞先師煉度宗派超升離生死之苦門證逍遙之道岸同宗法屬學道
門人俱霑浩浩之恩克恊生生之慶臣某等下情無任再拜酒陳亞獻
舉散花
重稱法位
具位臣某與合壇官眾等謹重誠上啟
虛無自然元始天尊太上大道君太上老君昊天玉皇上帝勾陳天皇大帝北極紫微大帝承天效法后土皇地祇諸天天尊諸天上帝上窮圓蓋之高真下極方輿之主宰有靈有聖今古師宗醮筵兩班合屬群真恭望洪
【圖】
慈洞回淵格臣聞虛無自然乃三清之妙統南極司錄寔九府之總權掌吉凶禍福之文判長短死生之命功則添而過還滅善既錄而惡必除故無阿黨之門難用苟求之事切念臣等下元脆質三惑凡軀雖承師匠之緣指諭升騰之路其奈靈文寶法七百載而一傳鳳篆龜圖六甲周而一遇非人不授非道不傳渺渺清虛迢迢紫府總得長生之路應無短折之人仰賴一志大乘棄捐三惑去離愛纏之網咸除煩惱之緣自然道合三生人
全得一守身神而養壽斥尸鬼以全齡玄象難尋有為未捨猶寄神仙之宇尚居塵濁之間道寡變通習疏隱顯性昏迷於至理行不到於幽微返致三災來侵四大按天師謝罪之式建靈寶告真之壇仰叩玄關聿陳丹悃伏願三官玉籍赦違經破戒之愆五帝瓊篇釋故作誤違之罪然後功德山之法水洗滌塵泥智慧林之真風昭甦朽木破冤力士保全持戒之身護法神王匡佑修行之士門人十哲徒弟四科悟三教之玄微睹眾真之戶
【圖】
牖所冀真庭隆盛四海欽崇感至聖之親遊傳無為之妙訣重念臣等在法門之日淺或求師之未深不知教法之宗罕識威儀之理遂致為人作福多無立應之功依教行持鮮有感通之效切慮四司撿罪上帝言非以今皈命首陳願希恩宥更冀祈求感格教法廣被於十方禮念朝真經誥普宣於四遠人天敬仰壇信清芳皆霑潤澤之恩盡獲厖鴻之福臣等無任再三皈命懇請之至酒陳終獻
散花
具位臣某謹重誠上啟上謝
九清十極萬聖千真醮筵感降一切真靈臣等伏聞聖真遐𨗿妙隱玄中之玄道境高虛端居象外之象仗薰芳而按景惟至懇以達神元造無私洞回昭鑒臣等廣陳香炷仰叩真仙自揣行藏多生遭遇處履吾皇之化宣揚大道之風福贊人天溥資存沒身披羽服足履星壇巳逾十載之榮早忝百生之幸自恨三關未靜一性猶昏眼前之五欲六情安能暫捨身中之三災九厄寧不慚來又慮學
【圖】
昧神明情昏寶訣難認忘筌之理豈明脫識之門晨夕忖思將何首露是以虔依科律封奏心詞度巳往之愆辜解未來之厄會伏願洪慈廣布錫雨露之深恩浩福遐覃贊山河之惠澤青龍白虎常施庇佑之功皓鶴玄龜克恊年齡之慶又慮瞻星望聖觸非常身著異衣口談道耽六賊而尤甚食五味以仍多不敬師尊輕違天地攀緣妄起損害含生願憑香火之功俱獲消禳之路所冀靈關朗照慧性高明得長生久視之書悟大藥金丹之
術先師法屬祖識宗親盡離幽暗之鄉俱入光明之界飛潛蠢動有識含生普賴道慈並躋壽域臣等凝瞻法從結想太空極恨塵波難留聖躅臣等下情不勝攀戀之至謹稽首奉送
送聖　　化財
向來　　回向
子／宗教／正統道藏／正乙部／道門通教必用集／卷之二　帳二／詞讚篇／玉京步虛詞十首(P.第54冊　15-2)..[上海涵芬樓影印本]
玉京步虛詞十首
稽首禮太上燒香歸虛無流明隨我迴法輪亦三周玄願四大興靈慶及王侯七祖生天堂煌煌耀景敷嘯歌觀太漠天樂適我娛齊馨無上德下仙不與儔妙想朗玄覺詵詵廵虛遊
子／宗教／正統道藏／正乙部／道門通教必用集／卷之七　帳六／威儀篇　一／勑壇儀(P.第54冊　58-1)..[上海涵芬樓影印本]
道門通教必用集卷之七　　　帳六
鶴林道士呂太古　集
威儀篇
勑壇儀並取杜天師楊次公張無盡三本契勘
凡壇場正北則都講桉便當地戶謂壇外也張萬福天師序事儀內載壇圖以都講桉為威儀桉謂一壇威儀皆自都講讚導也則勑壇當是都講為之爾楊傑次公乃云選有威儀道士一員勑壇是不知都講為威儀也又云置劍水於
地戶不知都講所立即地戶也若壇不正北則宜遷之
白事存想
杜天師云威儀法師玄冠絳褐立於地戶上啟事
具所受經籙治職臣某伏聞運陰陽者莫過於百靈濟家國幽明者豈逾於大道故碧落有災祥之變可以消禳黃籙有拯拔之科許令修奉臣等竊慕真化叨稱治官所歷山川敢忘報效今奏為某官於某處修建某齋若干日夜行
【圖】
道轉經依科關奏臣等澡鍊形氣疏瀹精神剋期奉行敢不上達伏惟
太上布惟新之令開覆育之恩勑下真官分司降鑒使煙雲暫息於三景風雨無施於四溟懺謝必聞啟傳無間臣等不任望恩之至精思念真伏待報應
楊公本云白事前先存三師在西次存唐葛周三真君在前唐君朱陽幘通天冠絳章單衣執龍頭寶劍左手持符葛君衣服同執玉戟周君冠服同執玉陽
之節
次存真官朱衣乘九鳳乘斗而下臨壇所收穢
次存七星覆己頭上柄指前勿令遮己目然後白事不若白事下存想併存四靈在左右前後日月五星在頭此出杜儀
存想畢以簡授侍者
次握固垂手召四靈握固以大指搯中指中節四指齊收于手心
東方青龍角亢之精吐雲鬱氣喊雷發聲飛
【圖】
翔八極周遊四溟來立吾左
西方白虎上應觜參英英素質肅肅清音威懾禽獸嘯動山林來立吾右
南方朱雀眾禽之長丹穴化生碧霄流響奇彩五色神儀六象來導吾前
北方玄武太陰化生虛危表質龜蛇合形盤遊九地統攝萬靈來從吾後
次兩手捧心足履丁字
吾召四靈四靈既集即當遊帶日挾月行九州十六神將為吾使太一星君部下有十六神將主知天下災福或
有未嘗知聞遂改為六十神將天地水官同其休天地水字作丁岡三才步就劍水出楊儀舊儀皆云天官地官水官楊本為善
次右手執劍
五行所運火木水土金吾佩剛劍禁勑鬼神工十八宿隨吾指陳北斗七星挾輔靈真周流萬方百福同臻
次左手執水埦
江河淮海非神水謂咒水為神水江河淮海皆凡水有或改為凡水字乃所見之誤五龍吐出清天地大帝服之千萬年今日吾將淨妖氣
次劍水相向咒曰
謹請東方青龍銜符帶劍降真氣入吾水中南方赤龍銜符帶劍降真氣入吾水中西方白龍銜符帶劍降真氣入吾水中北方黑龍銜符帶劍降真氣入吾水中中央黃龍銜符帶劍降真氣入吾水中吾水非常之水五龍五星真氣之水吾劍非凡之劍九鍊堅剛七星挾旁踏躡北斗跨踞魁罡太一作水杠張皆是作字楊本是在字作字為善周流萬方三本皆無以水噀天以水洒地之句清無過水濁無過穢以清蕩濁以水治穢亦無
速去萬里不得停止字急急如律令勑攝向破噀水楊本如此謂斗柄直時所指為破然壇場坐向或有不便心存之可也
次至西南方誦淨天地咒
洞中玄虛晃曜太元八方威神使我自然靈寶符命普告九天乾羅答那洞罡太玄斬妖縛邪殺鬼萬千中山神咒元始玉文我誦一遍卻鬼延年按行五嶽八海知聞魔王東首侍衛我真凶穢消蕩道氣長存急急如律令
次至西北方誦安土地咒
元始安鎮溥告萬靈嶽瀆真官土地祇靈左
【圖】
社右稷不得妄驚回向正道內外澄清各安方位備守帝庭太上有命搜捕邪精護法神王保衛道場皈依大道永亨利貞急急如律令
次至東北方誦淨壇咒
吾是洞中太一真頭戴天罡步四靈守把龍力巽上立迤邐旋行直至坤地戶艮宮須結界不得分外停妖氛禹步魁罡正乾亥直至天門謁帝君急急如律令
次至東南存天蓬元帥在上誦咒
本號北帝五靈元老咒出正一考召斬邪引
天蓬天蓬九玄殺童五丁都司高刁北公七政八靈太上皓凶長顱巨獸手把帝鐘素梟三辰嚴駕夔龍威劍神王斬邪滅蹤紫氣乘天丹霞赫衝吞魔食鬼橫身飲風蒼舌綠齒四目老公天丁力士威南禦凶天騶激厲威北銜鋒三十萬兵衛我九重辟尸千里祛卻不祥敢有小鬼欲來見狀钁天大斧斬鬼五形炎帝裂血北斗然骨四明破骸天猷滅類
【圖】
神刀一下萬鬼自潰急急如律令
次至西南存天猷副元帥誦咒
天猷神將威制群魔頭戴天圓足履地方冠帶九氣結為衣裳日為圓象月為圓光身披北斗六甲九章左踞河魁右倚天罡能伏邪鬼爍除不祥神丁一諭鬼穢消亡急急如律令
次至西北存真武將軍誦咒
謂真武居右黑殺居左
太陰化生水位之精虛危上應龜蛇合形周
行六合威攝萬靈無幽不察無願不成劫終劫始剪伐魔精救護群品家國安寧敢有小鬼欲來見形吾目一視五嶽摧傾急急如律令
次至東北存黑煞將軍誦咒
北方黑煞五氣天君光華日月威備乾坤走符攝錄斷絕鬼門行神布氣辟除五瘟左右更兵三五將軍雷公霹靂電掣風奔刀劍如雨隊仗如雲手執帝鐘頭戴崑崙行遶天下收捉鬼神九州社令血祀之兵不許拒逆敢
【圖】
有張鱗鎮星縛手北帝收魂三台七星持刀斬身邪精魍魎耳不得聞聞吾咒滅碎如微塵急急如律令
次至東南誦解穢咒
謹上請東方青帝木官解穢君吏九人南方赤帝火官解穢君吏三人西方白帝金官解穢君吏七人北方黑帝水官解穢君吏五人中央黃帝土官解穢君吏一十二人天上直符解穢君吏地下直符解穢君吏今歲今月今日今時直符解穢吏兵童子玉女各百二
十人一合具官來下降此壇所解除天厭地穢人猒鬼穢所有六畜禽蟲不淨之穢仰破穢鳳凰從前至後自東及西一一解除密顯清淨不得停止急急如律令
次至西方立面東存青帝君誦東方咒五方五靈五老帝君保國學仙咒出洞淵神咒經消災品
元精混沌青氣散分神童十二保鎮肝魂二七四五變化雲營九灶九社老木不淳神虎吐毒劍擲火焚掃滅青疰光景妖氛識神真正安保帝君急急一如東方九氣天君律令
次至北方立面南存赤帝君誦咒
赤明開圖炎精扇飆三童一宅煥赫浮飄司明得失萬帝宗朝朱鳳吐火金石化消流鈴飛電馘翦赤妖束縛九醜灰覆火燒肅清皇祚道德逍遙急急一如南方三氣天君律令
次東方立面西存白帝君誦咒
金精耀景太白西分帝君靈符流飄素雲召龍負水殺滅赫煙長牙巨獸討捕兇群魄靈安鎮我得自然急急一如西方七炁天君律令
次至南方立面北存黑帝君誦咒
元光豁落五氣流行雙闕上帝萬神化生安志守智噉食炎精蒼龍吐電摧破魔兵皛胡了切晶振劍奔飛火鈴三天力士收滅萬精保家安國道治昇平急急一如北方五氣天君律令
次至中央存黃帝君誦咒
混沌元一黃氣交馳感覆真老變化嬰兒養育元氣胞胎兩儀日月騰景星辰下垂風火爭擊矛劍交施六天九醜爽破心離太上符
【圖】
告何敢不隨有生安樂入道無為急急一如中央一氣天君律令
次舉天尊敕身若遷拔可削法師袖劍存神望齋官噀水咒曰
水無定形以咒為定在吾手中號曰神水噀天廓清噀地永寧噀人長生噀鬼滅形一噀如霜二噀如雪三噀之後萬邪斷絕鬼魅潛伏災殃殄滅南斗上生壽同日月急急如律令敕
次誦敕身咒想弟子身神隨神咒各
守宮室
凡欲朝真謁聖先當解穢淨身俾形氣之肅清庶天人之感格
具位謹敕齋官某等身中五體真官五藏六腑七政九宮十二神室四肢五體筋骨髓腦皮膚血脈九竅榮衛一百八十靈關三百六十骨節千二百形影萬二千精光左三魂右七魄三部八景二十四神某乃太上之子元皇之孫頭冠朱雀足履玄武左御青龍右踞白虎青龍扶迎白虎扶送朱雀導前持幢旛
【圖】
真武從後負鐘鼓使齋主某心不受邪肝不受病肺不受姦腎不受昏脾不受死膽不受怖胃不受穢一身清淨萬邪不干吏兵導引五神侍側急急如律令
次誦黃庭經五藏咒
謹敕齋主某身中心神丹元守靈君肺神皓華虛成君肝神龍煙含明君腎神玄明育嬰君脾神常在魂停君膽神龍耀威明君重樓一十二真人五藏六腑神體精皆在心內運天經晝夜存之自長生急急如律令
次誦黃庭面部咒
謹敕齋主某身中髮神蒼華太元君腦神精根泥丸君眼神明上英玄君鼻神王隴靈堅君耳神空閑幽田君舌神通命正倫君齒神鍔鋒羅千君面部之神自相守攝魂還魄永無傾急急如律令
次誦北斗都管消災咒存北斗加於齋主頭上想魁蓋頂柄向前
北斗七星天中大神上朝金闕下覆崑崙調理綱紀指揮乾坤貪狼巨門祿存文曲廉貞
【圖】
武曲破軍輔弼大同沙界細入微塵何災不滅何福不臻元皇正氣來覆弟子之身天罡所指日夜長輪隔居小人好道求靈常見尊儀願賜長生高上玉皇紫微帝君保弟子處世常享安寧三台三台生弟子來三台三台養弟子來三台三台護弟子來急急如律令當願齋主某等淨身之後氣爽神清魂安魄暢百關淨而華池充滿諸漏消而丹府光明茂對天休潛祛世患吉無不利動則有成稽首皈依
無極大道
次舉劍廵行至西南隅誦消禁百怪口舌咒
六甲九章天圓地方四時五行日月為光禹步治道蚩尤辟兵青龍挾我轂白虎扶我行熒惑前引卻除不祥北斗誅惡滅去凶殃五神侍衛周遊四方左社右稷為吾鈐縛千口萬舌惡人惡鬼虎狼盜賊緘閉伏藏急急如律令
次至西北誦禹步八卦咒出金鎖流
【圖】
珠引思四靈訖口誦咒足禹步總三步九跡
右足八　右足六　右足二　右耦
左足七　右足四　左足一
左足九　左足五　左足三　左奇乾尊耀靈坤順內營二儀交泰六合利亨配天享地永寧肅清應感元黃上衣下裳震登艮興坎盛離明巽旺兌生虎步龍驤楊本如此乾坤艮巽虎步龍驤震離坎兌翼贊扶將杜本張本如此天門地戶人門鬼門為我者誰昊天旻蒼
今日禹步上應天罡鬼神賓伏下辟不祥所求如願萬靈敢當急急如律令
次結界口誦咒足履丁字九步
自西北方步至東北方向東噀水

謹請東方青童君從官將吏杜本有九千萬人乘東方歲星真氣浮空而來降臨壇所行神布氣搜索邪精驅除鬼賊有罪無赦臣從東北隅結界至東南隅急急如律令
杜本降臨壇下臣從東北隅結界至東南隅行神布氣云云
張本同楊本唯東南隅有一切邪穢無動無作兩句
次誦咒丁步至東南方向南噀水
謹請南方赤童君從官將吏乘南方熒惑星真氣浮空而來降臨壇所行神布氣搜索邪精焚燒鬼賊有罪無赦臣從東南隅結界至西南隅急急如律令
次誦咒丁步至西南方向西噀水
謹請西方白童君從官將吏乘西方太白星真氣浮空而來降臨壇所行神布氣搜索邪精誅斬鬼賊有罪無赦臣從西南隅結界至西北隅急急如律令
次誦咒丁步至西北隅向北噀水
謹請北方黑童君從官將吏乘北方辰星真氣浮空而來降臨壇所行神布氣收索邪精漂蕩鬼賊有罪無赦臣從西北隅結界至東北隅急急如律令
次誦咒散行至壇中丁步向西北噀
【圖】
水
謹請中央黃童君從官將吏乘中央鎮星真氣浮空而來降臨壇所行神布氣搜索邪精埋藏鬼賊有罪無赦臣從上方結界至于壇所急急如律令
次就地戶上步七星背建向破

謂正月建寅背寅而步第一星旋身入斗中存天官日月星宿五嶽四瀆兵馬在目前四靈並羅列在左右前後次誦北斗七元星君神
咒
七曜靈靈斗柄前星貪狼操惡食鬼吞精巨門烜赫照耀登明祿存奔騖統攝天兵霞衝文曲光徹廉貞威臨武曲真人輔星上天節度破軍星君四門閉塞濁氣奔騰常持斧鉞手把天丁威南一喝膽碎心傾令召廵檢聽察尋聲九州社令無不呼名誅鋤兇惡獲罪非輕凶逆者死慈善者生斷頭截足杵碎身形鬼妖蕩盡人道安寧治病除邪敕到奉行急急如律令
次稱位請官
具位今謹為某家修建大齋依科行事謹上請此下便廵行至鬼門為止天仙兵馬地仙兵馬飛仙兵馬真人兵馬日月星宿兵馬九宮五帝兵馬三河四海五嶽四瀆兵馬各請嚴裝絡繹同赴壇場遶壇三帀先看壇場寬狹念咒至各請嚴裝處足到鬼門上以劍首盡地左轉三帀蓋壇三重上張天羅橫畫七畫下布地網立畫七畫所有伏尸故氣土木百精於道不順者收付魁罡之下入地萬丈
無動無作急急如律令敕
書鬼字卓劍於鬼心噴水隨水咒曰
五行相推罡最持威六紀輔我三台辟非天迴地轉陰陽閸開長生度世日月同輝急急如律令
天赦煌煌地赦正方禹步其至百鬼伏藏急急如律令
噀水唱攝即右旋身出斗避踏星綱踢印便出咒云一切邪穢無動無作叩齒三下畢歸位
右轉畫鬼字並重疊為之謂之收一切邪穢印
杜天師殺劍咒
太上有命普告萬靈促召天真俱會帝庭一一下降雙皇翊精監察禦邪理氣攝生若有不祥干試神明七神秉鉞天鋒右征揮劍前驅煥擲火鈴激命甲騶虎卒天丁風火齊戰伐邪絞精上威六天下攝魔靈魔靈既攝萬凶滅神戈擊電掃姦妖無生先皇建節有命敢停拒節違命是誅汝形各敬各慎保茲黃
寧九天有命萬神咸聽急急如律令
張無盡金籙儀中煞劍咒
太上有命普告萬靈命天將統天丁伐天鼓揚天旌揮金星擲火鈴捕無影搜無聲正泰階掃攙搶蕩邪風於十極布真氣於八紘天真下降威光上清群魔匿跡萬怪滅形九天告命萬神咸聽急急如律令
楊次公敕水啟白
河圖上瑞示天意之昭明金籙洪儀遇聖時而建設臣竊慕真化叨稱治官所禱應誠敢
【圖】
忘報效入意餘同上
張無盡啟白
太極函三混茫無象大塊吹萬參差不齊數有適來道常善救元始有玉文之旨紫皇垂金籙之科臣叨備法官奉行真教受辭祈禱敢不奏聞入意餘同上
又
真馭下翔息神風而靜默薰場中敞掃穢氣之紛葩十方煥空洞之玉光四氣示澄清之天宇豈容妖惡敢爾尚存當資劍水之神以
解壇場之穢庶迴飆景臨鑒齋明入意臣等敢不澡鍊形氣疏瀹精神解穢除氛延真降聖恩惟
太上布惟新之令天尊推至大之恩申命真官分司降鑒使天無氛穢地無妖塵陰靄廓清陽光爽霽風師戢禁而纖埃不動雲將揚輝而瑞氣浮空庶誠悃之昇聞格靈心之如答臣俯伏思神念真伏待報應
又
至道之宗隱妙用於混茫之首神真之德顯
【圖】
靈化於開闢之前繇是模範百王生成萬橐為沖虛道德之祖垂八景之靈文繼玄元清淨之宗降三天之寶籙法傳正一職治陽平故輔玄傳教天師受之而攝邪歸正水曰五行之首有穢皆除劍為百鍊之剛無妖不斬臣等早鍾宿慶繼踵真風黃素飛章傳九鳳破穢之籙青絲結紐受十天召龍之文約以行持誓當濟物既奉來詞之切敢忘裂劵之盟入意臣等澡練華池之水蕆揚大教之風欽翊羽儀掃蕩妖氛之氣肅清雲路前瞻睟
穆之容洪惟
大有高真太無上聖廓雲霓而俯集闢閶闔以來臨申飭攸司肅清壇壝庶天人之脗合俾幽顯之潛通式副凡情孔昭天道臣等凝神碧落結志丹霄俯伏思神恭俟昭報
新修
伏以帝車所蒞豈容諸穢之停心室未虛庸有外邪之瞰因事天而養性敢除地以為壇雖曰罔有不欽猶恐未能盡善欲奉崇真之禮先陳解穢之儀神咒所加妖氛盡弭入意
【圖】
後文如前
臣等敢不洗清心地結為類帝之壇蠲潔物儀式展事天之禮大懼妖塵之障難迓飆欻之臨伏願
太上申敕千官戒嚴萬騎廓清四界森藻衛於薰場振祓群凶降飆斿於黼座息凌雨震風於昏曉瞻景星瑞日於晦明庶茂對於明威俾克成於釐事臣等馳心丹陛屏息紫壇俯伏思神恭俟昭報
子／宗教／正統道藏／正乙部／三洞道士居山修鍊科　吹七／金丹神方法品第五(P.第55冊　58-1)..[上海涵芬樓影印本]
金丹神方法品第五
金精一斤五色芝草一斤五色玉精一斤五仙人治金精五玉女治五色芝草黃金釜中煮之七日藥成齋戒百日二月寅日合之戊寅日服之日出卯時東向向日八拜然後仰口咽一丸如雞子黃一枚即昇天上登紫宮天上五帝即下而迎之金精者肺上白鐶是
玉精者喉嚨結中氣是青芝者肝中九孔脈是赤芝者心中九孔脈是白芝者肺中九孔脈是黑芝者腎中九孔脈是黃芝者脾中九孔脈是金丹者舌上氣是金釜者中黃氣是五仙人者甲丙戊庚壬是五玉女者乙丁己辛癸是人能存之舉家昇仙天子服之一國泰清五瘟毒病三鬼盡伏伏匿不行兵甲休息人民昌樂上無科賦下不輸送草木由蒙榮潤況合丹者乎金丹一斤一丸重於天地山嶽物豈能匹華蓋子問玉子曰人皆言天
【圖】
地有九重之等玉子笑曰天上豈復有九天也吾盡遊民間記善掇惡行求賢人夜遊九天之上下越九地之下天有九星故稱九天地有九宮故稱九地人有九孔故稱九竅北斗九星兩星匿於陰人有九孔兩孔隱於陰魁剛一名璇璣制治萬神揮斥八極天居高人行從之能知魁剛得與天地並生日月同明恍惚變化昇入太清吾謂汝國之可為萬世法玉子曰上有九天下有九地上有九星下有九宮故東方木王名曰蒼天主溫生萬
物南方火王名曰赤天主熱養萬物西方金王名曰皓天主涼成萬物北方水王名曰玄天主寒殺萬物中央土王名曰圓天主風西北方極高名曰高天主清東南方名曰元天主氣西南方名曰涼天主陰東北方名曰皇天主政九天之君都號皇天玉子曰第一九君名太皇號曰高天主清玄元氣愛養真人聖人道人故制曰皇天上帝太一道君第二北極君名曰北辰號曰真天主八風帝王之令故制曰皇天上帝制萬物第三清陽君名
【圖】
曰蒼天主青生萬物錄真人第四太陽君名曰炎天主熱能養成萬物第五元君名曰涼天主真人仙人熟萬物第六少陽君名曰皓天主成萬物第七太陰君名曰玄天主寒殺萬物第八開天君名曰高天主災變第九陽君名曰元天主氣為雲雨電使作萬神普受玄師教吾三五步綱所求者得所願亦良求道得道昇為仙王出入玄門安樂壽長高官顯位金紫煌煌求財得財玉帛盈堂心中所欲不求自彰心中所願不索在傍也乘舟車
入御三光女為貴人男為侯王如得飛仙少小高翔亦皆躡斗非但步剛三官六紀一名三令一名三生一名三寶一名六害玄氣為吾籬落元氣為吾屋宅始氣為吾床席天為玄氣正清從我頭上而下入我舍止我肝貫串九天從我兩目而出水為元氣正白從我左右脈下入我舍止我肺貫串九天從我兩鼻孔中而出地為始氣正黃從我左右足下而入我舍止我脾貫串九天從我口中而出願其三氣俱來覆被其身周年竟歲永無窮
【圖】
極次念人身中二十七生氣君髮為青城君頭為三台君眉為八極君兩耳為決明君左目為玄明君右目為元明君鼻為周天妙戶君口為列元玉戶君齒為八王君舌為無極君咽為校尉君喉為九卿君肝為絳宮君肺為華蓋君膽為長命君心為丹元君臍為紫白君脾為黃庭君胃為太倉君大腸為食母君小腸為導引君左腎為玄妙君右腎為玄元君藏為越道君三焦為玄老君兩膝為小車徘徊君兩足為雷電雲氣君願師子取中
二十七生氣常當在師子身中不得妄出
子／宗教／正統道藏／正乙部／廬山太平興國宮採訪真君事實／卷之六　陞八／碑記類／九天使者廟碑(P.第55冊　212-2)..[上海涵芬樓影印本]
廬山太平興國宮採訪真君事實卷之六
碑記類　　　陞八
九天使者廟碑并序
蘄州黃梅縣東山衡門之下草莽臣李玭　撰
按江州德安縣撫州太守王阮錄寄事實云唐李玭有學不仕至開元中明皇夢神人稱廬山使者求立廟詔剌史獨孤正營建下諸州令所在學士制使者碑文凡作者六百八十一人獨玭文入用詔召不赴本宮舊記所刊纔五百五十一字淳祐乙巳中書程滄洲於秘書省得全文凡一千七百七十二字但泚玭字異今兩存之餘見程中書跋文
伏稽諸大易曰一陰一陽之謂道陰陽不測
之謂神惟道也生三混成洞微於變化惟神也得一而妙蓄祕於恬冥欽若太元遐微妙有運陶甄之極不獨尊歟后唐累聖光華大明終始陟曦陽之午廓照瑤京操元命之符銘昌鼎筭白雲孤峙時望高丘紫炁千齡日飛函谷我開元神武皇帝圓靈受睠方與龍祕握玄珠之妙捐可寶之珍演至道於希夷刊雜法之凝滯乃聖一也於穆祀典清廟皦教孝友光明天地化仰乃神二也劍戟之器返於三農弧矢之威神斷六合乃武三也察
【圖】
時變者觀乎天文人習凡庸無階測聖乃文四也故沖精象外高視鴻名昴薦河圖靈朝海若堯心攝照顧言筌於几蘧軒目司明屈旌乘於茨隗所以虞環益地夏玉從天納殊盡於西王展告成於東后五龍推紀邁梁甫之高曾八駿廵遊陋崑㠊之徹疏昭回上轉山嶽下騰列聖攸居通仙福會文皇質義武帝佩圖至道之興其來尚矣自華封獻壽聖德殆年金格傳書珠流味液公主以天慈入道挹化芙蓉祕監以王子出家調芳芝术北
玄著列仙之想南丹希至學之因聖緒無為斯其有作乃睠群嶽真君道府光啟祠室幽贊神宗青城廬嶽二山者佐命群峰之望也丈人仙錄祕諦真君使者靈司孔昭冥察名書五法舉亞三魔滀洩崇巒異弗騫於物阜寒暑穹谷將必順於人時開元十九年八月二十一日降明旨曰青城山丈人廟廬山使者廟宜準五嶽真君廟例抽德行道士五人焚修供養仍委所管揀擇灼然道行者安置真年名申所由敕置廟使內供奉將使者真
【圖】
圖建立祠廟拜章醮行道設齋使大供道觀法師張平公粵自秦京宣猷江服煥丹青之飾鍚玄禮之儀馹傳光臨雲巖皎色使持節江州項軍事守江州刺史獨孤正重鎮柴桑孚諈积補時觀武庫代伏文雄經始干城全摹益厲崇規逸麗壯思逾紛朝散大夫行長史楊楚玉行司馬皇甫楚玉潯陽縣令魏昌等恭惟聖善式議靈場道俗虔精冥休擁異爰初築土則雨霾煙嶂俄頃仲立而色霽霞標寶龜奠臬之辰金虬驛程之際陰濛洊密
黮晦遄交注想玄空肅思皇道芬芳載潔章醮翹襟六虛窈冥一夕融朗半空之上忽吐神輝綴灼九激熲揚千仞寀寮率抃人吏並觀昔天靈降周以雲門舞奏神光燭漢以大一登禋然北陸氣交南州煥變物委霜霰人嗟江寒使法師恬懇仙庭憑威國命故玄冬易煖朱景晴暉暢以幽明優乎力沒並利攸往咸欣子來便卜勝郊遂𤭫靈域騰頳䄀嶺鬱翠松巖召斲郢門僝材荊岫疏峻繚長垣紅壁列錢丹楹繡礎三間四表炳繪文
【圖】
八維九隅懸鎪鏤檻虹梁亘風牖承楣倒井蕖蘚芳壇竹掃銀鋪月曉瑤霜開至若神理全幽真容罕測夫其祕狀遠降使司蓋考三仙之圖不於九牧之鼎激姿粉堊備質光妍忽想冥標靈侔瑞表工徒罄想殊思感通齋室盟祠既優如在霓旌霞旆時颺羽儀列冠名山禮均行潦覃董紫極供養黃冠玉釜常煎金爐永爇牲牷革享鸞鳳于飛露挹神翁星臨婺女清吹洞唱天渚匏之津匹水仙宮海曲蓬萊之島龍驤鶴翥飄𦒜淨戒
之庭師子辟邪趯躍精思之地珠幡衛筤瓊蓋持輿法供天廚六時朝念真經雲帙萬劫修行弗翦茅茨明代久彰於克儉經營梓匠神理邈尊於寵光聖渥堂闈靈棲窟宅朅來禔福不亦宜乎冬十有二月司存式命畢鉤繩也玄門道士章沖寂等挹教五千齊驩億兆歷仙階而仰止攀睿筭以驅誠天使願奉於雕鐫心存魏闕法眾希憑於琬琰道在吳岑春水桃花迷源遂遠幽林杏䲧勝地非遙伏賀天休敢述頌曰
道祕重冥神幽福庭三景運極五嶽棲靈其真有物厥妙無形理則恍惚功惟泰寧於赫皇極照融亭造睿握玄珠祥丕大寶蒼垠集貺紫雲宗道至享百神探因五老乃睠崇山嶽靈之祕三象浮精十華仙使威滀雲雨神存天地法象昭凝真圖炳粹幸明德之嘉運降幽祠之寵章扈仙儀兮肅肅曄瑞彩兮煌煌琳宮之夕照拂琪木之神光雕輝兮翠輦玉釜兮調香擷五芝於秀崿搴八桂於飛梁龍吟鳳舞天路長青雲衣兮白霓裳節空
歌於瑤磬臻羽旆於瓊漿冥激兮福宇彯眇兮神極牽匹水之布流晲煙爐之綺色留鶴語於千載翥鸞裝兮一息絳河真母將易逢碧海仙姑淼難測恭至道於三五奉休符兮萬億紀真石於名山壯洪規於帝力唐開元二十年壬申正月乙巳朔二十五己巳樹
子／宗教／正統道藏／正乙部／廬山太平興國宮採訪真君事實／卷之六　陞八／碑記類／採訪殿記(P.第55冊　217-2)..[上海涵芬樓影印本]
採訪殿記
朝散郎提舉太平興國觀輕車都尉賜紫金魚袋臣熊本撰文
朝請郎充龍圖閣待制知洪州充江西鈐轄南陽縣開國伯匹蔡延慶篆額
元豐四年正月乙卯制詔中書門下江州廬山太平興國觀九天採訪使者可進號九天採訪應元保運真君即日中書班命于有司粵三日巳亥權發遣江南東路轉運判官臣郟亶奉御香祝辭來告四月戊辰入內內侍
【圖】
省東頭供奉官臣廖維護勑書殿榜仙衣幢節即其祠奉安又降綠章黃素醮於壇殿凡二晝夜勑書仙衣皆藏以寶匣藉以文綉絳袍裙帔以泥金雲鶴為章榜字用金旁有龍鸞葩花飛動之象綵幢瑞節致飾蕃麗皆出於中禁而世所未嘗見也於是太平冠褐之眾與夫九江內外小大官吏緇黃稚耋莫不踴躍奔走動色相賀廼相與涓潔致慶成之醮于祠下又八晝夜而相與言曰兹山自唐開元辛未肇建廟宇距今三百五十有一年
矣儲休錫羨應驗昭晰國朝著令春秋長吏侍祠三歲郊禮亦遣使告饗間嘗有寶冠霞衣命圭履襪之賜所以答賽神貺恩亦厚矣今也天啟嘉會幽贊聖意講闊典加隆號禮盛文縟蓋歷世所未遑者褒表之旨固具載於詔書至於錫予之名數告享之秩序非刻之金石懼無以耀四海之觀而永萬世之傳謂臣嘗備詞掖適蒞真館宜有以紀一時之盛者竊惟聖上以鴻烈光祖宗以達孝通神明夤畏夙夜思所以對三靈之休故考禮文
【圖】
正祀典總公卿博士之議而制旨臨決焉至於山川神祇降依兹人者無昔今遐邇罔不登秩壇場珪幣罔不盻飾況夫詠真之都釐福之庭正名於軒后受職於太上懿鑠徽稱久鬱而未章宜乎上心霈然發德音下明詔而旌顯之異也故精誠所鄉符應既至使節南指則靈光屬霄仙殿夜閟而神樂駭聽諸福之物可致之祥當自此而殫見矣方將封泰山勒中嶽詩大澤之廣博燀閑休於無前臣雖遠跡于外猶能追擊壤之民歌盛德之
美矧今獲奉熙事而文字頌述固其職也臣其敢辭謹拜手稽首而獻詩曰
於昭顥穹睠中國兮維宋世世迪明德兮丕鑠睿聖紹尊極兮文武勇智實天錫兮從容法宮考圖籍兮振飭萬事揚幽側兮風行雷動釃惠澤兮猋飛景附走夷貊兮氣調時豫民滋殖兮神騰鬼鬽皆受職兮巖巖高山敞仙宅兮總統靈官凡五百兮遊衍陟降窮杳默兮福善禍淫淵莫測兮煌煌玉書發奎畫兮進以顯號冠今昔兮椒漿桂酒列瑤席兮
【圖】
雲車風馬來絡繹兮上真嘉娛百神懌兮瑞福穰穰與山積兮天子萬年慶平格兮登封勒成耀金石兮子孫繩繩保千億兮元元何知安壽域兮
子／宗教／正統道藏／正乙部／廬山太平興國宮採訪真君事實／卷之六　陞八／碑記類／地主祠堂記(P.第55冊　226-1)..[上海涵芬樓影印本]
地主祠堂記
陳氏原乎高卒其派如流泉漢曲逆侯佐沛
【圖】
公王關中卒成相業自兹世代煌煌子孫燁燁陽而侯封陰而廟食者代有人焉昔由穎陽徙居閩粵者甚族古無諸郡梅川侯姓陳晉代人也廟于南山李花林嘗遜地以為仙源洞宮古武榮郡莆田侯姓陳亦晉代人也廟于壼山風亭驛亦遜地以為清源洞宮有如富沙之蓋竹侯臨漳之靈著侯皆陳族也名山大川陳氏血食者莫知其幾唐廟隱君陳其姓莫知其名或曰諱伯宣者晦跡康山注史記以行天下詔徵不起就拜著作佐郎
家儒世仕既居聖治峰之前開元間明皇夜宿昭陽曉御靈光凡兩睹九天採訪使者之相面承聖訓使就廬山西北之隅委江州守臣獨孤正樹廟敕差孟仙真等五人奉香火先是敕黃未下隙無人知一旦有峨星曳霞者詣陳門曰混元皇帝遣元夷蒼水使者持九麾五靈之節廉訪九天九地生死枯榮之藉今天子親詣使者欲於廬山建九天御史之臺五百年後福被黎庶吾以爾所居瑤壑葬月玉淵影天真勝處也宜捐厥地而基其
【圖】
廟歟爾他日換世當為臺屬使爾司是山而廟食矣陳既諾道士出門恍失所在後忽迅雷烈風移所居于宮左即其址以為祠焉祠既落成陳亦羽解遂得世為此方地主矣厥後移居德安縣之常樂里久而又分派于丁山之別業兩被國朝義門旌表之命遂以宮左故廬為地主香火之地國朝改祠為宮而陳氏亦有跨鰲者登瀛者握蘭者入翰苑老坐釣臺者弦誦琅琅簪珮鏘鏘閥閱堂堂旌旆皇皇盛哉盛哉其耳孫陳琢控青鳧策黃
鵠委官門直歲道士向德新市楩楠價陶埏撤而鼎之塑神像十尊締神宇六間兩重門兩過道翠桷凝煙朱廊浸月簷鐸風而遞響燈龕晝而長焰花塼織地璵礎生苔寶帳垂軒王爐裊屋金碧爛日朱紫驚人氣焰威靈儼若解語聰明正直自古而今此蓋前監宮事東溪杜道樞有以啟陳琢也昔逍遙山金公避地以遜許旌陽桐柏山孫公避地以遜葛太極與夫閩中二陳之所以遜地為洞宮者其與康山陳隱君一也隱君雖亡如存萬
【圖】
古一靈其必能鍊九乾六坤之鈆採三震四兌之汞修成飛化之道不為清靈之魂則其去仙不遠尚何神哉夫神者易曰大而不可測之謂神陰符經曰不神而神所以神化書又曰萬神一神也隱君苟能神其神則可以躡元夷之域登元始之鄉而與採訪真君同一喘息共一室廬豈區區廟食而可以滯吾隱君也哉隱君神人也其敢以告
子／宗教／正統道藏／正乙部／扶天廣聖如意靈籤　納八／第五十三　中平(P.第55冊　444-1)..[上海涵芬樓影印本]
第五十三　　　　中平
煌煌靈芝　荊棘在傍　是采是擷　登彼玉堂
占陰晴半陰半晴田蠶有望墳葬小吉六畜無損行人將至求謀晚遂求財利
遲婚姻可成官事無事謁見可許出行宜出修造宜動疾病不妨走失宜尋生產有驚捕盜去遠禱祀半吉怪異微災移徙小利家宅終吉文書見遲
已上中凶始末吉應三六九數及申子辰年月日時方位正西
子／宗教／正統道藏／正乙部／上清迴耀飛光日月精華上經　明五之一(P.第57冊　42-1)..[上海涵芬樓影印本]
經篇同卷　　　明五
上清迴耀飛光日月精華上經
上清素靈上篇
上清迴耀飛光日月精華上經
大哉七寶宮　　自然生蓮華
煒燁開夜光　　恍惚暉神家
仰觀玄真臺　　雲樓鬱差峩
流煥曜玄空　　微丘摧萬魔
拔苦罪難中　　積卻芳嬰牙
讚誦度七祖　　積福德所和
太妙出神輝　　無形寂無影
邊蕩無界外　　豁然普濟往
舉度七玄苦　　寥寥豁長靜
拔涉五苦津　　應感乘雲上
燈王徹十方　　冥勝無不明
赫赫玄真臺　　煌煌映十方
寥寥寒關釋　　難眾身潛通
七祖三途解　　無復憂惱中
稽首禮燈王　　度名東英宮
我為海船師　　故能度三歸
夜光通幽谷　　身心洗蕩開
虛煙散八極　　朗照入太微
禮誦無上教　　福慶何巍巍
飆飆結落通　　寂寂滿八丘
三素生影雲　　虛光照太無
洞觀極十方　　逍遙散苦憂
飛輪藹太空　　無形亦無跡
蹤落任飛輪　　蕭蕭入冥寂
披褐詠夜光　　諸天來降錫
罪福無定起　　近自由人身
積功苦不多　　晨夕建福田
歸命無為道　　終當體至真
煥爛明光暉　　朗徹無幽邊
赫耀絕冥外　　福降積禍遷
庠序觀十方　　普濟一切人
嚴我玄真轡　　攜手擎玉符
明燈叩瓊鍾　　應響已入無
一觀洞三寶　　釋我積世幽
遷延七寶宮　　迴輪曲嶽阿
息加緣蓋房　　豈知年歲多
口漱金液精　　積椿始嬰華
下者榮競中　　不解可如何
玄輝映曲谷　　豁朗徹淵泉
映流鬱交朗　　纏繞玉京山
七祖反胎生　　超昇入無間
蓊藹亭空曜　　鬱勃入太清
天狩左右夾　　迴輪歸南傾
恍惚九載外　　暫起不啟靈
七祖獲胎仙　　南宮更受生
飛輪藹空洞　　眄觀千百仞
理悟齊一感　　五煙吸然散
身體輕無為　　四朗應景判
地獄三惡道　　悉得脫籠難
嘯歌九玄臺　　崖嶺漱湍津
心醒六覺暢　　目棄塵濁紛
流霞耀金室　　虛堂散玄熏
精感致靈降　　形單道亦分
儵欻眄萬劫　　豈覺周億椿
秀圃蔚神階　　朱瓊耀紫庭
流風鼓空洞　　玉角翳虛鳴
紫煙纏曲宇　　丹暉繞綠軿
飛精鬱玄蓋　　羽節耀太清
澄景九齊際　　遨邁戲風城
迴浮五嶽嶺　　縱轡墉城阿
仰觀玄真門　　雲樓鬱嵯峨
香迴繞宮殿　　明燈讚靈歌
項生日月光　　歸命燈王經
豁落徹八極　　蓮華從是生
龍王含海水　　故能漱香瓶
梵志受是頌　　因得登天生
人王受是經　　壽同萬億齡
福延及七祖　　無復憂惱嬰
後生無量因　　世世尊賢貞
子／宗教／正統道藏／正乙部／上清無上金元玉清金真飛元步虛玉章　明十／第七首(P.第57冊　98-1)..[上海涵芬樓影印本]
第七首
湛寂大乘功　　　十方天中皇
摩羅諸法輪　　　真相自煌煌
六度劫仞峰　　　佩服金靈章
瑞應無量發　　　流煥眾景陽
七寶自然生　　　宮殿治虛茫
諸天並歡悅　　　幡華散清香
子／宗教／正統道藏／正乙部／上清元始變化寶真上經九靈太妙龜山玄籙／卷中　墳二(P.第57冊　357-2)..[上海涵芬樓影印本]
爾時太真帝君國主帝王上聖領真九天上帝自然神仙丹暉日月龍章仙人八術玄飛七景玉籙隱地玄丹赤書玉訣地真鳳書可得爾不自從天地分判百毒流行蠢飛蠕動之類仙人乘騎眾真雲駕來造皇庭百千聖真侍衛靈文神童玉女對立真文於金堂瓊室七寶華林之中淥水池上與諸仙玉真眾龍王天寶地神八威九域百萬仙官手把香
華麾幢之屬九色八節立燿太空日月同光百籟緣流天妓仙樂珍禽異獸百億師子巨虬千尋無幽無明照洞燭遠徹朗十方飛真步空遊宴玉房金臺寶光八肴之饌登仙洞龜山之中朝茹瓊芝夕漱玉泉俱來造焉十二玄龍紫鳳雲虬神禽聖靈之鸞丹輿羽蓋真騎諸神麗景九色五真玉京五嶽四瀆崑崙名山河海龍神真仙聖眾萬億九千八百重靈雲紫虛上丹諸君從靈官來降我第一祝九天太真紫虛九老仙都百千萬億丈人
【圖】
聖真八景皇靈自然及虛無映曜日月玄微爾時天官而說讚曰
雲紫上靈宮自然百仙童文景映日月九老粲華終月葩耀三陽表此合四蒙煌煌群仙遊眇眇造上宮頓駕蓬萊嶺攜侶步高峰日月光仙都與戲王母墉一生超塵俗誰能知此中朝翔太陽觀夕栖隱閬風眾仙攜儔侶明昧自然冲玉女騎聖鳳神仙乘真龍飄飄相從之羽蓋肅且恭命我王喬友攜手翔雲中紫雲我所遊混俗誰與同眾仙戲雲景丹
葩敷春陽莫不同此唱仙真福道場皇駕停雲侶飄飄自翱翔瞻此八極外誰力運長存日月同仁賢虛谷謝朝光迴此眾仙童誰知百歲方十聖迎兆身善哉勿相忘顧語流俗士此仙子未當千載昌朝卉百年榮夕張眾真遊太華仙人自翱翔迴景戲九嶷上與太真遊眇眇群仙士紫蓋傾光柔停景頓曦和神鳳未陽謀太和翔閬風會嶺耀華舟九迴同一觀顧盻莫同州眇眇太一宮飄飄九嶺儔日月粲華暉迴光照真浮翔鸞整晨旭勗
【圖】
哉上真求億兆不同劫千載莫之尤明會合神童九迴任性周
右一玄龍乘紫雲造空唱讚記及此八坦八門乃咒曰
雲飛上聖人乃攜太真君乘龍駕紫鳳乃造王母宮朝餌瓊芝寶夕漱玉池醲群遊太陽觀眾憩隱閬風俯戢九嶷嶺仰謝皇極中安步登五嶺控轡任性終服食飬性長千載永無窮爾有飬性術蘊心保虛冲
子／宗教／正統道藏／正乙部／北帝伏魔經法建壇儀　聚九／作鎖壇法(P.第57冊　731-2)..[上海涵芬樓影印本]
作鎖壇法
天煞煌煌地煞正方邪精百鬼何敢隱藏飛罡一吸萬鬼消亡左魁右罡神聖攝鎖毋令走逸　喝云神將疾速鎖壇吾奉
北帝敕急急如律令
作鎖壇法取炁拋訣指揮將吏鎖壇存
北帝神啟奏元始上帝步斗存神變座
法事
臣聞太虛寥廓視不見聽不聞至道杳冥叩必通求必應以今壇塲肅建經法流通上下四方宛若南丹世界周回百里即為北極天宮四炁朗清萬靈振伏魔王悉皆拱衛國土莫不緬平如
元始在寶珠中若
太上昇玉局座瓊音誕布金口宣傳十品敷揚福海深而壽山固五方安鎮邪門閉而正道開　　平坐至心誦經如法
舉　開函演奧天尊
調聲誦經
敘議品
誦至天蓬咒存想咒中諸大神仙神王將吏排布兵陣侍列左右前後每誦一品畢出北帝神又想為元命真人跪奏事由禮謝再想北帝神誦下品經
七元品
誦至分身咒不得高聲如法存想北帝神出兵捉祟遣將擒下為禍鬼神入獄存神為天蓬步斗一座立魒星以左手握五將
【圖】
訣再握持家訣四指搯大旨根上權兵訣子總管訣大指搯四旨節中召將出兵收捉患家為禍邪祟畫井獄入祟想兵將攝入其中勒令放還病人魂魄歸身想壇金光一道直射病房兆身隨光入依經噀水退攝或令人將符入房打醋炭熏掃想心將護衛患身如故想往來人盡為邪鬼神吏回壇復坐誦經
戮鬼品
存為北帝領諸天魔王上下六宮神吏等
在酆都說法降伏邪鬼如治病又給符水與服
捍厄品
存元命神奏對北帝北斗頒告聖旨下星宮斗府為某人消災度厄存其患人凶星退舍吉曜照臨禍散消災天仙度人魔王受戒鬼魅逃形
神印品
想印中毫光萬丈斬滅不祥
金籙品
想元始天尊降下救苦真符差龍童齎告三界十方羅酆嶽府等處攝召祖先魂識次存為救苦天尊握金牌訣想金光照破幽獄攝到魂儀前來壇所道眾就家廟咒食諷經安奉就坐祝其聽宣經法誦畢告長生簡宣符籙牒差龍童將吏進詣南宮注生先焚燎功德法師皆不必下座
九龍品
存為北帝神握金牌召九龍王住居禁享六神前來聽令或有新舊修造傷犯咸皆
原赦憑此經功以為安奉觧釋
辟屍品
誦至明鏡籙存白炁祥光於寶籙中天出天災散地禍
八字品
誦至斗諱處想北帝頒旨下北斗北斗親現為患人消災觧厄順度星躔削落罪籍注上生名逐位存想左手斗訣自額至眼為之臨目觧冤尤保身命修心性仍想神仙將吏保護生人削罪注福就給靈篆與服
神兵品
至此再陳醮供想內外上下眾真受供降福
子／宗教／正統道藏／正乙部／伏魔經壇謝恩醮儀　聚十(P.第57冊　735-1)..[上海涵芬樓影印本]
伏魔經壇謝恩醮儀　　　聚十
法事
白請師文
恭以寶篆氤氳一縷之香煙乍起瑤壇煒燁九華之燈焰初然天書暫閟於蕊宮誠意猶存於菲禮欲攀迎於
上帝先關告於真師遙望玄都修齋奉請
宗師
修齋行道奉請祖師降臨壇所
真師
舉雲轝
法師長跪奏對如法
門下具法職姓某誠惶誠懼稽首頓首再拜上言伏聞原神道設教之妙莫不於師推博施濟眾之仁無過於法故行經教舉揚之際必賴師資默佑之功有開必先無文不度恭炷真香一心啟告
伏魔啟教聖師孫君閔君真人保舉師虛靖張真君蕆教祖師了源柯君真人弘教祖師三十五代天師觀妙張真君宗師三十六代
【圖】
天師冲和玄靜張真君宗師四十二代天師冲虛張真人伏魔演派諸大師真恭惟
諸位師君神威遠振聖道無方開化凡愚懸一輪之道月主張教範振萬古之宗風百官千將盡屬指揮三界萬靈悉皈紏察凡有祈禱敢不奏聞恭對
清光俯陳丹悃
宣齋意
心詞真實聖鑒匪遙諒沐師慈必垂省覽伏念某教門末學濁世凡愚識淺才疏徒切心
存於真一炁庸質濁豈能神會於玄微暨想念之舛訛與言詞之鄙陋行持有誤孚應難期必賴聖眼同明法輪大轉俯從凡懇真輶降幸於人間保奏
帝庭法澤沾濡於天地庶俾某思真念道蕆教行科悉獲感通以臻報應伏願真靈下盻道炁冥扶寶座敷時冀九龍飛步萬魔奔走瓊科啟處俾三界侍衛五帝司迎果副所祈不忘大德但某誠惶誠懼稽首頓首再拜謹言
唱道　　旋遶
上香　　入戶
各禮師存念如法
五星列照　煥明五方　水星卻災
木德致昌　熒惑消禍　太白辟兵
鎮星四據　家國利亨　名刊玉簡
字錄帝房　乘飆散景　飛騰太空
出入冥無　遊宴十方　五雲浮蓋
招神攝風　役使萬靈　上衛仙翁
鳴法鼓二十四通
無上玄天五靈玄老黑炁真皇大道君當召出臣所佩法籙中神仙官將伏魔五帝直符專將張包謝黃李五大天丁太玄夜光青腰玉女飛龍飛虎騎吏奏事仙官出出者嚴裝關啟此間土地里域正神臣今設醮行科燒香奏為齋意以今關盟三界普告十方願得太上正真道炁下降流入臣等身中令臣心廣體胖神清氣爽忱詞上達景貺下孚傳臣所啟之誠速達徑御
無上三天七皇上帝伏魔洞微天尊眾真御
【圖】
前
請稱法位
具位臣某謹上啟
金闕九清上帝大羅十極高真諸天上帝星斗群真經壇與降四府群真恭望
洪慈洞開靈鑑臣聞
大道無情萬物遂生成之化聖人有作群生蒙覆護之恩自洪濛未判之先有曲成不遺之者大而開天闢地巍巍乎有成功小則利物濟人綽綽然有餘裕惟我
祖師伏魔大帝道宗三境位列九清為中天萬乘之尊主下土兆民之命昔在龍康之劫時當甲午之年魔魅興妖生民夭閼承
元始之降密旨摧破鬼營佐
玉帝以福黎元咸躋壽域由是地絕妖塵天無氛穢至今光華日月威鎮乾坤經宣金口之中教闡塵寰之內昭昭靈跡赫赫玄功凡有禱以必通悉無求而弗應今則座排寶位案列菲儀燈然萬象之森羅燭幽破暗香爇五雲之縹緲達信通誠既圓十品之真詮尚
【圖】
欲三陳於薄禮六甲威靈藏瑞檢琅書暫閟於天宮萬魔奔走聽神符儀仗分臨於醮席密邇龍鸞之御願歆豺獺之誠臣等瞻望天階恭迎
聖駕
請班　降聖
安座　獻茶
臣謹重誠上啟
虛無金闕七皇上帝北極神霄帝君諸天宰輔上壇高真臣聞人生斯世命屬上天肫肫
其仁共稟陰陽之化高高在上難逃生殺之權倘操修有昧於靈臺而報應定膺於憲網漂沉諸趣淪沒三途幸祖師垂經教之科俾後世知修禳之目遷善改過請福延生以今某德荷鈞陶身蒙覆燾用皈從於經教敬投設於法門酌水獻花然燈像斗舉壺觴而陳三獻披肝膽而瀝寸忱綠蟻黃封謾貢人間之薄味珠宮貝闕自多天上之流霞聊寓小心以酬大德伏願
諸天稱慶三界侍軒秩秩初筵如大會玉京
【圖】
之日巍巍大範常願親寶黍之玄拜首高真謹陳初獻
樂法以為妻
臣謹重伸上啟
主法中天北斗三光列曜星君上界群真中壇列聖臣聞日君月后為上天列宿之尊斗極星垣司下土群生之命運樞機於不測示光彩之無私以及注賜諸曹泰玄三省莫不恢張萬範調理四時輔相天地之宜主宰鬼神之事宣其炁而張其教戒用休而董用威
居高聽卑彰善癉音旦惡以今某生蒙宰制日荷照臨深慮流慾海而趣愛河徒為生中土而遇正教敬崇玄範用啟琅書是再酌於清酤音孤悉昭回於皇覽三島神仙客既昔陪於瑤池一盃羅浮春更上陳於玉陛獻
上帝松花之義效野人芹藻之忱伏願享于克誠錫之多福靈章出世睹落落之高張酒星在天燦煌煌之曜景無任惶懼亞獻清觴
鬱鬱家國盛
臣謹重伸上啟
酆都岱嶽水國陽間經中無鞅神仙壇下合干帥將臣聞上帝權衡盡屬百司之主宰下民罪福難逃眾聖之詮量道德崇高神明渺漠雝雝在宮肅肅在廟正直無私溷溷音混其淵浩浩真天監臨有赫或主玄籍掌青律或窮碧落下黃泉陪上界之真人為神仙之官府莫不除邪輔正出幽入冥誓以濟死度生隨方蕆化以今某夙沾教雨久沐玄風念道思真爰舉行於教典避凶趍吉期固結於善根三獻潢汙再陳丹悃懇懇款款懼深瀆於
高明巍巍堂堂諒不嫌於微陋與其潔也表而出之清者聖而濁者賢固難品藻澄其心而遣其慾極切傾葵伏願聽於無聲叩之則應玉斝斟元醴罄一時事帝之忱仙兵護道場仰千載伏魔之教酒終三獻禮盡一心
大道洞玄虛
禮畢三行徒寓小心之翼翼罪當萬坐難逃天網之恢恢仰惟大德之好生為此下民而歛福仰祈
洪造少寓微誠圓滿心詞謹當宣奏
宣詞
具如詞旨已罄敷宣諒沐天慈必從凡懇伏願赦過宥罪滌垢蕩瑕勑下紫微宮功圓靈寶藏琳琅振響梵炁彌羅金童散花玉女執巾魔王敬形鬼妖滅爽仍冀某身沾法澤青編紀福壽之書生遇昌時黃道順星躔之次無所不禳無所不度悉符經旨之不殊必得其祿必得其名咸契道言之無量次冀臣等道心開發法性圓明常瞻獅座之浮空風雲慶會共睹龍章之行世日月同明
陽長陰消天清地肅四海樂升平之化群生躋仁壽之鄉謹啟以聞
獻狀　三禮　十二願　誦經　宣疏
重稱法位
具位臣某謹重誠上啟
金闕九清上帝大羅十極高真諸天上帝星斗群真經壇與降四府眾真恭望
洪慈洞開靈鑑臣聞
帝座中天居其所而眾星拱真經垂世依玄科而萬劫傳既獲睹於靈文實可為於大幸
【圖】
重念臣等凡籠濁質下土行屍濫叨祭酒之名莫稱持經之任言辭庸瑣儀範麤疏戰戰兢兢懼難逃於斧鉞魏魏蕩蕩諒不責其草茅監此微忱弘施巨澤小善必錄鼓化筆以覃恩大德曰生斡洪樞而錫佑今則香銷寶鼎燈謝銀缸淺淺蝸廬難久淹於仙仗皇皇龍馭亦將返於玄都攀戀無由喜懼交切傾光迴駕肅瞻天上之麒麟臥轍攀轅空聽雲中之雞犬所願罪銷臣等福集齋官宥其蒙瀆之愆錫以泰來之祉博也厚也高也明也
莫盡贊揚之私匡之直之輔之翼之永賴帡幪之賜無任惶懼奉送高真
修齋事畢
雲輿已返
存神燒香
香官使者左右龍虎君侍香諸靈官當令臣設醮之所自然生金液丹碧之英百靈眾真交會在此香火鑪前當願臣等學道得道求仙得仙齋官蒙福合室沾恩十方仙童玉女接侍蘭筵向來所啟之誠速達徑御
無上三天七皇上帝伏魔洞微天尊眾真御前
解壇頌
子／宗教／正統道藏／續道藏／洞玄靈寶玉京山步虛經　藁四／洞玄步虛吟十首(P.第58冊　107-1)..[上海涵芬樓影印本]
洞玄步虛吟十首
稽首禮太上燒香歸虛無流明隨我迴法輪亦三周玄元四大興靈慶及王候七祖生天堂煌煌耀景敷嘯歌觀太漠天樂適我娛齊馨無上德下僊不與儔妙想明玄覺詵詵巡虛遊
子／宗教／正統道藏／續道藏／中天紫微星真寶懺　隸九(P.第58冊　305-1)..[上海涵芬樓影印本]
中天紫微星真寶懺　　　隸九
伏以乾坤大德廣覆載於群生日月光明普照臨於萬彙凡伸懇禱仰冀鑒觀臣謹運真香虔誠奏啟供養
虛皇大道三境至尊中天星主北極紫微大帝斗父龍漢祖劫周御國王天尊斗母摩利支天大聖高上玉皇尊帝星君北極玄卿大帝日宮太陽帝君月府太陰皇君五方五德星君四炁四曜星君天罡大聖星君三台華蓋星君二十八宿星君十二宮辰星君當生
本命星君上清福祿壽三老星君流年運限照臨星君三垣內外星君周天列曜河漢星君三界十方千真萬聖恭望洪慈鑒今懺悔臣聞太極生兩儀而垂象默運化鈞高穹布列宿以昭明分輝大地周天三百六十五四分之餘度微數萬一千五百二十之隱名見遲流伏逆於星躔循經緯周旋於分野恭惟星主紫微大帝玉陛森嚴瑤天高邈權與迼化掌握樞機端居總理於三天統治運行於九道七政四炁施正令於春夏秋冬五斗眾
【圖】
星鎮方維於乾坤離坎本命元辰朗曜福祿壽老光明罡星環指於太空宿曜照臨於大地不言善應有感必通天無私親常親輔於有德人所稟命蓋命屬於上穹臣等皈依恭修寶懺望皇靈而稽首仰斗極以傾心以今奉為某自從無始乃至有生縱一念以冥行六根纏結恣三業而罔覺十惡積增若不懺陳曷叨恩宥是以列款上陳皈命朝禮仰望紫微至聖璇璣列真介景福以均霑降慈光而普照蕩除三業清淨六根俾五福以茂隆
冀千祥而駢集臣等瞻天望聖激切屏營之至志心朝禮　　人各恭敬
志心朝禮
高上玉皇尊星大帝
紫微中宮星主北極大帝
紫微上宮南極天皇上帝
斗父龍漢祖劫周御國王天尊
斗母紫光金尊聖德巨光天后
日宮炎光太陽帝君
月府素曜太陰皇君
東方木德歲星星君
南方火德熒𤏘星君
西方金德木白星君
北方水德伺晨星君
中央土德鎮星星君
交神首羅睺星君
交中神尾計都星君
天乙華陽紫炁星君
太乙華陰月孛星君
北斗天樞陽明貪狼星君
北斗天璇陰精巨門星君
北斗天機真人祿存星君
北斗天權玄冥文曲星君
北斗天衡丹元廉貞星君
北斗闓陽北極武曲星君
北斗瑤光天關破軍星君
北斗洞明左輔星君
北斗隱光右弼星君
南斗天府司命星君
南斗天相司錄星君
南斗天梁延壽星君
南斗天同益算星君
南斗天樞度厄星君
南斗天機上生星君
東斗蒼靈延生星君
東斗陵光護命星君
東斗開天大衛集福星君
東斗大明和陽保和星君
東斗尾極總監星君
西斗白標星君　　　西斗高元星君
西斗皇靈星君　　　西斗巨威星君
中斗赫靈度世星君　中斗斡化上聖星君
中斗沖和至德星君　天罡節度紫庭星君
上台虛精開德星君　中台祿淳司空星君
下台曲生司祿星君　角宿天門星君
亢宿天庭星君　　　氐宿天府星君
房宿天駟星君　　　心宿天王星君
尾宿天雞星君　　　箕宿天津星君
斗宿天廟星君　　　牛宿天機星君
女宿天女星君　　　虛宿天卿星君
危宿天錢星君　　　室宿天廩星君
壁宿天市星君　　　奎宿天將星君
婁宿天獄星君　　　胃宿天倉星君
昴宿天目星君　　　畢宿天耳星君
觜宿天屏星君　　　參宿天水星君
井宿天井星君　　　鬼宿天匱星君
柳宿天廚星君　　　星宿天庫星君
張宿天秤星君　　　翼宿天都星君
軫宿天階星君　　　天秤宮辰星君
天蝎宮辰星君　　　人馬宮辰星君
磨蝎宮辰星君　　　寶瓶宮辰星君
雙魚宮辰星君　　　白羊宮辰星君
金牛宮辰星君　　　陰陽宮辰星君
巨蟹宮辰星君　　　獅子宮辰星君
雙女宮辰星君　　　當生本命元辰星君
福星天德星君　　　祿星天佑星君
壽星老人星君　　　流年運限照臨星君
紫微垣內列曜星君　太微垣內列曜星君
天市垣內列曜星君　六十甲子江淮河漢星君
禮足各長跪皈命懺悔
臣法眾等志心皈身皈神皈命玄穹上聖列宿星君本命元辰照臨真宰恭望大慈洞垂巨澤普降洪恩臣聞煌煌列聖朝拱北極之尊燦燦七星默運中天之化有求必應無禱不從以今懺悔某自從無始以至有生或身口意之相違廣營三業或貪嗔癡之未所放縱六情殺盜邪淫　言妄語或裸露三光之下或觸突眾聖之前損害眾生拋擲五穀十惡障重三毒業深任性所為不知慚愧或見聞而自作或想念以教他種種罪根一一懺
悔伏願星真洞鑒斗極垂慈元綱流汗漫之恩法雨沛汪洋之澤矜憐愚昧原宥愆尤斡運限以和平順星辰於躔度承斯懺力仰荷玄功嘉與群生咸歸正道志一心稽首禮謝無上至真三寶
伏聞彼蒼者天運一元而彰眾曜至玄者道錫五福以惠群生
臣等向來拜禮寶懺已在云周伏願諸天洞鑒廣施普博之恩列曜高臨大賜慈悲之澤千愆萬過咸乞蕩除三業六根悉蒙原赦福
【圖】
資萬有恩被十方稽首皈依無極天道志心稱念
消愆滅罪天尊
子／宗教／正統道藏／續道藏／徐仙翰藻／卷之七　卿三之三／詩句／真仙八詠圖／仙嶼靈芝(P.第59冊　215-2)..[上海涵芬樓影印本]
仙嶼靈芝
燁燁煌煌三秀繁太和風氣產靈根冥棲此地無由報採入虞延獻至尊
子／宗教／正統道藏／續道藏／贊靈集／卷之四　卿八之二／詩／謁靈濟宮　九刑科給事中山陰朱純(P.第59冊　296-2)..[上海涵芬樓影印本]
刑科給事中山陰朱純
恭持玉節遍歷南閩因過鰲峰
洪恩靈濟宮載瞻載拜禮竣惟時廟官方
率三五童子羽衣鶴氅乃邀至菊軒飲茶清話間因索詩以識敬謁之誠遂辭率成數體一律以彰
聖朝神靈之萬一云耳後者郢正幸甚
恭持使節到南閩得駐征車謁二真翼翼廟庭千仞起煌煌袍錦四時新瓊碑紀績來天
【圖】
上玉敕騰光照海濱祀典聿隆當　盛世擬同社稷萬年春
子／宗教／正統道藏／續道藏／贊靈集／卷之四　卿八之二／詩／寶殿十奇峰／貪狼峰　二隴西李叔義(P.第59冊　299-1)..[上海涵芬樓影印本]
隴西李叔義
四面攢峰列畫屏危標直上倚青冥有時靜夜紅光煥一道煌煌貫斗星
子／宗教／正統道藏／續道藏／贊靈集／卷之四　卿八之二／詩／真仙八詠圖／仙嶼靈芝　二釣臺李溥(P.第59冊　301-2)..[上海涵芬樓影印本]
釣臺李溥
伊昔肇真宮瑞草產其處九莖絢熙陽三秀結華露元氣孕至和靈根世稀遇瞱瞱呈嘉
祥煌煌映仙嶼不讓漢池生寧療啇山茹兆跡幾何年至今播芳譽
子／宗教／正統道藏／續道藏／岱史／卷之七　望典紀　八二之二／歷代群臣祀祝／國朝　張鑑(P.第59冊　617-2)..[上海涵芬樓影印本]
巡撫都御史張鑑祭嶽文曰粵稽山東之地青兗肇域齊魯舊疆聖賢王霸之化禮義富強之方逮
皇明之御宇為畿腋之左壤東表溟海西略河防赫赫明神實主震方鑑奉　明命來撫是邦則巡撫之與威靈乃均夫秉幽明之章念言東土憂心倀倀薦臻饑饉官方
【圖】
不良煩苛盜疾昏墊流亡戶籍耗減阡陌蕪荒以今日之所目擊較之古昔之盛惄焉其如傷履任以來夙夜惕惶仰承神祐時雨時暘百穀用登盈畝穰穰匪直彼不歛穧而此遺穗實貧有餘而富露藏是神錫吾氏之福即所以貺有位之康彼存者既享有年之樂而去者豈無故土之望桑梓在念逋負難償思者不來來者不臧招撫墾開孰敢怠遑因則戶而平其稅分地而清其糧上則請命於　天子天子即賜
俞允下則責成於有司有司有欺心玩法削民自殖者典刑有赫實足自戕苟非明神屢錫以豐年煦育以和氣則民將迫於貧困疾疫何能永樂利於故鄉經綸潤澤既明且詳陰騭默祐惟神煌煌鑑蓋求上不負　聖天子牧養小民之意下不負生平奉公憂國之志侯閭閻郊野盡復古昔之盛亦為東方明神之光用是敬陳牲品侑以玄黃既齋既潔肅恭對颺為已往有年之謝致將來時若之禳報懇之忱非言
【圖】
所將福善祐正惟神之祥鑒微衷之懇懇知來格之洋洋尚饗嘉靖四十年
子／宗教／正統道藏／續道藏／岱史／卷之八　遺蹟紀　八三之一／帝王遺蹟／舞鶴臺／張說序頌(P.第59冊　628-2)..[上海涵芬樓影印本]
張說序頌
皇唐六葉開元神武皇帝再受命致太平
【圖】
乃封岱宗禪社首金石紀號天文煥發儒臣志美立碣祠壇曰厥初生人俶有君臣其道茫昧其風朴略因時而欻起興運而紛落泯泯沒沒無聞焉爾後代聖人取法象立名位衣裳以等之甲兵以垣之於是禮樂出而書記存矣反其源致敬乎天地報其本致美乎鬼神則封禪者帝王受天命告成功之為也閱曩聖之奧訓考列辟之通術疇若天而不成曷背道而靡失由此推之封禪之義有三帝王之略有七七
者何傳不云道德仁義禮智信乎順之稱聖哲逆之號狂悖三者一位當五行圖籙之序二時會四海昇平之運三德具欽明文思之美是謂與天合符名不死矣有一不足而云封禪人且未許其如天何言舊史者君莫道於陶唐虞舜臣莫德於皋陶稷咼三臣降德皆有天下仲尼敘帝王之書繫周秦之誓明魯祀周公用王禮秦承伯益接周統孔聖微旨不其效歟然秦定天下之功高享天祿之日淺天而未忘庭
【圖】
堅之德也故大命復集于皇家天之贊唐不惟舊哉其興之也玄靈啟迪黃祗顧懷應歸運以義舉撫來蘇以利見湯也無放夏之慚武也無代殷之戰高祖創業四宗重光德有格天漏泉蒸雲濡露菌蠢滋育氤氳涵煦若天地之覆載日月之照臨溥有形而歸景罄無外而宅心百有八年于兹矣皇帝攘內難而啟新命戴睿宗而纘舊服宇宙更闢朝庭始位蓋羲軒氏之造皇圖也九族敦序百姓昭明萬邦咸和黎
人於變立土圭以步曆革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謨之神化之然猶戰戰兢兢日慎一日納規誨以進德遂忠良以代工講習乎無為之書討論乎集賢之殿寵勇爵貴經明翼乎鵷鸞之列在庭毅乎貔豹之師居鄙人和旁感神寶沓至乾符坤珍千品萬類超圖溢牒未始聞記我后以人瑞為
【圖】
心不以物瑞為意王公卿士儼然進曰休哉陛下孝至于天政合乎道前年祈后土人獲天穰間歲祀圓丘日不掩朔感祥以祈聖四事以觀天天人交合其則不遠意者喬丘掃路望翠華之來上帝儲恩俟蒼壁之禮久矣焉可專讓而廢舊勛群臣固言勤帝知罪至于再至于三帝乃挹之曰欽崇天道俯率嘉話恐德不類敢憚于勤其撰巡狩之儀求封禪之故既而禮官不戒而備軍政不謀而輯天姥練日雨師灑
道六甲按隊八陣警蹕孟冬仲旬乘輿乃出千旗雲引萬戟林行雐濩燦爛飛焰揚精原野為之震動草木為之風生歷郡縣省謠俗問百年舉百祀興墜典葺闕政攸徂之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿里之魂復見乾封之事堯雲往舜日還神華靈鬱爛熳乎穹壤之間是月來至于岱祗祓齋宮滌濯靜室凝神玄覽將款太一議夫泰山者聖帝受天官之宮
【圖】
天孫總人靈之府自昔立國莫知萬數克升中而建號惟七十而有五我高宗六之而今七矣非夫尊位盛時明德曠代遼闊難并之甚哉先時將臻夫大封也累封疆於高岡築泰壇於陽趾夫其天壇三襲辰陛十二咸秩眾靈列坐有次崇牙樹羽管磬鏞鼓宮懸於重㙺之內于歲鈠殳釣戟戣戵周位於四門之外代國重器傳代絕瑞旅之於中庭玉輦金轂翠昌黃屋夾之於端路庶官百辟羌夷蠻貊褒成之後讓
王之客序立於禮神之場髦頭弩牙鐵馬金鏃介冑如雪旗幟如火遠匝於清禁之野於是乎以天正上元法駕徐進屯千乘於平路留群臣於谷口皇帝御六龍陟萬仞獨與一二元老執事之人出天門臨日觀次沆瀣宿巉巖赤霄可接白雲在下庚寅祀高祖於上封以配上帝命眾官於下位以享眾神皇帝冕裘登壇奠獻俯僂協金奏佾羽舞撞黃鍾歌大呂開閶闔與天語清將信公奉斗布度懋建皇極勤恤蒼
【圖】
生昭嘏乎未兆禳災乎未萌上下傳節而禮成樂遍福壽同歸而帝賜神策乃玉牒於中頂揚柴燎於高天庶忠誠之上達若憑焰而駕煙日轡方旋神心餘眷五色雲起拂馬以隨人萬歲山呼從天而至地越翌日尊睿宗侑地祗而禮社首遂張大樂覲東后國風惟舊無黜幽削爵之誅王澤惟新有眚災大齎之慶不浹日至化洽於人心不崇朝景福遍於天下然後藏金匱於祏室迴玉鸞於上都煌煌乎真聖朝
之能事而高代之盛節者也于斯之時華戎殊俗異音同歎曰兵合多兩山峻多雲豈有大舉百萬之師剋期千里之外及行事之日則天無點翳地無纖塵嚴冬變為韶景寒風鬱為和氣非至德其孰能動天如此其順者乎昔人云自西自東自南自北無思不服今信知聖人作而萬物睹其心服之之謂矣或曰祭泰祈主先后非禮歟曰是禮也非宜也王者父事天母事地侑神崇孝無嫌可也且天柴瘞外事帝王
【圖】
主之蒸嘗內事后妃助之是開元正人倫革弊禮起百王之法也故令千載曙末光聆絕韻咀甘實漱芳潤爍玄妙之至精流不已之淑聲臣說作頌告于神明四皇墳而六帝典雖吉甫亦莫能名徒採彼輿人之詩曰大矣哉維天為大惟皇則之率我萬國受天之祺子孫百代人神共保綏之云爾而已矣
子／宗教／正統道藏／續道藏／易林上經／卷之五　千五／小畜之第二十六(P.第60冊　82-2)..[上海涵芬樓影印本]
小畜之第二十六
大畜朝鮮之地姬伯所保宜人宜家業處子
孫求事大喜
乾　金柱鐵關膠固衛災君子居之安無憂疑
坤　轉禍為福喜來入屋春城夏國可以飲食保全家室
屯　水暴橫行浮屋壞牆泱泱溢溢市師驚惶居止不殆與母相保
蒙　虎豹熊羆遊戲山隅得其所欲君子無憂旅人失利市空無人
需　躬禮履仁尚德止訟宗邑已安三伯無
【圖】
患
訟　江淮易服玄黃朱飾靈公夏徵哀禍無極高位崩顛失其寵室
師　不虞之患禍至無門奄忽暴卒痛傷我心蒙之明夷
比　三淦五岳去危入室凶禍不作桀盜堯服失其寵福貴人有疾
小畜配合相迎利之四鄉昏以為期明星煌煌欣喜奭澤所言得償
履　三手六身莫適所閑更伏搖動動失事
便箕子徉狂國乃不昌
泰　虎臥山隅鹿遇後胊弓矢設張猬為功曹伏不敢起遂全其軀得我美草大有之訟
否　麟鳳執獲英雄失職自衛反魯畏昧不起福祿訖已
同人欒子作殃伯氏誅傷州犁奔楚失其寵光
大有黃帝出遊駕龍乘馬東至太山南過齊魯王良御右文武何咎不利市賈
謙　齊魯爭言戰於龍門遘怨致禍三世不
【圖】
安
豫　道禮和德仁不相賊君子往之樂有其利
隨　嫗妒公姥毀益亂類使我家憤利不得遂
蠱　一巢九子同公共母柔順利貞君子不殆福祿所在
臨　崔嵬北岳天神貴客溫仁正直生布思德閔哀不已蒙受大福
觀　三蛆逐蠅陷墮釜中灌沸渰殪與母長
訣
噬嗑東山西陵高峻難升威夷掘壘使道不通啇旅無功復反其邦
賁　常德自如不逢禍殃福祿自來
剝　范子妙材戮辱傷膚後相秦國封為應侯
復　狼虎結謀相聚為儔同嚙牛羊道絕不通病我啇人
無妄不宜杜公與我爭訟媒伯無禮自令塞壅
頤　上天樓臺登拜受福喜慶大來
大過三羊土山東至平康黃龍眼箱南至魯陽完其珮囊執綏車中行人有慶
坎　天地閉塞仁智隱伏啇旅不行利深難得
離　延陵適魯觀樂太史車麟白顛知纂興起卒兼其國一統為主
咸　櫜戢甲兵歸放馬牛徑路開通國無凶憂一下有朽牆難鑿疾病難治
恆　牛驥同堂郭氏以亡國破為墟君奔走
趍
遯　大尾小腰重不可搖棟橈攘壞臣為君憂湯火之言消不為患使我復安
大壯太乙置酒樂在起舞萬福飲同可以安處保我𧢟齒一下有所空無餌不利為旅
晉　飲酒醉凶跳起爭開伯傷切僵東家治喪
明夷陵險難登澗中多石車馳轊擊重載傷軸擔負善躓跌踒右足
家人爭訟不已更相咨詢張李弱口被髮北
【圖】
走一下有耳順從心躬行至仁不須以兵天下太平
暌　心志無良傷破妄行觸牆觝璧不見戶房先王閉關啇旅委棄
蹇　鸋鴂鴟號治成御災綏得安家周公勤勞
解　清人高子久屯外野逍遙不歸見我慈母
損　兩虎爭鬥股創無處不成仇仇行解却去
盜　天女推床不成文章南箕無舌飯多沙
糖虐眾盜名雄雞折頸
夫　太子扶蘇出於遠郊佞幸成邪改命生憂慈母之恩無路致之
姤　寒暑相推一明一微赫赫宗周榮光滅衰
衰
翠　雞狗相望仁道篤行犬吠昏明各安其鄉周鼎和餌國富民有八極蒙祐
升　窗牖尸房通利明光賢智輔聖仁施大行家給人足海內殷昌
困　雨雪三月鳥獸飢乏旅人失宜利不可得機言解患以療篤難危身復安
井　白鵠銜珠夜食為明膏潤優渥國歲年豊中子來回見惡不凶
革　從承牽羊與虎相逢雖驚不凶
鼎　鳧雁啞啞以水為宅雌雄相和心志娛樂得其所欲大有之歸妹
震　逐狐平原水遏吾前深不可涉暮無所得
艮　窟室蓬戶寒賤所處千里望煙渙散四
方形休滅亡下入深淵終不見君
漸　桀紂之主悖不堪輔貪榮為人必定其咎聚歛積實野在都邑未來我室
歸妹倉庫盈億年歲有息啇人留車𦁩久有得陰多陽少因地就力
豊　泰山不然約鯉失綸魚不可得利去我北一作三人同行以興周國君子安息
旅　童女無媒不利動搖安其室廬待母動憂
巽　載風雲母遊觀東海鼓翼千里見吾愛
【圖】
子
兌　鴻盜我襦逃於山隅不見其跡使伯心憂
渙　夜視失明不利遠鄉閉門塞牖福為我母
節　三狗逐兔于東門路利以進取啇人有得
中孚武王不豫周公禱謝載璧秉珪安寧如故
小過同載共車中道別去爵級不進君子下
輿
既濟六鴈俱飛遊戲稻池大飯多食食飽無患
未濟符左契右相與合齒乾以坤利季生六子長大成就風言如母不利為咎
子／宗教／正統道藏／續道藏／易林下經／卷之二　兵二／益之第四十二(P.第60冊　134-2)..[上海涵芬樓影印本]
益之第四十二
益　文王四乳仁愛篤厚子畜十男無有夭折
乾　下堂出門東西九山逢福值喜得其安閑
坤　城上有烏自鳴破家招呼醜毒為國災患
屯　伯虎仲熊德義淵泓使布五穀陰陽順序
蒙　飲酒醉臥跳起爭鬥伯使仲僵東家治喪
需　四目相視稍近同執日映之後見吾伯姨
訟　隨時逐便不失利門靈獲得福富於封君
師　隴西冀北多見駿馬去如焱飆害不能傷
比　白龍黑虎起伏俱怒期戰盤空蚩尤敗走死於魚首同之比蒙之坎
小畜鴻飛戾天避害紫淵雖有鋒門不能危身
履　平國不均夏氏作亂烏號竊發靈公隕命
泰　江漢上遊政逆民憂陰伐其陽雄者受殃
否　東家殺豬聞臭腥臊神怒不顧命絕衰國毫社火燒宋公夷誅
同人西誅不服恃強負力倍道趍敵師走敗覆
大有一婦六夫擾亂不治張王季莊莫適為公政道塞壅周君失邦
謙　配合相迎利之四瀆昏以為期明星煌煌欣喜奭懌所言得當
豫　猿墜高木不踒手足握金懷玉還歸其室蒙之隨訟之艮否之臨
隨　卷領遁世仁德不害三聖攸同周國茂興需之震
蠱　去危脫厄安無怵愓上福喜堂見我喜悅
臨　帶季兒良時利權兵將師合戰敵不能當趙魏以強
觀　鵠思其雄欲隨鳳東順理兩翼出自日中須留北邑復反其室
噬嗑且如驚鹿不能定足室家分散各走鼠匿且疑作懼
賁　甲乙丙丁俱歸我庭三丑六子入門見母
剝　躡華顛觀浮雲風不搖雨不薄心安吉患無咎
復　德施流行利之四鄉雨師洒道風伯逐殃巡狩封禪以告成功
尤妄水流趍下遂成東海求我所有買鱣與鯉損之需
大畜和氣相薄膏潤津澤生我嘉穀
頤　憂驚以除禍不成災安全以來
大過堅冰黃鳥常哀悲愁不見甘粒但睹藜蒿數驚蟄鳥為我心憂
坎　翕翕𨋮𨋮實墜崩顛滅其令名長命不全泰之謹否之離
離　因禍受福喜盈其身
咸　陸居千里不見河海無有魚市
恆　鹿得羙草嗚呼其友九族和睦不憂饑乏益之恆同人之蹇
遯　出門得堂不逢禍殃入戶自苦不見矛戟
大壯累尊重席命我家客福祐久長不見咎殃
晉　鴻雁俱飛北就魚池鱣鰋鮎鯉眾鳥饒有一鳴獲兩得之過倍
明夷當風奮翼與鳥飛北入我家國見吾慶室
家人麒麟鳳凰善政得祥陰陽和調國無災殃
睽　逐狐東山水過我前深不可涉失其後便
蹇　丑戌亥子饑饉所生陰為暴客水絕我食
解　狐狸雉兔畏我逃去分走竄匿不知處所
損　桀跖惡人使得不通炎旱為殃年穀大傷
夬　兔乳立室行來雀食虎攫我子長號不已
姤　土階明堂禮讓益興雄雌相得使我無疾疾一作疚
萃　送金出門并失玉兔往來井上破甕壞盆兔一作丸
升　諷德誦功羙周盛隆加其旦輔夬濟沖人夬疑作大
困　盜竊滅身二母不親王后無黨毀其寶靈
井　六月騤騤名欲有至專正未裝俟侍明旦
革　雀行求粒誤入網罭賴仁君子復說歸室
鼎　仁德孔明患禍不傷期誓不至室人銜恤
震　龜厭江海陸行不止自令枯槁失其都市憂悔咎生
艮　孤獨特處莫依為輔正心允濟神勞志苦
漸　伯仲言留叔子云去誰云無咎主母大喜
歸妹初憂不安後得笑懽雖懼無患
豊　好戰亡國師不以律稱上殞墜齊侯狼戾被其災崇
旅　鹿生澤陂豺傷其麑淬血獨哀
巽　天地鈐塞仁智隱伏啇旅不行利潤難得
兌　福德之士歡悅日喜夷吾相桓三歸為臣賞流子孫
渙　上無飛鳥下無走獸擾亂未治民勞於事
節　月削日衰工夫下機宇宙滅明不見三光謙之觀
戶孚戴盆望天不見星辰顧小失大福逃牆外
小過握斗運樞順天無憂所行造德與樂並居
既濟操戟刺魚披髮立憂虎脫我輿狼取我袍亡馬失財
未濟兩人俱醉相與悖戾心乖不同爭訟匈匈
子／宗教／正統道藏／續道藏／莊子翼／卷之三　振三／外篇　一／駢拇第八(P.第60冊　801-1)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以牧名聲使天下簧故以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此
【圖】
皆多駢旁枝之道非天下之至正也彼正正者不失其性命之情故合者不為駢而枝者不為跂音岐長者不為有餘短者不為不足是故鳧脛雖短續之則憂鶴脛雖長斷音短之則悲故性長非所斷性短非所續無所去憂也
郭註夫有耳目者未嘗以慕聾盲自困也所困常在於希離慕曠則離曠雖聰明乃亂耳目之主也曾史性長於仁耳而性不長者橫復慕之慕之而仁仁已偽矣天下未三慕桀跖而必慕曾史則曾史之簧鼓天
下使矢其真性甚於桀跖也騁其奇辯致其危辭者未當容思於檮機之口而必競辯於楊墨之間則楊墨污亂而言之主也此數子皆師其天性直自多駢旁枝各自是一家之正耳然以一正萬則萬不正矣故至正者不以己正天下使天下各得其正而已物各任性乃正正也自此以下觀之至正可見矣以枝正合乃謂合為駢以合正枝乃謂枝為跂以短正長乃謂長為有餘以長正短乃謂短為不足各自有正
【圖】
不可為此正彼而損益之知其性分非可斷續而任之則無所去憂而憂自去矣
筆乘按纍瓦作纍丸竄句作竄身跬譽作毀譽正正作至正不為跂作不為岐斯理順文從不煩強觧矣疑皆傳寫之誤
史／編年／明實錄／太祖／卷九十九　洪武八年四月／15日(P.1680)
○甲辰皇太子攝祭皇地祇于方丘天下山川神祇俱更設豋一鉶二每位增設酒斚嶽鎮海瀆俱十五天下山川神祇俱三十始用　上親製樂章初圜丘方丘樂章皆翰林學士朱升等所撰其文過深而詞藻麗遂更製之其迎神曲云仰皇祇兮駕來川嶽從迎兮威靈備開香煙繚繞兮神臨御街漸陞壇兮穆穆靄瑞氣兮應結樓臺以微衷兮率職幸望聖悅兮心諧但允臣兮固請願嘉烝民兮永懷奠玉帛云臣奉兮以筐玉帛是進兮歲奠以常百辟陪祀兮珮聲琅琅惟南薰兮觧慍
【圖】
暎燎炎兮煌煌進爼云庖人兮淨湯大烹牲兮氣靄而芳以微衷兮獻上曰享兮曰康初獻云初獻行兮捧觴聖靈穆穆兮洋洋為烝民兮永昌鑒豐年兮耿光亞獻云雜殽羞兮已張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云爼豆徹兮神熙鸞輿駕兮旋歸百神翼翼兮雲衣敬奉行兮弗敢違送神云祥風興兮悠悠雲衢開兮民福留歲樂烝民兮大有想洋洋兮舉觴載酒望瘞云殽羞玉帛兮瘞坎中遙瞻隱隱兮龍旗從祀事成兮盡微衷感厚德兮民福雍雍
○上駐中都祭告天地于圜丘文曰昔元政不綱英雄並奮民不堪命皇天后土憫民命之多艱授命于臣錫以文武材能人民土地八年以來除民禍殃實蒙上帝后土之恩當師旅渡江之時臣每詢
【圖】
儒者之言皆曰有天下者非都中原不能控制臣心不忘洪武初年平定中原臣即至汴意在建都以安天下及觀民生凋弊轉輸艱難恐益勞民遂命群臣會議皆曰濠地古之鍾離於此建都庶合古今之宜以此兩更郡名今為鳳陽建立都城土木之役實勞民力功將告成惟　上帝后土是鑒
史／編年／明實錄／太祖／卷一百二　洪武八年十一月至十二月／十一月／21日(P.1722)
○丁丑冬至祀昊天上帝于圜丘星辰太歲風雲雷雨嶽鎮海瀆天下神祇俱更設登一鉶二各位增設酒斚星辰天下神祇各三十太歲風雲雷雨嶽鎮海瀆各十五其樂章用　上所更製者迎神云仰惟兮昊穹臣率百職兮迓迎幸來臨兮壇中上下護衞兮景從旌幢繚繞兮四維重悅聖心兮民獲年豊奠玉帛云民依時兮用工感帝德兮大化成功臣將兮以奠望納兮微衷進爼云庖人兮列鼎肴羞兮以成芳爼兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪
【圖】
祀兮具張感聖情兮無已拜手稽首兮願享終獻云三獻兮樂舞揚肴羞具納兮氣靄而芳光朗朗兮上方况日吉兮辰良徹饌云粗陳菲薦兮神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全於上感至恩兮無量
○命增設六部官員中書省議奏戶刑工三部庶事浩繁今定戶部為五科每科設尚書侍郎各一人郎中員外郎各二人主事五人內會總科主事六人外牽照科主事二人司計四人照磨二人管勾一人刑部為四科每科設尚書侍郎郎中各一人員外郎二人主事五人工部為四科每科設尚書侍郎郎中各一人員外郎二人主事五人照磨二人吏禮兵三部官仍舊從之
史／編年／明實錄／太祖／卷一百八十九　洪武二十一年三月／11日(P.2836)
○乙酉增修南郊壇壝於大祀殿丹墀內疊石為臺四東西相向以為日月星辰四壇又於內壝之外亦東西相向疊石為臺凡二十各高三丈有奇周以石欄陟降為磴道臺之上琢石為山形鑿龕以置神位以為五嶽五鎮四海四瀆并風雲雷兩山川太歲天下諸神及歷代帝王之壇壇之後樹以松栢外壝東南鑿池凡二十區冬月伐氷藏凌陰以供夏秋祭祀之用其歷代帝王及太歲風雲雷雨嶽鎮海瀆山川月將城隍諸神並停春祭每歲八月中旬擇日祭之日月星辰既已從祀其朝日夕月禜星之祭悉罷之仍命禮部更定郊廟社稷諸祀禮儀著為常式
○郊祀儀齋戒前二日太常司官宿於本司次日奏致齋三日次日進銅人傳制諭文武百官齋戒當日禮部官同太常司官
【圖】
於城隍廟發咨仍於各廟焚香三日正祭前二日用祝文酒菜於奉先殿告仁祖配享其祝文曰維某年某月某日孝子皇帝元璋敢昭告于　皇考仁祖淳皇帝茲以正月某日恭祀　上帝皇祗于大祀殿謹請皇考配神伏惟鑒知次日太常司官同光祿司官省牲畢復命就奏定分獻官二十四員正祭陳設共二十七壇正殿三壇　上帝皇祗俱南向　仁祖配位在東西向其　上帝位用犢一登一實以太羹籩豆各十二籩實以形鹽藁魚棗栗榛菱芡鹿脯白餅黑餅糗餌粉餈豆實以韭葅菁𦵔筍𦵔芹葅醓醢鹿醢兔醢魚醢脾析豚胉𩛆食糝食簠簋各二實以黍稷稻梁玉用蒼璧帛一蒼色織文曰郊祀制帛　皇祗及　仁祖配位壇陳設俱與　上帝壇同但　皇祗玉用黃琮帛用黃色共設酒尊六爵九篚三于殿東南西向祝文案一
【圖】
于殿西北向丹墀內為壇四大明在東西向夜明在西東向大明夜明之次為星辰壇二皆東西相向大明壇犢一登一籩豆各十所實視　上帝壇籩減糗餌粉餈豆減𩛆食糝食簠簋各二帛一紅色酒尊三爵三篚一夜明壇陳設與大明壇同但帛用白色星辰壇各用犢一羊三豕三登一鉶二實以和羹酒盞三十餘與夜明壇同壝外二十壇東十壇北嶽北鎮東嶽東鎮東海太歲帝王山川神祗四瀆西十壇北海西嶽西鎮西海中嶽中鎮風雲雷雨南嶽南鎮南海壇各用犢一羊一豕一登一鉶二籩豆各十簠簋各二酒盞十酒尊三爵三篚一帛一五嶽五鎮四海帛各用其方色惟太歲神祗白色帝王壇帛十六山川壇帛二風雲雷雨壇帛四俱白色四瀆壇帛四俱黑色自大明以下其織文皆曰禮神制帛惟神祗壇鉶三無太羹羊豕各
【圖】
五籩豆各八無黑白餅脾析豚胉而帝王山川四瀆中嶽風雲雷雨神祗壇酒盞各三十餘並同嶽鎮正祭典儀唱樂舞生就位執事官各司其事陪祭官分獻官各就位導引官導　皇帝至御位內贊奏就位典儀唱燔柴瘞毛血迎神恊律郎舉麾唱樂奏中和之曲樂止內贊奏四拜百官四拜典儀唱奠玉帛恊律郎舉麾唱奏肅和之曲內贊奏陞壇至　上帝前奏搢圭執事官以玉帛跪進于　皇帝右奠訖奏出圭次詣　皇祗前次詣　仁祖前禮並同復位樂止典儀唱進爼恊律郎舉麾唱奏凝和之曲齋郎舁饌至內贊奏陞壇至　上帝前奏搢圭進爼至　皇祗前奏進爼出圭至　仁祖前奏搢圭進爼出圭復位樂止典儀唱行初獻禮恊律郎舉麾奏壽和之曲武功之舞內贊奏陞壇至　上帝前奏搢圭執事官以爵跪進于　皇帝右
【圖】
奏獻爵出圭至　皇祗前禮同但執事者以爵跪進于　皇帝左奏詣讀祝位跪百官皆跪樂止讀祝官取祝跪于神位右讀訖樂作奏俯伏興平身百官皆俯伏興平身至　仁祖前奏搢圭獻爵出圭復位樂止典儀唱行亞獻禮奏豫和之曲文德之舞禮如初獻無讀祝樂止典儀唱行終獻禮奏寧和之曲文德之舞儀同亞獻樂止太常卿進立于殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初
【圖】
獻禮贊引引分獻官詣神位前搢笏執事官以帛進于分獻官奠訖執事官以爵進于分獻官贊引贊獻爵出笏贊引引至酒尊南北向立典儀唱行亞獻禮執事官以爵進儀如初獻典儀唱行終獻禮儀如亞獻贊引引分獻官復位其徹饌送神燎瘞儀並與正殿同其祝文與十二年同樂章迎神云荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝奠玉帛云天垂風露兮雨澤霑黃壤氤氳兮氣化全民勤畎畝兮束帛鮮臣當設宴兮奉來前進爼云庖人兮列鼎肴羞兮以成方爼兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮
【圖】
樂舞揚肴羞具納兮氣藹而芳祥光朗朗兮上下方况日吉兮時良徹饌云粗將菲薦兮神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍章鳳輦兮駕飛揚遙瞻冉冉兮上下方必丞民兮永康望燎云進羅列兮燎瘞方炬焰發兮煌煌神變化兮束帛將感至恩兮無量
○享宗廟儀齋戒前一日太常司官宿於本司次日奏致齋三日次日進銅人省牲與郊祀同其陳設每廟用犢羊豕各一登鉶各二籩豆各十二簠簋各二各實其實同郊祀帛二白色織文曰奉先制帛共設酒尊三金爵八磁爵十六篚四于殿東祝文案于殿西親王配享四壇共二十一位第一壇犢羊豕各一登鉶各二籩豆各十簠簋各二帛二爵六第二第三壇登鉶各六帛六爵十八第四壇登鉶各七帛七爵二十一餘並與第一
【圖】
壇同帛皆白色織文皆曰展親制帛共設酒尊三篚四于殿東南北向功臣配享十壇每壇用羊一豕一鉶一籩豆各二簠簋各一爵三篚一帛一白色織文曰報功制帛共設酒尊三于殿西南北向當祭之時典儀唱樂舞生就位執事官各司其事導引官導　皇帝至御位內贊奏就位典儀唱迎神恊律郎舉麾奏泰和之曲內贊奏四拜百官皆四拜樂止典儀唱奠帛行初獻禮恊律郎舉麾奏壽和之曲武功之舞執事官各捧帛以金爵受酒獻于神御前讀祝官取祝跪于神御右內贊奏跪百官皆跪典儀唱讀祝樂止讀訖進于神御前樂作內贊奏俯伏興平身百官皆俯伏興平身樂止典儀唱行亞獻禮恊律郎舉麾奏豫和之曲文德之舞執事官各以磁爵受酒獻于神御前典儀唱行終獻禮恊律郎舉麾奏寧和之曲文德之舞儀同亞獻樂
【圖】
止太常卿進立于殿東西向唱賜福胙光祿司官捧福酒胙自神御前中門左出至　皇帝前內贊奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身內贊奏四拜百官皆四拜典儀唱徹饌恊律郎舉麾奏雍和之曲執事官各徹饌樂止太常卿詣神御前跪奏禮畢請還宮恊律郎舉麾奏安和之曲內贊奏四拜百官同樂止典儀唱讀祝官捧祝進帛官捧帛各設燎位奏樂內贊奏禮畢其祝文曰時惟孟春禮嚴祭祀謹以牲醴庶品用伸追慕之情其樂章迎神亞獻終獻徹饌還宮並與洪武元年同惟奠帛初獻云思皇先祖耀靈于天源衍慶流由高逮玄玄孫受命追遠其先明禋世崇億萬斯年
○祀社稷儀　上齋戒如宗廟儀正祭前二日於奉先殿告　仁祖配其祝文曰維某年某月某日孝子
【圖】
皇帝元璋敢昭告于　皇考仁祖淳皇帝茲以正月某日恭祀大社大稷謹請　皇考配神伏惟鑒知省牲與祭　上帝皇祗同正祭陳設太社在東太稷在西北向用犢羊豕各一登一鉶二籩豆各十二簠簋各二帛各一黑色織文曰禮神制帛玉各用兩圭有邸　仁祖配位在東西向祭物同社稷無玉共設酒尊三爵九篚三于壇西北東向祝文案一至期典儀唱樂舞生就位執事官各司其事導引官導引　皇帝至御位典儀唱瘞毛血迎神恊律郎舉麾唱迎神樂奏廣和之曲內贊奏四拜百官同樂止典儀唱奠玉帛行初獻禮樂奏壽和之曲武功之舞執事官各捧玉帛爵獻于神位前讀祝官取祝跪于神位前左內贊奏跪讀祝訖進于太社神位前俯伏興平身百官同樂止典儀唱行亞獻禮樂奏豫和之曲文德之舞執事官各捧爵獻
【圖】
于神位前終獻樂奏寧和之曲文德之舞儀如亞獻樂止太常卿進立于壇西東向唱賜福胙光祿司官捧福酒及胙自神位前由正門左出至　皇帝前內贊奏搢圭奏飲福酒奏受胙出圭俯伏興平身內贊奏四拜百官同徹饌樂奏雍和之曲樂止送神樂奏安和之曲內贊奏四拜百官同樂止讀祝官捧祝進帛官捧帛掌祭官捧饌各詣瘞位望瘞樂奏時和之曲內贊奏禮畢其祝文曰惟神贊輔皇祗發生嘉穀粒我烝民萬世永賴時當仲春禮嚴告祀謹以玉帛牲齊粢盛庶品備茲瘞祭　皇考淳皇帝配神其樂章迎神云予惟土榖兮造化功為民立命兮當報崇民歌且舞兮朝雍雍備筵率職兮候迓迎想聖來兮祥風生欽當稽首兮告年豊奠帛初獻云氤氳氣合兮物遂蒙民之立命兮荷陰功予將玉帛兮獻微衷初斟醴薦兮民福洪
【圖】
亞獻云予今樂舞兮再捧觴願神昭格兮軍民康思必穆穆兮靈洋洋感厚恩兮拜祥光其終獻云干羽飛旋兮酒三行香煙繚繞兮雲旌幢予今稽首兮忻且惶神顏悅兮霞彩彰徹饌云粗陳微禮兮神喜將琅然絲竹兮樂舞揚願祥普降兮遐邇方烝民率土兮盡安康送神云氤氳氤氳兮祥光張龍車鳳輦兮駕飛揚遙瞻稽首兮去何方民福留兮時雨暘望瘞云捧肴羞兮詣瘞方鳴鑾率舞兮聲鏗鏘思神納兮民福昂予今稽首兮謝恩光
○祭山川儀齋戒前一日太常司官宿本司次日奏致齋二日次日進銅人正祭前二日太常司官同本部官詣城隍廟發咨省牲與太廟同其正祭一十三壇每壇牲用犢一羊一豕一籩豆各十簠簋各二登一鉶二酒盞三十帛太歲一風雲雷雨四鍾山及京畿山川京都城隍各一春夏秋冬四季月將
【圖】
各三俱白色五嶽五鎮各五四海四各随其方色四瀆四黑色祭之時典儀唱樂舞生就位執事官各司其事導引官導引　皇帝至御位內贊奏就位典儀唱迎神奏樂執事官各詣神位前斟第一層酒樂止內贊奏四拜百官皆四拜典儀唱奠帛行初獻禮奏樂執事官各捧帛爵獻于神位前讀祝官取祝跪于　皇帝左內贊奏跪百官皆跪典儀唱讀祝讀畢置于案上內贊奏俯伏興平身百官皆俯伏興平身樂止典儀唱行亞獻禮奏樂執事官各詣神位前斟第二層酒樂止典儀唱行終獻禮奏樂執事官各詣神位前斟第三層酒樂止太常卿立殿東西向唱賜福胙典儀唱飲福受胙光祿司官捧福胙自神位前由正門左出至　皇帝前內贊奏跪搢圭光祿司官以福酒跪進內贊奏飲福酒光祿司官以胙進內贊奏受胙出圭俯伏興平
【圖】
身奏兩拜百官皆兩拜典儀唱徹饌奏樂執事官各於神位前徹饌樂止典儀唱送神奏樂內贊奏四拜百官皆四拜內贊唱讀祝官捧祝掌祭官捧帛饌各詣燎位奏樂內贊奏禮畢祝文改考於古典歷代有秋報之禮為歷代相承有秋報之禮樂章迎神云吉日良辰祀典式陳京畿山川城隍之神濯濯厥靈昭鑒我心以候以迎來格來歆餘並同舊制
○祭歷代帝王儀齋戒前一日太常司官宿於本司次日奏致齋二日傳制遣官行禮正祭前一日獻官承制畢詣壇省牲其正祭陳設五室凡十六位及從祀名臣三十七人為四壇祭物如舊至期典儀唱樂舞生就位執事官各司其事贊引引獻官至盥洗所贊搢笏出笏引至拜位贊就位典儀唱迎神恊律郎舉麾奏樂樂止贊四拜陪祭官皆四拜典儀唱奠帛行初獻禮奏樂執事官各捧帛
【圖】
爵進于神位前贊引贊詣三皇神位前搢笏執事官以帛進于獻官奠訖執事官以爵進贊獻爵凡三出笏次詣五帝神位前爵凡五次詣三王神位前爵凡三次詣漢高祖光武唐太宗神位前爵凡三次詣宋太祖元世祖神位前爵凡二儀並同前出笏詣讀祝位跪讀祝官取祝跪于獻官左讀畢進于神位前贊俯伏興平身復位樂止典儀唱行亞獻禮奏樂執事官各以爵獻於神位前樂止終獻儀如亞獻典儀唱飲福受胙贊詣飲福位跪搢笏執事官以爵進飲福酒執事官以胙進受胙出笏俯伏興平身復位贊兩拜典儀唱徹饌奏樂執事官各於神位前徹饌樂止唱送神奏樂贊四拜平身樂止典儀唱讀祝官捧祝掌祭官捧帛饌各詣瘞位樂止贊禮畢其祝文與十年二月祭同樂章與七年八月祭同
○祭先師孔子儀齋戒傳制遣官省
【圖】
牲並與祭歷代帝王同其正祭陳設正壇犢一羊一豕一籩豆各十登一鉶二簠簋各二帛一白色織文曰禮神制帛共設酒尊三爵三篚一于壇東南西向設祝文案于壇西四配位每位羊一豕一籩豆各十簠簋各一登一鉶二爵三帛一篚一十哲位東五壇共豕一帛一篚一爵三每位籩豆各四鉶一簠簋各一酒盞一西五壇陳設同東廡五十三位共十三壇共豕一帛一篚一爵三每壇籩豆各四簠簋各一酒盞四西廡五十二位共十三壇陳設並同東廡其正祭儀典儀唱樂舞生就位執事者各司其事分獻官陪祀官各就位贊引引獻官至盥洗所贊詣盥洗位搢笏出笏引至拜位贊就位典儀唱迎神奏樂樂止贊四拜陪祭官皆四拜典儀唱奠帛行初獻禮奏樂執事捧帛爵詣神位前贊引贊詣大成至聖文宣王神位前搢笏執事以
【圖】
帛進于獻官奠訖執事以爵進贊引贊獻爵出笏詣讀祝位跪讀祝官取祝跪于獻官左讀訖俯伏興平身次詣兗國復聖公神位前次詣郕國宗聖公神位前次詣沂國述聖公神位前次詣鄒國亞聖公神位前儀並同前贊復位樂止典儀唱行亞獻禮奏樂執事以爵獻于神位前樂止終獻儀如亞獻樂止典儀唱飲福受胙贊詣飲福位跪搢笏執事以爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事各詣神位前徹饌樂止典儀唱送神奏樂贊引贊四拜陪祭官皆四拜典儀唱讀祝官捧祝掌祭官捧帛饌各詣瘞位典儀唱望瘞奏樂贊詣望瘞位樂止贊禮畢祝文曰維洪武某年歲次某甲子　皇帝遣具官某致祭于大成至聖文宣王惟王德配天地道冠古今刪述六經垂訓萬世茲
【圖】
惟仲春謹以牲帛醴齊粢盛庶品祗奉舊章式陳明薦以兗國復聖公郕國宗聖公沂國述聖公鄒國亞聖公配尚享樂章仍用舊制惟迎神曲大哉先師改為大哉宣聖初獻曲大哉聖師改為大哉聖王云
○祭先農儀正祭陳設先農一位不設配位其器物如舊齋戒省牲儀與祭先師孔子同至期典儀唱樂舞生就位執事官各司其事贊引引獻官詣盥洗所贊搢笏出笏贊引贊就位典儀唱瘞毛血迎神奏樂樂止贊四拜陪祭皆四拜典儀唱奠帛行初獻禮奏樂贊引贊詣神位前搢笏執事以帛進奠訖執事以爵進贊引贊獻爵出笏詣讀祝位跪讀祝官取祝跪于獻官左讀祝畢進于神位前贊引贊俯伏興平身復位樂止典儀唱行亞獻禮奏樂執事官以爵獻于神位前樂止終獻儀如亞獻典儀唱飲福受胙贊引贊詣飲福位執事官以
【圖】
爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事官于神位前徹饌樂止典儀唱送神奏樂贊四拜陪祭官同樂止典儀唱讀祝官捧祝掌祭官捧帛饌各詣瘞位典儀唱望瘞贊引贊詣望瘞位贊禮畢祝文曰維洪武某年歲次某甲子　皇帝謹遣具官某致祭于先農之神維神初興農事乃種嘉穀為民立命萬世永賴今將東作親耕藉田謹以牲醴庶品用修常祀尚享樂章如舊制
○祭旗纛儀齋戒二日前祭一日獻官詣壇省牲正祭旗頭大將六纛大神五方旗神主宰戰船正神金鼓角銃砲之神弓弩飛鎗飛石之神陣前陣後神祗五昌等眾凡七位位皆南向祭物與先農同但帛七黑二白五織文皆曰禮神制帛祭之日贊引引獻官至盥洗位贊盥洗贊就位迎神樂作執事于神
【圖】
位前斟酒訖贊四拜陪祭官皆四拜樂止贊奠帛行初獻禮樂作執事捧帛爵進贊引贊詣神位前執事以帛進奠訖執事以爵進贊獻爵訖贊復位跪讀祝訖贊俯伏興平身樂止唱行亞獻禮樂作執事於神位前斟酒樂止終獻禮同亞獻飲福受胙以下儀並於祭先農同祝文如舊
史／編年／明實錄／太宗／卷十上　洪武三十五年七月／1日(P.143)
明太宗文皇帝實錄卷之十
洪武三十五年秋七月壬午朔告祀　天地于南郊其祝文曰嗣天子臣棣敢昭告于　昊天上帝　厚土皇地祇昔我　皇考太祖高皇帝當元季之亂平定羣雄受　天明命奄有天下海內乂安三十餘年允炆嗣登大位崇信姦回委政近侍改更祖憲戕害諸王禍機之發將及于臣臣不得已舉兵清君側之惡以為萬姓請命允炆自棄于天闔宮自焚臣荷　天地眷佑身命獲全軍民稍安宗王大臣推臣以長臣不敢辭於六月十七日即皇帝位謹用今日敬率臣僚以玉帛犧齊粢盛庶品恭祀于　大祀殿備茲燎瘞　皇考太祖高皇帝配神臣首膺重器不遑自寧簡在　帝心永惟相佑祭畢　上還御奉天殿下詔曰昔我　皇考太祖高皇帝龍飛淮甸汛掃區宇東抵〔虞淵〕
【圖】
西踰崑崙南跨南交北際瀚海仁風義聲震盪六合曶𠁊閽昧咸際光明三十年間九有寧謐　晏駕之日萬方嗟悼煌煌功業恢于湯武德澤廣布至仁彌流少主以幼冲之姿嗣守大業秉心不順崇信姦回改更成憲戕害諸王放黜師保委政宦豎淫佚無度天變于上而不畏地震于下而不懼災延承天而文其過蝗飛蔽天而不脩德禍機四發將及于朕朕為　高皇帝嫡子　祖有明訓朝無正臣內有姦惡王得興兵討之朕遵奉條章舉兵以清君側之惡盖出於不得已也使朕兵不舉天下亦將有聲罪而攻之者少主曾不反躬自責肆行旅拒朕荷　天地　祖宗之靈戰勝攻克擣之于壩上殲之于白溝破之于滄州潰之于藁城鏖之于夾河轥之于靈壁六戰而已不國朕於是駐師畿〔甸索〕其姦回庶幾周公輔成王之誼而乃不究朕
【圖】
懷闔宮自焚自絕于　宗社　天地所不芘鬼神所不容事不可止朕乃整師入京秋毫無犯諸王大臣謂朕　太祖之嫡順天應人天〔位不〕可以久虗神器不可以無主上章勸進朕拒之再三而不獲乃俯狥輿情於六月十七日即皇帝位所有合行庶政並宜兼舉一今年仍以洪武三十五年為紀其改明年為永樂元年一建文以來　祖宗成法有更改者仍復舊制刑名一依大明律科斷一自洪武三十五年七月初一日昧𤕤以前官吏軍民人等有犯除謀反大逆謀殺祖父母父母妻妾殺夫奴婢殺本使謀故殺人蠱毒魘魅毒藥殺人及見提姦惡不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一自洪武三十一年閏五月以後周齊湘代岷五府被誣陷時文武官員軍民人等連累
【圖】
致罪者官復原職已故者文官優免其家差役武官子孫承襲民充軍者復還原籍為民軍發邊遠者仍還原衛為奴者即放寧家入官田產照數給還一逓年為事煎鹽買馬當站及囚充逓運水夫皂隸膳夫人数一體赦免各放寧家一建文年間上書陳言有干犯之詞者悉皆勿論所出一應榜文條例普皆除毀一山林隱逸懷材抱德之士有司詢訪以禮敦請赴京量材擢用其有志尚閒逸不願出任者具名來聞一鰥寡孤獨有司依例存恤毋令失所民年七十以上及篤廢殘疾者許令一丁侍養其有飢寒不能自存者官為賑給一山東北平河南府州縣人民有被兵〔不能耕〕種者並免三年差稅不曾被兵者與直隸鳳陽淮安徐州滁州揚州今年秋夏稅粮盡行蠲免其餘直隸府州山西陜西浙江福建江西湖廣兩廣四川雲南蠲免一半其有洪
【圖】
武三十五年七月初一日以前拖欠一應錢粮鹽課叚匹木植蘆柴等項及軍民所養馬牛羊等項倒死并欠孳生者並免追陪其弓兵〔砍〕辦〔蘆〕柴者優免二年一河南山東北平淮南北流移人民各還原籍復業合用種子牛具官為給付一北方學校依舊開設毋致廢弛一建文除授并陞調文武官員仍依見職不動軍官有陞職事者止終本身子孫仍襲原職一各處新收勇士壯士悉放為民各安生業所設衛分并軍民指揮司盡皆革去指揮千百戶衛所鎮撫有係民間并舍人選用者亦皆罷官放還一凡諸色人匠除輪當正班外其餘一應撮工人匠俱各放回依次輪班一各處見造軍器軍裝船隻一切不急之務盡皆停罷今後有司非奉上司明文毋得一毫擅自科擾於民一自洪武三十五年七月初一日以前軍官為事充軍及罷閒
【圖】
者赦免軍役復其原職亡故者子孫承襲總小旗革役充軍者各復原役一北平衛分官旗軍人有因公差或被拘執不得已赴京者皆免其罪一各處守城官軍有係別衛調到并征進漫散軍士見在他處者各還原衛所本處官司不許留難阻當其奉差守城文武官員及內官人等詔書到日俱各回京一凡軍民人等男女人口有被官軍拘擄者官為贖還一逓年逃軍并征進漫散軍士藏躲山林者詔書到日為始限一月之內赴官首告免罪所在官司發回原衛所著役一拋荒田土除有人佃種納粮外其無人佃種荒田所司取勘明白開除稅粮免致包荒損民一所在城市鄉村凡有骸骨有司即為收劍埋瘞毋致暴露一天下各都司衛所官軍皆　太祖高皇帝恩養者姦臣迫脅調遣拒戰衝冒矢石情有可憫見存者俱還原衛所其有
【圖】
陣亡傷故失陷病故者官則傳襲其子孫旗軍每戶賞鈔五錠戶無壮丁補役遺下孤寡所司善加存恤願依親願還鄉者聽從其便有幼男者給粮紀錄出幼補役一緣海軍民人等近年以來往往私自下番交通外國今後不許所司一遵洪武事例禁治一奉　天征討將士數年以來從朕被堅執銳櫛風沐雨忠勇奮發屢戰屢勝翊輔武功勤勞多矣簡在朕心宜速論功陞賞以酬前勞於戲文帝入漢尚資恭儉之風武王紹周願廣至仁之化布告天下其體朕懷
○書諭世子高熾曰已於五月渡淮六月十三日渡江至京師秋毫無犯市不易肆建文君闔宮自焚諸王大臣合詞勸進拒之再三而眾志愈固遂於十七日具寶璽法駕由正陽門入即皇帝位詔告天下日與諸王兄弟聚語始具知建文君之過彼盖生長富貴不知　太祖皇帝
【圖】
剏業之難肆情縱欲又為姦臣所愚侮戕害骨肉昏悖如此豈能久居天位者乎然我之所以起兵本為誅鋤姦惡肅清朝廷冀其省悟改過自新豈期遽自殞絕盖亦　天地　宗社之靈所不容矣念與爾別久恐爾旦夕思憶特遣海壽報爾我即位以來謹遵　皇考成憲不敢一毫自用汝尚勉之凡百敬慎毋怠况今天下初定正當居安慮危古人有言敬勝怠者吉爾須深體斯意
史／編年／明實錄／世宗／卷四百三十八　嘉靖三十五年八月／16日(P.7523)
○壬寅舉承恩大典于內殿停常封十四日
○　上問禮部古之用芝草入藥者今產於何所求之可得否具以狀對尚書吳山等對言草芝有赤黑青白黃紫其色不同其味亦異然皆云久食者可以輕身王充論衡云芝生於土土氣和故芝草生瑞命記云王者德仁則芝草生文選云煌煌靈芝一年三秀漢舊儀云芝有九莖金色綠葉朱實夜有光黃帝內傳云王母遣仙人歌萬年長生之曲授帝以石函玉笈之書會閬風瑤池之上授
【圖】
神芝圖十二卷然世不常有人所罕見故歷代得之皆以為瑞而服食之法亦未有傳仰惟　皇上體道奉玄諸福之物自可致之祥無不畢至則夫芝草自將應時挺生遠近必有献者所產之地臣未敢預擬也於是　上詔有司採諸玄岳龍虎鶴鳴三苐齊雲及五岳仍訪之民間會宛平縣民張巨估得芝五本献之　上悅賚以銀幣自是臣民献芝草瑞物者紛紛矣
史／編年／明實錄／神宗／神宗顯皇帝實錄序(P.1)
神宗顯皇帝實錄序
惟
天純佑我明。奕葉重光。聖神功、代垂信史。要以久道化成、享祚悠遠。則
肅皇為最著
皇祖神宗顯皇帝復起而光大之。多歷年所、眎
肅皇尤溢焉。猗歟盛哉。凡四十八年之中鴻謨駿烈、巍然煥然、不可殫述。自
皇兄初年、即命儒臣開局編摹逮朕嗣服、越茲
【圖】
三禩。乃始勒成
實錄五百九十六卷。
寶訓一十二卷。蓋纂輯若斯之艱也。朕披閱再三、未能仰窺淵奧。而其大者炳于日星、亦庶幾彷彿一二。因親裁其文謹序諸卷首洪惟
我
皇祖、睿哲挺資緝熙懋學。凜
天命于顧諟、
郊禱必虔。儼
祖訓于羹牆、率循無斁。
大孝切終身之慕。
止慈奠卜世之基。真所謂修身以道、惟聖盡倫者矣。推之用人行政。則信任老成。優容戇直。闢門詢岳、而獨斷未甞旁撓。尚德緩刑、而明威罔有錯貸。至于窮簷單赤之隱。堯水湯旱之憂。蠲賑屢行、朝聞夕報。甚且合
宮壺之捐貲、遣輶軒之特使。雖所稱饑溺繇已、痌瘝在身、曷以加焉。用是愷澤涵濡。太和洋
【圖】
溢。九宇風動。萬品春熙。聲靈之所赫濯。殲哱播于一怒。造箕服于垂亡。洵非偶然之故已。朕以眇躬、嗣茲鴻業。惟
皇祖寔燕貽之。乃時事多虞。人情積窳。儀刑未遠。化瑟難調。夙夜寅畏、凜乎操朽馭而涉淵冰也。昔周盛時、以成王之賢。念茲皇祖。每追想于紹庭陟降之間。矧今煌煌
成憲具在。寧敢忘繼序、不嘉與大小臣工、益袚濯乃心、以共揚繩武之偉烈也哉。書成、敬奉
【圖】
以薦于
祖廟。并告竣事于
皇考
皇兄之靈。於戲、大經大政、同琬琰以光昭。可法可傳、並乾坤而永久。藏之金匱石室。為萬世文子文孫取則焉。謹序
史／編年／明實錄／神宗／卷三百五十七　萬曆二十九年三月／15日(P.6671)
○癸丑策試禮部中式舉人許獬等制曰朕聞隆古帝王罔不念祈天永命者而惟久道化成得之易稱視履考祥其旋元吉詩稱永言配命自求多福傳稱人受天地之中以生謂所命也是以有動作威儀禮義之則以定命也能者飬之以福斯篤論矣洪惟我　皇祖世宗肅皇帝甞軒策士親賜制問有曰朕思首自三代以來迄于宋終中間雖歷世有久近而其君之歷年亦有長短要之皆自其為君者何如又曰皆基于先王德澤洽
【圖】
于民心亦繼之于嗣王能持盈滿之道者也煌煌　聖訓朕時恭譯焉我國家　太祖開基功德與天地並　成祖再造貽我後人　列聖纘承暨于朕躬天命自度夙霄惴慄常思遠造所聞不宜近忽所見朕生之初猶及　皇祖　皇祖恒以敬
天法　祖親賢恤民為要務以經術為本以法律為輔以明作修內治以安靜飭邊圉宮府之間肅然奉法華夷遠近穆如和風至于稽古考文尤為謹備而皆發之于孝思本之于敬一殿亭榜字皆取洪範無逸名之淵衷所存廩廩三五之盛有如一日賢親樂利至今思慕不忘爾多士雖晚尚有能揚勵之者歟我國家景運繇　皇祖益綿而　皇祖享國亦自長永莊誦此制乃在嘉靖十四年仰窺　聖心以持盈滿為兢兢自昔然矣朕不揆寡昧景行惟勤誠不何所修為而可幾此故不復更端
【圖】
即舉　皇祖之所清問者清問爾多士其悉心陳對朕將擇善而從用祗承天休欽哉毋畧　陞巡按寧夏右副都御史楊時寧為兵部右侍郎總督宣大山西等處陞山東按察使彭國光為都察院右僉都御史巡撫宣府
○原任禮部右侍郎朱廷立復原職致仕以子建平縣知縣之楫考滿乞恩也
史／編年／明實錄／神宗／卷三百六十二　萬曆二十九年八月／29日(P.6760)
○甲午大學士沈一貫臣聞詩有既醉之篇太平之雅也君子萬年介爾景福此忠臣所以祝願其君者繼之曰君子萬年永錫祚胤則願其子孫之多謂上天錫善莫有大於此者又曰釐爾女士從以子孫復願得淑媛以為之配而胤生賢子孫以相從也斯干之篇頌築室既成之什也築室百
【圖】
堵西南其戶爰居爰處爰笑爰語羙新成天子之宮規模廣大戶牗或西或南居處甚安笑語甚適也繼之曰吉夢維何維熊維羆男子之祥言吉祥善事當生　聖子神孫於是室又曰朱芾斯皇室家君王言此聖子神孫者皆宜服朱芾之煌煌而有室有家為君為王享福祿於無窮也今當　萬壽稱觴之時　兩美成之日在廷臣子祝禱同詞誰不願以此言進哉然迎禧導瑞啟天之祥實自　聖心一念之始盖父子之間非但人所難言即人子於父母之前亦往往有心欲之而口不能言者惟父母曲體其心而早為之所此所謂至情也　皇長子以聦睿之性近強壯之年血氣既充天機自起非　皇上至慈誰其體悉　皇上大婚及時故得　皇子甚早然彼時　聖母遣官祈禱已若慮其遅者　皇上為　皇長子大禮計慮過周必欲備
【圖】
其儀文羅諸珍異以厚之推念真情不如早諧伉儷之為適　皇上孝奉　聖母朝夕起居而集九御之朝竭四海之奉推念真情不如早遂含飴以弄子孫之為歡然則此一禮也上體　聖母之情下體　皇長子之情宜不崇朝而舉矣今年先完　皇長子大禮明春以後以次舉諸　皇子各禮以篤父子之恩以示長幼之序以慰中外之望以啟祚胤之源坐見享令名而集完福何以久窒其源而不開屢讓其福而不受此臣之所未觧也夫情至於必不容己則不如明示之為快禮至於不可己則不如早行之為安早一日則
聖心早快鬯一日遅一日
聖心多焦勞一日臣不識
皇上何所猶豫於中而長縈廻展轉也臣為
皇上腹心之臣不敢不為
皇上委曲想到惟
皇上細思而亟斷焉疏上
上嘉其忠愛誠懇深合朕心遂有降諭舉行之命
史／編年／明實錄／神宗／卷三百九十七　萬曆三十二年六月／2日(P.7464)
○辛巳大學士沈一貫等言臣等因　祖陵災變甚大日夜憂懼不寧連上三揭請亟下章奏補缺官然不過　皇上之指掌間耳而候命數日未覩施行適文書官王體乾捧出　聖諭朕覽卿等昨奏揭省發積下奏章乃今日收人心回　天變第一實事具見忠愛懇至但朕偶聞　祖陵變異驚懼戰慄以致頭目眩暈身體虛軟連日調攝心神尚未定靜已知道了諭卿等知欽此臣等誦繹再三伏惟　祖陵之變真出萬分異常　聖心之惕實出一氣所感於
【圖】
此見喘息呼吸之相通而敬畏修圖之宜急矣屢次所請惟乞見之行事煌煌　上天非可矯誣災害並至雖有善者亦莫如之何也留中
史／編年／明實錄／神宗／卷四百二　萬曆三十二年十月／22日(P.7530)
○戊辰大學士沈一貫言該湖廣廵按吳楷報楚宗蘊等作亂情形內有告示欲殺假王下南京又有刻榜歷數撫臣趙可懷黨助親王以假作真又妄指該藩行賄于　皇上又偽捏撫臣與書及偽傳文書房索賄等情臣惟蘊之罪上通于天本不足辯然　皇上昭雪假王反誣為賄臣胡可不明言以宣颺之初華越疏至　皇上一覽即云三十年王豈可說假夫告妻証何足憑信此中外所共傳聞不待會議而始發者也　聖心久定不移　宸斷至公不爽羣臣于此有對揚之不暇耳况可懷在遠安所黨助
【圖】
為哉至于臣時正乞身闔門不能出入綸命比至見朝事已大定又何庸黨助也今偽捏可懷通臣書不知作何語不過以賄衊臣耳夫蘊之奸尚敢以賄誣　至尊則其汙臣何有尚欲弒親王下南京則其蔑臣又何有獨念臣今不言則煌煌　聖德為奸徒蔀蔽天下萬世何繇聞知眇眇微臣身蒙貪昧隱忍之名又何以參贊天討哉臣用是颺言于朝一以表　皇上昭雪楚王臣下莫贊一辭一以表臣才謭德庸無能增重朝廷而鎮安反仄宜早罷去伏乞將臣賜罷俾無預楚事而公與在廷之臣議兵進止評罪輕重　上曰自古奸人謀叛無不假借事端肆言誣衊以圖煽結人心抵釋已罪何所忌憚昨言楚府一事朕心原自了然及下臣臣會議亦皆僉同朕乃從公裁决與卿何干卿廉正忠謹朕所鑒知據奏不求自明而務宣揚大政
【圖】
傳信方來甚得大臣之體軍機至重尚須專精帷幄以贊廟謨何必引嫌求退所辭不允
○四川華陽縣天鼓大鳴似雷非雷
史／編年／明實錄／神宗／卷四百三十一　萬曆三十五年三月／15日(P.8137)
○戊寅廷試禮部貢士施鳳來等三百二人制策問曰朕惟帝王執樞立極必使天下由惟一道心惟一心書稱皇建其有極用敷錫厥庶民極者聖人所定天下之趨而一其心也然有猷有為有守皇則念之矣不協於極不罹於咎者亦受而錫之福何歟豈王道蕩平由之則是苟羞其行皆可近天子之光歟後世極之不遵斯有岐路有岐路斯有二心人務
【圖】
自全官不任事而國受其敝然則皇極可弗行歟稽之載藉有言君臣同體豈可徒事形迹者有言百官得其職則萬事得其序者有言中人以上處置得宜皆與全材無異者與皇極之旨亦有發明歟洪惟我　太祖高皇帝創業垂統立教萬世嘗諭廷臣曰天下苦無難治第君臣同心一德一慮則庶民萬事鮮有不康又曰居官者大小不同各盡其職而已昔范文正凡日所為必求與食相稱有不及必補之賢人於國家盡心若此朝廷豈有廢事煌煌哉真建極錫極之謨矣朕夙夜祗繹罔敢怠寧亦冀爾有位同心戮力急公忘私以匡朕之不逮而邇者人懷疑二事多因循紀綱日墜風俗日偷職業日廢議論日繁豈自全之意多好于爾邦者少歟不然毋乃錫極者未至歟自今欲與公卿百執共矢乃心有俞咈無嫌猜有異同無甸域有好
【圖】
惡無偏陂有實政無虗談究使上錫福下保極以庶幾於蕩平正直之道其何修而可多士尚揚確之毋諱毋節朕將親覽焉
○論甘肅斬獲海虜功沙賴台吉處决梟示總鎮李汶總督徐三畏總兵達雲各加勳廕賜銀幣及諸將佐有差兵部尚書蕭大亨原任尚書田樂戶部尚書趙世卿以運籌各賜銀幣有差蕭大亨加少傅廕一子錦衣衛百戶
○江西廵撫許弘綱以守制不候代命於服闋日降一級調外申近例也會典嘉靖三年令各廵撫遇有遷秩或以憂去者必候代離任如違言官劾奏二十九年復有腹裏撫臣不拘交代之議至隆慶二年復申前制督撫未交代擅自回籍者並參治許弘綱以聞父訃徑歸上疏自劾間言廵撫候代嚴於邊方寬於腹裏吏科陳治則等疏言弘綱引嘉靖中年之例而略嘉靖初年之文總鎮一方封疆
【圖】
寄重萬一不虞有如往年寧藩之變必難委於南贛撫臣安得借腹裏以自觧免也急人子之私情輕國家之重寄未可以弘綱之賢過為姑息耳吏部覆上以隆慶五年遼東廵撫毛綱例服滿之日降一級調外任又議以腹裏量寬降調南京旨下竟依毛綱例不為腹裏故寬云
史／編年／明實錄／神宗／卷四百四十一　萬曆三十五年十二月／14日(P.8374)
○壬申　世宗肅皇帝
【圖】
忌辰遣官詣　永陵行禮
○戶部尚書趙世卿以嘉禮伊邇時絀難支乞裁酌以便供應從之盖是時七公主將降而內監所𣲖金兩珠石動價不貲先是內承運所題約直逾一十九萬已侈矣及御馬監開数又復倍之世卿言臣查萬曆六年
皇上婚禮用止七萬煌煌儉德載在典彝今公主雖貴典禮雖隆視之　至尊自宜少减矧當此邊圉告急之秋帑儲懸罄之日昔嗇今汰時絀舉嬴亦　聖心所不忍也宜每减三分之一應用盖雖減一猶三倍於大婚時数云
○調驗封司主事朱應奎補考功司主事
○少詹事莊天合給假省親許之
○遣刑部郎中金繼震護于慎行喪通政司參議王承光往視葬事
史／編年／明實錄／神宗／卷四百八十一　萬曆三十九年三月／16日(P.9061)
○丙辰大學士葉向高以南京刑部尚書李楨去繇真病似難過責因言十餘年來大臣得請者百無一二至如輔臣李廷機部臣趙世卿皆羈留四載疏至百餘且廷機又屢次叩閽未蒙允放今尚書孫丕揚李化龍又以考察軍政不下相率求去若復踵楨所為成何紀綱故欲禁諸臣之善去必先體諸臣之至情可留則留且行其言以安其身不可留則聽其去明白裁斷毋事虛拘則臣子之進退得全而朝廷之體統不失矣
○吏科都給事中曹于汴河南道御史
【圖】
湯兆京江西道御史喬允升俱以撓亂察典參秦聚奎　是日以吏部尚書孫丕揚參刑部主事秦聚奎疏及聚奎原疏湯賓尹等七人訪單發內閣看議葉向高言湯賓尹等既列訪單自宜一處况七人中如王紹徽喬應甲岳和聲皆轉方面其所劣處不過三四人即有功過相凖不妨再為敘遷煌煌察典二百餘年無一人干犯至于賓尹等列名計典亦足示懲若復下所司窮治則茫無了期似宜只照考察處分惟亟下考察及年例推陞各疏庶人心定而大典光矣
史／編年／明實錄／神宗／卷五百九　萬曆四十一年六月／3日(P.9635)
○庚寅吏科給事中李成名疏論吏部左侍郎方從哲不由會推徑用內批從哲不自安求退得旨從哲起用原出閣擬凡有推用係朕裁定不必以人言介意
○左都御史孫瑋乞罷　上不允
【圖】
至是凡十疏矣
○先是吏部推轉科臣以吏科都給事中翁憲祥首俸且管察典推太常寺少卿工科都給事中周曰庠次俸例應外推以管理重城工竣敘旁推道政司參議禮科都給事中周永春俸又次之陪推內轉署河南道御史湯兆京謂永春不宜陪內疏論吏部尚書趙煥煥據例自陳得旨科臣陞轉咨序自有舊規卿公正無私不必自疑仍命該科議定歸一之法以便遵行已而翁憲祥等查會典開載隆慶四年議准除吏部員外郎左右給事中以下及年未甚深御史應外補者随時推用外其郎中都給事中年深御史察其才力政蹟酌陞內外職任不許仍前但依咨次煌煌典制昭如日星盖掌印科臣固有內有外非一內一外當以才力政蹟而酌陞非以咨俸而敘陞今一內一外之法不行于吏部郎中年深御史而獨行于掌印
【圖】
科臣政體未平事理難觧謂宜一以會典為憑察其才力政蹟而酌陞之宜內者內宜外者外內而乏缺即太僕光祿尚寶通參與南京太常太僕等衙門兼用總之有酌之一字一內一外之局破矣內外之局破則正閏之名亦化矣其俸緊相接者才力政蹟應內應外第就其人論不必就吏垣論至于諸臣中或敘功或使外國或起廢不時內轉自有成規謂之閏可也即不拘于閏之名亦可也部議可覆請從之
○上諭內閣曰覽卿屢屢懇奏具見忠誠為國清正無私凡事開陳朕所倚毗但近日議論煩多人情傾險卿堅欲求去朕心何安且國家政務朕未常不行止因憸邪羣小不諳事體生事激凟故詳覽遲緩即如福王之國一事而言所請養贍田土并錢粮等項乃　祖宗所賜俱有成例非今創為奉旨已久尚無一備何以之國當
皇祖時　皇考與景王名封比肩故人心猜疑今皇太子與福王名分不同大義已定又有諸皇孫何疑之有况　祖制親王之國舉行在春今已踰期昨已諭卿明春舉行必不再遲何乃大小臣工不能靜俟紛紛凟擾以滋煩聒若夫礦稅原為三殿肇舉帑藏匿竭乃一時權宜之計非為福王之私親王分封養贍田土有前例可比無額外增加該地方官不能仰承德意清查撥給徒務煩言阻撓大典甚非國體卿為輔弼重臣宜即出安心贊襄弼成化理不得過為疑忌向高又以　福王每月入宮為言　上復諭曰朕以傳免久矣若出入禁門随從數多人所共見耳目難掩其之國日期已有明諭不必疑惑
史／編年／明實錄／神宗／卷五百十　萬曆四十一年七月／21日(P.9660)
○丁丑陞尚寶司卿趙鵬程為太常寺少卿尋致仕
○兵部尚書王象乾言國家兵制自五軍三大營而外又以中都留守山東河南附近衞所摘發班軍更番入衞隷營操練盖有備斯能無患居重可以馭輕　祖制閎遠矣自工役相因遂致班政廢弛近京營科道條陳一應工役俱令工部自募民夫入衞班軍盡發營操上班之時撫按責成清軍府官督同掌印
【圖】
都司務選精壯正身揀汰老弱如真正缺伍即照例將城操軍餘及雜差人役補足額數並預造年貌文冊先期送部到京之日聽本部管班員外即照冊點驗盡數發營收操臨驗如年貌語音不對及額數不足者分別參治詔如議行
○吏部尚書趙煥復中明年例學差二事引風憲事宜一款內開提調學較御史吏部具缺禮部推舉學行政事御史一員上請命下之日咨禮部請勑此學差之成例也若年例則萬曆戊申奉有院科官從公議擬協贊主持還屬吏部之旨兆京乃增為部院科道不思煌煌　天語豈人臣可增减乎　上諭曰年例主持係吏部職掌河南道豈得與聞學差遵成例行并奪兆京俸三月以其凟辨且訛　明旨也
史／編年／明實錄／神宗／卷五百五十九　萬曆四十五年七月／25日(P.10554)
○丁亥禮部以早諭教親正人兩言請　皇太子　皇長孫擇吉出講　明旨煌煌臣民共聞寧可自食之而以國本為戲
○予大學士吳道南繼母鄧氏祭葬如例仍加祭一壇父吳一龍母李氏准並祭
史／編年／明實錄／光宗／卷三　萬曆四十八年八月　泰昌元年八月／1日(P.53)
○八月丙午朔　上即皇帝位是日早遣泰寧俟陳良弼恭順侯吳汝胤等告　天地　宗廟　社稷　上親告　大行皇帝几筵縗服行禮訖易袞冕服詣文華殿行告　天地禮詣　奉先殿告　列祖以下再詣　大行皇帝　孝端皇后　溫肅端靜皇貴妃各几筵行禮畢午時出　御文華殿陞寶座　命文武百官免賀免宣表止行五拜三叩頭禮訖大
【圖】
赦天下　詔曰維我　皇明運祚隆昌基圖鞏固煌煌大曆　聖聖相承　皇考大行皇帝奉天臨民四十八載乾綱在握　觧澤旁流淵穆端居而慮周海內化成久道而誡切日中方垂恭已之衣忽陟上賓之馭顧命神器畀予眇躬仰遵彌留憑兀之言俯從臣庶累箋之請　宗社大計弗獲固辭茲於八月初一日丙午祗告　天地　宗廟　社稷即皇帝位永惟　皇考啟佑之深慈嗣服覲揚之匪易有懷兢惕若涉淵氷尚賴文武親賢一心一德惟是邦家彛憲是訓是行屬茲履阼之初宜煥維新之號其以明年為泰昌元年大赦天下與民更始所有合行事宜開列于後一自萬曆四十八年八月初一日昧爽以前官吏軍民人等有犯除十惡至死與詐傳詔旨交結近侍通夷失機強盜人命及侵盜邊海倉庫漕運錢糧并貪酷枉法逆黨
【圖】
左道煽惑人心為從營幹鑽剌指稱誆騙潛住京師窺探為奸者俱不赦外其餘已發覺未發覺已結証未結證罪無大小咸赦除之敢有以赦前事相告者以其罪罪之一建言廢棄并礦稅詿誤諸臣已奉　遺詔酌量起用其有事關國本抗言得罪降斥謫戍永錮沒身者吏部作速查開職名分別奏請召用卹錄一海內民窮財盡即舊額徵輸尚苦繁重頃因東方未靖勢不獲已加派地畝以給軍需言念民艱深懷軫恤今後各省直加派九〔釐〕地方准免帶徵二分加派一年者免帶徵一年加派二年者免帶徵二年向後酌量事勢緩急漸次議减事寧之日悉與蠲除一凡被災地方一應夏稅秋糧馬草農桑人丁絲絹布疋綿花絨戶口鹽鈔皇莊子粒屯田牧馬新增草塲子粒租銀曆日防夫水夫民壯弓兵機戶蘆課竈課富戶及門攤啇稅
【圖】
魚課棗株鈔貫果品等項自三十五年起至四十一年止查係小民拖欠者悉與蠲免其已徵在官及追完經觧員役侵剋者照舊起觧作與加派之數鹽井有課無井者著撫按官議豁先年征倭征播加派錢糧曾奉　詔書停免者各撫按官查明但不係題准改作京邊正項著遵　前詔蠲免一近來有司急於京邊考成遂緩王糧或有將王糧抵京邊以湊考滿致各處王府應得祿米缺少各該廵撫都御史宜督率所屬上緊查催完納如有緩比借抵者參來重治其郡王將軍府子女有應請名請封選婚者本府即與保勘奏請承奉長史等官不許需索刀蹬以致稽遲一天下宗藩生齒日繁歲祿難繼自本年以後各省撫按酌量原額限定若干除親王外查其世代之親疏位数之多寡通融支給不得濫加其名封結狀仍責成該省布政司
【圖】
廵撫衙門類奏不得專憑五宗徒滋弊竇其開四民之業照依禮部條議通行一宗室犯罪發高墻者除叛逆及內亂強盜人命不宥外其越關赴京建言詿誤及身故而遺下子孫妻妾無依者撫按衙門查明原犯情節開具奏請一兩京五府掌印管事公侯伯都督總兵副總兵等官錦衣衞掌衞事并管南北鎮撫司事指揮以上官六部等衙門四品以上官并學士及各總督提督廵撫等官先年俱著自陳去留取自上裁但近年人材壅滯班仃寥落且五年軍政考察在邇姑著用心供職其五品以下文職及在外兩司方面先年俱會同考覈但今大計非遠俱著策勵供職無得因循怠惰曠廢職業各部院堂上及在外撫按官嚴加督率隨事責成其有偷安廢事者部院科道不時論劾以憑究治一朝廷用人惟求真才今後吏部用人毋拘資
【圖】
格凡有才能卓異即便破格擢用以示激勸其養病致仕各官年力未衰素行表著曾經科道及撫按官薦舉者該部亦量才查奏起用但不許市恩濫舉違者治罪一察吏安民全藉舉剌黜陟乃有劾到有司贓私人命概置不問止照原擬降調其揭薦署考字義微涉疑似輒擬劣轉名實乖舛莫此為甚今後撫按官舉劾及吏部陞轉優劣務求參綜詳確除露章賢能優敘貪酷提問外其餘註擬俱照考覈規例分為三等斟酌處分不致懸殊仍須著實遵行不得視為文具一各處織造羢褐紵絲紗羅綾紬等項萬曆四十三年以前除造完起解外其未完者俱減去一半餘作三年造完起解以寬民力其應天等府萬曆四年九年未完袍叚查係遠年一概停免廣西歲織葛布一百疋為數不多未免擾民相應免造一各省直等處額解四司料
【圖】
銀叚價磚料生熟鐵黃白麻磚匠𥣻麻葦夫葦課車價班匠柴夫木柴燋炭銀山塲地租河道退灘地畝籽粒鐵冶民夫麂皮活鹿天鵞狐皮翎毛等項本折自萬曆三十五年起至四十一年止已徵在官者截數起觧不許隱匿拖欠在民者盡行蠲免一十庫錢糧各省直徵解本色與赴京辦納者充積庫內歷年已久輸者解者俱不堪用宜遣廵視官查其足用幾年除本色不足者仍解外其餘查自四十八年以前凡未解者俱暫停本色以寬民力其銀解送該部充濟邊之用一各省直解官押進內庫錢糧入京多投歇家攬頭概陷局騙相聚日久先後那補侵費以致敗露原解員役羈囚節年追比或有身死累及家屬無禆積逋詔下之日若五年以上未完者姑准押發原籍歇家攬頭行撫臣勘佑家產抵完拖欠果係家產盡絕准與豁免止
【圖】
各依應得罪名究遣一近來民間窮困在外司道府州縣等官須加意拊循其有多加大耗濫行罰贖勒借軍民私派里甲甚而暗通暮夜賣法鬻獄者各該撫按官嚴行訪拏禁革務在訪確贓跡不時劾奏後來勘問衙門亦須按律治罪不得狥私姑息如撫按官縱容聽兩京科道官指名參治一撫按各差訪拏人犯屡經禁止間復舉行中多讐黠窩訪乘機誣搆不無冤濫今後務遵明禁入境受事即刊布奉旨不行訪察諭所屬以杜指嚇果有豪猾病民有司不能治者被害諸人赴訴上官兩造具備方與聽理其各該衙門贓罰亦不得取盈歲額濫聽告訐株連無辜違者以不職論一凡致仕閑住為民充軍官員不係考察及犯死罪者不拘自陳被論吏部逐一查開奏請充軍者放回原籍為民為民者與冠帶閑住閑住者與致仕中間如有
【圖】
才望過人年力尚壯曾經薦舉者許一體酌量推用一內外文職官考滿原有稱職平常不稱職之分此係舊例近來一概考稱殊非明試之義今後各官給由兩京堂上官在外撫按官務要考其治行優劣據實開報吏部都察院仍要嚴加考覈分別稱職平常不稱職照例施行不許一概含糊奏請一各處儒學生員食廩年深需貢淹滯宜加疏通今計於歲額外順天應天二府每學添貢二名在外府州縣及運司衞學各添貢一名提學官仍查貢次在十人中科舉三次以上從來未經考劣緣事停降者考取起送以寓選舉經明行修之意止行今年一次俱於明年四月內廷試其有年力不能待貢願告冠帶者給與一武官誥勑係朝廷報功大典向係所司刁勒以致各官不敢續黃兵部便行文天下軍衞衙門逐一清查果有年久未續者許
【圖】
本衞所保勘明的准與續黃以後襲替必須親齎誥勑與黃選查對相同方准選授一內外大小武職官除真犯死罪及事干軍機重情不宥外凡一應干累詿誤犯該充軍立功等項所司查明來歷奏請定奪其失機不係失陷城池及殺人至二百人之上內有年力精壯尚堪委用者許其具奏所司查實題發邊衞充軍立功贖罪一內外問刑衙門無論文武職官有犯曾經撫按問明具題覆請未下者查照原擬發落若正犯已故累及子孫者酌量開釋其各省直撫按官例報審錄矜疑等項人犯題請未下者亦俱照原擬發落一兩京監禁各衞所拖欠漕糧等犯官地隔千里不便追徵合押發本處糧道監禁變產完官其有監故病故等情仍令子孫襲職限五年內或扣俸或設處每年務完二分若過限不完照例參降一工部鋪啇夫匠等役
【圖】
有做過工程納過物料已經實收到部後又減欠者原與預支花費殊科查果逃亡產絕者准與豁免一東征諸軍士或調或募死者暴骨沙塲生者戮力塞外優恤之典屢廑廷議今宜行邊腹各撫按查自兵興以來戰沒軍士所有田土不論民地屯地但係的產或無人無力耕種致有荒蕪者其前所逋錢糧盡行豁免仍查給各兵的親人丁助其牛種待成熟後方可起科但不許各兵族人將旁人之地溷稱兵地以冒蠲免一文武東征道將諸臣剿奴陷沒者義氣常新忠魂不冺身後之恤例得從優其各官所有田地人等生前優免者死後不得遽爾開徵仍照各官品級應免徭銀之數查某官於某年月日戰沒即以為始再免六年六年之後方可議派以示朝廷優恤勞臣至意一內外各衙門見監死囚重犯有情可矜疑及人命在辜限外
【圖】
者覆審是實俱免死發邊衞充軍其人命無屍可檢強盜贓仗不明及年久無贓人犯無證具題未下原問衙門未成獄者即比照熱審事例清查釋放一在京在外監追還官入官給主贓物除原係官錢糧監守侵盜者俱照舊監追外其入官贓百兩以上給主贓五十兩以上若監追二年之上正身已故家屬代追各勘無家產堪以變賣者開具所犯情罪奏請定奪若入官給主之贓不及前數監追半年之外正犯身死勘無家產悉與宥比若係埋葬銀兩正身見在仍依律追給以恤死者一節年行勘文武職官遷延不報以致奸猾得脫被誣久淹詔書到日各該撫按官通查原承行官立限催勘奏報如仍怠違參奏處治一各邊鎮軍器所需及撫賞叚疋諸物承委官多侵剋額價收買濫惡物料以致器械火藥製造不精其緊要夷目本路道
【圖】
將往往那扣別項錢糧賠買賞用司道官漫不經心或狥情差委今後務選廉幹正途府佐照價買辦布政司及本道守廵官嚴加查驗事竣開註有無情弊甄別賢否呈送督撫廵按衙門以憑薦劾獎戒一近來法久廢弛武備不設以致盜賊生發貽害小民有司又多避忌失事隱匿縱容往往釀成大患今後各該撫按官務要嚴督司道府衞州縣掌印廵捕等官遇有盜賊即行緝捕務在得獲每季終將各該管地方有無失事及獲過盜賊名數申報查考敢有隱匿不行從實開報者提究如律若撫按官姑息容隱聽科道參處一京師首善之地五方湊集有等無籍惡少結扇成把攘奪恣肆大為民害亦有娼優隸卒濫竊冠裳服飾裘馬僭分凌上風靡俗流敗壞斯極今後五城御史密訪嚴拏情重者盡發遼東為民或令編伍守哨以警奸頑
【圖】
一邪術誣世如無為白蓮紅封大乘等教廣布傳頭結連亡命甚至造符印擁兵仗一呼百應莫可誰何矧有姧民專以賽會進香為事輿蓋雕龍畫鳳旗鼓蔽日喧天違法殊甚宜嚴緝教師會首依律究罪餘黨解散邇來淫祠日盛細衣黃冠所在如蟻今後敢有私創禪林道院即行折毀仍懲首事之人僧道無度牒者悉發原籍還俗一苑馬寺所隸牧軍額設田土多被豪惡侵占羣外馬匹妄報餘丁以致馬死人迯貽害原籍兵部行文該寺監苑官不許聽信姧猾報丁滋累羣外死馬虧欠除正軍外不許監官移文擅拘原籍違者聽巡茶御史參治其一應未完賠補自萬曆四十六年以前盡數免追一中都留守司河南山東都司所領班軍月糧應解州縣每年拖欠致各都司官呈借太僕寺班銀馬價及兵部扣留班軍老幼銀兩俱未補還
【圖】
及免班年分應折班價并新舊絕軍糧銀未解數多今除四十四年秋班以前拖欠者悉免追徵以甦困累內有已徵在官者照數補解其四十五年以後拖欠仍各照年分追徵一各處衛所歲造軍器並有司該造弓箭弦條自萬曆四十八年以前拖欠未完者悉免補造其收過有司物件准作以後年分該辦之數敢有因而侵欺者治以重罪一各處額編民壯快手本為緝捕盜賊而設近來數多差占或赴各兵備道團操遇有草寇竊發有司束手無措今後不得占役一人悉令放回各該州縣責成掌印官捕官設法操練各兵備道巡歷之日比試查驗其保甲一事尤為弭盜良法兵部便行文各處著實舉行一軍戶有重役不問三處五處遇有事故如果戶內人丁消耗只併一處勾補其餘悉行開豁及有人倒戶絕并同名同姓被人妄報連
【圖】
年勾擾者有司從實體勘得實即為轉達該府兵部開豁毋得展轉勾攝貽累無辜亦不許指此為由概將有丁之家狥私賣放空歇軍伍違者各治以罪一四十七八兩年在京問過發配納贖三年以下等徒罪監禁日久可抵配贖候過寺後即准釋放犯罪存留養親備載名例律凡軍民罪囚有祖父母父母年八十以上老疾應侍家無以次成丁者犯該死罪除極惡重情常赦所不原汲奉欽依外若誤殺戲殺誣告人累死隨行親屬等項開具所犯情由奏請定奪其徒流人犯照萬曆四十二年例發本處擺站做工煎鹽瞭哨以便存留飬親務勘結明白不許納賄扶同任情朦朧混行違者以故出論一先次　恩詔各省直自二十九年起至三十四年止各項錢糧查係小民拖欠悉與蠲免惟是順永二府所屬州縣衛所因四十三年間旱災
【圖】
異該撫按具疏欲將四十一年以前悉為蠲免該戶部覆准將三十八年以前的係小民拖欠者蠲免三十九年以後仍令下年帶徵今各省直蠲免應自三十五年起順永二府所屬自三十九年起各蠲七年至京城內外居民房屋比歲雨澇衝壞未盡修復者准免房號三個月廊店房屋倒壞者查明免租直隸薊州昌平武清玉田三河東安寶坻等州縣牧地草塲新增解監銀一萬六千有奇先年已經按屯兩臣具疏請免該部題覆其地屬荒鹻銀係重科該監豈得朦朧徵擾仍照萬曆十年清丈原額徵銀解部其加增解監〔之〕銀盡行豁免以寬民力一北直隸涿州良鄉固安武清永清東安香河漷縣通州三河等處衛屯軍自萬曆二十八年以後新增屯丁銀比例礦稅徵解通灣稅監已二十年軍苦已極四十二年雖恩例赦減三分之一
【圖】
而害未全除徵納更苦今邊陲未定調募日煩衛京之兵尤當休養豈堪重累畿內過路落地二稅已經撫臣具奏停免此項屯稅自今四十八年為始著同二稅一併蠲免一朝廷政事得失天下軍民利病許諸人直言無隱於戲監　成憲以罔愆紹逑秪承夫志事同民心以出治興釐用恊于章程凡在照臨偕臻闓懌布告中外咸使聞知
○遣行人司等衙門行人等官祖重燁等齎　詔往省直等處開讀
○直隸提學御史周師旦疏言　國家待士有體新例不宜濫觴從來禦虜征倭軍興耗費不訾聞行鬻級曾不聞齒及庠序近見戶部遼餉事例議開納生員一欵其事甚辱其名甚醜不識所謂開納在歲科兩考額以內乎抑額以外乎如在額內則臣之兩考將竣何從攙入如在額外則孤寒望若登天而賈人得之唾手國家即患貧何至
【圖】
失倫若此欲收赤仄之錙銖混進白丁之億萬啟　朝廷以疵政變士類為濁流傷士心而摧士氣將尺寸未獲而尋有餘喪且教化之地先由賄進人材不成人材國體不成國體其所決裂甚大若納貢一欵禮部與通政司詳言之亦無俟臣贅說矣章下戶部已而部覆竟罷之
○南贛巡撫副都御史周應秋進解存積以濟邊儲計共三萬零八十兩有奇且疏言遼餉一歲所需八百餘萬理財之策宜著實講求如國初召啇中納之例漢家募民實粟塞下之令金城且耕且戰之策皆可倣而行至于選將練兵使轉餉不付于流水尤為喫緊報聞
○山西道御史馮嘉會疏言自古撫軍字民莫急吏廉將義近據參鄭之范貪婪釀釁致數十萬生靈屠戮平夷營遊擊陳維翰家人馱載大定銀一百五十兩俱係剋餉之贓邊腹之吏耳蹈之范覆轍
【圖】
濫訟取鍰積榖折價征糧索耗十分取二甚至有以稅契為利藪以找價為奇貨闔縣追呼鷄犬不寧九邊將領淪胥維翰污穽剝削公行昌破取利月餉時剋隱軍扣銀甚至貪帥掠地皮將軍作饑虎致軍士衣不蓋骭菽不厭口願奔外夷以為樂土也當此徵兵加派所在繹騷欲得軍民效命須懲將吏之貪頑欲懲將吏貪頑須嚴加耗侵餉之罰願　勑下所司以後武臣剝軍責在督撫文吏朘民責在司道撫按與臣等所摘發俱嚴行追併押發濟邊不但懲貪兼可助餉今內帑山積宜奮然慨發數百萬以濟危邊表端則影正天下文武臣工未有不灑然易慮者　上是其奏
○虜犯石塘路巡按御史王象恒奏八月初一日石塘路達賊萬餘從各口冲入先攻白馬關又攻高家堡馮家堡
史／編年／明實錄／光宗／卷四　泰昌元年八月／5日(P.87)
大明光宗貞皇帝實錄卷之四
庚戌頒賜各王府銀幣據萬曆元年例向無姪孫一項今參酌應與姪同　上以　福王　潞王懿親常賜外特加銀三百兩紵絲羅各十表裏紗十疋錦四疋鈔二萬貫
○兵部尚書王嘉善開具遼東等官應賞差等其續後出關將官未在賞內者
○勑經略于前發金一百萬兩內照例頒給于是賞總兵官鎮守守李光榮征夷柴國柱賀世賢援遼楊宗業陳寅陳策銀五十兩一表裏兵備道王貞薛國用李乃蘭康應乾監軍道高出邢慎言牛維曜管餉齊君榮單崇銀三十兩副總兵官見任竇承武戴燁等共九員銀三十兩參將閻正名遊擊官麻承宗戚金都司僉書倪承勳方承勳見任原遼共七十五員各銀二十兩備禦守備官左輔坐營官周世祿小把總等官雷起潛見任援
【圖】
遼共五十二員各銀十兩援遼土司石砫司女官秦氏保靖宣慰彭象乾二員各銀三十兩一表裏援遼土司酉陽領兵加銜守備冉天胤石柱領兵指揮使馬祥麟永順司領兵官汪一龍三員各銀二十兩
○吏部奏　詔書內一欵建賢棄官并礦稅詿諸臣酌量起用其事關國本得罪者分別奏請　召用卹錄臣等遵　明旨除事関國本查開職名另奏外而建言詿誤諸臣灼之最確者先行起補其餘次第採訪不出一兩月咨諏當無不真進用亦不相遠奉　旨係卿部內事其酌量推舉以俟錄用按諸臣獲罪　先朝或爭時事批鱗受譴或彈時相逢怒遠逐或犯稅璫逮訊長繫至于國本一事杖謫尤多大者捐性命小者削官爵遠或二三十年近且一二十年姓名既不時聞存歿亦難具悉故部酌次第採訪起用一時彈冠之盛窮岩遺
【圖】
老為氣焉
○起陞原任南京刑部郎中鄒元標為大理寺卿元標自萬曆初論輔臣張居正奪情杖幾死再起再黜伏林間者三十年至是召用之
○起陞原任浙江道御史李宗延為光祿寺少卿河南道御史馮從吾為尚寶司卿各添註宗延從吾俱以兵部推陞不行論列謫為民
○陞督餉戶部右侍郎長庚為本部左侍郎兼管照舊
○陞寧夏廵撫都察院僉都御史臧爾勸為戶部右侍郎
○陞順天府府尹王舜鼎為南京通政使太㒒寺少卿徐必達為應天府府尹
○起陞原任湖廣右參議朱一桂為太僕寺少卿添註
○起補原任太僕寺少卿周曰庠添註
○起陞原任河南道御史劉光復為光祿寺寺丞添註當張差闖入東朝　先帝同　上召見羣臣曉諭光復高聲稱頌　聖孝詞未畢　先帝怒其震驚靈羃逮下獄廷臣噤莫敢救凡
【圖】
四年始釋至是特起陞之
○陞陜西右布政使畢自嚴為太僕寺卿管京營少卿事
○陞福建左右政使畢自良為太常寺卿管少卿事
○陞河南布政司王志遠為廣東左布政使
○陞鴻臚寺左丞展自重為本寺左少卿
○翰林院編修林釬起復除原職
○兵科給事中薛鳳翔上時政二事一曰內旨當慎夫閣臣之設原以票擬為職閣臣以票擬司王言之出入而天下即以票擬定閣臣之得失今煌煌　天語半繇中使傳宣即
聖意速發固以消中留之端而王言徑行恐反滋外疑之漸寺人不許干豫政事　祖訓極嚴而可令口傳內旨啟人以不可知之疑乎願自今一切旨意務發閣臣票擬隨覽隨班庶無假借之患一曰留中當防夫臣子自面奏外惟憑章疏血脈一通則宮府情合血脈不通則釜鬵勢成奈何同一啟事或此報彼
【圖】
遺同一推轉或前遲後速乎雖聖政時新非堅久而不變而萬幾日萃恐怠之易生願自今一切條畫務勤乙夜觀覽隨覽隨發庶永無隔礙之患然而閣臣贊襄枚卜尤重資格非可拘于內外岩穴亦可豫于旁求不報
○命原任戶部山東司主事鹿善繼復職先是善繼以遼餉告急借發金花五萬兩以濟急被斥吏部屢以為請從之
○吏科給事中周朝瑞獻慎初三要略曰　陛下新政用人發帑撤稅可謂有初矣顧天下鼓舞若更生者此初而　陛下夕惕乾朝歷萬年當如一日者亦在此初今賢才漸見充盈然收一才必期得一用宜令有言責者得盡其言有官守者勿奪其守若乃繫忠良之手足而使謏悅為容輩反得乘憎而營窟穴則慎初以信任要矣君之施澤猶水沃物一息不貫立成枯竭矧遼左索賦正急今日所發幾何將
【圖】
無又處其窮宜留金花不盡之餘省內庫無益之積更有不足佐以帑金務令吏卒霑恩誓滅夷寇則慎初以行人要矣海內苦榷徵如在湯火稅使一撤何異移之清凉痛思　先帝仁明祗緣導自宵小以至官曠治隳貽禍人國今撤回到闕即有隨進金錢宜
○勑發遼餉明阿堵非　明主所貴誠慮及積習智巧之難防則斥遠嬖佞尤慎初者要之要矣臣實快心於既鬯之　皇猷而更願　聖主之修舉者如此　上諭內閣金花銀兩原係舊制進內以備典禮等項賞賜俸糧之用周朝瑞要譽妄言本當拏問姑降一級調外任用閣臣隨具疏言　皇上蒞政方新人心望治甚切銓部起廢之疏隨上隨下乃朝端一言即行譴謫殊非政體之平且主事鹿繼善蒙恩復職借金花者業及寬政議金花者獨蒙嚴譴亦非一視之仁相應免其降調
【圖】
令守原官奉　旨惡其阻絕國用已有旨不必申救尸科給事中王繼曾疏陳時事言臣惟自古人主善用言官無如　先帝萬曆初年誅惡閹罪權相起廢官皆用言官言無留行邇十年間言官用朋黨相傾不一圖王之國　先帝閣言者不用是非先帝之失而言路之罪也當鼎成之時亦穆然深維國家不可無謇諤之臣而以臣等付　陛下惓惓望　陛下之親賢納諫而詔臣等以授職建言言官言可採則採之不可採則閣之人可用則留遺　陛下用之故臣以為善用言官無如　先帝者也臣今者所為揚肝膽以效忠舍筆橐無所圖之矣臣與諸臣約章疏無得作隱語以煩　君父射覆大臣彼論杜門靜聽小臣不得展辯章奏煩瀆易起厭倦非所以重言路之體也毆陽修有言諫官雖卑與宰相等夫從容論思俟君之自聽者宰相
【圖】
也慷慨陳列強君之必聽者言官也漢武帝英風之主汲黯數面折其非人臣而至于面折其君非得已也臣不願　陛下令臣等至此臣所願者　陛下將先帝親賢納諫四字大書於座右今而後臨御不輟朝宰相不離側諫官不停疏用人行政不如此數日舉動令臣等有法度之言無弼違之言是上願也報聞
○戶部奏自奴賊發難兵馬錢粮俱出創設加派原非得已但外解者任意遲緩而分用者又任意圖便開銷者開銷斷絕者斷絕職部不得已具題會議另加派銀一百萬兩為兵部安家馬價二十萬兩為工部器械則分用亦各有數目矣今查四十六年四月起至今年七月止共解過遼東銀八百三萬八千有奇近據新餉司報援遼兵以十八萬馬十萬匹以折色論計該二百九十餘兩遼瀋開鐵嶺額兵除舊額外該新餉三十萬
【圖】
一年約該三百二十一萬有奇各衙門公費一萬有奇各道駝運一百萬有奇各道召買粮料六十萬餘通計每年用銀四百八十餘萬兩以本色論兵一十八萬馬十萬匹共該粮二百五萬二千石即遼左一鎮一年除本色外用銀幾五百萬關內召買及各鎮調兵行糧塩菜不與焉即加派全完不過四百萬新餉少觧一分則悞餉一分是誤該部即誤遼也職部會同督餉及經撫嚴參處從之
○是夜漏下一鼓東方有流星大如盞青白色蛇東入奎宿二小星隨之
○河南續發毛兵三千五十有奇家丁三百一十有奇援遼起原任寧夏副總兵劉光祚統之先是河南南陽汝州三處已募過兵五千矣至是部覆徵七千而不能盈其數也已部議加光祚註銜左軍都督府僉事援遼
史／編年／明實錄／熹宗／卷二十五　天啟二年八月／22日(P.1272)
○乙酉　憲宗純皇帝忌辰遣武進伯朱自洪祭　茂陵
○造督理遼東薊鎮天津登萊等處軍務內閣關防給大學士孫承宗
○總督漕運李飬正恭報糧船過淮命所司知之
○禮
【圖】
部尚書顧秉謙南京刑部尚書李長庚各疏辭新命不允
○廵按湖廣御史舒榮都為　潞府贍田乞免加派章下所司
○廵撫四川右僉都御史朱爕元備述文武殉難諸臣請優卹以慰忠魂言奢酋變起倉卒一時披靡其間仗節死義者如興文知縣張振德之一家盛服赴火自焚南溪知縣王碩輔之城陷自盡被賊肢觧桐梓知縣洪維翰之誼不受辱甘心隕首灌縣知縣左重之提兵血戰膏身原野已經前疏題明此外如建武所掌印指揮李世勳以城陷挈妻赴火而死興文縣署印教諭劉希文罵賊不屈夫妻殞命僅遺七歲幼孫為家僕背負走脫合州鄉官原任凉州屯兵同知董盡倫倡舉義兵保全州城督兵至重慶中途為伏賊剌死富順縣舉人聶繩昌召募義勇禦賊戰死瀘州監生吳長齡自率義兵恢復瀘州後中賊伏父子俱
【圖】
戰死興文縣鄉官原任龍陽縣丞胡一夔被虜不屈而死其餘如指揮瞿英韓應泰鎮撫都聯芳百戶袁中繡張羽材官雷安庶邊一禮訓導趙愷生員周清儒等皆以禦賊捐軀乞厚加褒卹用慰忠魂章下所司
○朱爕元復以擒獲奢賊偽丞相何若海及偽相印報聞若海自言遵義府人先年潛入京師以賣詩字篆刻為生因見東事孔亟屢赴各衙門條陳不用遂乘催調之差前往藺州投入崇明父子獻上三策謀圖大事逆賊從其下策遂據重慶圍成都只是土兵無紀律致有此敗并言丞相印係水西鳥蒙烏撒東川西夷府共鑄授之蓋自古姦雄遊俠中國不能用而為夷狄用如宋張元之徒非一人矣
○御史江日彩參總兵張士顯妬能說謊復參兵部職方司主事董承詔違旨寢咨　上俱不問先是懸榜都門募能滅奴者不愛通候
【圖】
之賞有金華道人劉鎮華揭榜求効日彩以聞　上命兵部試之鎮華在總兵張士顯營下借兵二千操演陣法士顯出其不意分伏數千人四面衝之或陷或傷或披靡而鎮華之二千人毫無所損士顯因投揭指為妖法而禁士卒不得赴操於是兵科左給事中朱童蒙與日彩共參士顯不識陣法反誣為妖法妬賢嫉能不可為大將　上謂劉鎮華陣法已試著該部咨送山海總兵江應詔處仍議加秩銜張士顯用心練兵不必苛求既而兵部久不發咨鎮華復辭秩請勑　上命遵前旨赴山海聽督師輔臣酌用日彩復代為請兵有旨該部議奏兵部既不發咨又不議奏鎮華以久候不用投揭而去日彩疏言　皇上懸榜招士惟恐不來而該部故抑之使長鬱而去夫魏不用孫臏而為齊用楚不用淮陰而為漢用今鎮華即不為人用然國
【圖】
家已不得國士之用矣且前此白丁市棍未經試驗者取部咨若寄何獨於已試之鎮華而靳之在職方用人之法或別有所為而後用又或別有所為而不用臣且未深求惟是煌煌明旨至於四五一槩置若罔聞　皇上試一詰問不知何以自觧久之職方司郎中董承詔奉旨回奏具疏引咎且言鎮華未可深信命承詔照舊供職
史／編年／明實錄／熹宗／卷三十二　天啟三年三月／28日(P.1673)
○戊午兵部尚書董漢儒題稱武途之壅也議者謂白丁納汲沐猴而冠而鷹揚薦拔之士反以牖下老是朝廷不信功令而驅之倖門也以故科臣發疏通之論臣部定掣選之規亦以武科世職均屬王臣煌煌　天語自難中格乃纔一再選而言不便者紛至今山西又見告矣查原疏改缺者四用世職四用武科而三科武舉及會舉居二焉今各鎮見
【圖】
任操守坐堡千總百總等官豈盡世職即世職中豈盡曉𡕰夷情熟諳邊務如黃明臣等者該撫第查以白丁納級及他途入者汰之即世職中有庸懦無能貪黷已著者去之責令新選武科照劄管事惟衝邊要堡夷漢久習者勿輕更更即新官已至不妨暫在撫道標下聽用候缺仍細察某堡某缺極衝某堡某缺次衝某堡某缺近腹造冊報部其極衝次衝者聽各邊撫臣酌量外其餘容臣量人地相宜分別推用庶邊政舉而人情平矣總之封疆朝廷之封疆科目亦朝廷之科目精察以課其臧否虛心以决其用舍使捧檄而前者不徒委君命于草莾是中外所以相成即臣部亦不敢藉口用人之柄惟其所操有成心以輕世職也　上是其言
○陞行人司右司副彭端吾為光祿寺寺丞
○加雲南布政使司右參議管金騰道王之機南京光
【圖】
祿寺少卿職銜致仕
○加陞山東都司劉永昌遊擊將軍職銜
史／編年／明實錄／熹宗／卷三十六　天啟三年七月／5日(P.1845)
○癸巳兵部尚書董漢儒覆刑科給事中觧學龍疏曰臣部職在軍旅所以整肅將士使之赴矢石而不辭者惟在退有必死之法進有無生之心凡一官半級非軍功不輕授自逃將逗遛之誅廢誰復以進死博退生自假官騙餉之門開誰復以覈伍清積蠹臣去年十月間以全遼失陷查逃將以正法請矣如賈祥之矯命募兵激眾要挾管大藩之跋扈藐旨張思任孟淑孔以市魁無賴為大盜神奸皆奉有煌煌之明旨臣方翹望所司奉行之力今賈祥一名已經定辟其餘原籍承提之衙門率高閣置之法之不行自臣部始且自有遼事以來借
【圖】
憐才之名為市恩之地副參遊守不經臣部之推用任憑市棍之營求劄付之官自賣劄付中軍之外又置中軍即如張思任孟淑孔者本以市藥丐兒椎埋蕩子渺無衝鋒遏敵之能濫假黃盖橫金之飾至使劘牙吮血侵官奪民即令速置上刑嚴行籍沒豈為苛哉自今以後一切談天說劍以口舌作韜鈐者各督撫諸臣必宜慎重劄付不得屑越釀害　上謂管大藩已有屢旨餘依議行
○陞陜西按察使徐雲逵為山西右布政使備兵代州
史／編年／明實錄／熹宗／卷三十六　天啟三年七月／26日(P.1881)
○甲寅夜一更西南方有流星青白色尾跡有光起自大角星西北行入上台星後有二小星隨之
○廵撫登萊右僉都御史袁可立言今二月內總兵沈有容執有生員金應魁齎到奴酋偽授世襲總兵駐復州劉興祚即劉愛塔密稟一紙內稱彼欲反正內應以報中國因求臣免死加銜牌票臣念遼陽以納降陷城廣寧以叛官誘敗興祚之言未可憑信又思因間用間實兵家妙用隨于二月二十三日寫免死票一紙加銜劄付一張移付沈總兵轉給金應魁先往沈總兵于三月十三日率兵出海相機接應去訖其後續接塘報皆云愛塔于七月來歸也奴四月間以金州近海盡𢆝人民
【圖】
退處復州以王丙之故致奴覺察將愛塔并李永芳長子械而去殺其弟劉興仁暨王丙闔城屠戮所未盡者悉趕而東且并永寧盖州俱行趕徙而四衞已空其三沿海四百餘里之地奴盡棄之而不敢據所餘者西虜千人而已當此時也乘寧前駐防之眾朝鮮助兵之初大兵出関東下旅順犄角夾攻宣川擁鮮眾而應恢復之功似有可圖者但謀責萬全兵須審勢知彼知己能為可勝是又當慎圖之耳得旨據奏逆奴情形已多離叛攻守機宜還加詳慎著該部酌議具奏
○詔以太監王體乾宋晉魏進忠等青宮舊勞梁棟等王朝忠等均著勤慎將原廕錦衣揮使揮同揮僉正千戶百戶等官炤先年黃錦王本馮保例俱准世襲凡十二人奉聖夫人客氏奉侍年久宜加殊恩示酬伊子原廕錦衣揮僉侯國興特准世襲給與誥命兵部尚書
【圖】
董漢儒等疏奏臣部邦政條例一款凡武職非軍功不准世襲又查得皇親及內官家人傳奉陞職及保陞職級者襲替俱减革又內外文武子弟人等非征戰軍功以技藝勤勞傳乞陞者襲替之日查革唯皇親官員子孫原奉欽依有世襲字㨾者許襲一輩煌煌　祖制載在會典所以慎名器杜冐濫誠世世率由之舊章也　皇祖朝先臣李化龍郭子章江鐸以平播州之功而世廕葉夢熊梅國禎以復寧夏之功而世廕李汶田樂以拓松山之功而世廕始得錦衣指揮使或僉事其他千百戶之世及必其禦虜俘斬奏勘大捷者也非是不及矣儻一濫及則為勳臣後者且訝世襲為不足重而　皇上將來之所以酬軍功者不窮于無可加乎臣竊意諸承廕者于　祖制有所未諳不難冐干恩澤　皇上亦第見其勤勞可嘉或未深繹　祖制
【圖】
之何如耳然臣部則知有職掌而已臣部之職掌則按之大明會典與邦政條例而已安敢墮職掌亂舊章招物議而因貽　皇上以愆忘之戾哉若先年黃錦等事例臣部徧尋冊籍無考然邦政條例一書係萬曆三十八年六月內奉　皇祖明旨著為令甲者懸之象魏無容遷就况錦等弟姪之後今亦無列銜錦衣者則亦可以解諸內臣之惑矣伏祈　聖明深慮收回成命庶　祖制無紊而臣部之職掌以明矣得旨加恩廕襲俱係先朝已行何云無例還遵勑諭作速覆行吏科都給事中程註等河南道掌道事御史汪泗論等各具公疏言世廕非例舊制宜遵兵科給事中朱大典周之綱御史宋師襄胡良機 另疏諫止俱不從其畧云黃錦一事查炤兵部成案止以緝捕有勞廕弟姪一人即嘉隆聞見紀等書竝不開列世襲之文見今錦衣
【圖】
衞冊籍亦迄不聞有黃錦子孫可覆閱也　皇上試思　祖宗御極以來其間中涓褓母小心勤慎勞績茂著者若而人甚之威福縱恣太阿旁竊者又若而人使人人叨意外之恩而冐世官之賞將貂璫盈座而金吾一片地盡為婦寺之餘胤所盤據矣不幾令武功人人無色而勞臣解體也哉方今遼陽淪沒黔蜀頻危其間健兒猛士間関百戰身膏沙漠血化青燐者不知幾許雖廟堂不靳卹典旌忠然而姓名得達于宸聰恩綸得延于奕世者特千百中之一二耳今體乾等祗日供使令之役從未聞汗馬之勞而令此乳臭竪子一旦纍纍若若闔門金紫赫奕班行名爵下逮于爛羊崇階反輕于敝袴書之史冊天下後世謂　皇上為何如主其何以風示四方而垂憲萬世也哉故寵以金帛毋寵以官爵願　皇上為若輩計而與其澄汰于後
【圖】
毋寧辭免于今亦願若輩之自為計使諸璫中有呂強張承業其人者必叩頭辭免至再至三斷不敢越　祖制而倖　殊恩當不待臣辭之畢矣得旨所奏非軍功不襲朕知道了各監官亦面奏懇辭但朕念其服勞年久登極以來未曾加恩且有兩朝舊例故查炤補行已有屢旨不必凟陳
史／編年／明實錄／熹宗／卷四十一　天啟三年十一月／21日(P.2140)
○丁丑以進封　皇貴妃恭捧冊寶頒賜輔臣葉向高等銀各五十兩
○吏科都給事中程註言天下有時急而人不得獨緩地重而人不得獨輕者最急莫如遼左而薊門其咽喉也其次莫如滇黔而偏沅其門戶也頃督臣王象乾以憂聞銓臣方急議推補而忽焉中止以樞輔躊躇鄭重將議撤焉此其老成謀國出于深心意謂剿撫原自一局未可畛分權柄若有專摻必無異議識者韙之但中外諸臣鰓鰓過計以為薊門何地而今日之薊門又何地也東遏逆奴之鋒而西攝狡虜之魄督撫事
【圖】
也得其人未必不可資樞輔一臂之力若之何自撤一藩蔽也偏沅縂督已經予告而議尚未定也或欲去督而專設撫臣或欲去撫而另設按臣其去督設撫也謂名位不至相軋意氣即可流通此為確然之議至專設按臣亦似于督餉為便然而偏沅之有撫臣繇來舊矣曩征播時初以支可大移鎮而後遂改用江鐸事急則設事寧則止不獨固楚之圉而正以壯黔之援况撫臣則有兵馬錢粮節龯煌煌鈐制有體偏沅一帶土司環伺待命今黔氛告急風鶴皆驚數百里獷悍之苗非一中丞鎮撫其間何以帖然受我戎索哉當事者激于意見之橫生肘掣而事功不易就議論之互執機失而局面之難收併一塗以專責任此真年來病痛職豈不諒之服之乃事體煩大有治兵者不能分身治餉則不得不望助于同舟款虜者原可効臂禦奴
【圖】
則不得不藉支于眾木特相濟而不相妨也疏下兵部
○吏科給事中郝土膏言京堂添註太多晉陟無地合計實歷俸以一年為缺限滿則放假回籍遇有廵撫卿貳缺出採拔才望而推用之至若南中亦有京堂而人情每薄之謂得與于會推之列少也宜同在北者一體推廵撫推卿貳則南北可以互轉也南中亦有銓部臺省而人情每薄之謂得與于京堂之陟少也宜同在北者一體轉年例轉京堂則南北可以並重也如是則不惟可以疏京堂且并可以疏考選矣又如監司缺少率虛占于例轉之官慢君命誤地方此不可訓也合自命下日為始逾一年不到任者吏部徑自作缺另補而本官仍請旨處分庶幾寒怨望之膽內察期遠每蕩簡于部寺之席白簡可繩或難為堂卿體面此不可訓也合令各堂上察所属有不肖者得不時參
【圖】
糾而敢于反噬堂官者有禁庶幾申堂属之體得旨近來京堂填壅皆因推陞太多以後都著查照舊例陞轉不得狥情濫推其例推方面不到任者即作缺另補不必一年
○南京御史游鳳翔言南都錢法大壞咎在工部司官尚書張輔之不能指名參處庇属抗旨不堪司邦土　上以輔之方簡任留工何得輕行指摘
○予原任應天廵撫王象恒祭葬如例
○陞參將沈應時為副縂兵遊擊將軍袁信陳廷對都司僉書谷九有為參將都司僉書姜輔河西備禦拜世能為遊擊將軍應時寧夏協守信山西太原九有山東德州廷對廣西永寧輔陜西紅水河世能寧夏廣武營
史／編年／明實錄／熹宗／卷四十三（梁本）　天啟四年六月／1日(P.2383)
明熹皇帝錄卷之四十三
六月癸未朔勑存問應城王在銓齒德并旌其子肅菬封腹孝行左副都御史楊漣劾魏忠賢專擅旨意多出傳奉三五成羣勒逼諠褻政事之堂幾成鬨市大罪一交通孫杰去閣臣劉一燝冢臣周嘉謨急欲剪己之忌不容皇上不改父之臣大罪二執春秋討賊之義者孫慎行也明萬古綱常之重者鄒元標也忠賢一則逼之引去一則嗾黨劾歸顧於護黨氣毆聖母者曲意綢繆終加蟒玉是何親於亂賊何仇於忠義大罪三王紀執法如山鍾羽正清修如鏡忠賢一則使人喧辱一則搆陷削籍顧於側媚善侮者破格點用大罪四國家最重無如枚卜忠賢力阻孫慎行盛以弘豈
【圖】
真欲門生宰相乎大罪五去歲南太宰北少宰皆點陪推掉弄不測大罪六滿朝薦文震孟等抗論稍忤傳令降斥屢經恩典竟阻賜環皇上之怒易解忠賢之憤難銷大罪七去年南郊傳聞宮中貴人貞靜荷寵忠賢恐其露已驕橫之私託言急病立刻掩死大罪八裕妃以有喜傳封忠賢捏偽旨勒令自盡大罪九中宮有慶已經成男乃繞電流虹之祥化為飛星墮月之慘忠賢實有謀焉大罪十先帝青宮四十年所護持僅王安一人忠賢以私忿矯旨掩殺於南海子大罪十一今日求獎明日立祠近於河間毀民居建坊築愁樹怨飲恨吞聲大罪十二今日廕中書明日廕錦衣金吾之堂口皆乳臭誥勑之館目不識丁如魏良卿等五侯七貴何以
【圖】
加茲大罪十三用立枷之法以示威前歲枷死皇親數人其排陷皇親搖動中宮也若非閣臣護持言官糾正椒房之戚幾興大獄大罪十四良鄉生員章士魁以爭煤窖傷其墳脈託言開礦而致之死大罪十五王思敬胡遵道侵占牧地徑自拷掠大罪十六周士樸執糾織監在工言工竟停其陞遷使困頓以去大罪十七北鎮撫司劉僑不肯殺人媚人竟令削籍大罪十八科臣魏大中到任奉旨鴻臚寺報單忽傳詰責大罪十九忠賢受事東廠鷄犬不寧野子傅應星等招搖引納陳居恭傅繼教助之片語違忤駕帖立下勢不至興同文之獄不黨禁之碑不已者大罪二十韓宗功潛入忠賢之家事露始避發銀七萬創肅寧新城可作郿塢大罪
【圖】
二十一同奸輔沈㴶創立內操安知無大盜刺客寄名家丁倘或伺隙可為寒心大罪二十二近日忠賢進香涿州鐵騎簇擁蟒玉追隨警蹕傳呼歸則駕駟馬羽幢青蓋夾擁環遮入幕密謀叩馬獻策者實煩有徒大罪二十三忠賢今春走馬御前皇上射其馬貸以不死進有傲色退有怨言大罪二十四奉聖夫人客氏又彌縫其罪戾而遮飾其回衺故掖廷都城即大小臣工皆知有忠賢不知有皇上乞正法以快神人之憤客氏俾居外宅無厚其毒
兩朝從信錄左副都御史楊漣題為逆璫怙勢作威專權亂政欺君藐法無日無天大負聖恩大干祖制懇乞大奮乾斷立賜究問以早救宗社事臣惟太祖高皇帝首定律令內官不許干預外事在內廷祇供灑掃之役違者法無赦故在內官惟循謹奉法為　聖子神孫相守未敢有改雖有驕橫恣縱王振劉瑾其人者旋即誅戮故聖明在上乃敢有肆無忌憚濁亂朝綱罔上行私傾害善
【圖】
類損皇上堯舜之令名釀宗社無窮之隱禍如東廠太監魏忠賢其人者舉朝盡為威制無敢指名糾參臣實痛之臣前以兵科都給事中親承先帝之命輔皇上為堯舜之君言猶在耳今若畏禍不言是臣負忠義初心以負皇上起臣特恩他日有何面目以見先帝于在天之靈謹撮其大罪之著者二十四款為皇上陳之忠賢原一市井無賴人耳中年淨身夤入內地非能通文理自文書司禮起家者也皇上念其服務微勞拔之幽賤寵以恩禮原名進忠改命今名豈非欲顧名思義忠不敢為奸賢不敢為惡哉乃初猶謬為小忠小佞以倖恩既而敢為大奸大惡以亂政祖宗之制以票擬託重閣臣非但令靜心參酌權無傍分正使其一力擔承責無他卸自忠賢等擅權旨意多出傳奉傳奉而真一字抑揚之間判若天淵傳奉而偽誰與辯之近乃公然三五成羣勒逼喧嚷政事之堂幾成閧市至有徑自內批不相照會者假若夜半出片紙殺人皇上不得知閣臣不及問害豈眇小以致閣臣鬱悶堅意求去壞祖宗二百年來之政體大罪一也舊閣臣劉一燝冢臣周嘉謨同受顧命之大臣也一燝親捧御手著定大計嘉謨倡率百官于松棚下義斥鄭養性立寢后封以清宮禁皇上豈遂忘之忠賢交通孫杰論急于剪己之忌不容皇上不改父之臣大罪二也先帝壯年登極一月賓天進御進藥之間普天實有隱恨執春秋討賊之義者禮臣孫慎行也明萬古綱常之重者憲臣鄒元標也
【圖】
忠賢一則逼之告病去一則嗾言官劾劾去至今求去部片席不可得顧于護黨氣毆聖母之人曲意綢繆終加蟒玉以贈其行何親于亂賊仇于忠義偏不容先朝有痛念弓鼎之老臣大罪三也王紀鍾羽正先年功在國本及紀為司寇執法如山羽正為司徒清修如鶴忠賢一則使人喧嚷于堂辱而迫之去一則與沈㴶交搆陷之削籍去至今諸臣求一復職不可得顧于善媚善附之人破格點用驟加一品以歸是真與我善者為善人與我惡者為惡人必不容盛時有正色立朝之直臣大罪四也國家最重無如枚卜忠賢欲一手□定力阻前推之孫慎行盛以弘更為他辭以錮其出是真欲門生宰相乎妄顧金甌之覆字圖坐貂坐之私情大罪五也爵人于朝莫重廷推去歲南太宰北少宰推皆點陪二蓋枚卜點陪之案一復借用羽翼之奸致一時名賢不安位去顛倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊德陽江秉謙徐大相等九人抗論稍忤忠賢傳奉盡令降斥屢經恩典竟阻賜環長安謂皇上之怒易解忠賢之怒難饒大罪七也然猶曰外廷之臣子也上年皇上南郊之日傳聞宮中有一舊貴人以德性貞靜荷上寵注忠賢恐其露己驕橫權謀之私比託言急病立刻掩殺是皇上且不能保其貴幸矣大罪八也猶曰無名封也裕妃以有喜得封中外欣欣相告矣忠賢以抗不附己囑其私比捏稱無喜矯旨勒令自盡不令一見
【圖】
皇上之面昔堯以十四月而生假令當日裕妃喜在安知不為堯母是皇上又不能保其妃嬪矣大罪九也猶曰在妃嬪也中宮有慶已經成男凡在內廷當如何保護乃繞電流虹之祥忽化為飛星落月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保第一子矣大罪十也先帝之在青宮四十年操心慮患所與護持孤危威劫之不動利誘之不變者僅王安一人耳登極一月致君堯舜安不可謂無微功皇上倉卒受命擁衛防護之中亦不可謂無微忠即使有罪亦當聽皇上明正其罪與天下共見之而忠賢以私忿矯旨掩殺于南海子身首異處肉飽狗彘是不但仇王安而實敢仇先帝之老奴與皇上之老犬馬略無顧忌也此後內臣誰肯為忠義者其餘內臣無罪而殺擅逐者不知數百千也大罪十一也因而欲廣願奢今日討獎賞明日討祠額要挾無窮王言屢褻近又于河間府毀人房屋以建牌坊鏤鳳雕龍干雲插漢築愁樹怨飲恨吞聲又不止于塋地擅用朝官制制僭擬陵寢而已大罪十二也今日廕中書明日廕錦衣金吾之堂口皆乳臭誥勑之舘目不識丁如魏良卿魏良才魏良卿魏希孔及外甥野子傅應星等五侯七貴何以加茲不知忠賢有何軍功有何相業甚褻朝廷之名器矣大罪十三也因而手滑膽麄用立枷之法以示威前歲枷死皇親數人命矣其枷號家人者欲扳陷皇親也其扳陷皇親
【圖】
者欲搖動中宮也當時若非閣臣力有護持言官極為糾正椒房之戚又興大獄矣大罪十四也猶借曰禁平人開稅也良鄉生員章士魁即有他罪自有提學乃以爭煤窑傷其墳脈託言開礦而死矣假令盜長陵一坏土何以處之趙高鹿可為馬忠賢煤可為礦大罪十五也王思敬胡遵道侵占牧地果真小則付之有司大則付之撫按學院足矣而徑拏黑獄三次拷掠身無完膚以皇上右文重道秋爽幸學而忠賢草菅士命使青燐赤壁之氣先結于辟宮泮藻之間孔子之神不無忿恫大罪十六也未也且明懸監榜之令于臺省矣科臣周士樸執糾織監一事原定在工言工忠賢竟停其陞遷夫使吏部不得專其銓除言官不敢司其封駁除邪因之以偷換手眼那移敘升致士樸卒困以去于以成中官之尊大得矣而聖朝何可有此名色大罪十七未也且將開羅織之毒於縉紳矣北鎮撫臣劉僑不肯殺人媚人自是在刑言刑也忠賢以其不善鍜鍊竟令削籍明示大明之律令可以不守而忠賢之律令不可不遵將使羅鉗吉網然後快心于是彰忠賢之威得得矣而國脈何可崇此蘊毒大罪十八也未也且示移天障日之手于絲綸科臣魏大中到任已奉明旨鴻臚寺報單忽傳詰責及科臣回話臺省交章又再褻王言幾成解組無論玩弄言官于股掌而煌煌天語提起放倒信手任心令天下後世視皇上何如主大罪十九也最可異者東廠原以察奸細非擾平民也自忠賢受
【圖】
事雞犬不寧且直以快恩仇行傾陷野子傅應星等為之招搖引納陳居恭為之鼓舌搖唇傅繼教為之投匭打網片語違忤則駕帖立下如近日之拏中書汪文言不從閣票不令閣知不理閣救而應星等造謀告密曰夜未已勢不至于興同文之獄黨錮之碑不已者當年西廠汪直之僭恐未足語此大罪二十也尤可駭者東酋未靖內外戒嚴東廠訪緝何事前韓宗功潛入長安打點實往來忠賢司房之家事露始令避去假令天不悔禍宗功奸細事成一旦虜過城下忠賢固為奴酋首功之主矣其發銀七萬兩更創肅寧新城可作郿塢深計不知九廟內外生靈安頓何地大罪二十一也祖制不蓄內兵即四衛之役備而不操原有深意忠賢謀同奸輔沈㴶創立內操不但使親戚羽黨交互盤踞其中安知其無大盜刺客東虜西夷人等寄名內相家丁倘或伺隙謀亂發于肘腋智者不及謀勇者不及拒識者每為寒心忠賢復傾財厚與之交納昔劉瑾招納亡命曹吉祥弟姪傾結達官忠賢蓋已兼之不知意欲何為大罪二十二也近日忠賢進香涿州鐵騎之簇如雲蟒玉之追隨耀日警蹕傳呼清塵墊道人人以為駕幸涿州及其歸也以輿夫為遲故駕駟馬羽幢青蓋夾護環遮則已儼然乘輿矣其間入幕密謀叩馬獻策者實煩有徒忠賢此時視為何如人想亦恨在一人下耳不知更作何轉念恐泰山之神必陰殛之矣大罪二十三也蓋寵極則驕恩多成怨聞忠賢今春走馬御前皇上
【圖】
曾射殺其馬貸忠賢不死聖恩已厚忠賢不自畏罪請死且聞進有傲色退有怨言朝夕隄防念念不釋心腹之人時時打點皇上果真有此事從來亂臣賊子只爭一念放肆遂致收拾不住奈何焉可養虎兕于肘腋之間乎此又寸臠忠賢不足盡其辜者大罪二十四也凡此逆跡皆得之邱報招案與長安共傳共見非出于風影臆度者忠賢之二十四大罪懼內廷之發其奸殺者殺換者換左右既畏而不敢言懼外廷之發其奸逐者逐錮者錮外廷又皆觀望而不敢言更有一種無識無骨苟圖富貴之徒或扳附枝葉或倚托門墻或密揭居停或投充門客逢其所喜挑其所怒無所不至內有授而外發之外有呼而內應之向背忽移禍福立見或內廷奸狀敗露又有奉聖客氏為之彌縫其罪戾而遮飾其回衺故掖廷之內知有忠賢不知有皇上都城之內知有忠賢不知有皇上即大小臣工又積重之所移積勢之所趨亦不覺不知有皇上而只知有忠賢每見中外有緊切當作之事當起用之人必曰要與內邊說說或人不得用事不得行亦只說內邊不肯宮中府中大事小事無一不是忠賢專擅即奉奏之旨反覺皇上為名忠賢為實且如前日忠賢已往涿州矣一切事情必星夜馳請意旨票擬必俟賢到始敢發批嗟嗟天顏咫尺之間忽漫不請裁決而馳候忠賢意旨于百里之外事勢至此皇上之威靈尚尊于忠賢耶否耶每思至此尚為有天日耶無天日耶天祚聖明屢行譴
【圖】
告去年以熒惑守斗告今年以長日風霾告又以一日三地震告而乾清之震猶甚皆忠賢積陰蔽陽之象聖明獨不覺察猶加之恩而忠賢愍不畏死更甚之惡羽翼已成騎虎難下太阿倒持主勢益孤及今不為早治職不知皇上之宗社何所托三宮九嬪之安危何所託如此毒心辣手彊橫已不能為下意很不肯容人即普天同戴之皇子元良託重之貴妃能保時得其歡心而不犯其所忌又不知貴妃皇上之安危何所託萬一少有差池職即欲以死報皇上亦復何及伏念皇上天縱聰明春秋鼎盛生殺予奪豈不可以自主何為愛么麼小醜令中外大小俱坐針氊之上而惴惴莫必其命耶職在兵科時曾參及進忠名在御前蓋實有見今忠賢狼子野心不可嚮邇不意聖明斷之不早養成今日倘復優游姑息再念隨侍舊人客氏又或從旁巧為營解不即日加處治小不忍亂大謀矣高皇帝洪武十年有內侍以久侍內廷從容言及政事上即日斥遣隨諭羣臣以漢唐之禍雖曰中官之罪亦人主信愛之過使然而使宦者不得典兵預餉雖欲為亂其可得乎今此宦者雖事朕日久不可姑息决然去之所以懲將來也洋洋聖謨中官言及政事且懲將來况忠賢欺君無上罪著惡盈豈容當斷不斷伏乞皇上大奮雷霆立集大小文武勳戚勑法司逐款嚴訊考歷朝中官交通內外擅作威福之違祖宗法壞朝廷事告天下以欺君負恩事例正法以快神人公憤其奉聖客氏亦并勑
【圖】
令居外以全恩施無復令其厚毒于宮中其傅應星陳居恭傅繼教著法司責問然後布告天下暴其狀示君側之惡已除交結之禁已塞如此天意勿回人心勿悅內治外安不新開太平氣象者請斬臣以謝忠賢臣知此言一出忠賢之黨斷不能容臣然臣不懼也但得去一忠賢以不悞皇上堯舜之名即可以報命先帝可以見二祖十宗之靈一生忠義之心事兩朝特達之恩知於願已畢死且不恨惟鑒臣一點血誠即賜施行奉聖旨朕自嗣位以來日夕兢兢謹守祖宗成法惟恐失墜凡事申明舊典未敢過行各衙門玩愒成風紀綱法度十未得一二這本特從前奉旨一切政事朕所親裁未從旁落至于宮中皇貴妃并裕妃事情宮壺嚴密况無實實外廷何以透知內言毒害中宮忌貴妃皇子等語憑臆結禍是欲屏逐左右使朕孤立于上豈是忠愛楊漣被論回籍超擢今官自當盡職酬恩何乃尋端沽直本欲逐欵窮究念時方多事朝端不宜紛擾姑置不問以後大小各官務要修職不得隨聲附和有不遵的國法具在决不姑息該部知道先是漣疏入逆璫持之不下佯辭廠乞罷而旋矯溫綸慰留乃下下嚴旨切責漣一時臣工無不義憤于是科道則有魏大中陳良訓袁化中周宗建李應昇黃尊素方大任劉芳劉廷宣許譽卿房可壯 喻思恂胡永順胡良機 朱大典陳奇瑜惟學程熊奮渭劉之待段國璋霍守典甄淑孫紹統周汝弼吳弘業劉其忠陳熙昌劉懋王政新李先春
【圖】
潘士良謝奇學胡士奇劉樸楊玉珂劉先春南科道徐憲卿趙應期等兵部尚書趙彥詹事翁正春太常胡世賞太僕朱欽相撫寧侯朱國弼南公疏兵部尚書陳道亨先後申疏或專或合無不危悚激切而總受抑于煬灶之奸一高下其手而得罪之輕重攸分矣如朱吾弼則以激聒削奪停祿五年復嚴究其代筆書寫人役比之詰責停俸者更為慘矣　御史袁化中上言忠賢之惡外廷久知之特皇上未之知耳惟皇上未之知故忠賢猶有畏心時而為小忠小信以結權今憲臣明明告之皇上矣皇上即念潛邸微勞未必不貸忠賢以不死而忠賢則日日自懼一死懼之念愈深將免死之術愈工其狗黨狐羣或憂禍之心轉迫將挺而走險逕失身失足墮其中者將騎虎之勢難下教猱以升木職恐橫璫之毒不在縉紳而在皇上矣皇上明聖試思深宮大廷之內何可使多疑多懼之人日侍左右而不急為處分也昔馮保在神宗初年豈遽逞不軌只以威權日重黨附日多不肯回頭後神宗春秋漸盛太阿獨持保遂殞其身命今忠賢事正與保類若不及今嚴為裁抑恐形迹不避而罪惡貫盈直至事敗皇上即欲全忠賢而不得忠賢求如保之下場亦不可得也職等願皇上早節之也或倣王安例置之南海子奧室或倣盧受例置之鳳陽祖陵生殺予奪皆聖恩也即忠賢自為計今年已邁矣富貴極矣亦當叩頭泣請退居田里而後已不然夜照鏡明冤魂累累執簿相索忠賢將何
【圖】
以遁乎至傅應星等仍付法司快朝野之心以洩神人之憤端在此乎職等無任激切之至
史／編年／明實錄／熹宗／卷五十七　天啟五年三月／15日(P.2627)
○癸亥　上御皇極內殿策試舉人華琪芳等制曰朕惟自古順治威嚴之世其君臣未有不同心一德交儆無逸者若虞廷之都俞吁咈殷宗之嚴恭寅畏周文之自朝至于日中𣅔不遑暇食盖其盛矣故書稱無怠無荒四夷來王言圖治必勵精而化遠先孚近也我　太祖高皇帝諭羣臣有曰凡事勤則成怠則廢賢人君子盡心如此朝廷豈有廢事　成祖文皇帝諭羣臣有曰朕每外朝畢則取經史覽閱未甞敢自暇逸卿等宜體朕此心相與勤勵無厭斁也煌煌聖訓直追蹤虞帝媲美殷周矣則夫廓清靖難之烈固本于一念之憂勤歟朕以冲齡踐祚撫有鴻圖蚤暮親賢春秋典學亦惟是廣詢治道思纘述允揚之為兢兢而已迄于今日業及五年凝精罔敢
【圖】
少懈勤政甞如不及乃鳳儀麟育河清璽出似天為降鑒矣而水旱頻仍災祲不已則儆于之天何凜凜也請纓志壯露布功高似眾咸用命矣而覆軍旋報鷙伏叵測則衡命之眾何紛紛也將朕之軫志徒殷德意尚未沛歟抑有司習為窳㤢奉行之未力歟將朕之宵旰徒廑推轂猶未當歟抑邊吏安于寢堂實政之不修歟夫竭百姓之指膏以填三軍之谿壑則內病撤貔貅之保障以培閭閻之命脉則外病茲欲內外兼利聿臻至理遵何道而可爾多士學古通今目擊時艱尚籌所以振起積玩之人心鼓舞積頹之士氣果有禆于安壤其盡言而無諱
○大學士顧秉謙等具疏推禮部右侍郎來宗道張鼐丘士毅周炳謨彭凌霄南京國子監祭酒李思誠俱堪充　實錄副總裁左庶子周延儒編修南居仁充纂修官得旨　實錄関係甚重這
【圖】
推補各官著上緊任事其張鼐詐病要名養資驕慢又先年疏內曾洗補字樣失填好生欺侮朕躬大不敬無人臣禮著革了職仍追奪誥命
○太常寺卿盧大中乞休得旨盧大中恬節素著准于南部推用
○黔將魯欽劉超等深入水西兵潰總督貴州蔡復一以水利師潰列諸將罪復具疏自劾　上令矢心料理勉策後効
○貴州總督蔡復一疏言昔李綱援太原兵潰極論節制不專之弊今蜀則一柄兩持滇則輿瓢無主正犯此病李化龍之督三省也賜劍誅副將以下總兵失事徑行解京今臣勑書只云賜劍以重事權所誅自都指揮始總兵參遊取死罪招繇戴罪殺賊四字是總督威令在黔已輕而又安得重于滇蜀也臣六疏請益餉計部未有一應九月請用監司郡邑諸臣吏部至今未覆行間著數惟用人理財二者窮促如此何以
【圖】
措其手足夫人與權相附者也人有代更而權無二今惜其權使黔能獨辦賊則總督可無設矣無總督之實而贅此名事敗則曰是提衝五省而討賊不効者也臣受此黮黯不足惜疆埸之事豈堪再悞耶得旨黔勢孤危滇蜀當恊力進兵以資特角總督節制事權該部還確議具覆
○廵按貴州傅宗龍疏言二事一曰專總督之權以合三省之勢一曰派整暇之餉以裕大舉之需得旨黔師潰以輕進非関事權這議置蜀黔撫臣暨節制事宜糧餉數目該部作速議妥具奏
史／編年／明實錄／熹宗／卷七十五　天啟六年八月／14日(P.3631)
○癸丑總督薊遼兵部尚書閻鳴泰題朵顏三衛貢夷一事　祖宗設法二百餘年以來未有之有改今廷臣
【圖】
慮患未然頓議裁減遵照明旨第令一二人進京餘俱關外領賞煌煌　天語邊臣敢不仰承第人情驟更其甞則駭忽奪其所欲則忿駭而且忿無論東西合謀即諸部鬨起能支乎不能乎此不待智者而後知也况奴酋結婚虎憨巳廕懷吞併之志我撫之唯恐我戢復從而攜之是驅之使合也反恩作讐大可寒心往復商確不如仍舊之妥若慮其沿邊騷擾夥伴藏姦恐為內地患則當刻責邊臣謹押送嚴盤詰以防其狙詐而巳伏乞亟勑禮兵二部從長酌議得旨覽奏具見為國深心進貢夷人照舊例行但沿途盤詰宜嚴不許索詐擾害驛遞支應宜速不得勒掯留難到京日要預備賞賚亦要速發起身該部知之
○陞兵部右侍郎魏應嘉為本部添設左侍郎太常寺卿郭鞏為兵部右侍郎
○起補原任御史陳保泰於浙江道
○命貴州
【圖】
道御史姚應嘉廵視京畿
○陞陝西布政使司右參議王光經為廣東按察司副使
○陞京城廵捕左參將王嘉春為延綏孤山副總兵真定標後營遊擊李永福為宣府龍門所參將陝西都司僉書王之禎為五軍四營遊擊宣府都司僉書劉茂芳為昌鎮右軍營遊擊陝西偏頭關守備加都司僉書魏都梁為薊鎮大水峪遊擊臨洮總兵旗鼓守備加都司僉書尤飬鯤為延綏左營遊擊山西寧武關守備加都司僉書石在廊為延綏右營遊擊山東青州守備加都司僉書費克謙為宣大總督左營遊擊
○發周府儀封王恭櫪於鳳陽高墻以窩盜分贓也
史／編年／明實錄／熹宗／卷八十四　天啟七年五月／15日(P.4080)
○庚辰先是兵科右給事中李魯生疏請用虜攻奴以舒属國之困　上以虜利財物未必不為我用但我未能自用而以虜虗聲恐喝豈是長策若撫賞淂宜俾虜無生二心責在督撫耳至是袁崇煥疏言奴乘屡勝之勢而我當披靡之餘不據險以守無以固人心臣四五年間從提督撫鎮諸臣後細心參訂可幸無敗去春寧遠一捷仰徼　皇上神威孤注獲勝遂以節龯加臣臣念海宇十年疲于東役徵調生亂轉輸告窘不淂已而用一簡靜精密之法如曰守為正著戰為奇著欵為旁著以實不以虗以漸不以驟前屯城包而未完者完之寧遠被
【圖】
兩復圯者補而永固之中後中右復屹若金湯險設而事備以六萬守四城奴即百萬何敢飛越從此且耕且築且前夷來我坐而勝夷不來彼坐而困前後四年便可制勝既而奴死諸子陸梁放肆臣即告鮮君臣使知臣之築寧遠者築艾州與銕山淂為犄角不虞鮮之君臣智不出此以窳器頹城狃虜狎虜而且與毛帥主客齮齕人和地利兩俱失之一旦鮮孽構夷以復主為名而昌艾驚墜如掃矣我　皇上仁覆属邦司馬義張撻伐且令以關寧之師直搗虜穴遵命而行夷果嚴兵以俟今據回鄉胡嘉訓之報夷兵遂有撤歸此行自是淂力臣用穩用漸微有斟酌本自萬全若謂天誅不可久稽即宜以戰為守則必商戰之寔著應用幾何兵馬司馬作何徵調應用幾何粮餉司農作何輸將應用幾何盔甲器械司空作何置造師何以進進
【圖】
以何時合于何時未合勝勢在我合時不過舉而措之于以殲敵存鮮固我圉而威西虜易易也
皇上宜下九卿科道會議何著可行何人可用誰為當塲誰為接手勿以人甞事勿以事私人定之分数刻下程期準之功罪脫有不效執而坐之明明白白告之　皇上詔之天下臣于是慶奏凱之有期而生還之有日矣若未必有挺身直任之人與的然必勝之著筭劃然可繼之兵食則臣数年因穩就寔未甞敢欺　皇上而絆豪杰也若明旨所云畢竟何以勁關寧而紓属國煌煌　聖謨敢不借箸夫不知後當觀前寧遠去春已如此矣所少者惰歸一擊耳必欲補此一擊今之邊臣儘足任之若山海前屯中後中右今已堅雄如前日之寧遠也日且進而大凌錦義矣何慮關寧况諸鎮臣牙角相錯至属國之紓亦自有說鮮之不受兵者三十
【圖】
年于滋且素秉禮義根本不傷近日黃州之守淺水之堵明效昭然况毛帥尚欲越旅順鎮江而問敵于遼且內臣胡良輔等為監紀自可無恙夫江上之兵以出沒為奇不必厚與接戰只一路舳艫相接毛帥可振鮮氣可張虜必戒心而我圉自固若臣向以偵諭用間何甞許一款字前後章疏俱在　御前有謂以欵悞臣不受也且虎酋忽併粆眾無異奴併南關今領賞且盈萬人明知我有東患而挾我以曲遂其私心必欲淂粆賞而後已臣頗淂要領因而借賞以存粆方在講讋数日內自有著落獨惜賞物不湊乎曠日生端何暇加遺于伯酋與三十六家宣鎮雖有警聞臣敢保其無虞虎既不能南牧而患邊安淂東向而攻瀋夫分相維而力不加是以甘為之用虎之力于我何如而我力于虎何若從古用夷惟郭李一招回紇靖難問用三
【圖】
衛今日未可輕言　皇上已有遠猷臣不敢贊一辭也因引疾乞休淂旨見可知難軍之善政該撫所陳戰守之局具見持重萬全鑿鑿中窾西虜講讋且有著落知道了近聞奴兵過河直薄寧鎮該撫固守之効已見于前事此番宜體廠臣謀國之忠合內外文武同心併力堅壁固壘避銳擊惰相機堵勦務保無虞以慰朕懷疆事方殷豈該鎮乞身之日趙帥雖候代亦宜提起精神共固邊圉該部作速傳諭與他每知道
○兵部尚書王之臣覆太監陶文督撫閻鳴泰劉詔疏言阿班歹等皆属夷部落突于喜峯口作歹虜掠樵丁所幸文武齊心戮力介馬而馳竟能獲醜遂爾乞憐受我戎索三恊要衝從此息警此皆廠臣魏忠賢制勝伸威及監臣劉應坤陶文等之功淂旨喜峯狡虜罰服既就戎索有功敘賚宜弘廠臣魏忠賢妙筭深謀九淵神
【圖】
略决勝千里遂使犬尾乞憐狼烟頓息功斯烈矣內鎮劉應坤陶文紀用等分鎮孫茂霖武俊王蒞朝同心戮力共奮忠勇伸此威稜勞亦亞焉朕皆次苐優敘已有旨了閻鳴泰劉詔孫織綿宣猷関外制勝境上各加陞一級孫祖壽等堵截有勞各加陞一級杜勳等各加賞銀二十兩餘俱依議
○廵撫遼東兵部右侍郎袁崇煥題奴氛逼近內外二鎮恊力守錦州臣堅守寧鎮以副縂左輔統余國奇官兵為左翼令都司徐敷統官兵從大凌河入錦佐之其西壁以副縂朱梅等各官兵守之而趙率教居中調度賈勝領奇兵東西策應至于寧遠以副將祖大壽為主帥統轄各將分𣲖信地相機戰守沿邊小堡俱歸併于大城會同関門鎮臣節節防禦領賞西夷臣遣王喇嘛宣諭令其結營自固决不至疏虞貽　皇上東顧之憂也淂旨據奏奴氛逼
【圖】
近內外二鎮受廠臣方略協守錦州期于戰勝守固忠勇可嘉該撫調度接濟種種有法可保無虞至堅守寧鎮有該撫已試之効著與內鎮及道臣并副將祖大壽分𣲖將士各守信地堅壁清野以伺敵瑕避銳擊惰該撫素諳兵機自能辦此其沿邊小堡歸併大城會同関門鎮臣節節防禦宣諭賞夷結營自固俱淂備患制敵急著還宜萬分隄防以保封疆
○縂督陝西三邊兵部左侍郎王之寀奏松套諸虜憤甘凉連年勦衂無時不思報復乃今春作方始輒犯寧遠既已遭創又圖復逞所幸官兵偵哨嚴明設伏待戰乘彼屡挫之餘鼓我同讎之勇所向皆捷斬首一百八十有奇此寔我　皇上神武布昭廠臣與閣部恢張妙筭之所致也廵撫甘肅張三傑亦以為言淂旨松套諸虜懷恨擾邊朕與廠臣深軫西顧覽奏堵截入犯大獲全勝具
【圖】
見該鎮方略嚴明將士用命深慰朕懷
○削吏部文選司員外郎沈景初籍仍奪誥命以其久依門戶也
史／編年／明實錄／附錄／明熹宗七年都察院實錄／卷一　天啟元年正月至四月／正月／28日(P.25)
二十八日
河南道御史安伸疏請陽明之會振乾徤之體內云劉尚忠一守陵寢刑餘再敢嗾眾軍之鼓譟明挾犒賞而繡斧不敢問王添爵等一凈身內𥪡耳吮固類之血膏公攫金錢而礼卿不敢問尚復知皇上之威靈朝廷之法紀哉然皆自中官參科臣一事有以恣
【圖】
其無忌之心而極其無厭之欲耳我太祖高皇帝深慮閹人生禍尝謂侍臣曰每觀史傳所書漢唐宋季世皆為宦官蠹懷未尝不為慨嘆煌煌祖訓豈非聖子神孫億萬年杜漸之訏謨保生世之深慮哉以我皇上蒞位之初即鋤竊寶之臣璫再撤銀魚之內使其視尚忠添爵輩何異孤雏腐鼠則從天下公論以新初政去刀鋸之餘孽以彰大法而中外且熙然頌清平之理矣是所望于加冠大礼后第一徽猷也奉聖旨知道了該部知道
史／編年／明實錄／附錄／明熹宗七年都察院實錄／卷二　天啟元年伍月至十二月／八月／20日(P.215)
二十日
南京湖廣道御史李良棟疏請勉留人望以咨謀盡內云國有老成社稷之福從古記之如僉都御史王德完侍郎鄒元標此二臣者一時人望攸歸海內望其一出不啻如祥麟瑞鳳茲偶以一事意見稍稍不容德完遂堅意求去雖皇上溫留至再而德完之去志亦堅矣夫德完去而元標豈能獨留乎倘令二臣俱去則當此邊事倥偬之日正老成矢謀畢慮之時於國是又何賴焉又云原任遼東同知冐日乾以死
【圖】
難敘功者也今儼然家居冠盖應酬畧無避忌本官原籍揚州府人本管縣官可問而知也首領保矣室廬聚矣煌煌恩卹之典何名之居乎臣謂即此一臣恐迯而歸者不止一冐日乾也歸而仍在敘卹之列者亦不止一冐日乾也欽卹何恩賞罰何事以全軀迯之夫而濫與茲典斯亦不欺朝廷而辱國恩耶乞皇上勑下兵部於死難敘功諸臣當移文原籍查果死事疆塲者取有司甘結方與優卹庶恩典不濫而人思捐軀以報國功罪嚴明不敢苟且以偷生尤今日之第一急務矣奉聖旨邹元標王德完各有職掌
【圖】
未見牴牾且德完新奉簡用何故預設去留致滋疑議同知冐日乾是否見在該部即查明具奏
史／編年／明實錄／附錄／明熹宗七年都察院實錄／卷七　天啟四年正月至四月／正月／7日(P.729)
大明熹宗達天闡道敦孝篤友章文襄武靖穆莊勤哲皇帝實錄
纂脩官浙江道監察御史李長春
編輯較正廩監生方　至
天啟四年正月初七日
河南道御史梁之棟疏參奸弁韓宗功內云劉保一案首招韓宗功為奴酋間諜供其人書其事有黨與有戚属関通罪弁聯絡奸璫隱憂大患有非臣子之忍深言者賴皇上一怒除兇立碟劉保放腋奸而寬餘黨稍洩神人之憤乃一二反側之人思為逆黨觧
【圖】
網百計播弄不謂臣發奸之早反謂臣除兇之速夫無論亂臣賊子人人得而誅之煌煌明旨出自聖裁于臣何與而思有以中臣也幸朝議自清此說不售于是廣寧之塘報継至且韓宗功追襲李永芳被創打折左腿此報傳抄引之章疏所共耳而目之者夫以封豕長蛇之奸弁翻為背城借箸之羙名以作奸行諜之野心假露布羽檄之巧手神出鬼沒意欲何為即惟時識者知逆諜鼓煽不過欲搖臣之讞案為宗功之成属慮耳今永芳無恙宗功再來則當日塘報憑空造捏以謊聖聽始自何人果出於永芳輩之手乎
【圖】
則或為捲土之謀或為奸黨脫網之計根株尚在所當問也然由廣寧而山海而神京泥関暗度銀鴿潛封恐作奸之狼子不獨在邊徼而在輦轂尤當問也如止于妬臣乎墨案難翻貝錦誰售即臣之一身之名節不足惜猶可言也然線索相通机関巧應腹心之賊尚據三窟則反戈之李永芳扛亭之孫得功持挺之張差輩不為無人不可言也臣久欲上疏具請以宗功未獲無憑質對今即伏誅其餘黨宗仁等尚可執而問之奉旨法司知道
史／編年／明實錄／附錄／明熹宗七年都察院實錄／卷七　天啟四年正月至四月／二月／11日(P.774)
山西道御史王祚昌疏為薊門之督必不可議罷留都之冡卿必不可久懸內云薊門京師左輔也國初以其地處兀良哈降夷分建朵顏泰寧福餘三衛每年朝貢互市永為藩籬自後部落日蕃夷情詭詐往往嚮道北虜嘉靖中虜入古北口徑薄城下薊始称重鎮乃增設縂督各鎮兵入衛脩築墻臺春秋防守視他邊嚴切盖若斯之重也夫以縂督而設於北虜薄城之下此其故可思已相沿已久而一旦議裁于今日恐非祖宗設立意也且自奴酋發難以來拯溺救焚需人甚急即天津登萊亦增設兩
【圖】
撫而况薊門原有之官且係吃緊之時及欲從而裁之不幾置薊門于纍卵也議裁之由祗因樞輔赤心報國獨力擔承所称方叔元老克壯其猷者近是恐羽書狎至鞭長難及樞輔縱才猷盖世安能以倉卒之頃東走榆而西走薊哉陪都冡卿固衡鑑所司清議之所從出也近日廷推原任左都御史鄒元標以膺此秩舉朝彈冠相慶曰國有老成國之福也乃聖意若為慎重冡臣趙南星催請不得閣臣葉向高揭請不得臺省諸臣公請不得舉朝相顧駭愕曰有是哉聖恩之靳於元標如此乎及恭繹旨意不過謂元
【圖】
標年己衰老行礼艱難耳煌煌天語未嘗不垂念老臣而賜之安佚也苐元標之行礼艱難盖有故矣方其釋褐時即抗疏顯斥權相廷杖遣戍几不有生以至筋骨拘攣步履蹣跚盖力不從心而非敢甘于艱難也以皇上如天之仁正當因其行禮艱難而嘉其當年一片忠悃可以備員南銓者胡乃靳于點用也且行礼艱難元標一節之疵也而清介端方則南銓之不可少者皇上舍其短而錄其長非堯舜疇咨急賢之芳規哉奉聖旨薊鎮縂督員缺督師輔臣前疏已明何又屡屡條議著吏兵二部作速移會輔臣確議
【圖】
具奏以便交代餘己有旨了
史／編年／明實錄／附錄／明熹宗七年都察院實錄／卷八　天啟四年五月至十二月／五月／3日(P.858)
初三日
湖廣道御史劉芳疏請亟杜紛更之端內云見鴻臚寺起数內奉聖旨魏大中傳櫆互參事情尚未明結何淂到任面恩以後有這等的鴻臚寺不淂開寫朝儀起数欽此大小臣工相顧駭愕夫大中之到任皇上命之也首垣印務不可久虛承命而𦲷事亦以天威咫尺弗敢隕越是到任面恩尊望上也今皇上捺之以面恩復責之以到任是何浹辰之間自相矛盾
【圖】
前後之際頓致牴牾以煌煌天語不啻炳如日星而朝更夕改母乃以不信令焉而令臣下靡所式從也乎且臣觀今日意見紛紜口舌角勝囂凌詬誶釀成世道之憂更中旨頻傳外庭不觧以致妄相猜忖所賴端本清源惟是廟堂之上有畫一之令杜猜疑之竇庶可漸反囂爭為恊和嘗讀明旨各官總是意氣相激有何関係以後不淂紛爭凟擾則皇上已曉然明示百官以息爭矣今諸臣之血氣漸平諸臣之詞鋒漸懈爭端甫就寧怗而更頒以二命窃恐議論復自此始而釁門猶自此而開人心不醒國是蔑定臣
【圖】
甚懼之奉聖旨已有旨了該部知道
史／編年／明實錄／附錄／明熹宗七年都察院實錄／卷八　天啟四年五月至十二月／六月／3日(P.881)
六月初三日
左副都御史楊璉疏參怙勢作威專權亂政欺君藐法逆璫魏忠賢內称太祖高皇帝首定律令內官不淂于與外事其在內庭祗供使令洒掃之役違者法無赦故在內官惟以循謹奉法為賢聖子神孫相守未敢有改雖有驕橫恣縱王振劉瑾其人旋即誅戮
【圖】
故聖明在上乃敢有肆無忌憚混亂朝堂罔上行私傾害善類損皇上堯舜之令名釀宗社無窮之隱禍如東廠太監魏忠賢其人者舉朝盡為威刦無敢指名紏參臣實痛之臣前以兵科給事中親承先帝之命輔皇上為堯舜之君言猶在耳今若畏禍不言是臣自負忠義初心并負風化職掌以負皇上起臣田間特恩他日何面目以見先帝于在天謹撮其大罪之著者二十四欵為我皇上陳之忠賢原一市井無賴人耳中年凈身夤入內地非能通文理自文書司礼起家者也皇上念其服役微勞之齒賤寵以恩礼
【圖】
原名進忠改命忠賢二名豈非欲其顧名思義忠不敢為奸賢不改為惡乃初猶謬為朴忠小佞以倖恩既乃敢為大奸大惡以亂政祖宗之制以票擬託重閣臣非但令其靜心參酌權無旁分正使其一力擔承責無他卸自忠賢專擅旨意多書傳奉傳奉而真一字抑揚之間判若天淵傳奉而偽誰與辨之近乃公然三五成羣動逼講嚷政事之堂幾成鬧市至有徑自內批不相照會者假若夜半書半𥿄殺人皇上不淂知閣臣不及問害豈渺小以致閣臣欝悶堅意求去壞祖宗二百餘年之政体大罪一也舊閣臣劉
【圖】
一燝冡臣周嘉謨者同受顧命之大臣也一燝親捧御手著定大計嘉謨倡率百官在松棚下義斥鄭飬性立寢后封以清宮禁皇上豈遂忘之忠賢交通孫杰論去急於剪已之忌不容皇上不改父之臣大罪二也先帝旌年登極一月賓天進御進藥之間普天實有隱恨執春秋討賊之義者礼臣孫慎行也明萬古綱常之重者憲臣邹元標也忠賢一則逼之告病去一則嗾言官論劾去至今求南部片席不可淂顧于護黨氣毆賢母之人曲意綢繆儘加蟒玉以贈其行是何親于亂賊何仇於忠義尚不容先朝有痛念
【圖】
號鼎之老臣大罪三也王紀鍾羽正先年功在國本及紀為司寇執法如山羽正為司空清脩似鶴忠賢一則使之喧嚷于堂辱而逼之去一則與洗㴶交搆陷之削奪去至今請一伏職起用不可淂顧于柔媚善附之人破格起用驟加一品以㱕是真與我善者為善人與我惡者為惡人不容盛時有正色立朝之直臣大罪四也國家最重無如枚卜忠賢一手握定力阻前推之孫慎行盛以弘更為他詞以錮其書豈真欲門生宰相乎妄預金甌之覆字圖作貂座之私情大罪五也爵人于朝莫重廷推去歲南太宰北少
【圖】
宰推皆點陪一盖卜點陪之案一復用為逆之奸致一時名賢不安俱去顛倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊德陽江秉謙徐大相等九人抗論稍忤忠賢傳奉盡令降斥屡經恩典竟阻賜環長安謂皇上之怒易觧忠賢一怒難饒大罪也七然猶曰外庭之臣子也上年皇上南郊之日傳聞宮中有一貴人以德性貞靜荷上寵注忠賢恐其露已驕橫伏謀之私比託言急病立刻掩殺是皇上且不能保其貴幸矣大罪八也猶曰無封也裕妃以有喜傳封中外欣欣
【圖】
相告矣忠賢以抗不附已属其私比捏無喜矯旨勒令自盡不令一見皇上之面昔堯以十四月而生假令當日裕妃幸存安知不為堯母是皇上又不能保其妃嬪矣大罪九也中宮有慶已經成男凡在內庭當如何保護乃繞電流虹之祥忽化為飛星墮月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保其第一子矣大罪十也至于先帝之在青宮四十年操心慮患所與護持孤危威刼之不動利誘之不変者僅王安一人耳登極一月安不可謂無
【圖】
微功皇上倉卒受命擁衛防護之中安亦不可謂無微忠即使有罪亦當聽皇上明正其罪與天下共見之而忠賢以私憤矯旨掩殺于南海子身首異處肉飽狗彘是不但仇王安而寔敢于仇先帝之老奴與皇上之老太馬而畧無顧忌也此後內臣誰復肯為忠義者其餘大小內臣無罪而擅殺擅逐者不知其数百千也大罪十一也因而欲廣顧奢今日討爵明日討祠額要挾無窮王言屡褻近又于河間府毀人居屋以建牌坊缕鳳雕龍干雲插漢築怨飲恨吞聲不又止于塋地擅用朝官䂓制僣擬陵寢而已大罪
【圖】
十二也今日廕中書明日廕錦衣金吾之堂口皆乳臭誥敕之舘目不識丁如魏良弼魏良才魏良卿魏希孔及外甥野子傳應星等五侯七貴何以加茲不知忠賢有何軍功有何相業亦甚褻朝廷之名器矣大罪十三也因而手滑胆粗用立枷之法以示威前歲枷死皇親家人数命矣其枷号家人者欲扳陷皇親也其扳陷皇親者欲搖三宮也當時若非閣臣力為護持言官極為紏正椒房之戚又興大獄矣大罪十四也然猶借曰禁平人開稅也良鄉生員章士魁即有他故自有提學乃以爭煤窑傷其坟脉託言開
【圖】
鑛而死矣假令盜長陵一杯土何以處此趙高鹿可為馬忠賢煤可為鑛大罪十五也王思敬胡遵道侵占收地果真小則付之有司大則付之撫按學院足矣而徑拿黑獄三次拷掠身無完膚以皇上右文重道秋爽幸學而忠賢草菅士𠇮使青□赤壁先□于璧宮泮藻之間孔子之神將無怨恫大罪十六也未也而且明懸監謗之令于臺省矣科臣周士樸執紏織監一事原是在工言工忠賢竟停其陞遷夫使吏部不淂司其銓除言官不敢司其封駁險邪因之以偷換手眼那移敘陞致士樸卒困頓以去于以成中
【圖】
官之尊大淂矣而聖朝何可有此名色大罪十七也未也而且將開羅織之毒于縉紳矣北鎮撫臣劉僑不肯殺人媚人自是在刑慎刑忠賢以其不善鍜鍊竟令削籍明以大明之律令可以不守而忠賢之律令不可不遵將使羅箝吉網然後快心于以彰忠賢之威焰淂矣而國脉則何可崇此蘊毒大罪十八也未也而且示移天翳日之手于絲綸矣科臣魏大中到任已奉明旨鴻臚報單忽傳詰責及科臣回話臺省交論又再褻王言幾成觧訓無論玩弄言官于股掌之上而煌煌天語提起放倒信手任心令天下後
【圖】
世視皇上為何如主大罪十九也最可異者東廠原以察奸細緝非常非擾平民也自忠賢受事鷄犬不寧而且直以快恩仇行傾險野子傳星應等為之招搖引納陳居敬為之鼓舌搖唇傳継敖為之投擊打網□□□□則駕帖立下如近日之拿中書汪文言不從閣票不令閣知不理閣救而應星造謀造密猶日夜未已勢不至于興同文之獄刊黨錮之碑不已者當年西廠汪直之橫恐未足語此大罪二十也猶可駭者東夷未靖內外戒嚴東廠訪緝何事前韓宗功潛入長安打點實往來忠賢司房之家事露始令
【圖】
速去假令天不悔禍宗功奸細事成一旦遽逼城下忠賢固為奴酋首功之主人矣其發銀七萬兩更別肅寧新城誠可作郿塢深藏不知九門內外生灵安頓何地大罪二十一也更可恨者王者守在四夷祖制不蓄內兵即四衛之設備而不操原有深意忠賢謀同奸相沈㴶創立內操不但使親戚朋黨交互盤踞其中且安知其無大盜剌客東酋西夷之人寄名內相家用倘或伺隙謀亂發于肘腋智者不及謀勇者不及拒識者每為寒心忠賢復傾財厚與之交結劉瑾招納亡命曹吉祥弟侄傾結達官忠賢盖已兼
【圖】
之不知意欲何為大罪二十二也近日忠賢進香涿州鐵騎之簇擁如雲蟒玉之追隨耀日驚蹕傳呼清塵墊道人人以為駕幸涿州其㱕也以輿夫為遲故駕四馬羽䡴青盖夫護雙遮則已儷然乘輿矣其間入幕密謀叩馬献策者實煩有徒忠賢此時自視為何如人想只恨在一人下耳再不知更作何轉念恐泰山之神必陰殛之矣大罪二十三也竊思寵極則驕恩多成怨聞今春走馬御前皇上曾欲射殺其馬已貸忠賢不死聖恩已厚忠賢不自伏罪請死且聞進有傲色退有怨言朝夕隄防介介不釋心腹之人
【圖】
時時打點皇上果真有此事從來亂臣賊子只爭一念放肆遂至收拾不住柰何尚可飬虎咒於肘腋間乎此又寸脔忠賢不足盡其辜者大罪二十四也凡此逆端皆淂之抵報招案與長安之共傳共見非出于凡影意度者忠賢負此二十四大罪惧內庭之發其奸殺者殺換者換左右皆畏而不敢言惧外庭之發其奸遂者逐錮者錮外庭又皆觀望而不敢言更有一種無骨苟圖富貴之徒且或收附枝葉或依托門墻或密結居停或投充門客逄其所喜挑其所怒無所不至內有授而外發之外有呼而內應之面背
【圖】
忽移禍福之見間或內庭奸狀敗露又有奉聖客氏為之彌縫其罪戾而遮餙其回衺故掖庭之內知有忠賢不知有皇上都城之內知有忠賢不知有皇上即大小臣土積重之所移積贄之所趋亦不覺其不知有皇上而只知有忠賢每見中外有緊急當做之事當起用之人必曰要與內邊說說或人不淂用事不淂行亦只說內邊不肯宮中府中大事小事無一不是忠賢專擅即奉奏之上反覺皇上為名忠賢為實且如前日已往涿州矣一切事情必星夜馳請其意旨票擬必忠賢既到始敢批發嗟夫天顏咫尺之
【圖】
間勿漫不請裁决而馳候忠賢意旨于百里之外事勢至此皇上之威靈尚尊于忠賢耶否耶世界至此尚為有天日耶無天日耶奉聖旨朕自嗣位以來日夜兢兢謹守我祖宗成憲惟恐失墜凡事申明舊典未敢過行各衙門玩愒成風紀綱法度十未淂行一二這本卻將從前奉旨一切政事朕所親裁盡從旁落至于中宮貴妃并裕妃事情宮壼嚴密况無指寔外庭何以透知內言毒中宮忌貴妃皇子等語憑臆猜忖是欲屏逐左右使朕孤立于上豈是忠愛楊漣被論回籍超擢今官自當盡聀酬恩何乃尋端沽直
【圖】
本欲逐欵窮究念時方多事朝端不宜分擾姑不問以後大小各官務要恪守聀業不淂隨聲附和有抗違不遵的國法憲典具存决不姑息該部知道
史／編年／明實錄／附錄／明熹宗七年都察院實錄／卷八　天啟四年五月至十二月／十二月／8日(P.976)
十二月初八日
廵按江西御史田珍疏為宗祿勢難再加限法断在必行內云查淂萬曆二十九年三藩祿銀止二十二萬六千二百有奇至四十七年則增至二十萬六千七百六十餘兩二分而加其一以為民困然猶四十九年積漸所至也尋至于今不過五年而一歲所出已需至二十一萬之多乃一歲所入又不過十八萬九千八百有奇出浮于入額外之数從何措給此地方一大隱憂也而限祿之議亦非自今日始也查萬曆四十七年二月二十日皇祖之旨命下直截各乃宗不限於彼時而牽制不已年復一年致有今日無
【圖】
厭之欲固得遂矣獨不畏煌煌尺語炳如日星耶臣以為此一宗祿也愈增則愈欠愈欠則愈遲在該司徒為伸屋之嘆而各宗不兌称貸之苦非徒無益而反害之祗自貽之戚耳當此三空四盡之秋何如姑以見在十八萬九千八百之数為凖通融查筭按季給發而所欠之数候東事平定遼餉罷徵即以鼓鑄等項之銀照数全給亦未為晚如是則時時淂應手銖銖皆實惠而减之與增所獲孰多誠今日第一便計也若曰舉以限之矣又柰何减之斯亦誰能強其所不原者則應限之祿當為查定而所欠之数又宜
【圖】
為區處矣奉聖旨
史／編年／明實錄／附錄／明熹宗七年都察院實錄／卷九　天啟五年正月至七月／正月／5日(P.1001)
大明熹宗達天闡道敦孝篤友章文襄武靖穆莊勤悊皇帝寔錄
纂脩官浙江道監察御史李長春
編輯磨對廩膳生方　至
天啟五年正月初五日
原任河南道御史今聽勘崔呈秀疏為特恩自天惶悚無地臣奉𠇮差往淮揚事竣回道堂官高攀龍以偶聞道路之言紏臣貪污臣亦具奏剖辨徼有明旨從公勘奏茲于本月臣忽接邸報見礼科給事中李恒茂為畿輔重地內一欵及臣謂透支為接管通病
【圖】
不宜論罪至此奉聖旨御史崔呈秀事情顯是誣衊不必行勘著回道管事欽此臣見之不覺駭然驚悚然惧展轉不寧以為皇上天地雨露之溉布臣何敢自外于生成日月之照臨何敢自甘于汶闇苐誣臣者加以不白之罪案在透支二字臣堂官疏紏惑于道路之傳聞亦在透支二字自透支二字不明幾乎以私贖當公帑以存留未追者當費盡無餘謂臣透支矣則前乎臣者有廵按吳之皞在其公費豈亦透支乎後乎臣者有廵按劉大受在其公費又于何透支乎誠如科臣所言此必從公一勘而臣之心跡始
【圖】
明今煌煌明旨一則曰事情顯是誣衊一則曰不必行勘著回道管事臣反覆思之如不回道是孤我皇上之特恩如不勘而回道則臣心事不明伏乞皇上收回新𠇮仍行淮安撫按著以從公勘寔具奏庶臣心跡淂剖奉聖旨
史／編年／明實錄／附錄／明熹宗七年都察院實錄／卷十一　天啟六年正月至六月／二月／16日(P.1302)
刑部等衙門尚書等官徐兆魁等會審淂惠世揚生來惡貌
【圖】
慣使奸謀舌底波濤狡詐尤浮帶猾胸中荊棘悔心未動囹圄奉黨命為主盟呈身有籍投中捐為幕客頤指忘羞青衣小帽而潛通播長安之口禁內直房之擅入具供商議之期謂稱制臨朝而圖上公本載於犯事之書聞亦蒙顧命而毫不動心寧仗人臣之義移宮何不明日深嫉閣臣之公言驅逐限在一時且滋潑口而唇詈貴姬幾投繯上帝女將入井中是可忍也簪珥皆為賍具隨後盡作偷兒于女安乎落落噦鸞虐焰再遭於半夜蕭蕭一號母子泣盡於傷心當是時也天日亦為慘變風雷顯示異懲而世揚
【圖】
偕楊漣等誇元功于定策司寇據實而抗爭御史倡言以折辨而世揚唆周朝瑞等加誣謗於直臣夫實可以逼康妃而何有于天下之端人正士夫實敢於無先帝而何問乎皇上之社稷封疆宜乎其黨邪也則鼓足貪汙之江秉謙鬼形頗僻之劉宗周巧言欺天之王之寀大膽棄師之熊廷弼皆所為如親如暱而屡薦屡救必欲躋之顯位予之生全者也宜乎其害正也則挺身主察之史継偕憨吻忤予之劉國縉熟腸執法之沈㴶甘心憂國之徐大化皆視為如仇如敵而屡刺屢攻必欲奪其見在錮其將來者也三
【圖】
案公虗之名流無不含沙而肆螫一群偏私之橫勢頓沸地而薰天盖令楊左袁魏之凶心每藏頭於不露且兼汪顧周熊之毒手恒借刀以殺人驚舉惟惠左之言匿穢形而暫避俟羽翼既養成之後薄憲職而不為及今而此諉彼推祗呈番覆之態直到乎水盡山窮稍知前事之非曰差曰愚猶諱故而為誤該死願死仍以假而非真試誦明旨之煌煌不勝天威之赫赫一則曰惠世揚同惡相濟不淂獨寬再則曰結交王安倡起移宮同惡相濟三則曰借汪文言交結王安擅入內直房聽其指使威逼康妃目無先帝
【圖】
且黨邪害正罪狀非一而世揚尚可末减乎按汪文言之所招質鎮撫司之供吐研審既確重擬當遵即以楊漣左光斗等之罪罪之其移宮前所稱未載之律而一辟已足止不盡之辜矣奉聖旨先帝賓天之日惠世揚與楊漣左光斗同惡克濟造語垂簾希功定策至康妃母子蹌踉失所先經黃克纘賈継春論罪狀甚明又查串通汪文言入王安內直房褻衣密謀則離間親親大惡備矣大辟允當即依擬行
史／編年／明實錄／附錄／明熹宗七年都察院實錄／卷十一　天啟六年正月至六月／二月／30日(P.1316)
應天廵撫毛一鷺疏為聖治幸已一新邪黨尚多隱伏內稱會同廵按直隸監察御史徐吉參看淂周宗建持躬少簡舉身多乖引類呼朋樹私交為宵壬之幟營巢標壘搆講院為門戶之招此物議所繇于
【圖】
抑官箴所不載向者煌煌天語固己洞晰其肺肝今茲凜凜伏辜亦自難藏其首尾惟是作令原任浙中湏憑関覆賍私向無的数殊費推求迨今勘駁数番始覺根株盡剖而宗建有終難自觧者即其分符兩邑浮名濫窃於當世不思浪擲千金穢迹難掩於世後如濫給皂快也狐鼠之消耗盡是民膏如交際鄉紳也玉帛之錯陳誰非公帑而乃委泥沙於谿壑任銷放以文移費二年至以千計課以節省之道豈是循良繩以澹泊之操自非良吏不職甚矣宜追其厯年之俸薪賍罪昭然何辭於擅科之城旦至其在京
【圖】
房屋並應照價追沒既經覆覈相應具題奉聖旨周宗建賍私狼藉如何止追一千餘兩還著提家属嚴追其罪名俟扭觧來京究問另議該部知道
史／編年／明實錄／附錄／明熹宗七年都察院實錄／卷十三　天啟七年正月至八月／五月／7日(P.1564)
初七日
廵視中城貴州道御史黃憲卿等疏為元勳萬古為烈居民五城同心內稱五城地方居民鄭應奎等呈為京府請立元功生祠到臣該臣照得廠臣赤心中天日月熱腸持地乾坤一体以調宮㘦萬全而策帷幄成兩朝大慈大孝贊九重允武允文盖自巍巍三
【圖】
殿肇新以不日以及煌煌諸藩迎建于當年其間何用而非捐筹何愛而非節愛然且渙群拔茅伸士氣也戢奸鋤暴肅禁防也汰省車徒蘇驛困也革蠲稅墊軫啇疲也甚則有苞苴絕而仕路清鼓鋳勤而貨源利恤伍堅器密机可以剪小奢擇賢鎮邊神邊可以殲老憨此其功㳽天壤若士若農若工若啇一時書属謳吟之眾是以思切夷夏自西自東自南自北五城敢後率土之民頃奉欽允建祠卜造宣武門外所有五城居民願于此中効一土一木之力以抒萬民一分之情奉聖旨廠臣赤心揭日隻手擎天種種懿羙朕
【圖】
已鑒悉五城居民願附順天建祠一体崇報著如議行
史／編年／明實錄／附錄／史語所藏鈔本崇禎長編／卷七　崇禎元年三月／28日(P.384)
乙丑皇后千秋節免命婦朝賀
兵部尚書閆鳴泰疏言自有東事以來撫西一節良為今日第一著而亟用撫西之人猶為今日第一義其人為誰則舊薊遼搃督王象乾是也臣與象乾前後共事幾二十載其撫欵作用目擊最真天啟二年廣寧陷後象乾以中樞自請行邊至関則重門畫扃誰敢有踰墻限而窺左足者象乾乃率撫彛諸將王牧民朱梅張定黃應節等出関至八里舖呼插之中軍貴英恰等面賞慰之責以大義動以良心恰等踴躍從命以及抽扣兒哈喇慎諸部靡不奉令惟謹皆願鑽刀說誓欲為同讐者彼時雖未能收功而
【圖】
西部合成一家臣因得同袁崇煥從舊經臣王在晉舊輔臣孫承宗後出関料理由前屯而寧遠而覺華以首山為限收復二百餘里舊疆固兩臣恢展之功實象乾草創之力也自象乾以聞憂回籍遂以撫賞諸務分委薊遼撫臣今撫賞之費不减于前而撫賞之効頓異于昔臣從象乾撫時見諸部伏地叩首抱膝盤旋其親愛戀慕之狀真不啻赤子之依慈母然今象乾壽雖逾八臣嘗使人覘之善飯善馳矍鑠如故或天祚社稷留茲元老以收此未完之局搃督事繁或恐不勝其任如以象乾獨司撫事必能勝任而愉快矣唯亟敕廷臣酌議施行從之
新授南京兵武選司主事別如綸奏言聖人御宇霾霧全消乃是非未定之関急宜啇確者則三朝要典是也夫要典中所指為奸邪而斥逐誅竄者孰非今日之済済在位與諄諄啟事之人孰非皇上許□卹許謚許為理斈節義之人可仍執要典為信史使有參差之是非乎如言挺擊之近宮似懷逆志言進紅丸之不慎不應賞奸言移宮之當速慮有他虞語氣未必無少激而史臣必反詈為奸邪其于參駁者除本係賢者外亦有本來不肖之人如劉志選等同聲狂吠乃字字奉為蓍蔡直使效忠君父者竟抱不白之冤曲全慈孝者亦為不肖同聲所累而留不决之
【圖】
疑于萬世乎許顯純當日奉魏璫意指橫鞫楊左諸人非法煆煉絕非簡孚之語俱載在要典尚可以其爰書傳為確論不亦削裁乎劉志選梁夢環邪媚惡璫動搖中宮神人共憤志選以楊漣左光斗魏大中輩為元惡大憝尚可存其疏為正議乎崔呈秀籍家戮尸曉然發其奸矣而要典結尾一篇則崔疏也此疏尚可存之而與煌煌天語相背乎皇上若不以臣言為非下之九卿科道宣付史舘愽採群議令各註要典內之議論孰是孰非集此眾論以攬天下之公議議論自一是非自定起廢卹謚諸大典歸于一是而己决未决之大獄引于正律矣旨以其生事妄言
【圖】
不聽
太子太保刑部尚書王在晉言自兇璫煽虐屠人于市肝脑塗地流血成渠衣冠之禍極矣臣為法官体皇上好生之德不敢為繁苛以傷元元之命夫律設大法如其法而止獄貴得情如其情而止年來枉死詔獄者宜加贈卹以慰幽魂其有忠谠掛奸原疏具在者仍加錄廕追賍未完者悉行停止宗族親党波累者亟行寬釋家口不能存活者沒官貲產量為存恤遣戍他方者撫按查明請釋人亡子幼者復其家庶東海之冤尚啣恩于白骨而梧丘之鬼不飲恨于黃泉矣俱如議行
山西巡撫耿如杞陛辭言三事一清奸宜平凡依附逆璫者其為奸党不問可知顧其間亦有區別謀逆者服上刑殺人者次之騙官者又次之建祠頌德諸人名為避禍實是貪官而從逆之誅似宜少恕况誅之不可勝誅乎一起廢宜平削奪諸臣情節不一起廢之法謂宜以中直不倚者為最次莫如顯受逆璫摧拆者范景文謝陞二臣皆為文選郎始不附門戶終不附逆璫一十日而去一二十日而去景文逆璫怵之以嚴旨餌之以上卿竟拂衣不顧二臣尚未終喪並庸之以示風勵一議獄宜平刑部冤獄十之七廠衞冤獄十之十薛貞語呈秀曰我終不忍負尚公
【圖】
萬國相屡呈稿而不用可謂有人心乎臣不敢言其入者請言其出者胡士容李柱明方震孺惠世楊皆宜酙酌情法以沛皇仁者也旨是之范景文謝陞并令酌用餘下所司
大學士李國𣚴疏言首揆非躐進之官微臣有當斥之實再疏請罷旨曰卿忠誠洞達允愜元揆度品既宜論咨亦當機衡重務朕今悉以委卿己有旨慰留何淂復申前請吏部左侍郎許宗孔罷
陞□□道御史李思啟為太僕寺卿管東路少卿事原任山西右參政王継謨為貴州右參政原任參議夏啟昌為
【圖】
廣東參政原任參政侯恂為陝西參政
臨洮軍以缺餉鼓譟陝西巡撫胡廷宴以聞旨令將倡亂胡登海等依律究罪白兆慶唆軍挑釁下甘肅巡按問
史／編年／明實錄／附錄／史語所藏鈔本崇禎長編／卷九　崇禎元年五月／17日(P.501)
丁丑陞吏部考功司主事邵捷春為文選司員外起補原任御史方大任為河南道御史補授考選御史劉調𦎟田
【圖】
時震為湖廣山西道御史
徽州府歙縣乞恩就教舉人方國弼疏陳孀母章氏苦節下所司旌之
戶科給事中瞿式耜 言大學士來宗道居宗伯時為罪樞崔呈秀父母疏請越格祭葬奏內在天之靈久已喧傳海內夫大臣有一奏疏不能簡點而反能平章軍國者乎臣又讀邸報見河南按臣鮑奇謨辯祠一疏忽邀守正不阿之旨殊駭聽聞及臺臣甯光先參駁皇上查票擬何人宗道乃自認出其手而止以識見不明衡量不確自掩其非夫閣臣身掌絲綸惟辟威福所從出也而乃至票擬失倫
【圖】
使煌煌天語不見信於天下罪將焉諉而尚可使之一日居揆席乎至于楊景辰在翰林在禮部三疏媚璫鑿鑿有據又見景辰有直陳要典一疏夫要典之副摠裁景辰與焉乃蒙面轉身又欲自附于議燬之公議以為藏身著腳之地小人屡易其頭面君子直見其肺肝矣可使之一日居揆席乎不報
史／編年／明實錄／附錄／史語所藏鈔本崇禎長編／卷十二　崇禎元年八月／22日(P.691)
庚戌贈周以謙太僕寺卿
先是山東原任守備楚邦禎奏稱國初設有衞所官軍即設處銀兩為俸鈔月粮名曰民屯如萊州衞額設指揮千
【圖】
百戶一百一十四員軍丁五千六百零四名俸鈔粮餉俱取給于民屯其後官軍故絕僅存十分之三而原設銀兩依然在也以衞計故絕名粮每歲可得一萬七千数而推之各省直何止数十百萬因下撫按核議至是順天巡撫王應豸復言臣萊人也知萊事最稔據邦禎所奏萊州一衞誠有如疏中所云者業已奉旨咨行山東查覈矣但本官春秋八十有五觧任杜門絕想登進且無俗弁脂違逄世之態臣雅重之况其破產間関赴闕條奏無非忠君愛國之一念衰殘武弁尚能如是何况文臣苟當此三空四盡之時不極力搜剔以濟時艱則人臣體國急公之義謂
【圖】
何苐非儌皇上之明旨申嚴則武弁之言輕而諸司之奉行亦不力將復置之高閣矣旨限三月回奏
山東縂兵楊國棟陳毛文龍十大罪專閫海外八年糜費錢粮無算今日言恢復明日言搗巢試問所恢者何地所搗者誰巢鳳凰城湯跕等處若有一人守堠不致鉄山陷失之慘罪一設文龍于海外原為牽制不敢西向也数次過河屡犯寧錦全不知覺牽制安在罪二東偏接境朝鮮輔車相依乃日以採參掘金大肆擾害鮮寔不堪致生擕貳罪三鉄山既失鮮半入敵傷殘属國失律殞師罪四難民來歸冐充兵数或任填溝壑或仍罹鋒鏑掩敗為功罪五
【圖】
皮島孤懸海中非用武之地去歲與內臣合謀請餉百萬竭民膏血以填苦海罪六零星收降捏報献俘假造謾書欺誑朝廷罪七私通粟帛易敵參貂藉是苞苴為安身之窟罪八通啇接濟事出權宜坑啇貨至百餘萬怨聲載道死亡相継罪九島中遼民縂湊應点不滿三萬欲冐皇賞冊開十五萬從前侵剋錢粮不計其数罪十至如奉旨移鎮竟若罔聞奉旨回話絕無應荅煌煌天語視如弁髦此等滔天之罪尚可容于堯舜之世哉更有異者文龍近以漂風為名突至登州夏家疃上岸續到多舡見在登萊沿海窺探不知意欲何為大將擅離信地律有明條雖地方
【圖】
嚴為之備然村野之民一時鳥驚獸駭莫知所向矣不報
宣府巡撫李飬冲言宣鎮缺餉自四月迄今凡五閱月洶洶不靜權宜將前觧到馬價六萬金又二萬二千二百九十金暫借為兩月之餉以杜其邪萌乞敕下戶部速觧以逭目前脫巾之變如議行
舊制南京倉粮撥附近南地浙江湖廣江西應天等郡充之共一百四萬二百餘石皆以民運遂致拖欠数多至是從御史吳煥議令府佐部運不及千石者縣佐運定限十一月收粮正月運觧三月兌收部運官踰限者照會典例
【圖】
治著為令
削原任工部尚書薛鳳翔戶部郎中張化愚籍
史／編年／明實錄／附錄／史語所藏鈔本崇禎長編／卷十四　崇禎元年十月／23日(P.806)
庚戌戶科給事中張承詔言各邊兵餉搃計出入講求長策蜀撫尹同皋嚴杜侵冐兩年節省銀七十餘萬兩使人人如此何憂缺餉外觧不至請擇候選吏員賫檄征催有
【圖】
效准與即選俱從之
兵科給事中馬思理疏劾劉志選指斥宮闈以希璫旨訿及丹山之穴藍田之種今已削奪逮繫不意其悍然投揭長安以中州鳳儀玉璽正懿安皇后鍾靈奮跡之祥欲借以文其罪餙謗訕為歌頌掩離間為忠告竊謂此蔑倫犯上之尤不蚤正法其何以惕天下懷二心之臣報聞
吏科給事中劉垂寶劾應天廵撫李待問當蘇民憤恨顧秉謙投揭五百餘紙不能執法以洩小民之憤至積怨深怒之民借以一逞于國体不免小傷順天廵撫王應豸以壬戌進士歷俸二年半附璫遂膺節龯乞加勘核不問
山西道御史黃宗昌先疏劾延撫岳駿聲部覆以素有才名原無穢跡至是再疏紏之言紅廟分賍舉朝共知鄭國泰萬兩入于其家尚有穢于此者乎又在天之靈一語孫際可尚表多士而握文衡何也旨免際可職而令看議岳駿聲宗昌又薦李騰芳文震孟陳仁錫王象春文翔鳳五人皆學貫天人讀盡群書即古左史倚相子產之流宜備侍從之選旨以騰芳震孟已自起用象春等下所司酌議命修葺泗州祖陵從河道總督李若星奏也
御史梁子璠請汰冗官在外佐貳倉廵雜職及中軍坐營旗鼓等官五軍營濫陞諸員旨行撫按諸臣及兵部查議
【圖】
題請裁革
刑科給事中張國維言五事英察宜歛將順宜戒召對宜洽刑罰宜衷膏澤宜下聪明天縱之主又乘以求治太銳則事有兢絿情有隱顯胡由周知皇上以綜核之甚而拙者跼蹐以避咎巧者委蛇以取容誰有展布四体以營職者今日之治象極精明而腹心手足之誼亦微薄矣則智臨與寬裕願皇上之兼濟也臣之侃侃有所譏切者忠也阿諛承旨者佞也惟明主可與知此祖宗朝相臣有封還詔旨者有揭帖十数上而爭一事者有諫官交明其不可必邀主聽而後已者今閣臣一奉誥責則俛首不遑一承
【圖】
改票則順旨恐後聖政固幸無闕循此以往萬一處置未宜亦將端揆不敢執在廷不敢諍乎况自崔魏摧殘後媚眉柔姿卒未易革急湏一番摩厲嗣後每决一策行一政必以舉朝不言為惧以日聞其過為喜則不自聖而益聖矣願皇上之虗受也召對原以通下情而弘献替也古未聞以召對而獲罪者今則唯誦天語煌煌諸臣且有不能置對矣至如臣同官熊奮渭多言受譴亦復何辭苐以刀俎之餘生值懸鞀之嘉會還朝者十日依光者一朝量改薄罰以示求言之時勿罪言也誰不感奮乎士氣易折而難伸人才難得而易盡願皇上之重念也職方以一字而
【圖】
獲戾重邊事也而重邊事益當惜其清臺臣以發奸而受譴飭法官也而飭法官還當壯其氣懲之固服皇上之英武寬之又服皇上之含弘一轉圜而不兩收其美乎聖主救民飢溺當如抱破甕沃焦釜浙之水灾撫臣所報井廬與人民俱空皇上敕下戶部勘實蠲恤夫勘報而後恤則此時之追呼己及于餓莩矣且恐勘覆之後廟堂還因司農仰屋而秦越此一方也况戶丁已絕征無可征何如即下尺一之詔敕撫臣將沿海被災地方勘寔即行酌量蠲賑具冊報聞庶遐方海濱皆知痛逾切肌恩不停晷願皇上之速霈也凡此数條皆伏隱幾于已然而天已示象于
【圖】
從類澤不下究則位下者不安上太操切則陽剛之氣不以時歛正氣約結則僣賜蒙風之咎互徵保治之規當防其漸昌言之日湏道其危故不識忌諱以祈仰酬祗修之至意旨曰國事當玩弛之後諸臣多積習苟安使朕焦勞綜核豈是不寬召對時諸臣據理據事侃侃效忠朕自能虛受若謟諛承旨的亦自能鑒察朕何處焉熊奮渭等處分屡旨已悉浙省水災該撫臣勘寔即設法賑救其蠲兌奏請行
史／編年／明實錄／附錄／史語所藏鈔本崇禎長編／卷二十一　崇禎二年閏四月／5日(P.1289)
庚申雲南道御史王應斗疏言臣聞之陰陽和而後雨澤降人事恊而後陰陽和未有乖戾釀自臣工中於世
【圖】
道而可以回天地恊陰陽也就今日之愆和者言之夫人臣比肩事主誼無畛域自枚卜一事首倡朋黨之言遂肇元黃之戰展轉攻擊邪正混淆使清虛世界橫起籓籬即空洞聖心微開疑貳此不和之象見於廟堂者也疆場任事全在同心撻伐羈縻何妨共濟乃王象乾張宗衡意見殊城府未化今日督臣求去明日撫臣告歸明旨慰留愈溫宗衡稱疾愈固此不和之象見於邊庭者也易之師言軍旅也而歸之畜豫言和樂也而利於行師可見用師之道惟和而克今鼓譟披猖莫能控制變生飢卒禍及良民此不和之象見於三軍者也自羽檄紛飛中原凋耗搜求徵
【圖】
筭剜肉剝膚東南之水患頻仍西北之流移載道愁慘怨嗟之聲徹於霄壤此不和之象見於百姓者也國家用兵十數年其淪亡鋒鏑者不知何限語曰大軍之後必有凶年殺戮所致也今長城戰骨夜飛冷火之妖無定遊䰟時遶春閨之夢此不和之象鬱於沙場者也刑獄關天下之命求其生而不得然後殺之皇上好生之意至詳至慎然贓罰之慘甚於刑戮廹比之酷動至傷生此不和之象積於刑罰者也古者遇灾修省不外宥過納言我皇上平臺召對天語藹然有曰降罰一二員官原非得已大哉容直之仁與轉圜之智將有觸而動矣至章奏留中以為默示
【圖】
優容不若明加切責此又和氣之在言路者惟皇上立疏之也章下所司
吏科都給事中陳良訓條上銓政三事一調部宜禁一咨題宜省一察處官不宜捷補帝是其言章下所司
禮部尚書溫體仁疏言臣之疏參錢謙益也實見其人奸險貪橫植黨行私一旦得志必為天下國家之禍故不避嫌怨逆遏兇鋒但臣適當不與會推之後皇上又因謙益以遲枚卜諸臣遂借為攻臣罪案必臣飄然一去而後心迹始白臣心既白而後更得暢所欲言此臣身之不宜靦留者雖十懇而未已也又臣參謙益之疏因往年跧伏苫
【圖】
土罕見邸報但聞錢千秋之脫逃而不知後來之提結及具疏時惟恐未發先泄無處質問遂致詿悞此臣罪之不敢逭者至謙益科塲關節千真萬真乃千秋昔日之招雖曲為謙益解脫猶成於司官之手今日之招名為三法司會審實成於謙益之手世豈有奉旨聽勘之人反操多官會審之權者乎目中真不知有皇上矣然招詞縱極欺飾而真情愈不可掩臣請得而折之科臣顧其仁參疏實發奸之由謙益情窮勢廹不得不參千秋以巧卸此何異掩耳盜鈴之計今盡浸其實反云主考手膩胆怯必不敢參其欺一也主考通關節必無士子親授之理今居間之金
【圖】
保元徐時敏俱已物故孰提而質之且千秋既招三百金矣可以三百獨不可以二千金乎而云三百金之外必非義讓不取其欺二也金保元徐時敏一日而在則謙益一日不安故皆先斃之獄以滅口含冤之鬼何嘗願以身代而二犯能代人支吾不能代人死其欺三也千秋進京即出入謙益之幕思圖辨復今雖被臣參破若千秋一語涉謙益必立為保元時敏之續矣愚者弗為而反云師生仇讐必不代謙益受毒其欺四也
前此三面質對尚多隱情今止憑千秋一人之口又先授詞於謙益寧足取信而反云前之審案雖確不若今日刑鞫尤詳其欺五也千秋所
【圖】
犯當在赦遇不原之條今復潛住京師意欲何為而反云似難再擬以潛住改衞之例豈非與謙益同心合口假此示酬乎且寬千秋正所以寬謙益其欺六也種種欺飾欲葢彌彰謙益亦知公論難掩故會審已久稽留部疏直通線索於陪都使南科臣錢允鯨等借參臣疏內代謙益千秋申辨而後刑部具題恰與相會此等呼吸之靈真出鬼入神而識者因洞見其肺肝矣臣若不一為點破則會勘之時必藉口多官不但任吞舟之漏網直將吹死灰於復燃赫赫明旨煌煌國憲盡為諸臣狥情挕黨之具而謙益兇鋒辣手更不知作何伎倆天下事不為寒心哉此臣悃
【圖】
之不能終默者雖百折而靡悔也乞皇上先將臣禠免更嚴敕九卿科道將謙益從公會勘庶神奸之罪狀大昭朋比之陰謀可破即措天下於大上理不難矣帝慰留之
兵部尚書王洽疏言清屯足餉章滿公車但祖宗設屯之制養兵百萬不費朝廷一錢原為後日有事之防兵行粮隨不費招募不假加派今屯址具在侵隱難窮地利可搜人工無措如遼左永平天津登萊沿海拋荒地土不下數百萬頃民入之租亦可百萬而今何如也近如寶坻東安豊潤玉田之間舊稱肥饒元末虞集曾議屯田以足元京之食其遺址可查也神宗初年總督張隹胤廵撫張國彥
【圖】
等開墾已經就緒而豪右占田者忽巧計以中阻今不可舉而行乎他如萬曆末年道臣盛世承將河中之地設法開墾已墾水旱地二千四百六十八頃零歲徵粮五千一百一十六石零成法相沿至今沃野又如天津廵撫汪應蛟開墾屯田俱有成績今已墾者聽其荒蕪未墾者曾未議及則天施地生之利棄之不問而日講生財之術為飬軍之資不大失策乎此又可佐司農之末議者乞皇上於兵廵分守等官簡廉能心計之臣務遵祖制七分操練三分耕種設法料理以自有之食飬自有之兵庶於屯政有濟矣從之
史／編年／明實錄／附錄／史語所藏鈔本崇禎長編／卷三十一　崇禎三年二月／26日(P.1790)
丙子行人司行人韓一元等上言伏讀大明會典一應差遣先儘行人行人不敷然後訪取別署煌煌祖制誰敢違之不謂因循既久弊竇旁開行人遂為贅員臣等顧名思職無可自效不知三年報績之日何所據為考課之資况軍興多事人人當思報稱與其虗各官當盡之職業何如還行人應効之馳驅是又官方法守所宜亟為辨定者也
【圖】
帝是之
禮部以通州富河生員楊可立持招降榜作間城內生員陸啟崑徐惟升應之馬蘭燕河生員王允正劉光翠身先倡亂灤州生員李紹先石惟奇執令旗宣示四出招降請以重倫彛遏梟聚勤歲考嚴觧卷限入學核大收端身教慎推遷八款申飭學政帝以士風學政世道攸關禮曹職在提衡豈容因循故事空託條陳奏內諸款務嚴飭必遵自後省直提學差回湏慎加考核稱職無過方咨吏部陞遷如考核不公言路即行參治
兩廣總督王尊德疏報閩賊李魁奇陽言就撫而聚兵造
【圖】
船肆毒無已由閩及粵其禍蔓延福建撫彛守備鄭芝龍親督標兵并新撫船隻在中左港合攻魁奇就擒其黨斬溺無算海氛肅清
史／編年／明實錄／附錄／史語所藏鈔本崇禎長編／卷三十六　崇禎三年七月／2日(P.2150)
己卯陞資深詞臣徐光啟為禮部尚書兼翰林院學士王應熊為禮部右侍郎兼翰林院侍講學士林釬為詹事府詹事兼翰林院侍讀學士協理詹事府事其日講官詹事府少詹兼翰林院侍讀學士何吾騶講讀已周一年仍以原官量加三品服俸正字官禮部儀制司郎中加從三品俸四品服于継鱒禮部儀制司員外朱國詔供事勤勞継
【圖】
鱒以原官加正三品俸仍四品服朱國詔加礼部儀制司郎中其鴻臚寺起案官諸希夔何文舉聽吏部覈敘
帝以觧經傳保釐畿南率先入衞勤勞可嘉陞兵部左侍郎仍加從二品服俸照舊廵撫
以湖廣按察使惲厥初為陝西右布政使西副使焦源溥為本省右參政兵部郎中周夢尹為廣西副使
順天府府尹劉宗周以宗社再安進祈天永命之說曰臣聞皇天無親惟德是輔皇上無德惟好生是德故聖主之代天而理天下也首法天心務以元氣長飬成就天下而一毫朘削之私不得而設焉法天之大者莫過于重民命
【圖】
則刑罰宜省宜平而皇上自即位以來勵精振刷不免以重典繩臣下逆黨有誅封疆失事有誅已足為天下創矣猶未也又因而及一切詿誤者方且重者以杖死輕者以謫去又其輕者以降級戴罪紛紛狼藉朝宁中半染赭衣而最傷國體者無如詔獄一事即邇者易應昌之以回奏獲罪也風紀大臣亦處之以詔獄詬辱箠楚下同奴隸何以勵人臣之節且應昌之罪坐越獄一案過於平反意在昭朝廷矜疑之德非果有出於欺罔也以平反為欺罔則必以鍛鍊為忠直承而望之蒼鷹乳虎之輩且接踵於天下矣陛下留心民隱雖嘗置登聞之鼓下欽恤之詔惟恐
【圖】
天下有一夫之含冤而鍛鍊之門業已開於臣子又何有於匹夫匹婦之賤臣恐天下從此重足而立也一門之內大者可殺小者可論按籍而誅之即令果無冤民乎其如以律為教民無措手足何臣願陛下體上天好生之心首除詔獄自今臣子有罪一概下法司處分仍寬易應昌罪案開天下平反之路則祈天永命之一道也
法天之大者莫過於厚民生則賦斂宜緩宜輕陛下自即位以來軍興浩繁不免以重歛責小臣宿逋既誅見徵又急已足為天下病矣猶未也又儹及來年之預徵方且有司有逮司道有罰京堂有坐催節節追呼閭閻中安問雞犬而最為民
【圖】
厲無如貪官汙吏即邇者蘇琰之廵按貴州也一旦以輜重行李被訐于監司不意煌煌持斧將墨綬望風是責而身坐穢跡非得之贖鍰之透支則得之薦舉之報謝禦人國門抑又甚焉夫以廵方而黷貨又何問下吏之操守而致令釜魚甑塵之風遂空谷於天下矣陛下留心吏治亦嘗嚴火耗之禁慎科罰之條惟恐天下有一物之失所而誅求之令業已阱于國中又何有于爾俸爾祿之輩臣恐天下從此側目而視也兵興以來老弱轉于溝壑壯者散于四方竭澤而漁之即令苟済国事其如腹心已潰肢節難瘳何臣願陛下體上天好生之心首除新餉俟賦役全書
【圖】
既定以節省之物力抵之而有餘還不盡於民間仍查勘蘓琰賍証有無通行風憲官犯賍之律示天下以撫字之倡則祈天永命之又一道也雖然陛下天之宗子而輔臣則宗子之家相也自神廟以來士大夫朋黨相軋使忠良盡遭屠戮而殺機先發於內閣尤自熹廟以來士大夫賄賂公行使帑藏日淪于虛耗而穢德亦先聞於內閣陛下深懲既往期得天下第一流人物夢卜之求一時參大政者率本之特簡出于人情倫物之表諸臣遭際不可為不隆則報稱不可不力尤願閣臣體一人好生之心毋驅除異己構朝士以大獄結國家朋黨之禍弗寵利居功佐人
【圖】
主以富強釀天下土崩之勢則所以終奏此祈天永命之功者相臣實與有力焉
輔臣周延儒溫體仁見而惡之以時方禱雨而宗周稱疾為偃蹇內激帝怒擬旨詰之曰除新餉省物力朕所深願但軍興急需何法措應宗周必有便計可明白奏聞宗周遵旨上言今天下之所不足者非財也即国勢之強弱亦無與于軍需之足不足也臣即以遼事言之方其初發難也一縂兵失事何足損国威萬一直度外置之可耳顧急急於興問罪之師自此而失開鐵失瀋陽失遼陽廣寧及今寖入內地孰非當事者一念貪功喜事有以階之為禍哉袁崇煥之图恢復也哆口五年
【圖】
而思踐其說勢不得不借欵結局卒以此啟釁封疆此亦近事之明騐也由是言之經國無遠图而欲徼倖於難必之功未有不坐敗天下事者今而後清置恢復二字不道而專言固守之策則遼東一鎮原設之兵儘足以固圉遼東一鎮原設之餉儘足以飬兵新兵新餉安所用之乎而終不能保東人之不窺我虛實也莫若令沿邊州縣及三輔之地各選土兵就民壯快手名色而推廣之視州縣衝僻自三百名以至三千名量給口粮器械以時訓練一旦有警進可戰而退可守乘今死傷相吊之後人人飲血驟與以鼓舞之方而所在成有勇知方之眾今曰民不可為兵
【圖】
必俟召募必俟調遣而用之則前日昌黎克捷當不出白徒之手矣
至于口粮器械之資聽于本縣錢粮自行設處有事而為兵備餉之額無事而歸農懸餉之額秋冬而講武備兵之賞春夏而務農懸兵之賞審如是即不能盡廢新餉又何取於五百萬之多而况有賦役之節省足以相抵乎哉臣近於順天一府賦役清出冗員冗役冗費等項約至一萬六千餘金已足准續派襍項一万二千三百而有餘推之天下亦猶是也縂之清賦之法清其賦之隱于民者什一清之賦之耗於官者十九清役之法清其役之冐於舊者十一清其役之冐於新者十九如此而于節省
【圖】
之方已思過半矣若此外更言節省尤在進求之廟堂之上臣聞之天子不言有無諸侯不言豊約士大夫不言多寡故曰德者本也財者末也陛下第躬備明德於上而天下化之士大夫孰為競錐刀者人人行節省之政事事有節省之規又何患財用不足乎至所謂屯塩之策鼓鑄之宜頗關今日措餉急著則有司焉
臣以為今日聖明在上断當以收拾人心為第一義即國計邊防縂在所後自古未有民貧而君獨富者尤未有人心豫附中國人安而四裔不從之順服者此正醫家治本之說也乃者陛下軫念民瘼遇災思警真不啻痌瘝在抱其從事于根本之地固
【圖】
已無所不至而當事之臣不能仰承德意一時紛紛計慮多出桑孔之下終不免再尋覆轍以禍人国臣竊痛之帝謂目今邊氛甚急豈是閉関能謝所云寓兵于農詢属良法然昌黎既以民兵卻敵良固等處俱係畿邑宗周何無調禦以後陳奏湏切實可行無以迂詞沽譽
督治通鎮兵部左侍郎范景文以通灣一帶殘躪不堪疏請通商以恤民其要在罷間架牙儈諸稅課
錦衣衞管衞事右都督項俊卿因東江劉興治之亂條上六議一曰收拾東鎮以扶朝鮮二曰撫劉興治以安反側三曰鼓舞島民以恢四衞四曰宣諭朝鮮以資唇齒五曰
【圖】
酌運本色以節煩費六曰通商以濟額餉之窮
史／編年／明實錄／附錄／史語所藏鈔本崇禎長編／卷五十一　崇禎四年十月／2日(P.2944)
壬寅刑科給事中宋可久以帝特遣內臣監視大凌援師因一日四遣內員總理戶工監視宣府大同山西等處此安危利害所關上言高皇帝創業垂統常敕內臣毋得干預外事凡諸司毋得與內官監文移往來煌煌祖訓固昭然可考也文皇帝一遵舊制惟以外彛封賞甘肅密議偶一遣之而亦旋回京師其嚴內外之防與太祖無異至於內臣出而鎮守法沿甚久真久直至嘉靖八年詔盡革天
【圖】
下鎮守內臣百年大患一旦悉除則胡世寧張𤧚之請也迄今守之百年不變而內外謐如我皇上事事法祖今日之遣監視也非鎮守也其意當與成祖同葢亦有所酌之而然也
至於錢粮出入之額各有所司總理特添一記筭之簿籍乎抑經營而節省之也經營恐以多事節省或以掣肘可酌也粮餉之收放兵馬之操練邊墻之修築撫賞之出納各有其事各有所主監視特據一呈報之分數乎抑躬親而掌握之也躬親則耳目窮於無時掌握則督撫幾於失柄可酌也使當事為強項之人則意見易左而虞其不和當事為狥情之人則體貌或䁥而虞其朋比不亦
【圖】
可酌乎且吹索過則展布難恐將吏憂讒畏譏之心束其手足觀望多則推委易恐邊疆失時悞事之機判在呼吸不亦可酌乎况結交近侍明律炳若日星而內外共事既淆內外之防則結交之弊又誰得而詰之是更不可不酌者矣伏惟皇上再加裁酌收回成仍以各司職事專其責成惟信賞必罰以磨勵之則萬年有道之長自可馴致而內外臣子亦蒙庥賴于無窮矣帝謂酌遣內員自有處裁不必過為疑揣
戶科給事中馮元飈亦以帝特命內臣分往宣大山西監視上言祖宗所以籌邊之法至周至備獨不以外事責之
【圖】
內臣者豈以為不可任哉政謂任之而以天子內廷之近臣與外臣狎處勢必兩難使其介然自異則不無水火之灾兵家之所大忌也使其稍示調劑則恐開狎比之漸又聖明之所大戒也㐲惟皇上深念祖宗盡善盡羙遺意周詳慎重再計萬全天下幸甚封疆幸甚帝謂部邊諸臣每滋欺玩科道既不能循職紏劾今遣內臣監理朕自有主裁不必紛紛疑揣
兵部尚書熊明遇疏奏秦中諸寇向者明旨原許勦撫並行固謂勦其渠魁撫其脅從與夫渠魁乞降亦從撫脅從負固亦從勦也若使勦脅而撫渠已降復叛而亦撫陽降
【圖】
陰叛而亦撫則撫既滋玩勦必不威賊之蕩平無日矣今督臣楊鶴就逮則以討賊不效聖明特借此以策勵文武將吏耳至勦撫機宜原未嘗中制倘諸臣誤認楊鶴因撫被逮而諱言好生將令無辜被脅之人盡膏斧龯而諸賊聞之絕其生路必有困獸死鬪反側生變者是宜亟命新督臣洪承疇布告遠近使陷沒之城邑速復著名之賊首必誅其餘黨之能殺賊自効或赤身歸命者仍許以不死而神一魁劉金等果立奇功仍一體敘錄其善撫馭之將如吳弘器輩仍照例升擢則諸臣尚得以勦撫用其操縱而平賊可期意外之虞可弭也
禮部請以是日開經筵從之
補朱國棟為戶科給事中
六科都給事中宋鳴梧等以帝一日而遣四內臣合疏上言曰天啟七年八月我皇上登極盡撤鎮守內臣天下翕然誦之是皇上初政也中外截然內臣不與政事是高皇帝之家法也嘉靖八年詔革天下鎮守內臣十四年又詔革各倉提督內臣是肅皇帝之家法也我皇上遠法近守寤寐不忘乃一日而忽有萬不得已之舉臣等備員言官不敢默默處此者誠恐此令一下遠近傳聞愚民必且駭愕而妄揣且既有分設便有隨從人眾員多則豈能盡歸
【圖】
約束至於過往驛逓供億煩費增設衙宇所在紛然即我皇上太阿獨秉斷無委轡之慮政恐明見萬里而遐陬僻壤難悉秋毫之照臣等竊為皇上慮之也倘以諸臣不能謀國則罷其庸劣更擇賢才固無不可如謂欺岡不忠外廷盡然則造物生財豈有宮府之殊而古之股肱之心膂得人天下大治者抑又謂何耶夫刻印銷印古來羙談旋召旋己明主不諱倘以己遣為嫌則暫使往視隨即報罷照向時查築邊墻之規亦一便也伏乞皇上採擇社稷幸甚天下幸甚帝謂國計邊防弘玩日甚即欲整飭勞怨熟肩酌用內員自有裁處不必過為疑揣
湖廣道御史姜思睿上言皇上分命內臣監視宣大三邊夫非以近日邊事頹廢粮餉日匱而日糜兵馬日稽而日冐邊牆千里之闕壞在在可虞撫賞十餘年之溷淆悠悠莫覈故特遣內臣一往釐飭之乎然臣嘗讀隆古可大可久之良規備稽祖宗其難其慎之長慮即或間有舉行而亦旋舉旋罷推其意無非為萬世計深遠也今臣亦為皇上計深遠故敢以難慎之說進㐲乞俯鑒臣愚與在廷公卿再加詳酌速行報罷臣以為祖宗二百餘年尊賢飬士應食其報而諸臣必曲體皇上精勤飭毖之衷不患糧餉兵馬之不立清邊墻撫賞之不立振所謂以一時而周萬世
【圖】
者當不以彼易此也帝報聞
史／編年／明實錄／附錄／史語所藏鈔本崇禎長編／卷六十一　崇禎五年七月／13日(P.3490)
己酉廣西道試御史郭必昌上言晉撫宋統殷迩奉明旨切責恐醜跡敗露先為匿情掩耳之言有曰秦寇兩載於茲隨起隨滅隨即結局又曰督殺已近萬級而未即蕩平夫兩載不為不久矣局果已結否且非獨未結也而潰壞弥甚萬級不為不多矣而賊果已盡否且未獨未盡也而猖獗彌甚朝廷以疆事任撫臣將吏悉聽調度而統殷獨藉口孫顯祖以為卸罪之地不知斬將搴旗問之鎮臣居重馭輕問之撫臣功狗功人既為並科罪鎮罪撫豈容偏委煌煌天語所謂老師縱寇止以大帥蔽罪豈成軍政真統殷鐵案也而猶曰兵逃於開府再逃於永寧三逃於寧
【圖】
鄉各距臣一二百里不等夫撫臣節龯一方豈一二百里便不関其事乎試問此開府永寧寧鄉諸處是誰為節制而聽其一帶州縣既苦賊又苦兵踐蹂靡爛一至此極也即曰譁兵未嘗逼入轅門夫兵即論譁與不譁又安論轅門之入與不入又曰寧兵善譁慣潰非因無粮夫無粮而譁是饑兵也猶可言也有粮而譁是驕兵也不可言也臣每接山右士紳談及流賊之害無不酸心談及譁兵之慘無不嚼齒臣誼切同舟有聞入告不得不𥪡髮衝冠也昨閱邸報更見監視劉允中報劉光祚寧鄉大敗在六月十七日而統殷前報則云五月至六月勦殺真賊八百餘名
【圖】
豈統殷於功級則一顆不遺而失事之將陣傷之兵顧可隱不以聞耶乞皇上立賜處分以為封疆之戒若待既往追究如張論魏光緒並以事敗而始憶科臣吳南灝摘參之早臣不願也
保定廵撫丁魁楚上陳兩関防禦機宜畧曰宣府南四百餘里為紫荊蜿蜒而西又二百里為倒馬盖設関總要也要其緊接宣大屏蔽隘口則浮圖烏龍為紫荊門戶插箭嶺為倒馬門戶其他小口十餘處大抵皆層巔峭壁崎嶇異常而拒馬唐河並稱湍急真有一夫當関百人莫過之勢此險隘之槩也防守之法首嚴門戶倘門戶不扄延寇
【圖】
入室則諸口之聲息梗而兩関之呼應阻矣故紫馬提備之外更于浮圖插箭諸處添設砲火如法演放而內險外坦之所多掘圓坑廣布距石即小口之通人者亦復剷削陡峻使奸宄之徒無從踰越此修備之槩也兩関額卒皆係老軍目前防禦不得全靠此輩倘緊急即以臣標營益之以步卒戍墩以騎兵設伏務使遠迩相継戰守互援苐驟行移調安插固難餉飼滋費今不得不秣礪以待耳此策應之槩也至窮谷荒凉道路傾仄本色原少轉運更難臣已行令鄰近州縣各備米豆草束次第轉輸以備臨時之用此積貯之槩也搃之邊騎突衝利在野戰若依城拒
【圖】
守其技遂窮况巉巗怒濤之下人難疾步馬難馳行憑高擊遠為力較易此臣所謂扼險修備以仰慰我皇上西顧之憂者惟是粮蒭隸在餉司舊欠既難猝還新餉亦湏應手而五六月之銀尚未支領嗷嗷饑軍何以禦敵則速為措發尤目前鼓勵之苐一義耳
兵部尚書熊明遇以本月初六日同輔臣暨兵科掌印官召對平臺聖諭宣撫沈棨擅和一事其誓書中数語深為辱國不勝焦勞之意因陳此番東兵實有精騎五六萬即紅衣大砲亦裝載十餘具隨行聲勢甚重插部號稱四十萬且遠引避之自五月二十六日薄宣府邊由西行至六
【圖】
月初四薄大同邊又往歸化城燒絕板升至六月中旬復還大同相持数日至十九日又薄宣府二十一日東行二十四日大營聚山北以数千騎薄張家口索幣二十六七日宣府通官與宰生威往還講觧至二十八日講成二十九日遂徙幕而去夫以五六萬伉悍之眾插所畏避乃臨邊一月秋毫無犯此非賴皇上齊天之景福豈能及此沈棨不過仰仗聲靈因宣遼舊賞規模為退兵之計其寔此舉原不成盟中軍都司等官與之頡頑講誓以捐俸犒勞為詞不関朝廷裁處於天威固無損也帝謂中樞調度各邊至宣大等處要害嚴加飭備尤有屡旨如何邊臣全不
【圖】
遵依遇警輒務欺擅爾部平時既無查核事後又不直紏反為委曲請寬何以嚴勵戰守副朝廷雪恥安邊之意乎廵撫乏員吏部速推知兵堪任者以聞如所舉不當以後一體追論
登賊劫撫報至舉朝大駭始議調関外夷漢丁以勦之初撫議之興人皆知其不成獨劉宇烈與各帥信之本兵熊明遇遂堅主其說一時莫與之抗者至是事勢决裂明遇惶懼不知所措廷議以賊皆遼人曾臨大敵多謀敢戰內地兵脆弱不能當必調関外兵往乃可成功職方郎中李継貞力贊其決明遇遣人詢之関撫方一藻亦以為然遂
【圖】
上請得旨調各部夷漢丁四千八百餘人以監視太監高起潛監護軍餉總兵金國奇為帥而以副將靳國臣劉邦域參將祖大弼祖寬張韜游擊栢永馥等各領所部隸焉原任總兵吳襄亦隨軍立功帝以夷丁未嘗入內地慮有驛騷令兵部檄所過郡縣有司先期整設次舍儲備芻糧立標識以待兵至即遣人導送其處更豊其飲犒俾所至如歸於是夷丁一路相安無犯法者
史／編年／朝鮮王朝實錄／太宗實錄／四年（1404）　卷七至八／卷七　正月至六月／二月／18日(P.4-1)
○己丑/至自海州，議政府左政丞河崙等，設享于金郊驛。
○立齊陵碑。碑文曰：
自昔帝王受命而興，必賴妃匹之賢，侔德毓慶，以永厥緖。夏有塗山 而啓能繼，周有太
【圖】
姒而武丕承，禹、文配天之祀，繇是有永。猗歟盛哉！惟我神懿王后，天資淑懿，坤德柔貞，早嬪龍淵，弼成王業，篤生聖哲，垂統罔極，神功懿範，比古無愧。獨惜夫大勳垂集，仙遊甚遽，太上開國而莫崇其壼儀，二聖承緖而莫致其榮養。山陵掩耀，霜露增悲，嗚呼痛哉！初諡節妃，陵號曰齊，後加諡神懿王后，置仁昭殿，以安眞容，追崇之典，已備擧矣。我主上殿下，慟念慈儀永閟，孝思莫伸，爰命攸司，勒銘豐碑，令臣近爲文，垂示萬世。臣近承命悸恐，不敢以辭。謹按后姓韓氏，安邊世家。皇考諱卿，贈忠誠恭謹積德毓慶輔理功臣、壁上三韓三重大匡、領門下府事、安川府院君；皇祖諱珪仁，贈積善毓慶同德贊化翊祚功臣、特進輔國崇祿大夫、門下左政丞、判都評議使司事、兼判吏曹事、安川府院君；皇曾祖諱裕，贈純誠積德佐命輔理功臣、崇政大夫、門下侍郞贊成事、同判都評議使司事、兼判戶曹事、安原君；皇妣申氏，封三韓國大夫人，贈秉義毓德輔祚功臣、崇政大夫、門下侍郞贊成事、同判都評
【圖】
議使司事、判刑曹事元麗之女。后生而淑婉，聰慧異常，及筓擇配，來嬪于我太上王。初爲將相數十年間，出入攻戰，靡有寧歲，后能竭力營家，勉以成功。又性不妬忌，禮遇妾侍，克有多男，敎誨以義。今我主上殿下，睿哲英茂，聖學日進，年未及冠，擢第春官。當僞辛戊辰之歲，侍中崔瑩，謀欲猾夏，以我太上王威望素著，授以節鉞，俾往攻遼。太上王仗義還師，執退崔瑩，代以名儒李穡，中外晏然，邦國永賴。穡告太上王曰：“當玆構釁中國之後，非執政者親朝帝庭，則公之忠誠，無以白於天下”，剋日將行。太上王謂穡曰：“吾與公一時竝使，國事誰任？我擇一子，從公而行，猶吾往也。”乃遣我殿下，充書狀官，特蒙高皇帝優禮而還。己巳秋，帝又降勑，責以異姓爲王氏後，太上王與諸將相議，立王氏之裔定昌君瑤爲王。先是，權奸擅政，敓攘矯虔。太上王時爲左相，罷私田擧墜典，弊去利興，百度俱新，功高不賞，德大難容，讒邪交構，浸潤叵測，定昌柔暗，依違兩端。后乃憂勞成疾，以辛未秋九月二十三日薨，享
【圖】
年五十五。以禮葬于城南海豐郡治粟村之原。我殿下廬墳，欲終三年，明年壬申春，太上西行，舁疾而還，殿下來侍湯藥，群邪抵隙，謀傾益急。我殿下應機決策，討除渠魁，兇徒瓦解，定昌益憚。秋七月十六日，與二三大臣，倡以大義，臣僚父老，不謀而同，合辭推戴。太上王迫於群情，迺卽王位，市肆不易，會朝淸明。卽遣使入奏帝庭，聯承勑報，旣許王爵，且更國號，以復朝鮮之美稱。越三年甲戌夏，帝乃遣使，令朝親男，太上王以我殿下，通經達禮，最賢諸子，命隨來使以行。旣至，帝與語嘉之，優賞遣歸。戊寅秋八月，太上王不豫，姦臣鄭道傳等，思擅國柄，謀去諸嫡，將立幼孼，朋家聚黨，禍發斯迫。殿下炳幾，先其未發，誅除以熸。申請太上以嫡以長，迎致上王，冊封世子，彝倫旣正，宗社載定。九月丁丑，太上以疾未瘳，傳位上王。庚辰正月，逆臣朴苞等，謀戕同氣，誘掖懷安父子，稱兵向闕，逆勢甚熾。我殿下率勵將士，旋卽平定，誅止苞身，餘悉不問，安置懷安，不廢懿親。上王以未有繼嗣，且其開
【圖】
國定社，咸我殿下之績，冊爲世子，以定國本。秋七月己巳，奉冊寶加上太上王啓運神武之號。冬十有一月癸酉，上王亦以疾，遜位于我殿下，遣使請命。明年辛巳，建文帝遣通政寺丞章謹、文淵閣待詔端木禮，奉誥命印章來，封我殿下爲王。冬，遣鴻臚寺行人潘文奎，來錫冕服，秩比親王。今皇帝卽位，誕告萬邦，殿下卽命左政丞臣河崙，入賀登極。帝嘉忠誠事大，賜以誥印，遣都指揮高得、左通政趙居任，以今年夏四月來，仍封爲王。秋九月，又遣翰林待詔王延齡、行人崔榮，來錫袞冕章錦段紗羅書籍，王妃冠袍錦段紗羅，太上王錦段紗羅，希世寵典，先後遝至。蓋我殿下功德之盛，實天所啓，專付大東，以延鴻休，宜受帝眷之隆，以膺天祿之永也。肇基之迹，雖自祖宗，篤生之慶，實繇神懿。噫嘻盛哉！后生六男，上王居二，我主上殿下居五。長曰芳雨，封鎭安君，先卒；次三芳毅，封益安大君；次四芳幹，懷安大君；次六芳衍，登科不祿。二女：長慶愼宮主，適贊成事李佇；次慶善宮主，適靑原君
【圖】
沈淙。上王配金氏，今封王大妃，贈左侍中天瑞之女。我殿下配靜妃，驪興府院君、領藝文春秋館事閔霽之女。男長元子禔，次三男皆幼。女長定愼宮主，適淸平君李伯剛；次慶貞宮主，適平寧君趙大臨，餘皆幼。鎭安娶贊成事池奫之女，生男曰福根，奉寧君；女適少尹李叔畝。益安娶贈贊成事崔仁㺶之女，生男曰石根，元尹；女適僉摠制金閑。懷安娶贈贊成事閔璿之女，生男曰孟宗，義寧君；女適宗簿令趙愼言，餘皆幼。臣近嘗觀三代聖王后妃之德，莫盛塗、姒，載在《詩》、《書》，千古炳耀，神懿之德，誠可儷美。第以臣近，學識膚淺，筆力鄙拙，雖極形容，如繪天地，曷能髣髴其萬一哉！敢稽《周雅》《大明》、《思齊》之義，謹述銘辭，拜手稽首以獻。其詞曰：上帝赫赫，啓佑有德。匪伊私之，爲民之極。其啓維何？迺生柔嘉。來配于德，允宜室家。載震載育，厥靈是赫。篤生聖哲，天人攸屬。扶翊聖父，誕作民主。躬朝帝庭，保我邦土。孼牙之萌，炳幾維明。廓爾汛掃，宗社載寧。功成克讓，以尊嫡長。彝倫旣正，基勢益壯。迺遭墻鬩，不忍致辟。俾獲保全，友
【圖】
愛彌篤。維德之隆，維功之崇。宜紆帝眷，錫命稠重。明明帝誥，煌煌金寶。我龍受之，萬世永保。粤維王迹，祖宗攸積。誕我聖神，繄繇后德。臣拜稽首，獻辭不苟。萬世昭垂，天地永久。
碑文，乃權近去年所製也。磨去華莊寺舊碑而刻之。
史／編年／朝鮮王朝實錄／太宗實錄／十二年（1412）　卷二十三至二十四／卷二十四　七月至十二月／九月／15日(P.15-1)
○丁酉/司諫院上疏。疏略曰：
前銜受田者，更番直宿，所以衛王室也。然受磽薄之田者，豈能恒居京城，以繼其食？乞限今年秋冬，權罷直宿，以悅人心。
從之。
○命藝文館提學卞季良，製敦化門樓鍾銘。其文曰：
上之十三年冬十月日，命攸司鑄鍾懸于宮門，蓋遵古制，以銘功德，且以嚴群臣朝會之期也。洪惟太祖康獻大王之在潛邸也，勳德旣隆，人心日附，讒(搆)〔構〕乃騰，禍機不測。我殿下方廬齊陵之側，聞事急乃來，應幾以制，遂與勳親，倡義推戴，以建大業。厥後奸臣再有(搆)〔構〕亂者，我殿下隨卽平定，以安社稷。臣竊惟孝親敬長，德莫盛焉；開國定社，功莫大焉，誠宜勒銘鼎鍾，以示萬世矣。卽位以來，敬天事大，再受帝命，以光祖烈，聖學極於緝熙，治効臻於隆盛，以至愼終報本之誠，愛民育物之仁，立經陳紀之宏規大略，悉皆高出於百王之上矣。今又特命懸鍾，以嚴晨夜之限，其所以自强
【圖】
不息，克勤庶政，以基萬世之太平者至矣，而流澤之長，歷年之永，當與此鍾，同垂罔極也無疑矣。嗚呼盛哉！且其騁謀効力，與於勳盟者，亦宜悉銘于後，傳諸不杇〔不朽〕也。臣季良謹拜手稽首而爲銘。銘曰：
皇矣聖祖，降于東土。受天景命，肇開洪祚。昔在麗季，政散民離。天眷我德，人心有歸。惟時讒慝，蠱惑其群。謀我孔棘，禍迫晨昏。孝哉聖子！來自廬墳。神機一決，允也亨屯。如日之升，溥暢洪輝。尋有孼芽，抵隙圖危。天厚太祖，俾昌厥後。假手我王，踣彼群醜。衆賢協謀，乃左乃右。彝倫攸敍，宗社攸久。再建隆功，實惟我后。功崇不居，德盛不有。天鑑孔昭，式申保佑。帝命荐臻，時哉龍受。金寶煌煌，其大如斗。天寵之繁，曠古無右。我還于都，克繩祖武。虔虔孝誠，終始無違。之綱之紀，百度惟熙。有嚴晨夜，惟鍾之懸。百司効職，罔敢或愆。綿綿宗社，地久天長。臣拜作銘，用示(無彊)〔無疆〕。
命戶曹判書韓尙敬書之。議政府啓曰：“功臣之反盟者，請削其名。”上曰：“歷代功臣，善惡皆傳，雖不削可也。”政府悉書反盟者之名，復請，上曰：“若鄭道傳、張
【圖】
志和、沈孝生、(李勳)〔李懃〕、辛克禮，宜幷錄之。”政府又言：“勒名鍾鼎，昭示萬世，忠邪相混，殊爲不可。就中克禮，不收錄券，或可幷錄。”從之。
史／編年／朝鮮王朝實錄／太宗實錄／十八年（1418）　卷三十五至三十六／卷三十六　七月至八月／十一月／8日(P.22-1)
▣十八年 十一月
○甲寅/上上王尊號曰聖德神功，大妃尊號曰厚德。上率群臣，獻玉冊、金寶。上王冊文曰：
維永樂十六年，歲次戊戌十一月丁未朔，越八日甲寅，國王臣諱稽首再拜謹奉冊上言。恭以聖神之妙，雖絶名言，臣子之情，必崇徽號。玆擧彝憲，用申孝思。恭惟上王殿下，高明配天，博厚齊地。扶聖祖而啓運；尊嫡長以守成。德冠百王，孚舜、文之所性；功高萬代，與湯、武而同符。敦敬天愛民之誠；盡事大交隣之道。惟至仁之浹洽，致斯世於隆平。念襲重艱，悉深祗懼。欲昭盛美，當極尊稱。爰率臣僚，式陳冊禮。臣諱不勝大願，謹奉冊寶，上尊號曰聖德神功上王。伏惟，上王殿下特留睿鑑，以徇卑忱。俯受鴻名，擁純禧之
【圖】
川至；茂迎和氣，享多壽於嵩呼。臣諱誠懽誠忭，稽首再拜上言。
大妃冊文曰：
維永樂十六年，歲次戊戌十一月丁未朔，越八日甲寅，國王臣諱再拜稽首謹奉冊上言。恭以承天厚載，雖盛德之難名，孝子至情，惟尊親之爲大。祇率禮文之舊，少伸愛敬之誠。恭惟，王大妃殿下柔惠安貞，慈和淑愼。基《周》《南》之美化；嗣摯仲之徽音。儆戒無違，克盡相成之道；劬勞罔極，難酬載育之恩。儷日御以恒升，示母儀於家國。念臣弱質，叨守鴻圖。仰惟顧復之私，宜擧稱揚之典。臣諱不勝大願，謹奉冊寶，上尊號曰厚德王大妃。伏惟，王大妃殿下光膺顯號，茂介繁禧，享壽富於萬年，昌本支於百世。臣諱誠懽誠忭，稽首再拜上言。
○今上三年辛丑九月丁卯，議政府使參贊卞季良，六曹使禮曹參判河演，詣樂天亭，進文武百官請加上尊號箋。箋曰：
領議政府事臣柳廷顯等謹齋沐稽首，上箋于聖德神功上王殿下。臣廷顯等竊伏惟念，往歲之春，主上殿下率臣等上言，請崇徽號，未蒙兪允，繼有大故，遷延至今，縟禮闕焉，臣心慊然。近以主上
【圖】
殿下憂制將終，敢申往歲之請。殿下謙沖抑損，使臣等之誠未遂，臣等兢惶無措，復陳卑抱。臣等竊謂，帝王之道廓然大公，以順人爲心而已。順人爲心，卽所以順天也。天視自我民視，天聽自我民聽，故民之所欲，天必從之，此之謂也。今殿下執謙固讓，臣等愚惑，罔知所爲，請得而申之。
恭惟，殿下開國以尊親，定社而讓兄，功德之盛，固已至矣。事大以禮，而再受誥命；交隣以道，則海寇賓服。尊祖宗而祭如在，至敬也；存王氏之後，俾遂其生，至仁也。姦邪擯黜，而忠直登用；儉素是崇，而奢靡是斥。先德禮而後刑罰；懼天災而恤民隱。萬機之暇，樂觀經史，亹亹不倦。十八年間，四方寧一，兵戎不興，人民樂業，天降甘露。殿下之功德，冠冕乎百王，軼越乎千古，非諛言也。
臣等幸生此時，深荷殿下天覆地載之洪恩，他無以仰報絲毫之萬一，又不能崇殿下之徽號，使殿下之盛美闇而不彰，蔽而不揚，則無以告天地、宗社；無以示臣僚衆庶，又無以垂諸史冊，而傳之萬世，臣罪大矣。此所以拳拳顒顒，當食忘飱，寢不能寐者也。
【圖】
又況主上殿下之至孝，出於天性，盛典未擧，而太后之仙遊甚迫，主上殿下永抱終天罔極之悲矣。嗚呼痛哉！
今殿下廓然而大公，達節而不守，光膺冊禮，容受鴻名，以遵太祖之成憲，則豈不有以慰夫主上殿下罔極之悲，必將至於感激歡欣而不能已矣。且殿下尊崇太祖之心，卽今我主上殿下尊崇殿下之心也。殿下於太祖則旣極其尊崇之號矣，主上於殿下，安有不得極其尊號之理乎？而殿下謙讓再三，使我主上殿下之孝誠，鬱而未得伸焉，此尤大小臣僚，所以嗷嗷而不知止者也。伏惟，殿下霈然回慮，俯從公義，以順天地、宗社之心，以慰主上殿下之孝誠，以答臣僚衆庶之至望，公道幸甚，萬世幸甚。臣等無任區區悃懇之至，謹奉箋固請以聞。
上王乃許之。
○〔今上三年辛丑九月〕壬申，上太上王尊號，其玉冊文曰：
國王臣諱稽首再拜，謹奉冊上言。恭以聖德極尊，推崇無上；神功至大，報效何施？唯有徽稱，庶昭盛美。恭惟，上王殿下建開邦之策，決定社之機。愛親敬兄，爲生民而立極；交隣事
【圖】
大，回世道以底平。修祀盡如在之誠；發政先無告之類。乾坤覆載，動植咸囿於堯仁；日月貞明，邪正自形於舜智。念承付托，常切憂勤。雖冊禮之已陳，尙臣心之有慊。爰上加尊之號，用申歸美之儀。臣不勝大願，謹奉冊寶，上尊號曰聖德神功太上王。伏惟，太上王殿下垂竝育之慈，擴優容之度。曲從輿望，俯受七字之鴻名；茂迓天休，永享萬年之聖壽。臣諱誠懽誠抃，稽首再拜上言。
〔○〕今上四年壬寅五月丙寅，聖德神功太上王薨于蓮花洞口離宮。九月丙辰，上尊諡曰聖德神功文武光孝大王，廟號太宗。其諡冊曰：
孤哀子嗣王臣諱謹再拜頓首上言。竊以大德隆功，夐越前古。鴻名顯冊，宜示後人。祇率彝章，式薦徽號。恭惟，皇考聖德神功太上王，聰明神聖，勇智寬仁。當麗運之旣窮，識天心之攸屬。扶翼太祖，肇開萬世之基；入覲高皇，持荷三接之寵。炳幾微於未著，致宗社之永寧。立愛惟親，克篤承顔之孝；因心則友，載錫讓德之光。武威肅於風霆，文治昭於日月。交隣有道，事大以誠。化洽邇遐，恩覃動植。念叨承
【圖】
於景緖，期榮養於遐齡。何遽上昇，乃貽末命？難堪號擗之痛，庸擧顯揚之儀。謹奉玉冊，上尊諡曰聖德神功文武光孝大王，廟號太宗。伏冀睿靈，俯垂沖鑑。永綏多福，保子孫於無窮；幽贊丕圖，與天地而竝久。謹言。
○〔今上四年壬寅五月〕庚申，葬于獻陵。其哀冊曰：
殯宮斯啓，縿幕將移。百僚侍從，萬仗葳蕤。曉露凄兮山川慘；酸風動兮草木悲。聖上叩地號天，摧肝毁脊。仰宸扆兮如在；悼天顔兮永隔。爰命詞臣，式宣盛德。其辭曰：粤惟東方，爰自王氏。統一三韓，幾五百祀。主昏政亂，神怨人離。天眷懿德，俾造丕基。恭惟我后，灼知天命。扶翼聖祖，撫有萬姓。欽承帝命，用賓王庭。敷奏懇款，接遇寵榮。炳幾靖亂，宗社是定。祗事恭靖，益敦愛敬。比纉洪業，式弘至治。恩及飛潛，頌騰遐邇。交隣以道，事大彌勤。帝命丁寧，詔辭繾綣。印章有赫，冕服斯煌。島夷賓服，家國平康。功光先祖，德垂後人。惟德之聖，惟功之神。夐越前古，克配上天。斂此盛美，垂耀簡(徧)〔編〕。嗚呼哀哉！道參化育，明燭幽微。禮興樂作，文昭武威。始終二紀，勤勞庶政。志
【圖】
于怡養，傳之神聖。畏天之敬，憂民之誠。未嘗頃刻，弛于聖情。庶幾遐齡，永享榮養。奈何一朝，偶嬰微恙？遂大漸而不愈；貽罔極之哀號。嗟臣庶之(簿)〔薄〕祐；致天日之永韜。嗚呼哀哉！儼祖庭兮盡禮；獻寶冊兮揚徽。惟聖上之茹痛兮，如窮人之無所歸。塵栖兮宮掖，雨泣兮臣民。執靈轜以擗踊兮，望橋山而怨蒼旻。嗚呼哀哉！噫脩短之有數兮，雖聖智而難逃。惟功德之至大兮，與日月而齊高。嗚呼哀哉！
○命藝文館大提學臣卞季良撰神道碑文。其文曰：
天之將降大任於有德也，必生聖子神孫，以開景運，以永洪祚。我朝鮮太祖康獻大王之興也，以我太宗爲子，以我殿下爲孫。噫戲盛矣，豈人爲之所能及哉？天也其與商家賢聖之君繼作；周家太王、王季、文、武之相承，何以異哉？
臣謹按璿源，李氏，全之望姓。司空諱翰仕新羅，娶宗室之女，六世而至諱兢休，始仕高麗。十三世而至皇玄祖穆王，入仕元朝而長千夫，四世襲爵，咸能濟美。元政旣衰，皇祖桓王還仕高麗恭愍王，積功累仁，其來久矣。我神懿王太后以
【圖】
至正丁未五月辛卯，誕太宗于咸興府厚州私第，我太祖之第五子。生而神異，稍長英睿絶倫，好讀書，學日進，年未冠，中高麗科第。時，政散民離，國勢杌隉，慨然有濟世之志，太祖愛之異諸子。嘗以書狀官，偕侍中李穡朝京師，累官至密直司代言。洪武辛未九月，神懿王后薨，廬于齊陵之側，欲終三年，壬申春，太祖西行，遘疾而還，來侍湯藥。恭讓之臣，乘隙謀傾，勢甚急。太宗應機制變，討除渠魁，群謀瓦解。秋七月，與諸將相倡以大義，推戴太祖，化家爲國，封靖安君。
甲戌夏，高皇帝命遣親男入朝，太祖以我太宗通經達禮，最賢諸子，卽遣應命。旣至，敷奏稱旨，優禮賜還。戊寅秋八月，太祖不豫，權臣朋家聚黨，有欲挾幼擅政，以肆己志者，禍發斯迫，太宗炳幾殲除。時，宗親、將相皆欲請冊我太宗爲世子，太宗牢辭，推尊恭靖，上請太祖，冊封世子，以定宗社。九月丁丑，太祖以疾未瘳，禪于恭靖。
建文庚辰正月，逆臣朴苞謀戕同氣，陰誘芳幹父子，稱兵爲亂，太宗勒軍平之。誅苞餘悉
【圖】
釋，安置芳幹，不廢懿親。恭靖以無嗣，且謂開國定社，皆我太宗之績，冊爲世子。冬十有一月，亦以疾傳位于我太宗，遣使請命。明年辛巳六月，建文帝遣通政寺丞章謹等，奉誥命印章，來封我太宗爲王。冬，遣鴻臚寺行人潘文奎，來錫冕服，秩視親王。歲壬午，今皇帝卽位，遣左政丞臣河崙賀登極，帝嘉忠誠，明年癸未四月，賜以誥印，遣都指揮使高得等來，仍封爲王。秋，遣翰林待詔王延齡，來錫袞冕九章、錦段紗羅、書籍，太祖錦段紗羅，元敬王太后冠袍錦段紗羅各有差。自時厥後，帝賚荐至，無虛歲矣。
歲乙酉，以漢陽太祖所都，排群議而還。歲丁亥，帝語正朝使臣曰：“朝鮮國王至誠事大。”自後每當使臣之至，輒稱至誠。戊子五月，太祖晏駕，哀慕罔極，居于諒闇，喪葬以禮。遣使告訃，帝震悼罷朝，遣禮部郞中林觀等，賜祭太牢，贈諡康獻。又勑太宗，賜厚賻。
壬辰冬，有以王氏之裔，隱於民間者上言，攸司請誅之，太宗曰：“帝王之興，自有天命。誅王氏之後，非我太祖本意。”乃下敎曰：“王氏之後存者，
【圖】
俾之各安生業。”甲午六月，甘露降于咸興府月光仇未里及定平白雲山，明年乙未四月，甘露又降咸興府德山洞，吾東方前古所未有也。政府俱進箋賀，不受。
戊戌六月，以世子褆敗德廢之，封讓寧大君。以我殿下聰明孝悌，好學不倦，國人屬望，冊封世子以聞，帝兪允。是年八月，禪于我殿下，遣使請命。十有一月，我殿下奉冊寶，獻號曰聖德神功上王。明年己亥正月，帝遣鴻臚寺丞劉泉等，奉誥命封我殿下爲王。五月，對馬島倭犯邊，殺掠軍士，命領議政臣柳廷顯及長川君臣李從茂等，以舟師往討之，島倭納款如舊。
八月，帝遣使賜宴，勑書略曰：“王至誠篤厚，祗事朝廷，一德一心，終始不怠。能簡賢命德，宗祀有託，以副國人之望。”又賜宴我殿下，勑書略曰：“爾父篤厚老成，祗敬天道，忠順之誠，兪久不替。”九月，恭靖王卽世，服斬衰，終易月之制，遣使告訃。明年四月，帝遣使致祭，賜諡恭靖。是年春，我殿下率群臣，請上太上王之號，不允。秋七月，元敬王太后薨，以我殿下哀毁過禮，命從易月之制，殿下涕
【圖】
泣固辭，乃命葬後釋服，白衣終制。九月壬午，葬太后于廣州治之大母山，陵曰獻。辛丑秋九月，我殿下奉冊寶，獻太上王之號。十月，稟太宗，命冊封元子珦爲世子。
太宗以不世之資，緝熙聖學，孝悌通於神明，誠敬格于宗社。事大則天子稱其至誠；交隣則倭邦服其有道。欽天䘏民，崇儉節用。先德禮而愼刑罰，進忠直而黜奸邪，闢異端而禁淫祀，酌古今以定制度，昭文敎而嚴武備，積弊悉革而庶績咸熙，四境按堵而民安物阜。帝王之道，嗚呼盛哉！宜其紆帝眷之隆，再獲甘露之上瑞矣。壬寅四月始不豫，五月丙寅，薨于離宮。我殿下不勝哀痛，三日輟膳，群臣涕泣請進膳，竟不許。定爲三年之喪，不用易月之制。太宗春秋五十六歲，在王位十有九年，居閑頤養五年，而弓劍忽遺，大小臣僚，下至僕隷，莫不失聲號哭，愈久愈哀，如喪考妣。嗚呼慟哉！以是年九月初二日丙辰，上尊號曰聖德神功文武光孝大王，廟號太宗。初六日庚申，合葬于元敬王太后之陵，遺命也。及訃聞，帝哀慟輟朝，特遣禮部郞中
【圖】
楊善等賜祭，其文略曰：“惟王篤厚至誠，聰明賢達，敬事朝廷，忠順之心，終始不替。訃音遠聞，良深感悼。”又賜誥命，諡曰恭定，又賜殿下賻優厚，蓋我太宗功德之盛及我殿下孝誠之至，前後相承，克享天心，故於始終之際，寵異之典，如此其備至矣。
中宮元敬王太后姓閔氏，驪興世家。自高麗門下侍郞平章事文景公諱令謨，六世而至皇高祖諱宗儒，相毅陵，位都僉議侍郞贊成事，諡忠順。忠順生皇曾祖判密直司事諡文順諱頔，文順生皇祖大匡驪興君諱抃，大匡生皇考純忠同德贊化功臣大匡輔國崇祿大夫驪興府院君修文殿大提學領藝文春秋館事諡文度諱霽。母宋氏，封三韓國大夫人，高麗重大匡礪良君諱璿之女。積善流慶，是生淑德，聰慧異常，將筓擇配，來嬪于我太宗。
太宗少有濟世之志，留心經史，不事家産，太后能儉於治家，謹於主饋，以勉其功。敎誨多男，俾循義方；禮遇妾侍，克盡婦道。洪武壬申，封靖寧翁主。戊寅，太宗定社之際，勢甚孤危，太后盡心輔贊，以濟大事。庚辰春，封貞嬪，其年冬，
【圖】
太宗卽位，封靜妃。永樂癸未，帝賜冠袍，自是年至丁酉，累受帝賜凡五。戊戌冬，我殿下獻號曰厚德王大妃。庚子九月，上諡元敬王太后，春秋五十六歲。太后稟幽閑貞靜之德，克配太宗，以專內治，二十年間，壼儀肅穆，又誕聖子，俾主宗社，以享榮養。及薨，嬪媵妾侍，莫不盡心悲痛，婦則母儀其至矣乎。
誕四男四女，我殿下居三。長卽褆；次曰補，封孝寧大君；次曰褈，封誠寧大君，先卒。女長貞順公主，下嫁淸平府院君李伯剛，非一李也；次慶貞公主，下嫁平壤府院君趙大臨；次慶安公主，下嫁吉昌君權跬，亦先卒；次貞善公主，下嫁宜山君南暉。懿嬪權氏生一女，貞惠翁主適雲城君朴從愚。昭惠宮主盧氏生一女，幼。信寧宮主辛氏生三男七女，男長裀，封恭寧君，餘幼，女長貞信翁主適鈴平君尹季童，次貞靜翁主適漢原君趙璿，次淑貞翁主適日城君鄭孝全，餘皆幼。宮人安氏生一男三女，皆幼，金氏生一男裶，封敬寧君。高氏生一男，崔氏生一男一女，李氏生一男，金氏生一女，皆幼。
我中宮恭妃沈氏，門下
【圖】
侍中諱(德苻)〔德符〕第四子溫之女，誕四男二女，男長卽世子，餘皆幼。讓寧娶金漢老之女，生三男一女，皆幼。孝寧娶前判中軍都摠制府事鄭易之女，生四男，皆幼。誠寧娶前全羅道都觀察使成抑之女，無子。貞順公主生一女，適龍驤侍衛司護軍李季疄，亦非一李。慶貞公主生四女，長適敦寧府丞安進，次適幼學金仲淹，餘幼。慶安公主生二男，男長娶漢城少尹鄭淵之女，次幼。貞善公主生二男一女，皆幼。敬寧娶戶曹參議金灌之女，生二男，皆幼。恭寧娶兵曹參判崔士康之女，生二女，皆幼。
臣竊觀，我太宗之盛德隆功，固已高出於百王之上矣，而配匹之賢、內助之功，又有可與蜀、塗、莘、摯同符而儷美者矣。群臣咸願刻銘于陵之神道碑，昭示永世，殿下以命臣季良，臣季良承命祗慄，不敢辭，謹拜手稽首而獻銘，銘曰：
天眷海東，降我太宗。亹亹太宗，盛德在躬。推戴聖父，克集大功。乃覲帝庭，敷奏從容。優荷睿恩，保我黎元。炳幾靖亂，嫡長是尊。雖値鬩墻，友愛猶惇。孝悌之至，從古罕聞。維德之厚，維功之懋。天鑑孔昭，式申保
【圖】
佑。煌煌金寶，輝映前後。帝誥荐臻，我乃龍受。祖訓惟服，還于漢北。制作禮樂，煥乎郁郁。遭喪居廬，哀慕罔極。以葬以祭，古典是式。祇事朝廷，帝稱至誠。肅肅承祀，感于神明。交隣有道，倭邦來庭。存䘏王裔，俾遂其生。中外乂安，垂二十齡。浥浥甘露，歲降咸府。廢昏命德，以作民主。期享永年，父臨下土。何促賓天？一疾莫愈。哀哀聖子，痛悼無比。輟膳三日，不勝摧毁。凡百喪事，維禮之履。帝聞慟悼，遣使以祀。贈諡褒崇，賜賻優隆。䘏典之備，喜(諡)〔溢〕臣工。思齊太后，允也肅雝。密贊定社，克配亶聰。篤生聖哲，俾主宗祏。乾健離明，恭定之德。坤厚柔貞，元敬之則。琴瑟以友，藏同其域。子孫振振，于嗟其麟。綿綿宗祀，垂億萬春。臣拜獻詞，刻之貞珉。萬代不磨，照我東垠。
史／編年／朝鮮王朝實錄／世宗實錄／十五年（1433）　卷五十九至六十二／卷六十　四月至六月／夏四月／23日(P.5-1)
○丙午/親祭獻陵，隨駕臣僚陪祭如儀。留都文武群臣，出迎於興仁門外，命除朝服，門橋街巷皆結綵。上至晝次，先遣知申事安崇善曰：“道路狹窄，命除群臣侍立。且今日密雲，若雨則門橋街巷結綵及儒生敎坊歌謠，皆使除之。”崇善承命至儒生敎坊歌謠廳，習其節次，上改乘大輦，備大儀仗，入自興仁門。成均
【圖】
五部學生七百二十五人，獻歌謠曰：
伏覩主上殿下，以神聖之資，撫盈盛之運，民安物阜，禮備樂興，庶績咸熙，九功攸敍，尙慮萬幾之未理，常惜寸陰而勵精，聖體過於優勤，群臣請其調攝。於是時方和煦，駕幸溫泉，兩宮偕行，數旬而駐。望綵雲之迢遞，想玉輦之經過。雖郊野之欣瞻，爭呼萬歲；乃都人之苦徯，如過三秋。乃於四月一十三日，龍旗啓行，鸞輿旋軫，佳氣藹於城闕，歎聲溢於臣民。臣等跡寄虞(痒)〔庠〕，身遭堯日。久承菁莪之化，徒荷恩私；屬覩翠華之廻，不勝慶抃。謹拜手稽首獻頌曰：明明聖主，盛德膺天。光承景緖，御我朝鮮。道隆化洽，文物煥然。太平之業，超越古先。不謂已洽，惟日乾乾。每勤宵旰，稍違節宣。乃於暮春，巡幸靈泉。聖躬載寧，微痾永痊。因而省民，匪爲遊畋。鑾輿所至，巷溢街塡。耄倪士女，稽首輦前。我后之德，我得息肩。我后之仁，我得晏眠。我思聖恩，圖報無緣。庶幾無疾，永享萬年。駐蹕于郊，數旬未旋。都人久徯，車駕言旋。徒御侁侁，旗旐翩翩。歡騰臣庶，喜動山川。無小無大，抃舞相傳。父母孔邇，胡不樂焉？微臣狂簡，亦被陶甄。獻此歌詞，不勝拳拳。益願聖壽，如山不騫。永保太平，垂裕綿綿。
女妓獻歌謠曰：
伏覩鸞駕還京，無任慶抃歡愉之至，謹獻歌詞，竝疏短引。伏以作之君作之師，允協神民
【圖】
之望；何以休何以助，擧欣天日之臨。士女歡迎，山川動色。恭惟主上殿下推父母之仁愛，納黎庶於平康。車駕一巡，室家相慶。況當和煦之節，茂膺除祓之祥！妾等法部賤工，瑤池末技。不勝蹈舞，發於(樞)〔謳〕吟。詞曰：日淨郊原麗，風暄物象新。鑾輿巡省正良晨，同樂太平春。玉輦旋期近，都人引領頻願歌。天保祝楓晨，萬歲莅東民。
奏樂前導，至刑曹前路，命止之。申時，中宮還宮，各司一員迎于興仁門外，女妓獻歌謠曰：
伏覩中宮殿下還幸京師，無任慶抃歡欣之至，謹獻歌詞，竝疏短引。伏以隨玉輦而浴溫泉，榮衛遂和平之吉。奉瑤緘而出仙洞，低昻獻頌禱之詞。不鄙欨歈，優垂採納。詞曰：漂緲湯泉淨，淸和霽景鮮。煌煌鑾輅好言旋，草木亦欣然。羅綺都門外，笙歌輦路前。利園子弟奏新篇，願獻壽齊天。
奏樂前導，至弘禮門內永濟橋而止。自興仁門至光化門，左右道傍結浮橋，觀望者以萬計。命除隨駕群臣及留都群臣行禮，中宮東宮，亦命除禮。
○咸吉道監司啓：“古慶源地面阿吾知居住女眞千戶都致等四人，欲移居於本府舊居之地。”上令議政府六曹議之，或曰：“不可。”或曰：“使居慶源以南，與本朝人民雜處則可矣，欲居邊境則不可。以此答之，觀其指意。”上曰：“此事非易，更熟議之。”
史／編年／朝鮮王朝實錄／世宗實錄／二十一年（1439）　卷八十四至八十七／卷八十五　四月至六月／五月／25日(P.34-2)
○壬申/賜右議政許稠、礪山府院君宋居信、判中樞院事趙末生几杖。其賜許稠敎書曰：
碩德耆年，大臣旣具達尊之美；旌賢尙齒，人主當加優禮之恩。故漢帝之於孔光、唐宗之於李靖，皆賜几杖以圖任，式表鈞軸之殊榮。玆由舊章，夫豈私惠？惟卿資稟醇正，識量淵沈。心涵氷(孽)〔蘖〕而蹈乎規繩，學傳濂、洛而措諸事業。惟禮可以爲國，悉新朝廟之儀；非道不敢陳前，每進仁義之論。煌煌經世之績，蹇蹇補君之忠。邦家之蓍龜，搢紳之楷範。肆昭考篤褒嘉之眷，而寡人資倚毗之深。是用擢置三台之聯，特崇百僚之表。仁
【圖】
者必壽，年齡已過於七旬；公耳忘私，忠勤不渝於一節。重其老成之德，憫其機務之勞。爰稽典彝，用申寵數。頒鳩杖以扶筋力，兼烏几以怡心神。於戲！理思亂安思危，益著贊襄之效；年彌高德彌邵，永膺胡考之休。
賜宋居信敎書曰：
委質效忠，旣年德之俱邁；尊賢敬老，宜寵數之兼隆。是乃恒規，非予私惠。惟卿襟懷倜儻，志度豪雄。勇冠三軍，救君父倉卒之變；功高一代，荷聖考眷遇之恩。眞社稷之舊人，而邦家之宿望。慨念元勳，實凋零之殆盡；巋然一老，幸强健而獨存。享年益高，執德彌亮。苟不有殊寵，何以表達尊？玆率典章，用賜几杖。於戲！河如帶山如礪，期與國而咸休；壽而康熾而昌，庶永世而難老。故玆敎示，想宜知悉。
賜趙末生敎書曰：
宿德耆英，旣有達尊之美；殊恩異數，宜加致敬之儀。此帝王優禮大臣之恒規，而古今崇重老成之令典。惟卿才通經濟，識該典墳。杜斷房謀，足以酬酢萬變；由果賜達，亦能專制百爲。蹇蹇忠勤，偉矣棟樑之瑰彦；堂堂風裁，蔚爲槐棘之儀刑。始事太宗，深紆睿眷。入銀臺而代喉舌，長夏官而司爪牙。驟歷華要之聯，綽著事功之美。逮予承緖之後，益勵篤棐之忠。嘉謀嘉猷，豈惟蓍龜於今日？令德令望，亦可星斗於後人。汝爲汝翼之年多，予懋予嘉之日篤。嘗觀史典，待耆艾愈
【圖】
加於尋常；載稽禮經，與几杖必自於七十。玆賜卿以烏皮之几、鳩刻之杖各一事以慰之。於戲！卿其安身扶力，延鮐背之遐齡；竭節一心，保鴻名於永世。
○震全羅道金溝縣人。
○前中樞院使鄭欽之病劇，傳旨：
自今月三十五日至七月晦日，每一日賜氷一丁。
○全羅道都節制使文貴卒。貴母乃神懿王后之弟，寅緣外戚，致位二品。諡安昭，和好不爭安，容儀恭美昭。
史／編年／朝鮮王朝實錄／世宗實錄／樂譜　卷一百三十六至一百四十七／卷一百四十七　樂章　龍飛御天歌／龍飛御天歌(P.7-1)
⊙《龍飛御天歌》
○海東六龍飛，莫非天所扶，古聖同符。右第一章 此章總敍，我朝王業之興，皆由天命之佑，先述其所以作歌之意也。
○根深之木，風亦不扤，有灼其華，有蕡其實。源遠之水，旱亦不竭，流斯爲川，于海必達。右第二章 此章托物爲喩，以詠王業積累之深長也。
○昔周大王，于豳斯依，于豳斯依，肇造丕基，今我始祖，慶興是宅，肇開鴻業。右第三章
○狄人與處，狄人于侵，岐山之遷，實維天心。野人與處，野人不禮，德源之徙，實是天啓。右第四章
○漆沮陶穴，後聖以矢，帝業憂勤，允也如彼。
赤島陶穴，今人猶視，王業艱難，允也如此。右第五章
○商德之衰，將受九圍，西水之滸，如市之歸。麗運之衰，將受大東，東海之濱，如市之從。右第六章
○赤爵御書，止室之戶，聖子革命，爰示帝祜。大蛇御鵲，寘樹之揚，聖孫將興，爰先嘉祥。右第七章
○維周太子，維天擇兮，兄讓旣遂，聖孫出兮。維我世子，維天簡兮，帝命旣降，聖子誕兮。右第八章
○奉天討罪，諸侯四合，聖化旣久，西夷亦集。唱義班師，遠人競會，聖化旣深，北狄亦至。右第九章
○一夫流毒，爰徯我后，玄黃筐篚，于路迎候。狂夫肆虐，爰徯義旗，簞食壺漿，于路望來。右第十章 此章承上章而反覆歌詠之也。
○虞芮質成，方國多臻，維其至德，事獨夫辛。威化振旅，輿望咸聚，維其至忠，立中興主。右第十一章
○五年罔悛，虐政日深，倒戈之日，莫遂考心。始日聽讒，兇謀日熾，勸進之日，莫遂素志。右第十二章
○獻言雖衆，天命尙疑，昭玆吉夢，帝迺趣而。謳歌雖衆，天命靡知，昭玆吉夢，帝迺報之。右第十三章
○維周聖孫，一怒而起，六百年業，洛陽是徙。維我聖子，三讓雖堅，五百年邦，漢陽是遷。右第十四章
○揚子江南，忌且遣使，七代之王，誰能禦止。公州江南，畏且訓嗣，九變之局，豈是人意。右第十五章
○恃命於逃，信名於謳，英主之前，曷勝其羞。欲遷以幸，擇姓以尹，當今之日，曷勝其哂。右第十六章
○宮娥以驚，宮監之尤，問罪
江都，其敢留之。官妓以怒，官吏之失，肇基朔方，實維趣只。右第十七章
○失驪役徒，言歸于家，維十人心，天實誘他。憚京使者，爰涉于海，維二百戶，誰其請爾。右第十八章
○不識堅城，則迷于行，皤皤老父，天之令兮。靡知黠賊，欲見以俟，皤皤老嫗，天之使兮。右第十九章
○維彼四海，肯他人錫，河無舟矣，旣氷又釋。維此三韓，肯他人任，海無舟矣，旣淺又深。右第二十章
○天旣成之，匪赤脚仙，天下蒼生，其肯忘焉。天方擇矣，匪百衲師，海東黎民，其肯忘斯。右第二十一章
○赤帝將興，白帝劍戮，火德之王，神婆告止。黑龍卽殪，白龍使活，子孫之慶，神物復止。右第二十二章
○維彼雙鵰，貫於一發，絶世英才，邊人拜伏。維彼雙鵲，墮於一縱，曠世奇事，北人稱頌。右第二十三章
○他則意異，我救厥辟，于彼六合，又殲精卒。弟則意異，我還厥國，于彼雙城，又平逆賊。右第二十四章
○德望如彼，言旋軍士，迺於厥躬，黃袍用被。忠誠若此，其蘇黎庶，迺於厥嗣，袞服以御。右第二十五章
○遣彼東都，沮以讒說，於此於彼，寧殊後日。遣彼北道，尼以巧詞，載去載留，豈異今時。右第二十六章
○大弧匪常，得言藏之，濟世之才，後人相之。大箭匪常，見焉擲之，命世之才，卽日懌之。右第二十七章
○適彼令舍，避仇客辭，兩漢故事，果何如其。立在父後，赴京客辭，三韓今日，果何如其。右第二
十八章
○漢德雖衰，帝冑中興，大耳之兒，臥龍丞之。世亂將救，天姿奇偉，大耳之相，詔使美之。右第二十九章
○後有猾賊，前有暗程，有燁之電，天爲之明。後有猛獸，前有深淵，有薄之氷，天爲之堅。右第三十章
○爰有蹇馬，雖則屢蹶，三十年皇，悍謀何濟。爰有石壁，間不容尺，數萬里主，懸崖其跌。右第三十一章
○天爲建國，天命斯集，亭上牌額，三中不錯。天爲拯民，天才是出，藪中蜜狗，廿發盡獲。右第三十二章
○賊圍行宮，天子泣涕，赴援設疑，寇虜解退。賊入京都，君王出避，先登獻捷，車駕旋至。右第三十三章
○江之深矣，雖無舟矣，天之命矣，乘馬截流。城之高矣，雖無梯矣，天之佑矣，躍馬下馳。右第三十四章
○詗此京耗，輕騎獨詣，維彼勅敵，遂能退之。克彼鄕兵，挺身陽北，維此兇賊，遂能獲之。右第三十五章
○兄墜而示，衆賊薄之，下阪而擊，兩刀皆缺。策馬以示，三賊逐之，避道而射，三箭皆踣。右第三十六章
○朝有賊臣，一人有命，墮溺之馬，天使之逬。國無忠臣，獨我至誠，泥淖之地，天爲之凝。右第三十七章
○四征無敵，來則活己，我東曰徂，西夷苦徯。用兵如神，往則莫抗，我西曰來，東鄙竚望。右第三十八章
○楚國王氣，游幸厭之，維君之心，不其爲癡。鴨江將氣，曰爲某焉，維王之言，不其爲然。右第三十九章
○維城之下，矢七十發，中七十人，京觀以築。
維城之上，矢七十射，中七十面，凱歌以復。右第四十章
○東征無功，盡放所掠，歡呼之聲，道上洋溢。西征建功，盡還所獲，仁義之兵，遼左悅服。右第四十一章
○西幸旣久，角端有語，術士之請，于以許之。東寧旣取，赤氣照營，日官之占，于以聽之。右第四十二章
○玄武兩豝，一箭俱中，希世之事，寫以示衆。照浦二麞，一箭俱徹，天縱之才，豈待畫識。右第四十三章
○嬉戲之毬，馬上連擊，二軍鞠手，獨自悅懌。君命之毬，馬外橫防，九逵都人，悉驚讚揚。右第四十四章
○欲往者在，長者是使，維是長者，悅秦民士。射侯者多，武德是知，維是武德，救我群黎。右第四十五章
○將降賢君，天誘駙馬，維二孔雀，用以圖寫。欲彰聖武，天誘厥辟，維十銀鏡，用爲侯的。右第四十六章
○大箭一發，突厥驚懾，何地之逖，而威不及。片箭一發，島夷驚畏，何敵之堅，而兵不碎。右第四十七章
○深巷過馬，賊皆回去，雖半身高，誰得能度。絶壁躍馬，賊以悉獲，雖百騰奮，誰得能陟。右第四十八章
○寇賊入京，天子出外，諸將之功，獨眼最大。君王欲去，寇賊入京，二將之功，一人克成。右第四十九章
○我思我君，後宮是入，維時天星，散落如雪。我愛我民，長湍是涉，維時白虹，橫貫于日。右第五十章
○軍容異昔，識斯退歸，如其進犯，性命奚遺。置陣異他，知亦進當，如其退避，性命奚戕。右第五
十一章
○受賂之胡，與之遊行，若不中針，父子其生。見請之倭，與之戰鬪，若不脫胄，國民焉救。右第五十二章
○平定四海，路不齎糧，塞外北狄，寧不來王。開拓四境，島不警賊，徼外南蠻，寧不來格。右第五十三章
○惜其禮義，載弛兵威，徼外南蠻，曷不來歸。愛其才勇，載捨金刃，塞外北狄，曷不來順。右第五十四章
○逐鹿未掎，燕人向慕，遠致梟騎，戰陣來助。潛龍未飛，北人服事，常佩弓劍，左右昵侍。右第五十五章
○聲敎普及，窮髮編戶，革命之後，厚恩思憮。威惠普及，被髮冠帶，于今之日，至德感涕。右第五十六章
○爰發三箭，爰中三雀，府中遼使，奇才是服。迺射一矢，迺落二鴿，路傍田叟，大功斯立。右第五十七章
○止之亦進，路畔留兵，遂率四人，按轡而行。請而自往，山下設伏，遂率百人，解鞍而息。右第五十八章
○東都之賊，熟知威武，二隊玄甲，見而驚𢘽。東海之賊，熟知智勇，一聲白螺，聽而驚悚。右第五十九章
○出奇無端，賊前是歷，彼寇賊兮，莫測不出。變化無窮，賊間是度，彼寇賊兮，莫測相聚。右第六十章
○旣驚名號，于後獨立，手射數人，克五千敵。旣畏名號，于後獨出，手斃無算，擒百艘賊。右第六十一章 此章亦承上章而反覆歌詠之也。
○馳詣虜陳，名號自說，維其聖武，彼何敢出。賊問牙帳，名聲是慴，維其天威，彼何敢入。右第六十二章
○射鞭百步，示彼豪帥，維彼豪帥，亶忘陰計。
射果百步，示我諸客，維此諸客，共獻慶爵。右第六十三章
○天下英雄，盡入度量，謀亂之徒，迺故放之。世上豪傑，不出範圍，勝耦之籌，迺故齊之。右第六十四章
○斬豕苑囿，長史所聞，挺世氣象，固如何云。殪麞峻阪，麾下所聞，蓋世氣象，固如何云。右第六十五章
○大義克明，侯國斯來，輕士善罵，侯國斯離。大勳將成，人心斯聚，禮士溫言，人心斯固。右第六十六章
○宿于江沙，不潮三日，迨其出矣，江沙迺沒。宿于島嶼，大雨三日，迨其空矣，島嶼迺沒。右第六十七章
○不禁江沙，迺防潮濤，彼蒼者天，示人孔昭。不止霖雨，迺回潢洋，彼蒼者天，示我孔彰。右第六十八章 此章承上章而反覆歌詠之也。
○龍鬪野中，四七將濟，縱曰來思，噬肯來詣。火照城外，十八子救，縱命往近，噬肯往就。右第六十九章
○天挺英奇，爲安民斯，騤騤六駿，生應期兮。天錫勇智，爲靖國猗，蹻蹻八駿，生應時兮。右第七十章
○欲搖元良，譖用妖星，雖是庸君，天性則明。謀固僞姓，請朝京師，自是聖主，帝命已知。右第七十一章
○天絶獨夫，維彼功勳，東人稱美，矧伊漢民。天棄獨夫，維我功德，漢人嘆服，矧伊東國。右第七十二章
○生靈凋喪，均定田租，七姓亂後，致治是圖。寇攘毒痛，大正田制，僞氏黜後，中興斯爲。右第七十三章
○姦臣間親，曰得民望，維此賢弟，寧或有忘。小人逆天，請動王師，維此忠臣，
寧或不知。右第七十四章
○突厥入寇，威名畏服，戰鬪之計，不敢聽諾。威靈遠振，女直來庭，爭長之言，不自抗衡。右第七十五章
○宗室鴻恩，且忘反相，故維千載，盛德稱仰。兄弟至情，不念舊惡，故維今日，仁厚成俗。右第七十六章
○人謂讎也，日月明顯，迺復用之，富庶斯見。人欲誅矣，天地量廓，迺復生之，爵祿是錫。右第七十七章
○維是嚴威，始相見之，終以殊恩，孰不願隨。維是赤心，始相見斯，終亦赤心，孰不思懷。右第七十八章
○始終有異，功臣疑惑，定鼎無幾，遂絶其績。始終如一，功臣忠勤，傳祚萬世，豈絶其勳。右第七十九章 此章承上章而反覆歌詠之也。
○匪直爲武，且識儒生，鼎峙之業，肆克樹成。不遑討賊，且愛儒士，太平之業，肆其光煒。右第八十章
○不吝千金，典籍是索，經世度量，是用恢廓。不矜聖性，學問是邃，創業規模，是用遠大。右第八十一章
○引見小儒，御座遽起，敬儒之心，云如何已。接見老儒，禮貌以跪，右文之德，云如何已。右第八十二章
○位曰大寶，大命將告，肆維海上，迺湧金塔。尺生制度，仁政將託，肆維天上，迺降金尺。右第八十三章
○維帝雖賢，靡有太子，時維僵柳，忽焉自起。維邦雖舊，將失天命，時維枯樹，茷焉復盛。右第八十四章
○不覺方面，聿陞官爵，維天之心，誰改誰易。未曉讖文，聿改國號，維帝之衷，誰誘誰導。右第八十五章
○六麞斃兮，
五鴉落兮，于彼橫木，又飛越兮。巖石所匿，古書縱微，維天之意，孰不之知。右第八十六章
○馬上大虎，一手格之，方鬪巨牛，兩手執之。橋外隕馬，薄言挈之，聖人神力，奚罄說之。右第八十七章
○麋脊四十，與賊口目，遮陽三鼠，其在于昔。維伏之雉，必令驚飛，聖人神武，固如何其。右第八十八章
○松子維七，與彼枯木，兜牟三箭，又在于昔。東門之外，矮松立折，聖人神功，其又何若。右第八十九章
○兄第謀多，藥不勝天，厥考所名，果如何焉。兩朋舟覆，風靡勝天，維母所聞，果如何焉。右第九十章
○侍宴父皇，憶母悲涕，左右訴止，父皇則懠。來見父王，戀母悲淚，左右傷止，父王稱謂。右第九十一章
○至孝如彼，人樂之日，我獨不樂，聖經是說。大孝如此，人脫之衣，我獨不脫，禮經是依。右第九十二章
○守考梓宮，高平不赴，配天之業，其何能固。戀妣山陵，粟村旋行，建國之功，其何能成。右第九十三章
○人請去矣，去爲宗廟，紹興之命，金人莫料。汝必往哉，往爲社稷，忠國之誠，天子迺識。右第九十四章
○初附之時，尙有傲色，濟世英主，迎見驚服。所至之處，靡不蔑視，蓋天英氣，當宴敬禮。右第九十五章
○孝女之書，覽之哀矜，漢家仁風，迺克成之。孝子之哭，聽之傷嘆，聖祖仁政，斯能贊之。右第九十六章
○將軍雖多，豁達大略，狂生亦聞，依人以謁。宗親
雖多，隆準龍顔，書生載瞻，因友以攀。右第九十七章
○弗聽臣言，有心正統，山上草木，化爲兵衆。弗順君命，無禮嫡子，城中街陌，若塡騎士。右第[九]十八章
○載畏嬸氏，讓兄意懷，討賊之功，伊誰云推。載拒朝臣，讓兄意遂，定社之聖，孰不來至。右第九十九章
○水上之龍，向彼江亭，迺是天下，始定之徵。殿上之龍，向我御床，迺是寶位，將登之祥。右第一百章
○功高天下，儲位則異，煌煌太白，當晝垂示。功大宗社，儲位則虛，明明赤祲，方夜炳如。右第一百一章
○心無憂矣，將宿是屋，維皇上帝，動我心曲。身無恙矣，欲往彼室，維皇上帝，降我身疾。右第一百二章
○弟雖傲矣，無相猶矣，維二百年，基業啓止。兄雖悖焉，不宿怨焉，於千萬世，厚俗成旃。右第一百三章
○訴建義臣，救而莫活，勢關嫌疑，仁心未集。譖開國臣，救而獲生，功念社稷，聖心是成。右第一百四章
○不爲其主，以救我身，不賞私勞，以敎後人。不遺其君，以拒我命，不忘公義，以詔嗣聖。右第一百五章
○擅殺忠臣，惡惡之極，所以節鉞，終焉不錫。深獎義士，好賢之篤，所以官爵，曾是不惜。右第一百六章
○滿朝請置，正臣是許，十萬僧徒，一擧去之。滿國酷好，聖性獨闢，百千佛刹，一朝革之。右第一百七章
○潛身以聽，欲遂民望，載提戎衣，于以尙之。托疾以請，欲遂天意，載備兵仗，于以遲之。右第一百八章
○我馬孔瘏，于
岡靡陟，言念君子，金罍欲酌。我馬帶矢，于廐猝來，願陪聖宗，九泉同歸。右第一百九章
○四祖莫寧息，幾處徙厥宅，幾間以爲屋。入此九重闕，享此太平日，此意願毋忘。右第一百一十章 此章以下，皆反覆歌詠，以致規戒之意焉。
○豺狼構禍患，茅屋無一間，陶穴經艱難。細氈鋪廣廈，黼座迺登坐，此意願毋忘。右第一百一十一章
○祗爲王事棘，行陣日隨逐，幾日不解甲。龍衣與袞袍，寶玉且橫腰，此意願毋忘。右第一百一十二章
○祗爲拯群黎，攻戰日奔馳，絶饍知幾時。南北珍羞列，流霞對玉食，此意願毋忘。右第一百一十三章
○天欲降大業，迺先勞筋骨，玉體創不一。儼然兵衛陳，垂拱臨朝臣，此意願毋忘。右第一百一十四章
○拒我慓悍賊，我自好生德，故脅以生執。頤指卽如意，罰人刑人際，此意願毋忘。右第一百一十五章
○僵尸道上見，爲之廢寢膳，旻天寧不眷。民瘼苟不識，天心便棄絶，此意願毋忘。右第一百一十六章
○旣敵王所愾，神功蓋一世，勞謙不自大。侫臣善諛說，驕心不可遏，此意願毋忘。右第一百一十七章
○維其多助至，野人亦入侍，何論國人意。君德如或失，親戚亦離絶，此意願毋忘。右第一百一十八章
○兄第縱相瘉，因心則友于，竟莫知其辜。易隙情是乘，姦人讒間興，此意[願]毋忘。右第一百一十九章
○民者王所天，時政不曾憐，排議革私田。征斂若無節，邦本卽杌隉，此意願毋忘。
右第一百二十章
○於我雖不軌，謂爲其主耳，忘咎復任使。況思補袞職，廷爭或面折，此意願毋忘。右第一百二十一章
○性雖與天合，謂思不如學，儒生更親昵。小人固寵權，曰不可令閑，此意願毋忘。右第一百二十二章
○讒口旣噂沓，垂將及罪戮，功臣迺救活。簧巧讒譖甚，謀欲成貝錦，此意願毋忘。右第一百二十三章
○洙泗之正學，聖性自昭晰，異端獨能斥。裔戎之邪說，怵誘以罪福，此意願毋忘。右第一百二十四章
○千世黙定漢水陽，累仁開國卜年無疆。子子孫孫聖神雖繼，敬天勤民迺益永世。嗚呼！嗣王監此，洛表遊畋皇祖其恃。右第一百二十五章
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／冬十月／6日(P.1-2)
○戊申/大雷電，風雨。駕至板門平，雨猶不止。開城府留守權摯迎駕，諸事頗踈闊。指路者老耄，誤引大駕於泥陷處，行宮諸事又多違錯。命下摯于義禁府。至開城府，耆老、儒生等序立於南大門前，進歌謠。耆老歌謠曰：
臣聞巡狩之制，古也。自虞帝曁夏后、周王皆行焉，玆皆一制度、嚴黜陟，爲諸侯法者也。恭惟我殿下繇文子孫，
【圖】
嗣大歷服，宵衣旰食，勤恤民隱，慨然欲復古制。爰命有司，戒飭中外，十月初吉三農告畢，遂備法駕，省方于西，神人闓懌，蠻戎震疊。千載曠典，一朝而擧，臣等生長舊京，跧伏壠畝，不意垂老復覩漢儀。扶杖就列，不勝雀躍，謹獻下里之謠，庶備太史之採。
詞曰：
休哉我王！稽古省方，十月之良，廟于元龜，迺告神祗，迺幸西陲。皷吹導前，羽衛翩翾。馳道平平，魚軒肅雝。副以靑宮，百僚景從。風雲協靈，日月增明。聿戾松京，松京父老，歌于逵道，繄德之好。吾王一遊，字民者優，貪墨斯憂。吾王一豫，威稜布著，氈裘遠去。仁侔堯、舜，覇鄙齊、晋，堤封帖順。今此一巡，匪逸是循，率爲吾民。徯蘇之詠，攸徂相慶，咸樂寬政。臣輩皤皤，竣事犂鋤，獲覩光華。松竹之茂，乾坤之久，拜獻聖壽。
儒生歌謠曰：
伏覩殿下光奉帝命，嗣大歷服，憂勤圖治，咸中罔缺，猶慮四境之廣，民情之隱，擧虞朝省方之制，徵夏后遊豫之諺，遂備法駕，于焉西邁，鑾輿所至，蹈舞惟均。臣等幸生昭代，久叨虞庠，豐芑澤洽，葵藿情深。不意今玆獲覩天表，不勝懽忭之至，謹拜手稽首，
【圖】
恭獻斐然之章，仰慙穆如之頌。
詞曰：
關西千里慶秋成，鳳輦霓旌下玉京。海岳周遭歸指顧，風雲轇輵助咸靈。誰知巡省非惟逸？自是崇高不敢寧。擬把萬年增聖算，煌煌南極老人星。
○留都禮曹參判李克培馳啓：“所衆介北征時指路，其餘五人捍後者也。請所衆介依金亏豆例，授大護軍，五人依林多等例，授職有差，例賜別賜，亦依此例。”承政院奉旨馳書于留都承旨曰：“今送野人告身及別賜物件，遺之語曰，上巡幸遠道，使人馳啓，有旨云，‘還宮日遠，未得見之。其從軍効力有功者，超授爵位，特賜衣服、鞍馬等物遣之。’此外雖有所請，皆答以未得啓達，又多備酒肉、乾物，令浪將家奴齎到其館慰之，若禮曹饋餉及別下程例賜之物，禮曹自依舊例。”
○軍人因雨凍濕，命兵曹及鎭撫所郞廳等捍後救獲，又命兵曹參判金礩及宦官李存齎酒往饋之。
○大將金礩以諸鎭軍士與軍目不準，請鞫京畿觀察使黃孝源、廣州鎭將庾智、水原鎭將崔悌男，命宥孝源，下智、悌男于義禁府，尋赦之。
○賜扈從諸司及軍士酒。
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／冬十月／15日(P.8-1)
○丁巳/曺孝門、黃石生進鷹狗，分賜左右坊及宗親、宰樞。
○平壤少尹芮承
【圖】
錫、判官李淑琦迎駕。大駕入平壤府，耆老、儒生、女妓進謌謠。耆老歌謠曰：
伏覩殿下光膺帝命，誕撫海東，文宣德敎，武暢威風，而且徵賢能制禮樂，典章文物，粲然煥然，猶慮堂下之隔，民情之壅，乃於首冬，備法駕偕兩宮，西巡省方，鑾輿所至，耄倪瞻望，懽呼之聲，掀天匝地。臣等生長太平，竊伏農畝，不意晩景獲瞻天表，曷勝慶幸？不揆鄙俚，謹掇謌詩，仰獻道左。
詞曰：
於赫我王，否承祖武。綱維畢張，干羽斯舞。熙然大化，夐超前古。聖不自聖，日惟不給。王曰 “於戲！予承汝弼。予居深宮，焉識休戚？省耕省斂，匪今伊昔。宜戒有司，諏日以飭。”應鍾之月，法駕啓行。煌煌金輿，悠悠霓旌。關西士女，千里懽聲。孔樂西都，式宴魚藻。曷不闓懌？周王在鎬。不豫何休？候度是保。臣輩種種，跧伏蓬畢。熙熙擊壤，奚知帝力？今夕何夕？獲覩天日。敢申芹暴，庶効華祝。於千萬年，願享多福。
儒生謌謠曰：
伏覩殿下神武聖智，受天景命，中興之業，巍巍赫赫，周宣、漢光無以加諸。猶且宵衣旰食，軫民休戚，思廣咨詢，迺於孟冬法駕西巡，兩宮偕行，臣民老幼懽忻
【圖】
踴躍，延頸拭目，顒望耿光。虞舜四巡以後曠代所未有之盛擧也。臣等俱以庸材，欣逢熙代，早沐菁莪之化，優遊鄕序，幸今親覩目角於咫尺，舞蹈抃躍之至，不揆狂斐，敢獻歌頌。
詞曰：
於皇我后，巍巍聖德。奄奠大東，亨屯拯溺。隆功偉烈，深仁厚澤。維王不居，惟日翼翼。咨詢休戚，求民之瘼。鑾輿西巡，光臨箕域。凡在觀瞻，孰不蹈舞？就之如日，仰之如父。街塡巷溢，聚首相言，吾王之仁，一遊一豫，無非爲民。置我懷抱，物盡逢春。洪恩汪濊，和氣駢臻。臣等草茅，化洽惟新，曷勝鼇抃？敬迓道傍，願賡天保，萬壽無疆，萬壽無疆，永保東方。
女妓歌謠曰：
伏覩兩宮巡幸西都，無任慶忭歡愉之至。謹獻歌詞，再疏短引。伏以一遊一豫，遵侯度而來巡，爲雨爲雲，輟仙班而奉迓。聊陳度曲，敢瀆宸聰。
詞曰：
遐甸傳淸蹕，祥雲擁翠華。浿江烟水自無波，穩送六龍過。閬苑粧初罷，瑤池宴未賒。蟠桃千歲又開花，願獻壽無涯。
○諭咸吉道觀察使鄭軾曰：“今後野人若欲上京 可直送京中。”
○咸吉道都體察使申叔舟進從征將士軍功等第。
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／十一月／4日(P.15-2)
○丙子/動駕，百官皆以戎服侍衛。至沙峴具大駕、儀仗、皷吹，至南大門內，耆老檢校判漢城府事李携等進謌謠曰：
伏覩殿下卽祚以來，勵精圖治，朝廷淸明，無有欺蔽，外之四履，民靡噢咻，聖不自足。思廣咨詢，遂飭法駕，省方于西，大明黜陟，洞察民隱。德音誕布，羽旄所指，髦倪坌集。懽呼之聲，掀感天地。甫踰三旬，聿回龍馭，都人慰悅，曷可形容？臣携等生長太平，優游輦下，不圖晩景目擊盛美。深自鄙幸，扶杖就列，輒忘(部)〔鄙〕俚，謹綴謌詩，仰獻道左。
詞曰：
於赫我王，稽古省方。十月之良，廟于元龜，廼告神祇，過幸西陲，翠華浮天，羽衛翩翩，馳道平平。魚軒肅雍，副以靑宮，百僚景從。關西千里，父母孔邇，謳歌矢喜。吾王一遊，字民者優，不獲以休。吾王一豫，病民者去，不給以助。吾王來巡，匪逸是循，維爲吾民。庶幾無疾，於千萬億，在彼無斁。都人苦徯，如三月兮，若望雲霓。王曰旋歸，六龍載回，奄臨九街。乾坤淸寧，風雲協靈，日月增明。無小無大，士女雲靄，爭呼萬歲。臣輩皤皤，獲覩
【圖】
光華，傴僂拜嘉，松栢之茂，天地之久，願獻聖壽。
進中宮謌謠曰：
伏覩殿下勵精圖理，王妃殿下媲德密贊，治定功成，民安物阜，猶懷不滿，夙夜惟寅。於天順四年十月初吉，擧歲巡之盛典，備法駕以西幸，誕布德音，洞察民隱，羽旄攸指，懽呼匝地。閱一月駕還，都人大小慶抃何極？臣携等生長太平，優游睿澤，願須臾毋死，益見盛化之大行，不意今日獲覩盛美，不勝欣幸。扶藜詣道，輒忘鄙拙，謹獻謌章。
詞曰：
天佑大東，聖神乃作。思齊我后，俔天配德，夙夜圖乂，邇安遠悅。日月照臨，容光畢燭。尙慮覆盆，一物不獲，稽古省方，維農之隙。玉輦煌煌，關西于適，于巡于省，載助不給。寒得以衣，飢得以食，攸徂相慶，不豫何休？庶幾無病，萬歲千秋。西人之樂，都人之愁。玉輅載回，五雲徂東。九街三呼，歡聲連空。皤皤臣輩，獲覩盛儀，曷伸賀忱？聊以矢詩。
成均進士崔允濟等進謌謠曰：
恭惟我殿下卽位之六年，朝廷肅淸，四域妥寧，民熙物皞，鰥寡無蓋，聖慮尙軫幽隱未燭，盍講時巡之典？遂以冬十月宜造社禰，過幸西土，所以省方觀民，布
【圖】
德展義，無非事者也。念我國家，重雍襲熙，世增其德，惟是岳狩之禮，久而不修，逮至今日，獨觀英斷，累世闕典，一朝乃討，鑾輿所過，湛恩汪濊，神人懌愉，實殊尤稀闊，曠代絶迹也。臣允濟等聞自昔聖帝明王巡省四方，必有厖儒碩士稱述揄揚，使當時休聲烈光，流金石照簡策，奕寫煒燁，摛之罔極，如虞史之紀四巡，周人之頌時邁是已。矧我聖上盛德隆功，巍乎煥乎，磊磊軒天地，超周軼虞，固不可得而名焉。其可使鴻猷盛媺，暗昧無章，以泯於萬代也哉？況今岳儀旣訖，法駕言旋，都人士女，望屬車之塵，久徯之望，懽呼踴躍，街塡巷溢。臣允濟等俱以狂斐，深沐菁莪之化，游息賢關，歌頌盛德，廼吾職耳，不可以辭語鄙拙爲解。謹拜手稽首颺言曰，“於皇聖主，允文允武，作民父母，百度惟貞。兆民維寧，王道維淸。粤稽古昔，時巡四岳，觀風考職，我后是遵。玉輦西巡，遐邇同春。駐蹕箕邦，遹求舊章。洪疇其彰，乃開天闈。羅英騁奇，藹藹賢材。存問百年，惠鮮顚連。慶洽神天，士如奔波。爭瞻翠華，或咢或歌。吾王一遊，以助以休，民莫是求。都
【圖】
人苦徯，望龍旗。王曰旋歸，都人懽愉，蹈舞康衢，萬口齊呼。我王寬仁，躬撫黎民，天命用申，申錫我王。茀祿是常，天地比長。我職詞章，宜揚烈光，用詔無疆。是輒作頌，歌于通衕，以御法從。”
進中宮謌謠曰：
伏覩殿下誕膺丕圖，王妃殿下密贊內治，坤承乾而育物，克成交泰之功，月偕日以麗天，蔚啓重光之運。尙軫千里之遠，或阻四目之明，時維冬初，駕行關右。爭呼萬歲，雖田野欣天日之瞻，如過三秋，奈都人苦雲霓之望？載回法駕，聿至神京，懽聲溢於臣隣，喜氣騰於城闕。臣允濟等躬沐周化，跡寄虞庠。屬覩翠華之芳塵，曷勝抃舞？載揚彤管之盛美，敢矢欨歈。謹再拜稽首獻頌曰，“於赫我王！龍飛御天。思齊我后！乃順承乾。化行治洽，黎庶晏然。不謂已足，夙夜拳拳。無邇無遐，一我惠煦。外或未周，迺眷西顧。龍旗啓行，翟茀以從。迺省迺詢，迺揚休風。助我不足，補我不給。養老恤窮，汪恩普洽。西人懽愉，耋老坌集。我王我后，實我父母，父母孔邇，胡不蹈舞？或歌或謳，爭呼輦前。庶幾無疾，共享萬年。僅浹數旬，瑤駕言旋，都人愷懌，巷溢街
【圖】
塡。臣輩狂簡，於樂在泮。敬迓道左，歌頌是獻。”
女妓細柳枝等進謌謠曰：
伏以夙駕鑾輅，時邁比先王之觀，遄歸瑤京，一豫合諸侯之度。望羽旄以胥慶，傾巷陌以同歡。恭惟殿下放勳文明，﻿成湯勇智。濟雲雷之草昧，開天地之泰亨。內修外攘，祚已鞏於盤石，邇安遠肅，物盡登於春臺。河海晏淸，國家閑暇，尙慮民隱，或未周知，稽《羲經》之省方，效《虞典》之巡狩，御六飛而遠邁，指西土以光臨。王祖古都一統之迹如昨，箕子舊壤八條之風猶存。命太師以陳詩，觀群牧以考職。慰民生不給之望，霈王者無私之恩。羅致十室之賢，珍從百年之老。稱累朝未遑之大典，揚萬世無疆之休聲。鴻儀已講於塗山，龍馭遂回于天邑。迎迓載路，歌頌連衢。伏念妾等幸遭昌辰，謬參法部，聽一聲之淸蹕，曷勝鼇歡？獻數曲之鄙謠，聊申燕賀。
詞曰：
聖王西狩爲民遊，輦路塵淸露冕旒。日角輝輝明蔀屋，天威肅肅震群侯。六師未慕周王邁，一豫誰誇夏諺休？五彩雲移回玉仗，康衢處處鬧歌謳。佳氣葱葱靄紫宸，傾都瞻望迓淸塵。風傳仙仗鑾聲近，雲護金輿
【圖】
日色新。一部洛陽吹法曲，三呼嵩岳舞神人。更催靑鳥邀王母，願獻蟠桃不計春。
進中宮謌謠曰：
伏覩殿下光膺景命，夙夜圖理，王妃殿下承乾內佐，治功旣成，四方寧謐，然猶求䘏民隱，爰擧虞巡之典，天順四年冬十月，巡幸關西，誕布德音，僅越月車駕還京師，歡騰九陌，頌聲洋溢。妾等幸際昌辰，獲覩盛事，不勝慶抃，謹獻頌詞，竝疏短引。伏以隨日馭以還紫宸，咸仰氷輪之彩，催霓裳而下玄圃，敬迓玉輦之塵。敢獻謌謠，庶垂採納。
詞曰：
天運方亨，聖神誕作。思齊我后，克配厥德。二曜幷明，四方畢燭。尙慮民隱，省方宜亟。法駕啓行，時維農隙。翟茀以從，于西乃適。迺諏迺詢，迺求民瘼。父母孔邇，載撫載育。于邇于遐，德洋恩洽。孰寒不燠？孰飢無食？懿其休風，是煦是吹。閭閻皞皞，爭歡以嬉。維願我后，眉壽無極。且願我后，子孫千億。萬口齊呼，頌聲載路。月僅再彀，迺旋玉輅，維(被)〔彼〕西人，又怨我遺。維此都人，亦訴何遲。天蹕才聞，塡咽闉闍。小大稽首，競騰嵩呼。梨園賤隷，何幸親覩？輒獻鄙謠，庶效天保。且蹈且舞，長言于逵道。
駐輦良
【圖】
久覽訖，遂行日晡還宮。百官進賀箋，不受，俄而兩殿御思政殿，政府、六曹、忠勳府進豐呈。隨駕及留都宗親、宰樞、承旨等皆入侍，極歡，夜分乃罷。
○賜吏曹判書具致寬、兵曹參判金礩、京畿觀察使黃孝源各馬一匹。
○刑曹據咸吉道觀察使啓本啓：“北靑囚私婢卵加伊與奸夫沈靑謀殺其夫，請卵加伊凌遲處死，靑處斬，同謀水山絞。”從之。
史／編年／朝鮮王朝實錄／世祖實錄／九年（1463）　卷三十至三十一／卷三十一　閏七月至十二月／十二月／11日(P.31-1)
○乙未/御思政殿，設臘享祭飮福宴。獻官洪允成、李邊及孝寧大君補、臨瀛大君璆、永膺大君琰、逢原府院君鄭昌孫、領議政申叔舟、右議政具致寬、右參贊崔恒、中樞院使魚孝瞻、工曹判書金守溫、同知中樞院事梁誠之、吏曹參判洪應、仁順府尹韓繼禧、承旨等入侍。引見野人將其大、軍有、王時等三人，令進酒。命允成問其所欲，軍有請加己職，又請將其大之鞍馬、弓劍。上曰：“汝等無功於國家，除職足矣，而又濫請，在所當罪。第以遠人輸誠來附，故特原之。其勿更言。”遂命引出。謂右承旨李坡曰：“野人谿壑之欲，雖不可盡從，亦不可不從。更欲優待，若除職賞賜等物，汝議於叔舟、允成等以啓。”謂奉石柱曰：“汝於予舊人，但汝屢犯國憲，故予之待汝，不如諸勳。是汝之自取，勿以爲嫌。”
○上以世宗所制定大業、保太平樂舞、歌詞句數多。凡祭數刻之間，難以盡奏，故師其意而略制之，幷定郊天樂舞。旣隷舞樂而無進饌、徹邊豆、送神之樂，崔恒等請之，上又制之，命恒制其詞。宗廟迎神，熙文之曲：
世德啓我後，於昭想形聲。肅肅薦明禋，綏我齎思成。
奠幣熙文之曲：
菲儀尙可交，承筐將是帛。先祖其顧欽，式禮心莫莫。
進饌豐安之曲：
執爨踖踖，登我俎豆。俎豆旣登，樂且和奏。苾芬孝思，維神其右。
初獻，保太平之舞，熙文之曲：
列聖開熙運，炳鬱文治昌。願言頌盛美，維以矢歌章。
基命之曲：
於皇聖穆，浮海徙慶。歸附日殷，基我永命。
歸仁之曲：
皇矣上帝，求民之莫。廼眷奧區，廼遷明德。仁不可失，于胥景從。其從如市，匪我之私。匪我之私，惟仁之歸。惟仁之歸，誕啓鴻基。
亨嘉之曲：
於皇聖翼，祗服厥辟。聖度繼志，眷倚斯篤。大亨以嘉，景命惟僕，
輯寧之曲：
雙城澶漫，曰惟天府。吏之不職，民靡按堵。聖桓輯寧，流離卒復。寵命是荷，對建厥福。
隆化之曲：
於皇聖祖，遹駿厥德。仁綏義服，神化隆洽。憬彼島夷，及其山戎。孔淑以懷，莫不率從。航之梯之，款我繹繹。於赫厥靈，爾妥遠肅。
顯微之曲：
於皇我聖考，戡難保宗祐。謳歌輿望隆，敦讓顯美德。
龍光之曲：
天子方懠，邦人憂惶。聖考入奏，忠誠以彰。媚于天子，赫哉龍光。
貞明之曲：
思齊聖母，克配乾剛。戡定厥亂，贊謀
【圖】
允藏。猗歟貞明，啓佑無彊。
大猷之曲：
列聖宣重光，敷文綏四方。制作旣明備，大猷何煌煌？
繹成之曲：
世德作求，率惟敉功。光闡太平，禮樂方隆。左籥右翟，曰旣九變。式昭光烈，盡美盡善。
亞終獻，定大業之舞。昭武之曲：
天眷我列聖，繼世昭聖武。庶揚無競烈，是用歌且舞。
篤慶之曲：
於皇聖穆，建牙于朔。遹篤其慶，肇我王迹。
濯征之曲：
頑之豪，據雙城。我聖桓，于濯征。狙獷亡，拓我彊。
宣威之曲：
咨麗失馭，外侮交熾。島夷縱噬，納寇恣睢。紅巾炰烋，元餘奰屭。孽僧跋扈，胡魁陸梁。於皇聖祖，神武誕揚。載宣天威，赫赫堂堂。
神定之曲：
愾我敵，戒虎貔，鼓厥勇，若翰飛。動九天，正又奇，螗斧亢，旋自縻。竹斯破，孰我支，耆定武，神之爲。
奮雄之曲：
我雄我奮，如雷如霆。胡堅莫摧，胡險莫平。連連安安，奏我訊馘。神戈一揮，妖氛倐廓。無侮無拂，祚我東國。
順應之曲：
麗主拒諫，敢行稱亂。我運神斷，我師我返，天人協贊。
寵綏之曲：
義旗載回，順廼多助。天休震動，士女悅豫。徯我寵綏，壺漿用迎。旣滌穢德，東海永淸。
靖世之曲：
彼孤臣，扇禍機，我皇考，克炳幾，神謀定，世
【圖】
以靖。
赫靖之曲：
島夷匪茹，虔劉我圉。爰赫斯怒，爰整我旅。萬艘駕風，飛渡溟渤。廼覆其巢，廼擣其穴。譬彼鴻毛，燎于方烈。鯨波廼息，永奠鰈域。
永觀之曲：
於皇列聖，世有武功。盛德大業，曷可形容？我舞有奕，進止維程。委委佗佗，永觀厥成。
徹邊豆：
卬成于豆。于豆于籩，有苾有香。來假僾然，我禮旣成，告徹維虔。
送神興安之曲：
禋祀卒度，神樂康而。洋洋未幾，回我倐而。霓旌彷彿，雲馭邈而
圜丘迎神，熙文之曲：
右命荷玄休，代理主群生。崇報迎穹壇，翹竚臨雲輧。
奠幣熙文之曲：
黍稷胡亶香？百神壬有林。我將我圭幣，昭事奏微忱。進饌：
以我繭栗，與我齋明。或肆或將，祗薦我誠。神其居歆，赫赫厥靈。
初獻基命之曲：
於穆玄宰！神明莫測。禮嚴毖祀，庶幾降格。
亞獻宣威之曲：
皇皇上帝，臨下有赫。我應明命，翼翼欽若。假哉烈祖，配天禮陟。咸秩百神，祀事不忒。我羞孔庶，我牲孔潔。顧予精裏，再崇我爵。
終獻濯征之曲：
禮旣備，樂旣奏，觴之重，誠以侑，錫我祉，帝其右。
徹邊豆：
於薦靜嘉，邊豆有楚。邊豆旣踐，獻爵亦擧。神旣醉止，廢徹有且。
送神：
神載起兮，
【圖】
返玄宅兮。騰颷輪兮，遡寥廓兮。岐子望兮，杳空碧兮。
史／編年／朝鮮王朝實錄／明宗實錄／五年（1550）　卷十／五月／30日(P.41-2)
○癸巳/上御朝講。尹漑曰：“復昌奸邪，非但自上見欺。儕輩則宜若易知，而擧朝猶陷其術中。當黃憲亂政之時，復昌獨抗疏論啓，此固他人所不能爲。小臣亦於上前褒美矣。小人情狀未露，雖號英明之主，鮮不爲所欺。然旣知其小人，則痛絶不疑。乃所謂：‘去邪勿疑。’今者陳復昌，旣服其罪，孰不痛快？但聞御札還收之啓，每敎以勸勵後人云。奸邪之人，內懷凶慝，外持正論，以蔽聰明。此特小人之尤甚者，不可以褒諭，爲後世勸也。”兩司請陳復昌褒諭御札還收，答曰：“如啓。”
○還收御札于陳復
【圖】
昌家。戊申正月，復昌拈出《論語》中切要處，條疏以獻，上以御札諭曰：“觀此疏意，忠誠極切。予雖不敏，豈不嘉納？”己酉五月，復昌上章，論黃憲專擅，上亦以御札諭曰：“爲國忘身之誠，古今稀罕。優於朱雲、汲黯之忠，不勝嘉歎。”復昌受言，裝(䌙)〔潢〕掛諸壁上，朝中士大夫，或爲歌詩，或爲序跋，附於御札之下，以贊揚焉。至是還收，今錄衆作於左，又書述者之名姓官爵，以備後人之觀。後之覽者，亦將因此而知其趨向之邪正矣。“同寅陳公復昌，以勁直敢言，爲一時所重。嘉靖己酉，入長經幄，五月辛卯上章，極論時宰專擅之狀，上警動，卽命免官鐫勳，許歸田里。壬辰降御札褒奬，仍賜先朝御衣酒器等物，癸巳，特加一階，拜大司憲。臣伏讀聖諭，詞旨懇到，筆畫端勁。其樂諫旌直，寵優勸勉之意，溢於言表，雖唐、虞盛際，亦未有如此之美也。彼范成大、楊萬里所謂：‘日光雲章，龍跳虎臥者。’特形容御墨，侈張堂額一兩字而已，豈如聖上至儷百十有五字，而申以異賜眷命之隆於數日之間乎？於(以)〔此〕知陳公，將感激殊遇，盡言不諱，繼之以死然後已也。臣三復莊誦，謹賦五言排律一篇，以寓摹天譽日之意云：昭代圖新理，安危繫相臣。簡敷爰立命，思副具瞻人。夙夜期毗輔，訏謨贊聖神。不能厭衆志，那得協同寅。有累休明擧，將虧倚任眞。孤忠懷謇諤，抗疏寫由因。許國曾輸悃，捐(指)〔軀〕豈擇辰？籲天言卽報，張膽氣還伸。睿翰俄飛動，奎章復懇諄。移官都執法，躋秩造乘輪。器撤中宸供，衣頒在笥珍。殊恩鐫脾腑，偉事聳簪(伸)〔紳〕。獻可先持見，元城不顧身。未容回聽早，恒被竄遐頻。爭似遭明聖，交修慶直仁，彈文旬十上，讜論日三陳。繩憲庸纔訖，鈞衡望已臻。鸞回歸鈿軸，寶蘊燭蒼旻。讃仰彌昕夕，傳觀肅主賓。恭(擒)〔維〕榮遇釋，留取勵臣隣。”知中樞府事鄭士龍書。“夫人子，生於兩間，上爲君，下爲民，孰不欲展布其負抱，贊襄乎治化，親見太平之世哉？雖然，時不遇，道不行，卒老牖下，而人莫之知者何限？幸而際明時遇聖主，言聽而諫從，則臣子之志願畢矣。今上卽位之四年，講《論語》終編，副提學陳復昌。拈艸要於學問者，一篇各節，上疏陳列，言甚對切。上惕然嘉納，卽賞以貂皮
【圖】
披肩，又以御札賜之，宣醞于弘文館，遣中使就諭聖旨，館員莫不感激極歡，竟夕乃罷。臣復昌，以御札示同僚，因語臣澍曰：‘知吾心者莫如子，知吾學者亦莫如子。雖吾有愛君之心，須吾無格君之學，濫竊恩寵，擢置華近，誠懼百身萬殞，無以報效。猥承華袞之褒，至荷銀鉤之賜，拜受以還，措躬無地。夫何異渥，至於此極也？吾將裝(䌙)〔潢〕，以求玉堂諸學士，歌詠盛德，使一介姓名，亦因是不朽，子宜先之。’臣伏覩聖翰，典則高古，如盡封敍疇。辭意簡重，歌媲漬襲經。環列改觀，奎壁動色。因三復莊誦，俯伏而嘆曰：‘雖唐太宗之答魏鄭公、宋仁宗之賜孫休復，蔑以加矣。’主上春秋十有五，而聖稟得於天性，日三御經筵，講論不怠，敦奬儒雅，鼓舞風敎，以至賢邪消長之理，國家(洽)〔治〕亂之機，靡不貫徹，而默識之，若其心畫之超詣，特多能之一事。此臣復昌，昵侍經幄，嘉猷格言，日陳於前，猶以爲未也，又具疏以論之，得盡其底蘊。此殿下所以深許其忠誠而嘉納之者也。於戲！上有聖明之君，納諫如不及，下有骨鯁之臣，進諫如不足。君臣之間，相得益章，他日輔養成就之效，詎可量耶！臣竊聞，成廟朝直提學金訢進十思疏，成廟答以御札，復賜衣靴褒美之。視殿下今日之擧，殆與之同符，而竝休矣。臣以譾薄，待罪侍講，思欲裨補於萬一者，豈容己已，譽天地之高厚，美日月之光輝，臣知其無能爲也。然不可喑無一語以稱揚聖上從諫弗咈之意，謹拜手稽首而爲之贊曰：吾王睿聖，天縱生知。亹亹從善，堯、舜爲期。芻蕘尙詢，矧伊論思！不諫亦入，況也責難？遂眷藎臣，爰置金鑾。有懷必達，豈敢素餐？迺奏封事，迺闡奧義。宸心載悅，奬諭勤至。煌煌玉札，典謨是似，元氣淋漓，雲漢昭回。泰華揷天，巨靈擘開；鼎淪泗水，萬夫莫取。峭勁沈重，體無不有。受言藏之，寵踰彤弓。休光上燭，爗爗其虹。孰爲仗馬，孰爲寒蟬？嘉言罔伏，於斯萬年。”弘文館副應敎金澍敬書。“封章恭獻闕，忠正慕程、朱。讜語敷經訓，嘉言演聖謨。硏心窮性命，析理辨錙銖。寵筆由中悃，褒容詎貌膚。君明臣自直，魚喜水相須。千載眞難遇，贊襄愧鄙夫。”弘文館直提學慶渾。“遭遇翊淸靖聖神，明公風節
【圖】
逈無塵。華山笑殺墜驢客，里社誰爲宰肉人？蠖屈半生眞有命，鵬圖萬里浩無垠。一條氷做西淸長，八斗文歸內閣臣。風暖槐龍交翠影，日長蓮漏滴靑闉。官閑休浣仍偸暇，講罷詩書好作隣。染得鷔頭雲錦筆，寫成龍尾匭凾珍。天顔咫尺披肝盡，聖鑑昭回動色頻。時論咸推冥眩手，群僚爭指激昻身。貂蟬曲荷便蕃錫，玉札偏承雨露仁。唐帝草書猶近玩，宋朝飛白謾超倫。鸞回紫極綸音重，雅濕黃麻墨色新。入袖珠璣穿夜月，橫堂奎壁射秋旻。聚觀華巷塡車馬，傳誦人間咽齒唇。從古昭融歸契合，孰知膏澤在敷陳。同時幸際風雲會，前席叨承步武親。別院垂楊靑裊裊，禁池春水碧粼粼。宮壺屢拆黃封酒，醉頂時欹白氎巾。犬馬空懷家世戀，涓埃無補盛明辰。摩挲任作雲來寶，共祝堯齡億萬春。”弘文館副校理鄭惟吉。“延英朝夕泝伊洛，講徹封章約且泛。宸翰十行光賜帛，微言一旨切觀監。鄭公忠只圖《無逸》，唐主恩惟寶有鑑。徵若格君如學士，文皇薩水竟何懺？”弘文館典翰尹仁恕。“疏奏傳宸札，慇懃答至誠。文如璦玉削，筆似鳳鸞驚。豈啻千鈞重，從知萬寶輕。珍藏應十襲，永作子孫榮。”弘文館應敎洪曇。“聖學孜孜惜寸陰，求賢如渴古無今。百年遭遇風雲會，終世霑濡雨露深。慷慨封辭多格語，丁寧批札下綸音。傳家有寶宜千襲，一片忠誠更激心。”弘文館校理尹玉。“玉署論思日，延英輟講初。開陳一部語，諭奬九天書。寵錫偏承眷，殊恩不自居。從今到白首，報效會何如？”“弘文館副校理兪絳。引君時敏想先民，何幸淸朝更有人，魯語入流羞半部，宸章垂奬聳諸臣。氷綃裝就翔鸞鳳，魚水淸深質鬼神。忝接題名慙不分，蕪辭應共壽千(泰)〔臻〕。”弘文館校理宋賛。“講書經國學，日月尙君心。啓沃呈封事，褒嘉下德音。風雲臣道泰，雨露聖恩深。珍重藏宸凾，宜敬後視今。”弘文館修撰韓智源。“一片丹衷烈素秋，幾年憂國雪添頭。黃河運泰歡魚水，玉陛疏封動冕旒。堯、舜致君誠自切，文章經世學還優。昭回宸翰深恩寵，更把何心答上休。”弘文館副修撰李戡。
史臣曰：“初，復昌借寓於具壽聃家傍，日夜納謁。壽聃初未知憸邪罔人之態，以爲剛直可用，又愛其文筆，薦而發之。漢陽東村居宰相等，亦以巧言敏捷，以爲耿介才士，不甚擯之。遂爲臺諫，仍與尹春年、尹仁恕，結爲心腹，朝夕往來。因作幕客於尹元衡門下，主張時論，力治逆黨，稱云之類，人畏其口，擧朝皆趨，車馬塡門。淸(取)〔要〕之職，一時拾取。及其官高驕縱，與壽聃有隙。復昌未發迹前，必具酒餐於家，邀致得路勢官，設酌納交。且於開懷論事之際，必嗚咽涕泣，似若赤心憂國，不知者，或以爲慷慨之士也。爲富平府使時，其妻懷孕求食餠，復昌使取米於豐德本家，其矯情釣名如此。立朝之日，凡與人往復紙札，必藏於一篋，以擬後日謀陷考證之用，其竄甲山，亦書邑宰過失於一冊，欲爲恐嚇，叱辱主倅。小人終始肆毒，不少悔改，如此。”
史／編年／朝鮮王朝實錄／宣祖實錄／二十八年（1595）　卷五十九至七十／卷六十七　九月／4日(P.2-2)
○癸酉/昧爽，上出崇禮門外，餞享封倭天使南下。酒三行，天使曰：“朝日已晩，路亦百里，只此相別。”上曰：“昨者重違尊敎，不能行禮，今又如是，不勝缺然。”因命李光庭，禮房承旨也。呈禮單曰：“將薄物，以表微忱耳。”天使曰：“他物不敢受，而今往海外，切
【圖】
於藥用，只受人(參)〔蔘〕。”上曰：“古有贐行之禮，非爲物也。情在乎此，敢請。”天使曰：“貴國殘破已極，而侵擾必多。況情不在物者乎？玆不敢受。”上曰：“小邦，若非聖天子終始拯濟，安能保有今日乎？且大人爲小邦事，遠征海外異域，不勝未安。好爲往來，惟此之望。”天使曰：“無非皇上至德，俺豈敢言勞？”遂拜而辭。
史臣曰：“銜天子命，宣傳海外者，係國家之輕重，關事機之緩急。苟非敦說討禮，忠信篤敬之人，難乎免於嫁禍沾辱，顧不重且大哉？今觀李宗誠天使姓名。爲人，設有專對難奪之節，蠻貊可行之道，深恐貽輕中國，取侮夷邦，南朝無人之譏，不幸而近之矣。嗚呼！秀吉，聖化外一醜物也。放弑其主，僞定一域，已得罪於天地神人，而不悛舊惡，謀動干戈，非徒魚肉我生靈，灰燼我廟社，逆謀悖說，辱及上國，含生蠢動者，皆懷憤怨之氣，恥與之俱生於一天之下。邪議橫生，大義滅絶，煌煌龍節，遠臨於鯨海之外，五等之爵，遄加於兇賊之身。曾謂堂堂天朝，反墮於彼賊譎詐中，行《春秋》所不道之
【圖】
擧乎？”
○兵曹啓曰：“我國軍政，自近年以來，日漸紊亂，經變之後，尤無貌樣。若得精勇可用之兵，團束行伍，使條理分明，而輪次入應其役，本曹捧納番軍代糧，點名俵給，則募兵常鍊，而隷屬於軍案，農軍納米，而得安於耕作，彼此誠爲兩便。且於招集浮遊，弭盜活民之策，亦不無利益，故前日備邊司，屢以此陳達，而去夏本曹，亦請施行矣。但此事未及整頓，而遽値天使之行，上司定軍之令，朝夕旁午，官吏急於遵承，未暇察任，無論其他。如接待本都監、分都監應用，擡扛扶持、執事進止、刈草把守、別工作，各色應入之軍，已過七八百名。小有遲緩，則該吏困於責罰代立，奸濫之徒，樂於依憑，用術中間，弊端如蠶絲、牛毛。本曹雖欲撿勑，係干唐人及上司處，則終不得下手。以此之故，事不如意，益致滋蔓難防之患，而本曹因勢苟廢，已多日月矣。近來又緣年登米賤，向前爭先募立之人，或多散歸外方，興販資活，每於點考之時，應募者漸少。假令天使下歸之後，整得募立之
【圖】
人，而其所應立者，皆是上司下人，頑慢作弊之徒，其餘閑丁，則俱執所業，不樂於(偏)〔編〕伍。事勢如此，衆議皆爲不可，此事恐不能施行。來十月朔爲始，上番軍士，一切以當身入番，本曹點考之日，擇其壯勇而軍裝完備者，別爲哨隊，以爲侍衛之用。又依《法典》所載，試才計畫，而論賞精壯而有才者，則使其閑歇而無侵擾之嘆，推移老弱無勇之軍，分定于役處，則外方軍士，亦將聞此而自礪於鍊才，恐爲宜當。全羅道上番軍士，則前日已以作米上送事，差官知委，黃海道闕軍，亦依此例移文，此等糧米，則本曹着實收合，或別募精勇，而散給立役，或補用於各處定軍之時，從長處置，恐無不可。敢此啓稟。”上從之。
○以趙正立爲正言。
史／編年／朝鮮王朝實錄／光海君日記／太白山本／八年（1616）　卷九十九至一百十／卷一百三　五月／17日(P.63)
丙辰五月十七日丙戌
○政院啓曰：“今日庭鞫爲之(事)，命下矣。卽者禁府郞廳來言：‘領議政奇自獻則今以待命事，當到闕下云，判義禁朴承宗則自名出兇書之後，本府大小公事，全不管攝。’云矣。”傳曰：“今則尤無待命之事，安心參鞫事諭之，領相、領敦寧、判義禁，竝速命招。”
○政院啓曰：“判義禁朴承宗更爲命招，則病重不來矣。”傳曰：“崔沂等獄事，自上當親鞫，卿別無所嫌，況他罪人則尤無可避之道矣。囚繫甚多，安心參鞫，使獄事勿滯之意諭之。速爲更招。”
○政院啓曰：“領相處諭之，則‘子弟之名出於兇書，臣等決不可參鞫，參鞫則臣之罪必益重。使他人鞫之，獄體宜當。’云矣。”傳曰：“崔沂等獄事，自當親鞫，卿別無所嫌。況他罪人，則尤無可避之道矣。囚繫甚多，速爲
【圖】
參鞫，使獄事無滯。”
○備忘記：“國家大禮，百官着朝服者甚少。如有可備之力，而不爲備着，則事甚不可。貧寒末裔宗親，固難責備，其他可備之人，限某年正月爲始，一齊備着事，令禮官詳議擧行。又國之大事，在祀與戎，而今此親祭時，宗親、文武百官陪祭者甚少，所見埋沒。今後令禮官、法司，另加申飭糾劾，分明老病有故者外，使之盡參陪祭事，着實擧行。”
○行大司諫南瑾、大司憲柳澗、執義金質幹、司諫尹訒、掌令琴愷‧林健、持平鄭遵‧邊應垣、正言李涏‧鄭良胤啓曰：“宗系未改，惡名猶存，爲我國無窮之至痛。而累代陳辨，至于我先王，始得昭雪，誕頒《會典》環三韓一區，得免爲無父無君之國。不幸荒怪諸書，重謬襲誤，久被醜詆，末由湔滌，至痛尙未去身，何幸陳奏曲折，卽蒙快雪，此則先朝
【圖】
之所未有也。至於倭寇射天之日，讒人敢倡向導等語，幾陷不測之地，逮聖上嗣服之初，爭立之說，不幸有之。無根不近之言，前後狼藉，不一而足。一日不洗，則猶存一日之痛，一月不洗，則猶存一月之痛，至若一年二年，則其爲至冤極痛，如何可言？幸蒙聖上事大至誠，誠孝格天，具由祈懇，一使一介行李，遽蒙禮部之敷奏，皇上之勅諭，出尋常萬萬，痛釋而快湔。使天下後世，皆知日月之重光，不止於一時而已，則昔爲罔極之至冤，今爲莫盛之大慶，我國含生，孰不歡抃？舞之蹈之。群情若此，雖君上不得以沮抑，況有其實，則名固從之，古人有言。自上雖欲撝謙，稱實徽號，焉得而辭焉？我先王亦已行之。此前事之可鑑，後日之元龜。請亟從徽號之懇，以答臣民之望。”答曰：“予意昨已諭之。私忌日勿爲煩擾。”
○府院前啓三聘、渫、慶業三賊及雲祥事。
【圖】
答曰：“已諭，勿煩。”
○諫院啓曰：“國家不幸，逆獄繼起，而近年以來，大臣不備，推官有故，囹圄塡滿，完了無期，豈不寒心？其間業已承服之罪喘，尙延時月之命，而以終天壽者有之，多年在逃之逆魁，亦幸被縛於捕盜，而久不鞫問者有之。又有得參於議啓之中，而經年滯囚者，其數不少。殄殲多罪，固當汲汲，而開釋無辜，亦不可緩。自上留念獄事，示不自專，聿求得中，每咨群下，大臣、推官之獻議，非止一再，亦非不詳密，而猶慮其未盡也，又下更議以啓之敎，臨事當愼重之美意，孰不嘆服？第一人意見，萬無初終之異，雖百番更議以啓，而臣等必謂之無他說也。判義禁朴承宗病根不淺，長在呈告，必欲待其出仕議之則，完獄之期爲日漸遠。自前有在家獻議之例，不須來詣闕下而結末也。惟在廓揮乾斷，裁自聖
【圖】
衷而已。何可每言於鞫廳，而莫爲之速完乎？至於保放之人，其類亦多，如無更問可議之端，則何必使久而淹滯，以滋其冤悶哉？丕蔽要囚，慰悅人心，誠今日之急務。此臣等之所以至再至三而不知止者也。況今海西、安城之變竝出，已爲囚繫者不勝其多，若又辭連，則將來之逮捕，必甚於此。年久之獄，猶未快決，則事又難處，實非細慮。請亟賜一兪，以快物情。”答曰：“當量處。”
○百官啓曰：“臣等竊惟，帝王之繼統立極，莫重於孝，而尊祖敬宗者，孝之大也。臣子之事君盡禮，惟在於誠而頌德歸美者，誠之至也。故文思欽明，傳稱唐堯之德，濬哲溫恭，史讚虞舜之聖，奚斯之詠、吉甫之詩，無非褒揚太上，美厲耿光。修縟典於當代，播洪休於後乘，所以膺宗社(神祗)〔神祇〕之佑，答朝野臣民之望者也。今我殿下光纘洪圖，誕受駿命，盡倫而致愛，立本而成化，
【圖】
巍蕩難名之德，輝焯無競之烈，轢軼今古，經緯天地。蜚英華騰茂實，進崇號薦徽稱之擧，何可已也？緬惟聖祖，秉籙應天，受制封開國，奸臣賊子，逃入天朝，敢懷私憾，搆成巧讒。蓋自永樂甲申，迄于萬曆戊子，本國之馳奏辨列，前後相望，世更十三，年近二百，始有纂成實錄，頒降《會典》之事。宗系之受誣被衊，雖得釐正，而不幸名儒碩士，纘乘諸秩，猶襲舛訛，益肆醜詆。指聖祖或稱逆黨，或加幽弑纂賊之名。嗚呼！宗系辨明，而惡名之狼藉如前，《會典》修輯，而外傳之剌謬益甚，將使天下後世，眩亂是非，莫辨其惑，則豈非大可懼哉？況《續文獻通考》、《吾學編》，《經世實用編》、《弇山別集》、《大政紀》等書，或係奉勅撰成，或爲諸司掌故，而館閣諸儒，是焉取閱考證，實與正史無異。凡在我國，無論士庶，稍稟知
【圖】
覺者，孰不驚聽而竦神，切齒而腐心乎？然則其可諉之於一部《會典》之修補，而却以如許諸書記誤，爲閑漫文字乎？又豈可諉之於宗系之改正，而却以弑逆惡名，任加於祖宗而莫之恤乎？至若先王之被誣，尤有所不忍覩，不忍聞之事。或曰：‘招倭復地，啓扃揖盜。’或曰：‘割地與倭，歲周粟帛。’或曰：‘國王請款，情涉齮齕。’或曰：‘娛情詩酒，敗度取侮。’如是捏造，迭見編簡。嗚呼！我先王以至誠大義，敬事天朝，終始益篤，可謂質諸鬼神、明乎日月，而賓天之後，受誣至此，陟降之靈，必爲痛怛於冥明冥之上矣。況此多般謗言，又甚應泰之所搆者，則亦可諉之於往年之奏請，而不爲之訟冤耶？恭惟聖上，承先王付托之命，奉天子監撫之勅，正位貳極，嗣臨大寶，億兆謳歌，遠邇愛戴，此實東征將士之所目覩，海內之所傳播。而伍袁萃
【圖】
因何所見，敢於《林居漫錄》中，乃有爭立之語？所謂爭者，乃勢均力敵，名位相較之稱也。此而不辨，則不幾於置逆珒之窺覬，登叛人之黨者乎？凡此三件之詬辱，實萬國所無，天下無二者。不得不控疏陳籲於天日之下，而幸蒙皇上洞燭，閣部明諒，聖旨優渥，覆題詳核，恩勅渙頒，寵數隆溢，其於明辨湔雪，更無所歉。固已昭揭宇宙，聳動觀瞻，使海內諸國，知聖天子眷顧我聖王，特出於尋常萬萬也。臣等竊詳，禮部題稱有曰：‘其辨祖系也，恥作逆黨之後，其辨王氏爲洪倫等所弑也，羞被纂立之名，其辨釜山互市等情也，懼蹈引倭之跡。無非自處于彝倫攸敍之國，表其父爲恪恭靖獻之臣也。’是則璿源誣玷、聖祖惡名、先王被誣之冤，一擧而昭雪蕩滌者也。又曰：‘仍付史館，纂修成案，抄傳海內，與天下共見之，仍勅諺國。
【圖】
一稟章程，無惑浮議。將外藩之心跡以昭，天朝之體統以肅矣。’是則本國被誣情節，藏之史局，謄出朝房，勒成信史，盡祛私偏之訛謬，而表迪于萬祀。一以傳布中外，使窮鄕遐裔，家至戶到，無不洞知其誣枉，則比諸《會典》之補錄，爲如何耶？其曰：‘著書諸臣，後先物故，書已傳播，無從盡改。但得明旨再頒，諸書不必改正，而自無不正也。’是則將各種諸書，弁髦而棄之，一以明旨更正者，取信於天下後世。試觀數百年來，天朝於我國，覆本勤懇諄復，有如今日者乎？至於聖旨，則‘該國世系諸事、釜山引倭之說，與野史所傳，原不足據。奏詞抄付，史館纂修，乃賜勅與王慰，其昭雪先世之意。’其勅諭略曰：‘尊祖敬宗，華夷罔間，信令傳後，文獻足徵。事果厚誣，理宜昭雪。當王恭愍被弑之初，正李仁任專命之際。禑、昌非類，瑤復
【圖】
不君。革故鼎新，有同草昧。流皇洞燭乎高皇，辨疏悉聞於列聖。至於倭寇之侵陵，繄爾父諱之恢復。釜山要害，原非侵疆，互市羈縻，詎關誘敵？疇爲月旦？總屬陽秋。朕方錫類，嘉在同文。庶石渠金櫃之祕有據，而大書特書水原木本之思，無忝于祖廟禰廟。’云云。臣等竊觀，洪武以來，列聖明旨及勅諭，但以‘載錄史館，纂附《會典》’爲辭，而至於己巳《會典》，全部頒給之勅，只曰：‘雪累世不明之系，旣遂懇祈。’等文字而已。其禑、昌非王氏恭讓昏暴之事，革故鼎新，流言洞辨等語，至此乃得如是之明白，試考累代勅旨之文，則其丁寧明快，又有如今日者乎？況先王之受誣，尤極冤痛，而勅諭煌煌，洗盡其諸書無稽不根之說，至以恢復之功褒之，此則宗系惡名昭雪之外，又是聖上爲先王極辨一
【圖】
大事也。禮部箚曰：‘國王之立，非以長而以賢也。’又曰：‘禮義之不愆，何恤乎人之言？’至以袁萃之雜著，比之於《湘山野錄》、《(碧雲䮕)[碧雲騢]》等書，妖妄無據，又以聖上，比之於宋仁宗，有聖德而被誣，乃以‘請立冊封，俱順輿情’爲辭。我聖上欽承帝命，赫臨邦國之業，薄海內外，無不曉然，是則自古藩君所未徼之寵典也。總此三件辨誣之事，皆由於聖上之至孝盛德。感通天人，有此大慶，巍功煥烈，度越前後。廟享有儀，殷薦罔愆，祝史正辭，福祿攸降。聖祖在上之神，先王昭格之靈，亦必歆臨感嘆，其將曰：‘予有後焉。’則聖上之功光廟社者，正與皇朝勅旨之語，若符契而脗合，則非常之烈，無疆之休，可謂無得而稱焉。受餕之夕，大小廷紳，咸悉在列，不謀同臆，合辭颺言曰：‘至哉，聖孝！大哉，聖德！倫紀之敍，式見乎今，《詩》、《書》所述，何以加
【圖】
乎？’蓋世平道行，主聖治隆，而臣子不稱者鄙也。是以，抒下情而究上美，擧彝典而修盛事，雍容揄揚，申明景鑠者，抑亦先賢之成式，往古之懿軌，不可廢也。榻前口達，不盡所懷，徒煩聖聰，未蒙允許，群情愈鬱，如渴望飮。待朝而來，又申昨請。聖上當此，雖欲不享鴻名，其可得乎？雖欲拒其輿情，其可得乎？伏望殿下特垂俯察，亟賜兪音，上以副宗祏眷顧之懷，下以慰庶類顒跂之情，不勝幸甚。”答曰：“省啓，百官皆會，不勝驚悶。囚繫滿獄，鞫問方急，而大臣不遵予命、不體予意。罔念君臣之大義，抛棄君命而不赴，則此何時而乃爲此言？聖勅勤懇，夐出尋常，實是皇上之天恩，而諸臣卿協贊之誠也。但宗系昭雪，《會典》改頒，快辨厚誣，明旨誕降，俱在於先朝，則不辟有何可議之功乎？先王被誣，而今番奏
【圖】
請，只出臣子之至情，而致此辨誣之慶，則感泣罔極而已。加號於寡躬，則誠不敢當也。至於予身被誣，雖得昭雪，寧有以此加號之理哉？目今國家多憂，危急之事非一二計。試觀爻象，是豈卿等廢事强請加號之日乎？決無可從之理。願勿爲如此之言。”
○宗室(定遠君等)啓曰：“伏以宗系惡名，實天下萬古之至冤至痛也。先王之誠孝，祖宗之陰隲，昭雪於前，增光于今，此乃二百年我國家無前之大慶也。先王之盛烈、聖上之偉功，前聖後聖，其揆一也。光國徽稱，昭揭日星，則我聖上繼述讚揚，豈後於今日哉？況此皇恩隆洽，聖勅勤懇，凡在含生，孰不歡抃？伏願殿下，快下乾斷，以答臣民之望。”答曰：“惟我諸戚卿，體予悶迫之情，勿爲如此之言。”
○弘文館箚子答曰：“予意昨已諭之，勿爲煩擾。”
○黃海監司尹
【圖】
調元馳啓(曰)：“海州牧使崔沂濫刑請罷事狀啓，‘不言某人以某罪受杖受杖，而生死與否，沂之所以不報監司者何意也？刑房及執杖者，亦何人也？措語矇然，莫知其由，更爲詳察以啓。濫刑時刑房及執杖人，竝卽囚禁，俾無逃避之患。’事，有旨矣。刑房吳應聘、執杖人李龍彦‧金夢淡等，捉來推問，則吳應聘招曰：‘去四月二十日，牧使在任時，出官旨一封曰：「與前縣監金錡同力，此人等捉來。」云，卽到金錡家，面給官旨，因其指揮，西面栗枝居朴而彬、朴希逸等，捉囚官獄。第三日，牧使按獄囚二人，親審居民訴狀曰：「所當報使重治，而以其年少迷劣，特宥之。今後改過可也。」各笞三十決罪後，朴而彬則其同生兄幼學朴而文，朴希逸則其同姓三寸幼學朴啓運等處，竝開諭保授以送。朴而
【圖】
彬、朴希逸等罪狀，則本州紙筒有居民等狀，取來憑考，則可知矣。’執杖李龍彦、金夢淡等招曰：‘去四月十五日夕時，名不知囚人二名，各笞三十決罪後，其族屬處保授矣。’且曰：‘州西面栗枝坊居民高景參等二十五人狀曰：「朴而彬、朴希逸二人，同心結黨，盜竊爲事，橫行閭里，衝火家家。而彬則或彎弓母前，劫分家財，或敺打其兄，希逸則時在父喪，强奸庶母之弟，捏做僞造之名，謀陷同姓叔父。行惡如是，爲人所棄，以此含毒，常欲殺人。如此之人苟不懲治，非但倫紀敗傷，人未免陰害之禍，依律治罪。」云云，朴而文、朴啓運等狀曰：「民等同生弟、三寸姪而彬、希逸等，本是悖惡家行，極爲無狀。而彬則不知有母有兄，至於持弓矢母兄之前，多發不測之言，希逸則居父之喪，强
【圖】
奸庶母之弟。二人結黨，持忍刃夜行隣里數三家，公然衝火。民等以叔父之情，請罪于官，固所不忍而然，其罪惡如是，苟不懲治，則殃必及於父兄。依律定罪後，又治民等不能齊家之罪。」云云。牧使於是，敎朴而彬、朴希逸曰：「以州人等狀及門族訴告觀之，則所當依律窮問重治，而汝等年少，未解國法，妄發狂性，以致人言，十分酌量，略示杖罰，各其叔兄處，保授放送。汝其改心易慮，一從父兄之言，無得罪於一家及鄕黨。」牧使又敎朴而文朴啓運等曰：「汝等同生弟而彬、三寸姪希逸等，以一鄕狀辭觀之，常時悖戾之狀，當報使依律重典，而汝等之訴曰：『此輩年少迷劣，願爲保授，十分敎訓。』 云，故斟酌決杖，許令保授。自今以後，如前不爲敎訓，仍行悖戾，則竝與汝等，報使處置。」云云。’保授人朴啓運招
【圖】
曰：‘三寸姪希逸因常時所行悖惡，本官據一鄕狀訴，去四月十五日，笞三十決罪後，希逸不悛其過，狀訴之人，必欲報讐，每每發惡。本州之人將更爲狀訴，則希逸知之，結項致死。’云云。又保授人朴而文招曰：‘同生弟而彬，時年十九歲，元氣如綫，本官受罪之後，仍爲得病苦痛，同月二十七日，因病致死。朴而彬、朴希逸罪狀，則當初一鄕品官及民等，牧使前呈狀中具錄。’云云。蓋而彬彎弓母前，劫分家財，敺打其兄。希逸身在父喪，强奸庶母之弟，謀陷同姓三寸，常以殺人爲心。二人結黨，隣里衝火作賊等罪，俱係重律，實非守令擅斷之罪。而牧使崔沂誘諉以年少迷劣，徑自決杖放送，至於殞命。崔沂濫刑之狀，臣已爲馳啓。不孝不友之人，法當報于臣處，而笞三十決罰，保授族屬
【圖】
之後，相繼致斃，未知其由。此間事狀，詳在於各人供辭。保授人朴而文、朴啓運等，亦不無其罪。刑房吳應聘、執杖人李龍彦‧金夢淡等依下書，竝令堅囚。云云。”啓下鞫廳。
史／編年／朝鮮王朝實錄／光海君日記／鼎足山本／八年（1616）　卷九十九至一百十／卷一百三　五月／17日(P.16-2)
○丙戌/政院啓曰：“今日庭鞫爲之命下矣。卽者禁府郞廳來言：‘領議政奇自獻則今以待命事，當到闕下云，判義禁朴承宗則自名出凶書之後，本府大小公事，全不管攝。’云矣。”傳曰：“今則尤無待命之事，安心參鞫事諭之，領相、領敦寧、判義禁，竝速命招。”
○政院啓曰：“判義禁朴承宗更爲命招，則病重不來矣。”傳曰：“崔沂等獄事，自上當親鞫，卿別無所嫌，況他罪人則尤無可避之道矣。囚繫甚多，安心參鞫，使獄事勿滯之意諭之。速爲更招。”
○政院啓曰：“領相處諭之則‘子弟之名出於凶書，臣等決不可參鞫，參鞫則臣之罪必益重。使他人鞫之，獄體宜當。’云矣。”傳曰：“崔沂等獄事，自當親鞫，卿別無所嫌。況
他罪人，則尤無可避之道矣。囚繫甚多，速爲參鞫，使獄事無滯。”
○傳曰：“國家大禮，百官着朝服者甚少。如有可備之力，而不爲備着，則事甚不可。貧寒末裔宗室，固難責備，其他可備之人，限某年正月爲始，一齊備着事，令禮官詳議擧行。又國家之大事，在祀與戎，而今此親祭時，宗親、文武百官陪祭者甚少，所見埋沒。今後令禮官、法司，另加申飭糾劾，分明老病有故者外，使之盡參陪祭事，着實擧行。”
○大司諫南瑾、大司憲柳澗、執義金質幹、司諫尹訒、掌令琴愷‧林健、持平鄭遵‧邊應垣、正言李涏‧鄭良胤啓曰：“宗系未改，惡名猶存，爲我國無窮之至痛。而累代陳辨，至于我先王，始得昭雪，誕頒《會典》，環三韓一區，得免爲無父無君之國。不幸荒怪諸書，重謬襲誤，久被醜詆，末由湔滌，至痛尙未去身，何幸陳奏曲折，卽蒙快雪，此則先朝之所未有也。至於倭寇射天之日，讒人敢倡向導等語，幾陷不測之地，逮聖上嗣服之初，爭立之說，不幸有之。無根不近之言，前後狼藉，不一而足。一日不洗，則猶存一日之痛；一月不洗，則猶存一月之痛，至若一年二年，則
其爲至冤極痛，如何可言？幸蒙聖上事大至誠，誠孝格天，具由祈懇，一使一介行李，遽蒙禮部之敷奏，皇上之勑諭，出尋常萬萬，痛釋而快湔。使天下後世，皆知日月之重光，不止於一時而已，則昔爲罔極之至冤，今爲莫盛之大慶，我國含生，孰不歡抃？舞之蹈之。群情若此，雖君上不得以沮抑，況有其實，則名固從之，古人有言。自上雖欲撝謙，稱實徽號，焉得以辭焉？我先王亦已行之。此前事之可鑑，後日之元龜。請亟從徽號之懇，以答臣民之望。”答曰：“予意昨已諭之。私忌日勿爲煩擾。”
○兩司連啓三聘、渫、慶業三賊及雲祥事，答曰：“已諭，勿煩。”
○司諫院啓曰：“國家不幸，逆獄繼起，而近年以來，大臣不備，推官有故，囹圉塡滿，完了無期，豈不寒心？其間業已承服之罪喘，尙延時月之命，而以終天壽者有之；多年在逃之逆魁，亦幸被縛於捕盜，而久不鞫問者有之。又有得參於議啓之中，而經年滯囚者，其數不少。殄殲多罪，固當汲汲，而開釋無辜，亦不可緩。自上留念獄事，示不自專，聿求得中，每咨群下，大臣、推官之獻議，非止一再，亦非不詳密，而猶慮
其未盡也，又下更議以啓之敎，臨事愼重之美意，孰不嘆服？第一人意見，萬無初終之異，雖百番更議以啓，而臣等必謂之無他說也。判義禁朴承宗病根不淺，長在呈告，必欲待其出仕議之，則完獄之期，爲日漸遠。自前有在家獻議之例，不須來詣闕下而結末也。惟在廓揮乾斷，裁自聖衷而已。何可每言於鞫廳，而莫爲之速完乎？至於保放之人，其類亦多，如無更問可疑之端，則何必使久而淹滯，以滋其冤憫哉？丕蔽要囚，慰悅人心，誠今日之急務。此，臣等之所以至再至三而不知止者也。況今海西、安城之變竝出，已爲囚繫者不勝其多，若又辭連，則將來之逮捕，必甚於此。年久之獄，猶未快決，則事又難處，實非細慮。請亟賜一兪，以快物情。”答曰：“當量處。”
○百官啓曰：“臣等竊惟，帝王之繼統立極，莫重於孝，而尊祖敬宗者，孝之大也。臣子之事君盡禮，惟在於誠，而頌德歸美者，誠之至也。故文思欽明，傳稱唐堯之德；濬哲溫恭，史贊虞舜之聖，奚斯之詠、吉甫之詩，無非褒揚太上，美厲耿光。修縟典於當代；播洪休於後乘，所以膺宗社神祗之佑；答朝野臣民
之望者也。今我殿下光纉洪圖，誕受駿命，盡倫而致愛；立本而成化，巍蕩難名之德，輝焯無競之烈，轢軼今古，經緯天地。蜚英華騰茂實，進崇號薦徽稱之擧，何可已也？緬惟聖祖，秉籙應天，受封開國，奸臣賊子，逃入天朝，敢懷私憾，搆成巧讒。蓋自永樂甲申，迄于萬曆戊子，本國之馳奏辨列，前後相望，世更十三，年近二百，始有纂成《實錄》，頒降《會典》之事。宗系之受誣被衊，雖得釐正，而不幸名儒碩士，纉乘諸秩，猶襲舛訛，益肆醜詆。指聖祖或稱逆黨，或加幽弑簒賊之名。嗚呼！宗系辨明而惡名之狼藉如前，《會典》修輯而外傳之剌謬益甚，將使天下後世，眩亂是非，莫辨其惑，則豈非大可懼哉？況《續文》《獻通考》、《吾學編》、《經世實用編》、《弇山別集》、《大政紀》等書，或係奉勑撰成，或爲諸司掌故，而館閣諸儒，是焉取閱考證，實與正史無異。凡在我國，無論士庶，稍稟知覺者，孰不驚聽而竦神；切齒而腐心乎？然則其可諉之於一部《會典》之修補，而却以如許諸書記誤，爲閑漫文字乎？又豈可諉之於宗系之改正，而却以弑逆惡名，任加於祖宗而莫之恤乎？
至若先王之被誣，尤有所不忍覩、不忍聞之事。或曰：‘招倭復地，啓扃揖盜。’或曰：‘割地與倭，歲周粟帛。’或曰：‘國王請款，情涉齮齕。’或曰：‘娛情詩酒，敗度取侮。’如是捏造，迭見編簡。嗚呼！我先王以至誠大義，敬事天朝，終始益篤，可謂質諸鬼神、明乎日月，而賓天之後，受誣至此，陟降之靈，必爲痛怛於冥冥之上矣。況此多般謗言，又甚應泰之所構者，則亦可諉之於往年之奏請，而不爲之訟冤耶？恭惟聖上，承先王付托之命，奉天子監撫之勑，正位貳極，嗣臨大寶，億兆謳歌，遠邇愛戴，此實東征將士之所目覩，海內之所傳播。而伍袁萃因何所見，敢於《林居漫錄》中，乃有爭立之語？所謂爭者，乃勢均力敵，名位相較之稱也。此而不辨，則不幾於置逆珒之窺覬，登叛人之黨者乎？凡此三件之詬辱，實萬國所無，天下無二者。不得不控疏陳籲於天日之下，而幸蒙皇上洞燭，閣部明諒，聖旨優渥，覆題詳覈，恩勑渙頒，寵數隆溢，其於明辨湔雪，更無所歉。固已昭揭宇宙，聳動觀瞻，使海內諸國，知聖天子眷顧我聖王，特出於尋常萬萬也。臣等竊詳，禮
部題稱有曰：‘其辨祖系也，恥作逆黨之後；其辨王氏爲洪倫等所弑也，羞被纂立之名；其辨釜山互市等情也，懼蹈引倭之迹。無非自處于彝倫攸敘之國，表其父爲恪恭靖獻之臣也。’是則璿源誣玷、聖祖惡名、先王被誣之冤，一擧而昭雪蕩滌者也。又曰：‘仍付史館，纂修成案，抄傳海內，與天下共見之，仍勑該國。一稟章程，無惑浮議。將外藩之心迹以昭，天朝之體統以肅矣。’是則本國被誣情節，藏之史局，謄出朝房，勒成信史，盡祛私偏之訛謬，而表迪于萬祀。一以傳布中外，使窮鄕遐裔，家至戶到，無不洞知其誣枉，則比諸《會典》之補錄，爲如何耶？其曰：‘著書諸臣，後先物故，書已傳播，無從盡改。但得明旨再頒，諸書不必改正，而自無不正也。’是則將各種諸書，弁髦而棄之，一以明旨更正者，取信於天下後世。試觀數百年來，天朝於我國，覆本勤懇諄復，有如今日者乎？至於聖旨則‘該國世系諸事、釜山引倭之說，與野史所傳，原不足據。奏詞抄付，史館纂修，乃賜勑與王慰，其昭雪先世之意。’其勑諭略曰：‘尊祖敬宗，華夷罔間，信令傳後，文
獻足徵。事果厚誣，理宜昭雪。當王恭愍被弑之初，正李仁人專命之際。禑、昌非類，瑤復不君。革舊鼎新，有同草昧。流言洞燭乎高皇；辨疏悉聞於列聖。至於倭寇之侵陵，繄爾父諱之恢復。釜山要害，原非侵疆，互市羈縻，詎關誘敵？疇爲月旦？總屬陽秋。朕方錫類，嘉在同文。庶石渠金櫃之秘有據，而大書特書水原木本之思，無忝于祖廟禰廟。’云云。臣等竊觀，洪武以來，列聖明旨及勑諭，但以載錄史館，纂附《會典》爲辭，而至於己巳《會典》，全部頒給之勑，只曰：‘雪累世不明之系，旣遂懇祈。’等文字而已。其禑、昌，非王氏，恭讓昏暴之事，革故鼎新，流言洞辨等語，至此乃得如是之明白，試考累代勑旨之文，則其丁寧明快，又有如今日者乎？況先王之受誣，尤極冤痛，而勑諭煌煌，洗盡其諸書無稽不根之說，至以快復之功褒之，此則宗系惡名昭雪之外，又是聖上爲先王極辨一大事也。禮部箚曰：‘國王之立，非以長而以賢也。’又曰：‘禮義之不愆，何恤乎人之言？’至以袁萃之雜著，比之於《湘山野錄》、《碧雲䮕》等書，妖妄無據，又以聖上，比之於宋仁宗，
有聖德而被誣，乃以請立冊封，俱順輿情爲辭。我聖上欽承帝命，赫臨邦國之業，薄海內外，無不曉然，是則自古藩君所未徼之寵典也。總此三件辨誣之事，皆由於聖上之至孝盛德。感通天人，有此大慶，巍功煥烈，度越前後。廟享有儀，殷薦罔愆，祝史正辭，福祿攸降。聖祖在上之神，先王昭格之靈，亦必歆臨感嘆，其將曰：‘予有後焉。’則聖上之功光廟社者，正與皇朝勑旨之語，若符契而脗合，則非常之烈，無疆之休，可謂無得而稱焉。受餕之夕，大小廷臣，咸悉在列，不謀同臆，合辭颺言曰：‘至哉，聖孝！大哉，聖德！倫紀之敘，式見乎今，《詩》、《書》所述，何以加乎？’蓋世平道行，主聖治隆而臣子不稱者鄙也。是以。抒下情而究上美；擧彝典而修盛事，雍容揄揚，申明景鑠者，抑亦先賢之成式，往古之懿軌，不可廢也。榻前口達，不盡所懷，徒煩聖聰，未蒙允許，群情愈鬱，如渴望飮。待朝而來，又申昨請。聖上當此，雖欲不享鴻名，其可得乎？雖欲拒其輿情，其可得乎？伏望殿下，特垂俯察，亟賜兪音，上以副宗祏眷顧之懷；下以慰庶類顒跂之情，不勝幸甚。”答曰：“省啓，
百官皆會，不勝驚悶。囚繫滿獄，鞫問方急，而大臣不遵予命、不體予意。罔念君臣之大義，抛棄君命而不赴，則此何時而乃爲此言？聖勑勤懇，夐出尋常，實是皇上之天恩，而諸卿協贊之誠也。但宗系昭雪，《會典》改頒，快辨厚誣，明旨誕降，俱在於先朝，則不辟有何可議之功乎？先王被誣，而今番奏請，只出臣子之至情，而致此辨誣之慶，則感泣罔極而已。加號於寡躬，則誠不敢當也。至於予身被誣，雖得昭雪，寧有以此加號之理哉？目今國家多憂，危急之事非一二計。試觀爻象，是豈卿等廢事强請加號之日乎？決無可從之理。願勿爲如此之言。”
○宗室啓曰：“伏以，宗系惡名，實天下萬古之至冤至痛也。先王之誠孝，祖宗之陰隲，昭雪於前，增光于今，此乃二百年我國家無前之大慶也。先王之盛烈、聖上之偉功，前聖後聖，其揆一也。光國徽稱，昭揭日星，則我聖上繼述贊揚，豈後於今日哉？況此皇恩隆洽，聖勑勤懇，凡在含生，孰不歡抃？伏願殿下，快下乾斷，以答臣民之望。”答曰：“惟我諸戚卿，體予悶迫之情，勿爲如此之言。”
○弘
文館箚子答曰：“予意昨已諭之，勿爲煩擾。”
○黃海監司尹調元馳啓：“海州牧使崔沂濫刑請罷事狀啓，‘不言某人以某罪受杖，受杖而生死與否，沂之所以不報監司者何意也？刑房及執杖者，亦何人也？措語矇然，莫知其由，更爲詳察以啓。濫刑時刑房及執杖人，竝卽囚禁，俾無逃避之患。’事，有旨矣。刑房吳應聘、執杖人李龍彦‧金夢淡等，捉來推問，則吳應聘招曰：‘去四月二十日，牧使在任時，出官旨一封曰：「與前縣監金錡同力，此人等捉來。」 云，卽到金錡家，面給官旨，因其指揮，西面栗枝居朴而彬、朴希逸等，捉囚官獄。第三日，牧使按獄囚二人，親審居民訴狀曰：「所當報使重治，而以其年少迷劣，特宥之。今後改過可也。」 各笞三十決罪後，朴而彬則其同生兄幼學朴而文，朴希逸則其同姓三寸幼學朴啓運等處，竝開諭保授以送。朴而彬、朴希逸罪狀，則本州紙筒有居民等狀，取來憑考，則可知矣。’執杖李龍彦、金夢淡等招曰：‘去四月十五日夕時，名不知囚人二名，各笞三十決罪後，其族屬處保授矣。’且曰：‘州西面栗枝坊居民高景參等二十五人狀曰：「朴
而彬、朴希逸二人，同心結黨，盜竊爲事，橫行閭里，衝火家家。而彬則或彎弓母前，劫分家財，或歐打其兄；希逸則時在父喪，强奸庶母之弟，捏做僞造之名，謀陷同姓叔父。行惡如是，爲人所棄，以此含毒，常欲殺人。如此之人苟不懲治，非但倫紀敗傷，人未免陰害之禍，依律治罪。」 云云，朴而文、朴啓運等狀曰：「民等同生弟、三寸姪而彬、希逸等，本是悖惡家行，極爲無狀。而彬則不知有母有兄，至於持弓矢母兄之前，多發不測之言；希逸則居父之喪，强奸庶母之弟。二人結黨，持刃夜行鄰里數三家，公然衝火。民等以叔父之情，請罪于官，固所不忍而然，其罪惡如是，苟不懲治，則殃必及於父兄。依律定罪後，又治民等不能齊家之罪。」 云云。牧使於是，敎朴而彬、朴希逸曰：「以州人等狀及門族訴告觀之，則所當依律窮問重治，而汝等年少，未解國法，妄發狂性，以致人言，十分酌量，略施杖罰，各其叔兄處，保授放送。汝其改心易慮，一從父兄之言，無得罪於一家及鄕黨。」 牧使又敎朴而文、朴啓運等曰：「汝等同生弟而彬、三寸姪希逸等，以一鄕狀辭觀之，常時悖戾
之狀，當報使依律重典，而汝等之訴曰：『此輩年少迷劣，願爲保授，十分敎訓。』 云，故斟酌決杖，許令保授。自今以後，如前不爲敎訓，仍行悖戾，則竝與汝等，報使處置。」 云云。’保授人朴啓運招曰：‘三寸姪希逸因常時所行悖惡，本官據一鄕狀訴，去四月十五日，笞三十決罪後，希逸不悛其過，狀訴之人必欲報讐，每每發惡。本州之人將更爲狀訴，則希逸知之，結項致死。’云云。又保授人朴而文招曰：‘同生弟而彬，時年十九歲，元氣如綫，本官受罪之後，仍爲得病苦痛，同月二十七日，因病致死。朴而彬、朴希逸罪狀則當初一鄕品官及民等，牧使前呈狀中具錄。’云云。蓋而彬彎弓母前，劫分家財，歐打其兄；希逸身在父喪，强奸庶母之弟，謀陷同姓三寸，常以殺人爲心，二人結黨，鄰里衝火作賊等罪，俱係重律，實非守令擅斷之罪。而牧使崔沂，諉以年少迷劣，徑自決杖放送，至於殞命。崔沂濫刑之狀，臣已爲馳啓。不孝不友之人，法當報于臣處，而笞三十決罰，保授族屬之後，相繼致斃，未知其由。此間事狀，詳在於各人供辭。保授人朴而文、朴啓運等，亦不無其罪。刑
房吳應聘、執杖人李龍彦‧金夢淡等，依下書，竝令堅囚，云云。”啓下鞫廳。
史／編年／朝鮮王朝實錄／肅宗實錄／元年（1675）　卷二至四／卷三　三月至五月／三月／14日(P.7-2)
○壬申/吏曹參判許穆、參議尹鑴、副應敎李夏鎭‧權愈請對，命領議政許積同時引見。上曰：“緣何事請對？”穆曰：“聞金佑明箚子，有未安之語，而原箚留中，願得一見。”仍與佑明，辨對於上前，積曰：“其箚安在？請取來示諸臣。”上命宦者持來。穆讀自三至之言，至欲無生也曰：“此何言也？所謂間言，何等言也？”上曰：“予心驚痛，何以勝道？”積曰：“旣曰無人不言，淸風非他人之比，此必非影響不近之說。今欲究得虛實而處置，則恐傷慈殿之心。苟有一毫近似，則無非如臣忝居此任，不善輔導之致，罪合萬死。但聖明寧有此事？若有怪鬼輩做出此等語言，有所云云，則不能鎭定之責，臣實難免。旣曰無人不言，而臣獨無聞，此亦臣之罪也。至曰格於間言，使兩宮有間言，此亦臣罪。以殿下之身而有此萬萬不測之言，時事可謂罔極。在殿下自處之道，惟當務盡誠孝，益嚴宮禁而已。宮禁若嚴，雖有間言，何由而出？內言旣出，則外言亦入，此乃害治之甚者也。內外嚴截，宮禁肅然，一心澄淸，物來應之，則何有乎人言？臣於卽位之初，亦嘗
【圖】
以兩宮和悅之意，陳達於榻前，則人皆以爲：‘此非今日所可憂，何爲出此言？’指臣爲老妄所發，而臣意則實有所在。自古幼主臨朝，多有此患。蓋宮中所與處者，內則女人，外則宦官，此輩例多口舌，雖以誠孝之君，或未免交構乖隔之患。臣之自初所憂者此也。以今觀之，向日所陳，非老妄也。爲今之道，惟在於嚴宮禁，而亦勿以我之誠孝旣至，而益加勉而已。”穆、鑴請召致佑明，以辨明之，意在迫辱之也。上曰：“招致淸風，自政院問之。”積曰：“此則未安。宜令入侍，而但聞淸風方待命于金吾。”上問以何故待命，積曰：“禁府判付中，信聽人言之敎，非指淸風，而以此惶恐待命云。”積以徑放楨、㮒爲未當，上曰：“福昌兄弟罷職，內人定配何如？”積曰：“不然。若有是事，則其罪不可罷職而止。若全無是事，雖罷職輕罰，豈可加之？”鑴、積等，仍齊聲請竝拿以問，上欲只囚女人而問之。積等以爲不可不竝囚男女，上終不聽。積仍陳嚴宮禁之道，鑴言外有群臣百僚，內有親戚近習，自有所益。
○牌招金佑明，不至。上命大臣、備局諸宰引見。許積、權大運及判義禁張善澂、知事柳赫然、兵曹參判申汝哲、大司憲金徽、大司諫尹深、副應敎李夏鎭皆來會，吳挺緯、吳始壽、金錫冑稱病不至。承旨鄭重徽引諸臣而入夜對廳。爲三年引接之所，而乃房一間，廳三間也。常時引見，則撤去戶
【圖】
閤，上御房內南向，是日則以閤隔之，上御廳外東向坐，兩宦侍稍下，西向設大臣席，廳下甓上東向設諸宰席。時已昏黑，殿上燭光煌煌。大臣以下入就席，俯伏閤內。有婦人哭聲，始知慈殿出臨也。積曰：“此何故也？臣等惶恐不知所措。”上曰：“予不知內間事，故慈殿欲言福平兄弟之事，出臨於此矣。”大運曰：“此乃非常之擧，臣等不當入侍。”積曰：“慈殿欲有下敎之事，則臣等固當聽受。殿下宜入內，請止其哭。”積與諸臣退伏堂下，上入閤內。移時哭止，上出閤坐，諸臣復入侍。慈殿發言，積、大運離席，向閤伏而聽之。慈殿曰：“未亡之人無意在世，每以未死爲恨。今有不測之事，關係先朝，不得不言于大臣。先王之篤愛福昌兄弟，外臣所知也。宮中禮貌極嚴，而予亦體先王之至意，待之無間矣。今者此輩所犯，予所詳知，若至彰露，恐就死地，故予欲從便處之，而主上幼沖，不知曲折。以予爲誣陷，固不足關，而先王愛待此輩之意，將歸虛地。見其判付之言，卽欲歸死於先陵之側，而顧念先王之所倚重者，領相也。當其大漸之時，以世子年幼，國事靡托爲憂，及聞領相之來，喜而謂予曰：‘手足旣來，予雖病，無憂。’此言今猶在耳。此生雖不足恤，先王之親愛此輩，而欲爲掩覆者，反爲誣陷之歸，若不暴白而死，則無以見先王於地下，所以姑
【圖】
忍一死，而欲一陳於大臣矣。主上在春宮時，只勤於學問而已，不預他事，安知內間之事乎？內人常業，人物本來無形。仁宣大妃初喪，兩王子及福昌兄弟，入治喪事，其時福昌與常業有不測之事，而予方病重，未及詳知矣。仁宣大妃私藏器物，先王罔極之中，與諸公主親自區處，福昌亦入侍，見常業氣色殊常，先王覺之，言於予曰：‘我所目見之地，此輩顯有不安之色。衆目所覩，若至現露，則必爲福昌之禍，自今無令相近可也。’予以爲此言不可煩說，招老尙宮分付曰：‘常業有駭異擧措，汝必善爲伺察。’厥後再三入來，有綢繆尋覓之色。先王以爲：‘男女之慾，人所難制。今見福昌氣色，必生大患。’七夕茶禮，自內設行，親臨之時，兩王子、福昌兄弟爲執事，內人奉祭物以進，常業見褔昌失色，褔昌注視常業，不自覺其首之回也。先王極用驚駭，以處置爲憂。予屢請以他事黜之，而以仁宣大妃嘗信任之故，不忍黜矣。常時內人以事出外，則以御筆書出字於鐵牌，然後始出。一日常業稱病，請浴椒，先王無心之中書出字。其後見內人出外置簿，問之曰：‘內人金氏誰耶？’尙宮以常業對。先王大驚曰：‘此何言耶旣？出渠家，與之相從，而至於生子，則難以掩覆速爲招入。’自內屢次招之，而稱托不來。先王遣別監，問何故出去，則稱以魂殿尙宮使之出
【圖】
去。先王招問尙宮，尙官對以不知。先王以爲：‘置而不問，則無以懲畏，若至詰問，則恐害福昌。’故姑使之待令，而常恐事跡現露，言于予曰：‘臺諫若知，則必有論啓。若有臺啓，則我亦不能救矣。’思欲善處，而遷延未決，遽至昇遐。昇遐之後，常業始自入來，悖亂之言，震動宮中。予於罔極之中，不勝其忿。且福昌兄弟，又以襲斂執事，方在內間，恐其復有如前日之變，言于主上，使之罷職放送，而主上自在幼時，彼兄弟出入從遊，情愛篤至，恐其傷害，不聽予言，今乃有此判付。以先王目覩此事，務欲掩覆，到今反爲構陷不測之歸，予心之痛，何以爲喩？予之體先王之意，欲掩其罪者，亦不可得，故自內窮詰常業曰：‘予所目覩之事，汝敢欺隱，歸先王於陷害之地乎？汝不直言，當用刑杖，汝之父母，亦不得保全。’云，則常業一一直招，其言如此如此，言之醜矣。仁宣大妃初喪斂襲時，福昌展布衣襨，渠亦在傍，手及渠邊，遽至相握。又於內人及王子衆會之中，自後把握裳裙，渠驚遑躱避。其後福昌言于渠曰：‘吾有戀戀之情，而汝何邁邁避我？’相持抵抗，終見逼迫云。又問書札往來之事，則輪輿排設時，福昌落下小紙，書中極道相思之情云。以先王親親之義，而欲其掩覆者，今至發露，予欲溘死而無知也。”仍且哭且言曰：“頑命至今不死，遭此罔極之變。渠輩旣已發露
【圖】
於先朝，而到今隱諱，有若先王陷害者然，豈不痛哉？貴禮之事，雖不目覩，醜言甚多矣。上年春，予病重垂死，先王方在罔極之中，使福昌兄弟探問病候，晝夜在內。福平每索茶飮後輒留鍾，貴禮往索，則福平曰：‘每每索茶，何不親自持來？’仍握手戲之。貴禮以至近之地，侍女多在辭之，乃摟至會祥殿月廊，强逼見從云。此乃先王之所親聞，予之所詳知，而今乃爲陷害之歸。至於先王之待領相，予所知也。倚重之意，常常稱道，至呼其名曰：‘許積在，吾無憂矣。’卽今同心合力，裨補沖主，糾察臣僚，無有作非，予之所望，惟在領相。其他入侍諸臣，孰非先王之所任使，而食先王之祿者乎？精神荒迷，不暇念及國事，而頑命之至今苟存者，只欲見諸臣協贊幼主，措世太平，而歸告先王，故欲死者數，而忍而不死耳。大臣、三司、備局諸臣，皆聽予言，宜悉陳所見。此事果爲誣陷，而予之此擧，未免過當耶？自遭天崩之痛，無面對人，雖侍女在前，不欲擧顔。今遭此事，恐爲先王之累，故不計一身之是非，欲一暴白於諸臣而後，死爲快耳。”積起而曰：“慈殿下敎，臣等不敢不承聽，而臣等之言，不敢直達于慈聽，當各陳所懷於上前。慈殿御座隔壁，可以垂聽矣。”仍向前嗚咽而言曰：“臣老而不死，至今生存。雖無慈敎，先王信任老臣之意，前已陳達於榻前，而今者
【圖】
慈殿至以大漸時所囑之語爲敎，臣之尙遲一死，尤所痛恨。今此處置，果爲失當。如非慈敎，臣等何由知如許事狀？淸風非他人之比，而其箚以先王之所駭，憂慈聖之所難處爲言臣意謂，此輩當無辭就服，觀其所供，費辭自明，臣實怪訝。自上徑先放釋，未免率爾，故臣於今日，固請更拿，半日力爭者此也。”上曰：“此予不知內間事故也。”積曰：“內間之事，臣等尤所不知，而今則罪狀現著，更無可問之事。殿下雖欲容貸，國有三尺，只當依法處之而已。仁宣大妃視渠輩如子，鞠養宮中，有生育之恩，而乃於初喪襲斂之時，敢生不測之意，雖閭巷無識之人，安有此事？前春慈聖未寧時，福昌兄弟入內問候，臣所知也。當其憂遑罔極之中，敢生此意，尤可痛駭。先王可謂至德，親見此事，而恐外人之知，終始掩覆，親愛骨肉之德，到今益彰，有何一毫貽累之事乎？男女出付有司，用法之外，更有何言？”大運曰：“慈敎不啻明白，有何更問之事？”善澂、徽、深、夏鎭皆曰：“事旣彰著，只當依法處之。”慈殿曰：“渠輩罪狀，若是明白，而牽於私意，只令主上罷職放送，罪其內人，使不得出入於宮中。大王大妃殿，亦知此意，而自上幼沖，不知內間事，故不聽予言。予念此事旣發之後，置而不問，則宮闈瀆亂之患，無以防禁，以此告知于父親。指淸風也。今其陳箚，蓋由於此，而主上
【圖】
乃以信聽人言，陷人不測爲言。予所詳知，而主上致疑若是，今日大臣在前，此時不言，更待何時？先王不能善處，致有今日之事，益復何言？惟願大臣，輔導沖主，善爲國事，予死無恨。先王每痛朋黨之習，而不能調停。今日領右相同入，大臣之外，寧有可恃者耶？大臣明其是非，務欲公平，則國家庶幾太平。予自孝宗朝，侍衛宮中，孝宗每遇災異，恐懼之意現於辭色。今年虹貫星隕之變，層見疊出，未知其有何等事變，憂懼罔涯，每以修省感回之意，備陳於主上，而念及國事，夜不能寐，明燭達夜，臥而更起。諸臣須追念先王，是非之際，明正無頗，則國事可爲。領相乃先王之所深信，必不相負，故如是縷縷。”積曰：“先王篤愛此輩，外臣之所知，而恐其煩泄，亦不言及於殿下，此實骨肉之至誼，帝王之盛節。凡在聽聞，孰不感嘆？今日之事，當按法處之。判義禁入侍，宜卽擧行。”善澂曰：“承旨以此捧傳旨後，可以擧行。”積令重徽書傳旨曰：“福昌君楨、福平君㮒，內人常業、貴禮等原情，雖不直招，其前後罪犯，已盡彰露。令該府按法處之。”重徽書訖，申讀一遍。慈殿曰：“爲慮後患，自內旣已窮問得實，而其罪何至於死？”積、大運曰：“王法不可輕重之。慈聖雖欲體先王至意，有所容護，不可得也。”慈殿曰：“遠地定配可也。若至於死，則予所不忍。”上曰：“減死定配何
【圖】
如？”積曰：“慈聖之欲其生者，實是厚德，而爲國之道，非法不立，斷不可容貸。”大運曰：“減死者私恩，按法者公議。法者一國之公，非人主所可以私意低昻者也。”積曰：“處置已定，不須多言。而臣有一言，不敢不陳。無狀小臣，老昏無才，上奉幼主，不能盡輔導之責，而惟是以公爲心，則可質神明。不幸朝有大論，人多傷害。臣於嗣服之初，以棄舊圖新之意，陳達者此也。”上曰：“發靷前，卿果爲此言矣。”積曰：“服制一款，先王親攷禮經，丁寧下詢，而諸臣終始違拒，果爲非矣。及至處分已定之後，若能悔過自服，則亦可以偕之蕩平之域，而不此之爲，反以先王之釐正爲非，殿下屢加痛斥，而渠輩終始自是。於是，公議憤發，旣正首罪，又罪其營救者，猶且爭相赴蹈，多抵罪罟。卽今朝廷幾盡一邊之人，此豈臣之本意哉？今日慈殿責之以寅協，臣等不勝感泣。臣身爲首相，務欲調停，而年少臺官，至以調停大臣戲之。今承慈敎，臣當退出，宣布於臣僚，而自今以往，專事黨論之人，則臣當入告于殿下，殿下亦宜施以重罰。臣有所告，而殿下不之罪，則誰肯畏憚大臣，而有所惕慮乎？”上曰：“渠輩自是，而必欲角勝，豈不難哉？尹嘉績予欲試用，而旋出搏擊，如是而可望安靖乎？”慈殿曰：“議禮一款，先王明白決之，予所知也。第於其中，或有過激之論，則大臣宜察之。年少
【圖】
之人，雖無深慮，大臣寅協，則可以鎭靜。”積指燭而言曰：“今日明燭之下，親承慈敎，臣亦略陳所懷。老臣若爲親舊地，而欺殿下者，有如此燭。”上命以慈敎，布告臣僚。積曰：“當依敎宣布，而近來年少輩，有侮老之習，老人之言全不聽從，以是爲難。”諸臣各就座，赫然、汝哲進前啓曰：“慈殿詢問之下，臣等坐遠，不得一言，故敢達。法不行於近親，則無以爲國。宜一從大臣之請，按法處之。”上唯唯。上謂承旨曰：“聞淸風府院君方待命于金吾，勿待命之意，遣史官諭之。”
史／編年／朝鮮王朝實錄／肅宗實錄／二十年（1694）　卷二十六至二十七／卷二十六　正月至閏五月／正月／17日(P.1-2)
○乙卯/上親製朱文公《小學序文》使之弁于篇首，其文曰：“《小學》何爲而作也？古之人，生甫八歲，必受是書，卽三代敎人之法也。自嬴秦坑焚以來，經籍蕩殘，存者幾希，此新安朱夫子之所以慨然乎世敎之陵弛，輯舊聞而牖來學者也。嗚呼！是書也，規模節次，粲然備具，有內外之分，有本末之序，曰《立敎》，曰《明倫》，曰《敬身》，玆三者，內也本也。次言《稽古》，所以摭往行而證之也，曰《嘉言》，曰《善行》玆二者，外也末也。果能於斯三者，沈潛反覆，驗之于身，則二者不過推廣而實之而已。譬如綱擧則目張，根培則支達，此正小子入道之初程，蒙養之聖功，豈易言哉？若夫《敬身》一篇，儘覺緊切。蓋嘗論之，敬者，聖學之所以成始成終徹上徹下，而敬怠之間，吉凶立判，是以，武王踐阼之初，師尙父之所以惓惓陳戒者，不越乎是，學者誠有味于斯，動靜必於敬，造次必於敬，收吾出入之心，立吾正大之本，今日下一功，明日做一事，於不知不覺之中，靈臺泰然，表裏洞徹，則進乎《大學》所謂修身齊家治國平天下之道，特一擧而措之矣。其於風化，烏可少補云爾？歲在甲戌春正月哉生魄，序。”又親製《時敏堂銘幷序》曰：“時敏堂，在儲承殿之南，卽世子冑筵之正堂也。堂以時敏名，蓋取諸說命務時敏之義焉。誠以元良一國之本，而學與不學，治亂自判，苟
【圖】
不卑遜自下，敏於學而如有所不及，則其何以日進緝熙之域哉？遂以作銘，用替盤盂云爾。銘曰：‘眷彼銅闈，煥焉高堂。曰時曰敏，訓義孔彰。萬民攸繫，一國元良。學之勤否，實判興亡。粤惟聖祖，曁我先王。毓德春宮，罔有怠荒。晝筵夜對，玉食未遑。誠意藹然，相得益彰。至矣盡矣，邁古禹‧湯。嗟汝體法，不愆不忘，不役耳目，不邇貂璫。左右正士，前後剛方。惟日孜孜，無息自强。厥德日修，天祿日昌。匪我臆說，聖言煌煌。替古盤銘，以資檢防。’”上又親製《儆戒十箴》，以賜世子。其法三朝箴曰：“於乎百行，非孝不立，天經地義，萬古不易。惟孝爲大，文王是則。日三問寢，洞洞屬屬。”其親賢士箴曰：“紛華波蕩，此心難持。是以涵養，賢士必資。前後宮僚，左右賓師。規達朝夕，非法不爲。”其勤講學箴曰：“幽獨得肆，其心易放。莫謂無知，明明在上。克念克敬，必擴充之。屋漏在邇，須以爲師。”其戒逸豫箴曰：“今來古往，鴆毒宴安。元聖懇懇，七更其端。念玆在玆，所其無逸。罔敢或懈，兢兢業業。”其納忠言箴曰：“藥不瞑眩，厥疾奚瘳？勿謂逆心，而反必求。求之如何？必有其道。惟將太甲，反覆戒告。”其堲讒說箴曰：“讒人爲禍，何莫不然？君臣際遇，則尤恤焉。堲讒遠侫，詎有他途？終始誠意，務盡交孚。”其愼喜怒箴曰：“七情之中，曰怒曰喜。中之則難，散之則易。此病未除，更做甚事？中之如何？必也蘊理。”其崇儉約
【圖】
箴曰：“覆邦興邦，由奢由儉。夷考前牒，符契若驗。大警厥心，乃懋厥德。爲國惜福，爲民作式。”其明賞罰箴曰：“以勸以懲，惟賞惟罰。用是昔人，乃愼乃必。欲明二者，宜戒偏着。大公照臨，人心可服。”
○以丁時翰爲執義，崔敬中爲掌令，李適意爲持平。
史／編年／朝鮮王朝實錄／肅宗實錄／四十二年（1716）　卷五十七至五十八／卷五十八　七月至十二月／十二月／6日(P.47-1)
○壬辰/全羅道珍島郡民金瑞等九人，漂海到琉球國，其國送至淸國，自淸國移咨出送。瑞等至京師，上命備局，招問漂海事情，瑞等略書顚末以對。其言曰：
甲午八月初七日，爲採進上生鰒，同船入海，猝遇狂風，出沒大洋，凡十七日，始得到泊於琉球國界。有四十餘人來集，見其飢乏垂死，饋以小米粥，以潤飢腸，仍爲扶入村中，具飯款待。新創別館以處之，編竹爲籬，使人守直，衣服、飮食，隨時備給，上下男女，迭相來見，遺以酒饌。國俗
【圖】
之醇，可知。處其國經年，稍解方言，問其王城遠近，不過十里許，鍾聲有時隱隱在耳。其國幅員，東西四日程，南北則不及東西。大抵山高野窄，田多畓少，稷麻不産，桑苧頗饒。禽無鵲獸無虎，且雞鳴異於我國，望前則自初更至五更，逐更而鳴，望後則晨唱如我國。民戶殷富，而男少女多，俱着長衣，皆束髮如我國。男人以巾裹頭，如網巾，女人以頭揷玳瑁簪，故可以辨別。飮食與我國無異，而作餠必雜以沙糖。農事，十一月正月移秧，五六月收穫，蔬菜四時長靑。雖嚴冬，不過如我國九十月，亦無霜雪。城池則都城外，無他築城處，兵器與我國無異，而弓子，削木付竹，元無付角之事，不宜遠射。瑞等欲還本國，而所持船隻盡破，勢難駕海。該國例於三年，一貢中國。適當其次，故乙未十一月二十四日，該國使臣領率，同載一船，丙申閏三月初九日，渡泊福建，水路不知幾千里。問其農業，則一年再秋，家舍、衣服極侈，人物與皇都無異，左右市肆，珍寶山積，夜則燈燭煌煌如晝。瑞等接待之節，自官給糧饌、衣資。七月十五日，自福建離發，分乘三隻馬尙，馬尙者淸國小船之名。沿江溯曳，過二十日，始得下陸。今十月二十三日，達北京，留接於玉河館外五里許寺刹，以日寒之故，使不得作行，勸令俟本國冬至使偕還。瑞等對以父母、妻子，念我全沒，晝夜號哭，豈忍暫時留滯？通官輩憐而許
【圖】
歸，各給禦寒之具，謂是皇帝所賜。十一月初十日，離皇城，以驢車二乘，分載，十(一)〔二〕月初二日渡江而來云。
於是，備局請分付沿路，給馬饋食，還送本土，上從之。
史／編年／朝鮮王朝實錄／肅宗實錄／四十四年（1718）　卷六十一至六十二／卷六十一　正月至六月／六月／19日(P.48-1)
○丙申/領議政金昌集引疾呈告，乞免至四，世子遣承旨敦諭。
○以李禎翊爲承旨，李挺周爲司諫。
補闕正誤：○丙申/開城留守崔昌大，再書辭職，承優答。至是三辭，略曰：
臣有情事之隱痛者。向來有申球者，投進禍士林之疏，而攙及先臣頃年祭文事，恣意構陷，爲言罔極。其後金致垕、金楺、兪彦協之疏，承述球緖餘，迭出詬詆。臣於哀疚創毒之中，累遭橫逆，心驚膽掉，憤懣抑塞之私，自倍於先臣遘閔之初。雖然，此事已於甲午秋間，館學儒生接踵投匭，誣捏先臣甚力，我聖上旣斥而不納。及先臣上章自陳，又賜溫批。我聖上大明旁照，如日中天，言者之處心措意，纖微畢照，煌煌綸綍，播在人耳目，則如球鬼蜮之輩，雖簧皷百端，顧何能蝃蝀於赫臨之下哉？我聖上，旣明降詞旨，洞晣冤誣，則臣固無事於呶呶更辨，與此輩人交鬨。痼疾癃廢，已分爲棄物，固無望於强起承命，而顧此前後人言，所遭非常，私心蘊結，痛貫腸胕，區區自處之道，有不容纓冠束帶，廁跡於朝端，則尙何論於今日去就哉？云云
答曰：“再諭予意，何用控免至此乎？書末事，聖上答先卿疏批，業已開釋，於卿有何難安之端？毋庸固辭。”
史／編年／朝鮮王朝實錄／肅宗實錄／補闕正誤／四十四年（1718）　卷六十一至六十二／卷六十一／六月／19日(P.4-2)
○丙申/開城留守崔昌大，再書辭職，承優答。至是三辭，略曰：
臣有情事之隱痛者。向來有申球者，投進禍士林之疏，而攙及先臣頃年祭文事，恣意構陷，爲言罔極。其後金致垕、金楺、兪彦協之疏，承述球緖餘，迭出詬詆。臣於哀疚創毒之中，累遭橫逆，心驚膽掉，憤懣抑塞之私，自倍於先臣遘閔之初。雖然，此事已於甲午秋間，館學儒生接踵投匭，誣捏先臣甚力，我聖上旣斥而不納。及先臣上章自陳，又賜溫批。我聖上大明旁照，如日中天，言者之處心措意，纖微畢照，煌煌綸綍，播在人耳目，則如球鬼蜮之輩，雖簧皷百端，顧何能蝃蝀於赫臨之下哉？我聖上，旣明降詞旨，洞晣冤誣，則臣固無事於呶呶更辨，與此輩人交鬨。痼疾癃廢，已分爲棄物，固無望於强起承命，而顧此前後人言，所遭非常，私心蘊結，痛貫腸胕，區區自處
【圖】
之道，有不容纓冠束帶，廁跡於朝端，則尙何論於今日去就哉？云云
答曰：“再諭予意，何用控免至此乎？書末事，聖上答先卿疏批，業已開釋，於卿有何難安之端？毋庸固辭。”
史／編年／朝鮮王朝實錄／英祖實錄／二年（1726）　卷九至十／卷九　正月至六月／二月／15日(P.13-2)
○戊寅/憲府掌分李齊恒。申前啓，不允。又請四大臣毁家瀦宅，首發啓臺官，極邊遠竄，不從。又啓論中和前府使呂渭良，貪汚不法，仍請明査正罪，亦令御史盤問，批曰：“事關綱常外。此等事，別遣御史，予實未聞。”不從。
○掌令任徴夏上疏。略曰：
聖明畀臣言責，辭之不獲命，是殿下使臣言也。臣安敢不言？謹以平日蓄積于中者，
【圖】
條列而陳之。其一曰，恢聖志以立大本。臣聞志者，萬事之的也。的之不立，中不中何論？凡人有志，亦莫不貴剛大而賤卑下。況人君代天理物，其責愈重，尤不宜妄自菲薄。況當一亂之後，任一治之責者，豈可循常蹈舊，東塗西抹而止哉？嗚呼！惟我東方，禮樂、征伐，不得自天子出者，亦已久矣。惟天不忘我祖宗，乃生我殿下，將降大任，乃先拂亂其心志，以增益其所不能，式克至于今日。將使殿下安幾危之宗社，整旣頹之紀綱，拯生民於塗炭，綿寶籙於千億，殿下之責，其亦難矣哉！臣伏覩殿下，以不世出之姿，當大可爲之時，其心非不孜孜願治，而臨御二年，未見樹立之卓然，規模、氣象，視前無異。《書》曰：“愼厥終，惟其始。”其始如此，其終可知。嗚呼！欲堯則堯，欲桀則桀。臣誠死罪，敢問殿下，將何所安？臣竊自妄度，今日之止於如此者，實由於聖志之不廣，而聖志之所以不廣者，亦有由焉。蓋自辛丑以來，群凶之縛束我殿下，無餘地，凶言悖說，有不忍聞。末乃以賊虎爲元勳，逼殿下莅其盟，煌煌鐵券，歷歷銅盤，臣僚環立，鬼神森烈。此時殿下，跼蹐在坐，何以爲心耶？此時則殿下固不得自由矣，及至今日，誰禁而不能奮發耶？無乃猶有所沮縮而然也，臣則以爲殿下，宜無所沮縮也。惟我先王，旣有疾患，又無嗣續，宗社、神人之托，捨
【圖】
殿下而其誰耶？此時殿下，雖欲爲泰伯、仲雍，其可得乎？惟我慈聖曁先王，所以體聖考遺意，早定大計者，亦惟爲宗社也，當時四大臣，所以力贊大計，殺身不悔者，亦惟爲宗社也。從古以來，以次嫡承大統者，未有若殿下之光明正大者也。此可以百世不惑，又何沮縮之有？臣竊聞殿下，嘗以孤竹淸風四字，用示微意。嗚呼！孤竹淸風，豈殿下之所可道哉？由是觀之，殿下之氣已餒矣，其志安得以廣之哉？且志不廣，故處分不嚴，處分不嚴，故義理不明，義理不明，故民志不定，民志不定，故天心不豫。於是乎天之所以付畀我殿下，責望我殿下者，將無以答之，豈不大可惜哉？臣以爲殿下今日之道，無過乎克恢聖志，必以古昔英雄之主，創業垂統，撥亂反正者，自期，無以區區守成，苟冀無事者，自多焉。然臣又以爲，今日殿下，視古創業之主，尤有難焉。何者，創業之主，必與豪傑之士，周旋於塵埃之中，相與策勵振拔，以建功業，故其志易廣，而其功業大可觀矣。今殿下，久處潛邸，無一箇士大夫，相與往來，所與習者，非宦官、姬妾，則掖隷、宮屬也，其志安得自廣？由是，其明察於細務，其仁近於婦人，糊塗、彌縫，終無磊落做去者，苟不能奮發大志，拔出宿臼，則臣恐殿下國事，終無可爲之勢也。古人曰：“舜何人也，予何人也？”伏願殿下懋
【圖】
哉！二曰，嚴宮禁，以絶奸萠。惟我國家，自祖宗朝，嚴於防閑，宦官之任，不過供灑掃備使令而已，未或干預於朝政。不幸庚辛以來，大防漸弛，私逕隨開，始則賄賂相通，其害猶小，終乃威福擅行，其勢難遏，以至逆儉用事，而殿下一身，幾不能保。此則殿下之所親經歷，而大懲創者也。惟其懲創旣深，則宦官之害，非今日所當憂也。然而臣有區區私自憂者，有二焉。儉獄旣不窮竟，黨與無所致討，則安知殿下左右，不有尙儉輩幾人耶？向者鄭宇寬招中，有所歷擧，而其時凶黨，撲殺宇寬，以滅其口，僞作死後之招，粧成誣告之案。中外雖多疑惑，端緖無由的知，及至廷玉直招而後，徵、商輩，締結謀逆之狀，畢露無餘。宇寬所告，外面事旣如是分明，則諸宦事，亦不可謂全然無實。然此非外人之所可知也，惟殿下，必自知之耳。今臣亦豈以宇寬所告諸宦，謂皆一一如尙儉哉？其或然或不然之間，一經按覈，然後無罪者可以安其心，有罪者可以正其法。如金夢祥者，實非儉黨，果如聖敎，則一經按覈，自可淸脫，在渠亦豈非幸耶？其他諸宦，俱是夢祥之類，則殿下又何不幷擧，而獨拈出夢祥一人也？此其中必有可疑者，而殿下一例掩覆，不許按覈。元惡雖誅，餘孽尙存，則禍根不除，滋蔓可慮，此臣所憂者一也。伏願殿下，以平日所自聞見者，參以宇寬
【圖】
所指告，摘發其中可疑者，出付有司，嚴鞫得情，以正王法，以嚴宮禁焉。抑臣聞小人，近之則不遜，遠之則怨，處之蓋難矣。臣以意度之，殿下久處潛邸，或不得不與此輩，有所親昵。況當禍變之際，其忠於殿下者，必不無其人，此則理勢固然。果有若是者，殿下別有賜與，厚其廩食則可，若因仍假借，示以私好，則其流之害，不可勝言，此臣所以憂者二也。伏願殿下，毋以顧藉之私，勝其懲創之意焉。宦官之害，臣已略陳之，若其宮婢掖隷，亦不可不嚴加隄防，亦願聖明留意焉。其三曰，行天討以定國是。臣聞惟天好生，不能去秋，王者體天，亦一無私而已。可怒在彼，我何與焉？舜之誅四凶是已。夫四凶者，在堯之時，已負其罪，而堯不能討之，至舜而始討之，舜何嘗以堯之不能討，有所嫌礙哉？今殿下，若以耉、輝輩，爲非逆則已，旣知其爲逆，而惟以先王之所不討，我則討之爲嫌，而不敢討，則是何大異於大舜之爲也？或者聖明，猶不能十分眞知，故猶有所疑惑而不決者耶？臣請溯其源而悉論之。殿下，其以凶黨之禍心，基於何時耶？實基於丁酉獨對事也。惟彼凶黨，得罪於名義，不容於聖考，指天劃地，以俟一日，及有此事，大生疑怒，脅迫之言，左右迭出，至於趾完而極矣。其後眞儉，以銀貨用於何處之說，恐動我先王，泰耉以不可冒嫌出見等語，
【圖】
惎間我先王，此實凶黨之宿計，而殿下之禍根也。及至名位已定，宗社有托，則此輩知其勢不可兩立矣，其計安得不急，而其言何所不有也？先王若無疾患，又有嗣續之望，而彼四大臣者，有私於殿下，急急定策，則是四大臣有二心者也，果如凶黨之所言矣。殿下惟當以逆治之而已，何伸寬之有，何褒忠之有？今乃不然，四大臣者眞爲忠，而搆殺四大臣者，眞爲逆也。殿下旣知其逆，則亦惟以逆治之而已。夫討逆之大經大法，不過曰：“殲厥巨魁，脅從罔治。”今殿下以好生之德，懲旣往之事，不欲恣行殺戮，則亦宜誅其爲巨魁者而已。諸臣之必欲嚴討復者，亦豈欲人人而盡誅哉？然而殿下先疑諸臣，急於報復，過於殺戮，乃强作別般義理，或曰：“反側自安。”或曰：“毋我負人。”或曰：“以寬濟猛。”或曰：“王道蕩平”，多般周旋，曠日持久，由是義理不明，民志不定。殿下試觀，自古義理不明，民志不定，而能久於國家者，〔有乎〕？否乎？臣竊觀近日以來，風色大異，君上已安於姑息，臣下多狃於遷就。無忘在莒，無忘囚車八字，豈非今日第一警戒乎？只有一大臣，以苦心血誠，欲爲君父討亂賊，力盡誠竭，終必去其位而後已。彼大臣者，綽綽有古大臣風矣，所可惜者，殿下以一時私意，掩千古之大義，務在必勝而乃已。夫人君居巍巍之位，操赫赫之威，何憂乎不
【圖】
勝？然而從古以來，明君賢辟，舍己見而取人善者，何嘗見勝於臣下，貽譏於後世哉？今日臺啓，謄傅古紙，積成卷軸者，書之不勝，聽之可厭。殿下若嫌其煩且久，而必欲亟停，則何不與大臣、諸宰、三司之臣，一番會議，分其首從，各以其罪罪之，一如向者臺臣之所請耶？此事尤非難事，只是嗣服初數日間事。當時若速了此事，不使橫着至今，臣知今日，已見大綱正而萬目擧，國事必不如是頹塌，人心必不如是渙散。殿下又何患乎民憂國計，置之度外也？伏願殿下，一刀割斷，無爲傍觀者所笑也。其四曰，破俗論。其五曰，抑侈冗。其六曰，擇守令以保窮民。
批略曰：“條列進言，予庸嘉之。然一亂一治，禮樂征伐等說，予未知其得當。噫！鏡、虎雖肆凶，三百年宗社，何敢動也？且以大行王友愛之仁，臨乎上，渠何敢售其計乎？當辛丑辭章之日，予意固自如也。彼輩所爲，使予益加警惕，此心泰然。何跼蹐之有焉？孤竹淸風四字，前冬果言之，而在邸有此心，旣至今日，當奮發圖治。自古創業之君，或起畎畝，或出寒微，而未聞以此餒氣者也。向以宇寬招中之語，只言其一者，乃擧一指十也。若有其人，予豈惜一二宦侍，啓無窮之後弊乎？先言淸風，後言忠宦，在私邸，豈有忠不忠之可論乎？厚其廩食之說，非予平日之意也。”
史／編年／朝鮮王朝實錄／英祖實錄／五年（1729）　卷二十一至二十四／卷二十四　九月至十二月／十一月／2日(P.43-1)
○壬申/憲府掌令申處洙。申前啓，不允。又啓：“噫嘻！維賢窮凶極惡之罪，上通于天，爲今日臣子者，恨不能食其肉而寢其皮也。其少洩神人之憤者，惟在於破瀦一款，而聖意蓋有所詳愼者，至令金吾査問以稟，誌文、印本，誕降之所，旣曰寓舍，則其非本第，明白無疑。一二婢子之奸招飾辭，何可取信，而不爲擧行應施之典也？請逆魁維賢，亟施破家瀦澤之律，以伸王法，以快群情。疏下諸賊，終至稱兵，而夢旣伏法，誼又杖斃，則所餘者，只是眞儒等三賊耳。以其貫盈之罪，尙在竄配之中，王章之乖舛，莫此爲甚。蓋其疏不道之說，實爲敎文之源逆。鏡旣是妖儉之外援，眞儒又爲諸賊之窩主。特以官秩之高下，鏡雖作頭，若言凶論之主張，儒實爲首，律以三尺之典，豈有獨逭之理哉？況其顯賊兵敗之後，捉納萬鼎者，欲掩其同謀之迹也，慶祉就拿
【圖】
之際，潛取其馬者，實出於親密之情也。其平日締結凶賊，爛熳謀議之狀，於此益可見矣。舊罪新案，斷不可以島配而止，請眞儒等三賊，亟正邦刑。明彦之有不臣於殿下之心，蓋已久矣。甲辰冬一疏，已極凶慘，而以賊鏡同去就之說觀之，其綢繆陰謀，貫通心肚之狀，昭然難掩。噫！遐荒放謫，卽歸故土，人之常情，而遲回不歸，已多可疑之端，久廢起用，一言自訟，事理當然，而不陳例疏，顯有罔測之意。此所以向來筵臣，有無臣節之論者也。惟此兩款，究其心迹，則雖斬作萬段可也。而況其父子之名，累出於諸賊之招，胡服擧事之說，元非倉卒做出之言，衣縫納書之計，實出臨急圖免之意。使渠父子，果無爛漫同參之事，則逆招所引，何如是狼藉，而世樞之至死不變其說者，尤豈非情節之萬萬無疑者耶？當初拿鞫，在法當然，徑先酌處，大失獄體。請明彦，更令鞫廳，拿鞫嚴刑，快正王法。思孝自是凶黨餘孽，與師寬有叔姪之親，而率置於營底，以慶祉爲心腹之人，而委任於幕下，其平日爛熳謀逆之狀，不待崇大之招、道亨之出，而可知矣。況其曾按東藩之時，至以三百金重貨，無端出給於弼顯，則彼此情迹之綢繆，其來已久。李曥所謂賊顯與思孝，連謀擧兵者，豈不信然乎？噫！顯賊之所率邑兵，不過如干束伍，而乃能直到全州，請見主將，若無從前和應之約，則豈
【圖】
敢以些少脅從之類，突然徑趨於城守已嚴之後，從容往復，直請開門耶？及其匹馬逃走，而終不跟捕者，顯有暗地故縱之意，拘其母子，仍置該邑者，亦在諸賊已敗之後，則正與直儒之捉納萬鼎，夢佐之追捕弼夢，同一心腸。昨年按鞫之時，徑先酌處，已是失刑之大者，人心之憤鬱，至今未已。請充軍罪人思孝，拿鞫嚴刑，以正王法。嗚呼！聖考寶鑑，此何等文字，大策編摩，又何等責任，而今乃畀之於如尹淳者，臣竊慨然也。噫！我聖考在宥五十年，見於施措，發於絲綸者，何莫非鴻功盛烈，而其所以建諸天地，昭如日星者，尤莫大於尊周夫義，斯文處分耳。如非鴻匠，莫宜撰次。彼淳者，雖不量度，妄自擔當，而渠嘗鬻技殊俗，人皆唾罵，則豈忍以匪風、下泉之詞，反汚於染毫蠻牋之手乎？其腕旣不可斷去，則此編決不宜仍畀。雖以故事言之，手寫三田碑者，不敢復書士夫家墓文。況以堂堂聖考之遺編，付之於如許之人，其損國體駭聽聞，果何如耶？至如斯文事，煌煌聖訓，實爲百世不刊之典，今此寶鑑之中沒此文字，何以爲後世觀乎？只以玆事，最爲渠輩之所嘗惡聞，故托以汗漫，游辭稟旨，竟至刪去而後已，其僭妄之罪，巧密之態，有不忍正視。請右參贊尹淳，罷職不敍。”上命還給，引見，下敎曰：“汝不聞滌去舊習之敎耶？”處洙曰：“臣所論，乃斯文事，非黨
【圖】
論也。”命竄處洙於甲山府，於是，李顯祿、趙尙絅等相繼疏救，皆不從。
○掌令韓師得上疏，略曰：
頃日九日製試券科次入啓也，自上親坼數券糊封，旣經御覽，則便是出榜。而仍爲還封，踏以小啓字，招入提學，敎以試券中有正合時病之句，易次擢魁。此固聖上憫時病俗之盛意，而竊念科試之法，至爲嚴重。若以其句語間偶合上旨，而輕易易次，則烏在其嚴科法重試選之意哉？竝許賜第，係是特恩，固非臺閣所可仰請，而幷不賜第，則科體無損，處分得宜，伏願裁處焉。今年式年覆試，因監試官之不備，翌日開場，實是前所未有之事。前掌令李著、前持平李憙，惟以違牌爲能事，後弊所關，不可無警。伏願特命削罷焉。濟州非他邑比，而近來武弁，每每厭避。元百揆始作俑焉，洪元益尤而效之，至於李守身而極矣。臣謂元百揆、洪元益，特施島配之典，李守身則仍其地定配，斷不可已也。
批曰：“特命擢頭，意非偶矣。竝第竝不第，非特有之，一榜竝賜第，亦有例焉。此皆自上特爲處分者，非在下所援請。李著、李憙，竝罷職不敍，李守身旣已處分，不必更論，元百揆、洪元益竝削職焉。”
史／編年／朝鮮王朝實錄／英祖實錄／十八年（1742）　卷五十五至五十六／卷五十五　正月至六月／二月／14日(P.14-2)
○甲辰/以鄭羽良、李玄輔、兪健基、李鼎輔
【圖】
爲承旨，曹命敎爲正言，李秉常爲判義禁，趙德中爲公洪水使。
○吏曹參判元景夏上疏，略曰：
臣之禍媒，只緣和協二字，毁臣者由斯，譽臣者由斯。虛舟自在，而風浪蕩射，抑何故焉？臣之苦心，豈徒欲和協而已哉？是非必欲明，義理必欲正，此臣登筵封疏，以爲告君第一義。而天啓聖衷，處分光嚴，誣案投諸丙丁，寶訓揭于日月，煌煌邦典，詔以百世，凡我臣庶，罔敢失墜，寅畏同心，各忘黨私，諸臣之所當交勉者，而臣以和協，反陷黨案。夫所謂黨字，無形無跡，點綴隱映之際，人自陷於千仞坑塹。聖明在上，臣無此憂，而人言屢至，安知慈母之杼，不投於曾子之殺人乎？請削臣職仍治臣罪。
下例批。
○副修撰鄭翬良上疏，略曰：
《詩》云，‘靡不有初，鮮克有終。’臣竊觀近年以來，朝夕箴儆，蓋未聞衛武之作戒，而漸不如初，不能無魏徵之所歎。殿下在往年，則孜孜講學，晝講旣罷，復賜夕對，而今則殆至全廢矣。殿下在往年，則章奏狀牘，酬應如流，不留晷刻，而今則或至淹滯矣。殿下在往年，則五日次對，又有引接，咨詢民隱，而今則漸至稀闊矣。殿下在往年，則卯酉之坐，刑獄之政，董飭相隨，而今則幾至廢却矣。殿下在往年，則芻蕘狂言，必回察翕受之，而今則大臣之言，或不省答矣。殿下在往年，則守令陛辭，必引見面飭之，而今則下直之倅，亦靳賜對矣。
【圖】
殿下在往年，則凡於守令之差除，必飭擇擬，而今則銓曹之臣，苟循情面，不復畏愼矣。殿下在往年，則凡於貪汚之覈治，必嚴懲勵，而今則議讞之臣，枉法循私，氷釋水解矣。殿下在往年，則抄選儒學，俾侍經筵，而今則雖因臣僚之建請，只下例諭而已矣。殿下在往年，則一才一藝，必欲搜用，而今則雖有廟堂之薦書，只作休紙而已矣。凡此十者，皆足以有累於聖上愼終之治。而況王綱日頹，國勢日卑，大訓雖揭，其效邈然，黨論絓結，大癰將潰。環顧時事，無一可恃之形，而殿下又欲以暇豫而承之，此臣之所以耿耿憂歎者也。
批曰：“其勉切是，宜勉之矣。”
史／編年／朝鮮王朝實錄／英祖實錄／二十八年（1752）　卷七十五至七十八／卷七十六　三月至五月／五月／12日(P.20-1)
○壬申/葬懿昭世孫。前一日，代奠官行啓殯奠。參贊洪象漢跪白曰：“參贊洪象漢，謹以吉辰啓欑塗。”繕工監官陞撤欑塗，參贊以巾拂拭梓室，覆以棺衣。祖奠時至，行祖奠，亥時行遣奠。訖，讀哀冊官韓光肇詣冊案前，讀哀冊文曰：
維歲次壬申三月初四日乙丑，懿昭世孫卒于昌慶宮之通明殿，越三月五月辛酉朔十二日壬申，將遷于楊州鞍峴之南麓，禮也。素帟初啓，丹旐載颺，工祝撤祖而紛泣，池綍戒途而長往。惟我主上殿下，悼孫星之遽淪，悲少邸之永閴。爰命詞臣，俾揚徽躅。其辭曰，‘天眷大東，篤生神孫。祥光耀霄，祿道祉繁。聰
【圖】
哲溫文，星眸日角。三殿奇愛，兩宮至樂。章幘受冊，接武少陽，甫及周歲，指對四方。辨字維幾，六十有九。曠省而涕，啓餐于手。玉音微聆，色聳喜騰。本然之孝，克邁閔、曾。取樸厭華，尙質之德。宗祊磐泰，八域延拭，胡穹昊之窅漠，竟神理之多違。颷輪逝之難遏，渺眞遊之莫追。嗚呼哀哉！蘭蓀夙茂，麟騶競頌。謨貽燕翼，懽洽含弄。縱嬰疢而彌留，期勿藥而遄復，兪技窮而罔效，奄沖齡之不淑。嗚呼哀哉！雕檻兮凄凄，繐帳兮寂寂，俯仰成陳，觸境增盡。想朗音而在耳，緬岐姿而森目。恫無涯於重宸，矧衆洟之盈掬。嗚呼哀哉！有菀新岡，密邇天闕，英靈不昧，晨夕朝謁。慰聖懷之哀傷，詎有間於幽顯？玄扃掩而厚夜，象設儼而擐巚。嗚呼哀哉！今古丘原，脩短同歸，煌煌琬琰，千禩芳菲。寫至情於雲漢，淚字字而忍讀。嗟！令名之永終，庶不泯於汗竹。嗚呼哀哉！
訖，以冊還置於函，遂發靷。舁梓室官以淺淡服進輴，攝翊禮以淺淡服跪，贊請陞輿，以敎命冊印、諡冊印、哀冊，各置於腰轝，香爐、香盒置於香亭，魂帛函安於腰轝，神主函置其後。攝翊禮進，當梓室前跪，贊請詣輴，內侍奉銘旌降階，參贊以淺淡服，帥舁梓室官及內侍，以輪輿奉梓室，降階，覆以素錦褚。攝翊禮跪，贊請陞輴，至外門外，攝翊禮跪，贊請陞輿，又跪贊請進發。魂帛輿、腰輿、羽葆、銘旌及翣以次陳列，承旨淺淡服，講書
【圖】
院、衛從司官衰服步從。至板廛屛門，乘馬隨行。至宗廟前路，舁士弛擔，攝翊禮跪，贊請進發，至昌德宮前路，亦如之。至崇禮門外路祭所行路祭訖，百官奉辭，應陪從群官，以次陪從。至墓所，奉安梓室於靈帳宮，行朝奠上食。行遷奠，參贊洪象漢跪，白啓欑塗，攝翊禮跪，贊陞輿陞輴。至羡道南奉辭位，用轆轤，奉下梓室。參贊洪象漢，帥舁梓室官等，奉梓室，安於玄室大棺內北首。參贊率內侍，再整棺衣、銘旌，令平正，都監提調率其屬，以黼翣、黻翣、畫翣，樹於梓室兩傍，鎖閉玄室。參贊及持平朴師訥，同監鎖，師訥書其封曰謹封，參贊覆土九鍤，仍築灰以塞。又以哀冊，跪奠於退壙之西，以贈玉帛函，跪奠於哀冊之南。都監提調帥其屬，奉明器、服玩等諸具，以次陳之，帥作工續以終事，下誌石，群官哭再拜奉辭。誌文曰：
我世孫幼諱昌興，此乃百日命名也。卽祚二十六年庚午八月二十七日丑時，生於昌慶宮之景春殿，生時紅光亘霄焉，卽嬪宮洪氏誕生也。外祖參判鳳漢，永安尉玄孫也。翌年辛未五月十三日封世孫，以五章服，抱奉行禮於崇文堂。生已碩大，儼然若成人。及冊封，復命名曰琔，處於同宮歡慶殿。歲壬申三月初四日卯時，薨逝於通明殿，得年纔三歲也。嗚呼，痛矣！此我世孫生卒也。嗚呼！三歲幼兒，豈述行錄，而有諡焉有誌焉？其無行錄，何以徵焉？飮泣以記，心膽欲
【圖】
摧。旣述始末，宜錄行誼，而嗚呼！予豈忍爲三歲孫一字夸大乎？只錄其槪焉。自二歲冬臘，能識字。古人六歲始敎方名，而纔周年已指四方而對其所，知字數，侍者記之，乃六十有九字。且指李字而又自指，此謂我姓之意也。予有所食，來立案右，手開其蓋。昨冬因孝純喪，臨視者曠焉，若聞稱予，輒必飮涕，且聞予聲，雖遠且微，必聳聽而喜，是乃本然之孝也。凡兒性喜華美，而常取厚而質者，以此良知之孝，與其聰明。一疾彌留月餘，終至于難醫之境，明星之眼，開朗之音，何復見聞？嗚呼，痛矣！嗚呼，痛矣！親製行錄，仍作誌文，幷與梓室上字，墓表前後面皆親書。行錄藏於玄室、本廟，而誌文藏於魂遊石下。凡諸儀物，必也減制，令後人爲我孫哀殤焉。四月十二日，賜諡懿昭，五月十二日，葬于楊州鞍峴南麓巳向原。時皇明崇禎紀元後三壬申暮春，爲我良知賢孫痛泣以識。俟閉玄室，題主官洛豐君楙，陞詣卓前，先題陷中曰朝鮮國王世孫諱琔神主，次題前面曰懿昭世孫神主。訖，行立主奠，仍爲返虞。幷遵喪禮補編儀式。封墓制度，前面高六尺三寸三分，後面高五尺七寸三分，左右高六尺二分，經十九尺，圓五十七尺。
樹表石，前面書曰朝鮮懿昭世孫之墓，御筆也。後面御製文曰：
予卽阼二十六年庚午八月二十七日誕生，壬申三月初四日卒，噫！得年纔三歲。五月十二日葬于楊州鞍峴南
【圖】
麓巳向原。嗚呼！此我世孫生卒也。前面大字、後面陰記，皆親書。凡諸儀物，減其數減其制，令後人爲我孫見墓而垂淚焉。
上具無揚黑紗貼裏，乘輿出明政門，百官以常時靑戎服，只佩劎侍衛如常儀。上到宣仁門前路，召宣傳官敎曰：“擧動之時，路邊禾穀易致蹂躪，觀光民人、侍衛軍兵，勿令踐踏之意，持二令旗，分付禁衛營、都監，各別申飭。”至懿昭墓所，入幕次，改具衰服哭臨，午時臨壙，見下梓室，又爲哭臨後，還大次，具黑紗戎服，乘輿出齋宮外，命奪大司諫趙載敏告身，罷持平朴師訥職。前日，上下臨壙一哭之敎，諸承旨請對，上洊下嚴敎，重推諸承旨及提稟中官，至以壅滯法駕，事係軍律責之，而兩司未及請對。是日，上自墓所，將回鑾，大司諫趙載敏始求對，上問之，載敏曰：“親臨壙上，卽帝王家常禮之外。職在臺閣，何敢不言？”上曰：“只欲爲臺體而來耶？”命補機張縣監，促令肅命。載敏問承旨曰：“肅單當親呈乎？”上以爲慢蹇，命投畀於機張。持平朴師訥前進，上以其立奏而不伏，重推。師訥纔發大諫二字，上以其被推而不爲引避，遞之。及上乘馬，師訥未及戎服，以朝衣祇迎，命拿處，已而寢之，改命載敏奪告身三等，師訥罷職，遂還宮。領議政金在魯入言：“中官若不稟承旨求對，則是上下阻隔也。”仍救趙載敏、朴師訥，命竝敍
【圖】
用。
史／編年／朝鮮王朝實錄／英祖實錄／三十一年（1755）　卷八十三至八十六／卷八十五　六月至九月／六月／23日(P.7-1)
○乙丑/上御明政殿，王世子率百官，進箋賀仁嬪上諡封園。頒敎、頒赦如儀：
王若曰。宮園之制旣定，工役垂完。冊印之禮先行，情、文允愜，是謂報本，今乃伸誠。惟我敬惠仁嬪，夙彰柔和懿範，彤管自飭，藹六宮之令譽，靑規密陪，贊《二南》之洪化。謹約之度徹乎終始，謙順之心孚于上下，篤純誠於侍藥，在壼殿違豫之辰，迓休命於錫禧，叶泰陵非常之夢。蓋深仁厚德之積累，皇天昭鑑，肆 聖子、神孫之誕生，熙運光啓。歷列朝以至今日，寔餘慶丕裕後昆，萬世之洪業永安，罔非眷祐之德，百年之徽躅漸閟，恒切闡揚之忱。至情已伸於報暉，克備其禮，美典斯擧於追遠，久有此心。宮苑望祠，遇陽月而多感，輦路展廟，履春露而興懷，爰引崇奉之章，庸伸永慕之悃，妥靈有所，瞻舊宮之猶存，蕆禋備儀，宜新廟之祗享。美諡敬進，煌煌乎銀章、竹冊之文，豊岡謹修，屹屹然簾閣、石獸之制。春官稟禮，地官蕫飭，經之營之，宮號儲慶，園號順康，至矣盡矣。玆當稱慶之日，詎無播告之音？淸廟薦香，旣行有(事)〔司〕之告，法殿受賀，倍切感舊之懷。詢謀僉同，可知輿情之均喜，雷雨渙解，寧靳
【圖】
惠澤之普施。自本月二十三日昧爽以前，雜犯死罪以下，咸宥除之。於戲！邦禮無愆，已盡揚徽之道，群聽咸聳，佇見歸厚之風。故玆敎示，想宜知悉。藝文提學趙明履製進。
○以鄭漢奎爲司諫，李吉輔、李河述爲掌令，洪啓禧爲知義禁，鄭尙淳爲持平，李壽德爲獻納，李尙允、李宜馣爲正言。
○加右承旨李昌壽資，用禮房承旨勞也。慶州府尹洪益三，以癸酉封園時禮房承旨，見漏於賞典，至是竝加嘉善。
○前左參贊金鎭商卒，鎭商，益勳孫也。自辛、壬後不仕，退居驪州，鄕黨稱之，優遊山水，以卒其世。
史／編年／朝鮮王朝實錄／英祖實錄／四十四年（1768）　卷一百十至一百十一／卷一百十一　七月至十二月／九月／12日(P.18-1)
○丁酉/禮曹參判徐命膺上疏，進天佑五章，詩曰：“維天佑德，維德得壽，赫赫彼日，穆穆其斗。展也剛健，式是悠久。設而不御，有杖在右。維天佑德，維德得祿。皇哉匹休，覃及一國。于于逵道，半其垂白。古聞壽域，今見壽域。維天佑德，維德得名。造我髦士，迄于老成。尙憶乃祖，鬢髮其蒼。允矣作人，壽考周王。之德之原，孝思無垠。舜以五十，后今八旬。天監在下，保佑申申。申申伊何，眉壽千春。維南有極，照我東方。載臨彤庭，載揚之光。郁郁煌煌，昭厥禎祥。禎祥伊何，萬壽無疆。”
○上御隆武堂，平壤府初試入格武士試射，三中以上人，命直赴殿試，其餘頒賞有差。都承旨李潭，以徐命膺頌禱陳章，疏末進詩仰奏，上笑曰，‘古談矣。命讀奏，以咫尺脩門，一章以代，命解其職，送其章。
○以李溎爲持平、宋聚行爲正言、尹養厚爲弼善。
史／編年／朝鮮王朝實錄／英祖實錄／五十二年（1776）　卷一百二十七／附錄／哀冊文(P.40-1)
○哀冊文曰：
維歲次丙申三月壬申朔初五日丙子，英宗至行純德英謨毅烈章義弘倫光仁敦禧體天建極聖功神化大成廣運開泰基永堯明舜哲乾健坤寧翼文宣武熙敬顯孝大王，薨于慶熙宮之正寢，是年秋七月庚午朔二十七日丙申，永遷于元陵，禮也。黼荒旣列，羽葆將啓，祥車在門，廞馬在陛。于時白露凄於蒲蔽，斗柄懸於褚幕，違觚稜之蜵蜎，就珠丘之窅漠。孤孫主上殿下，慟燕謨之永悶，哀蜃儀之奄成，屬下臣而陳辭，鐫顯冊而揚聲，其詞曰：“於穆上帝，篤生先王，克孝克友，克敬克莊，受命景宗，遂位東宮，有
【圖】
龍升雲，維德之融。小心抑抑，祗承太后，憂危之際，實荷保右，太后曰咨，溫文有行，瑜佩雝雝，宗國之慶。比于踐阼，靡荒不包，愷悌之澤，洽于四郊，剪除逆惡，不動聲色，肅肅其威，蕩蕩其德。敬事神天，震雷則變，夙夜怵惕，罔敢遊宴，歲或大旱，齊明以禱，誠意感通，陰雨其膏。昭假祖考，禘祀孔時，冢宰讀誓，司寇涖之，烝嘗命攝，躬自授香，端冕肅恭，如親祼將。赫赫崇壇，竝祀三皇，義問昭明，萬世有光，鬱鬱溫陵，未復位號，翟儀躋祔，七廟是告。愍玆赤子，歲納布縷，爲蠲其半，以涵以煦，爰發輶軒，率彼海濱，曰漁曰鹽，無稅不均。哀此紅女，名編驛婢，夜織于機，征入不巳。乃降明諭，悉減女貢，永泮于歸，百室歌誦。澣衣視朝，儉德孔章，六宮承刑而袂不良。於粲文錦，出自中國，王命禁之，奢俗少革。圜土洞開，仁聲四揚，群囚稽首，喜見天陽，衋矣烙刑，聖人所戒，王命除之，休祥以介。乃修秩禮，乃敍倫彝，視學釋菜，饗我先師，泮宮大射，籍田親耕，蛇蟠鳥翔，閱彼戎兵。洪範之道，先辨逆順，有罪必誅，王法旣信。乃著昭鑑，以正方國，人羞其行，靡不歸極。丹扆垂拱，五十二年，行之以久，持之以堅，四方皷舞，共樂昇平，堯、舜之化，庶幾復行。胡上宗之奉同遽太史之勸防？悲弓劍之莫攀，望白雲以彷徨，嗚呼哀哉！祖道旣載，門燎煌煌，遣車九乘，綢練开墻。嗟！畫翣之遲遲，不
【圖】
忍過於淸廟，孝恩藹以無窮，永終古而有曜。嗚呼哀哉！瞻彼耆社，靈壽有閣。太祖初躋，肅宗繼陟。王饗大耋，又紹厥休，黃髮在堂與相獻酬，鐘皷諧而鏗鏘，紛胡考之起舞。哀鮐背與兒齒，寖凋零於草莽，嗚呼哀哉！鸞車設幬，龍欑加荒，筍簴不懸，弓矢不張。銅魚躍而拂池，奄四綍之銜枚，歌《虞殯》而于邑杳，九疑之崔嵬，嗚呼哀哉！命我嗣王，攝理庶政，社稷永靖，由王之聖。雖宮車之晏駕，已衆心之緝綏，固遠謨之豫定。非睿知，其孰思？嗚呼哀哉！維楊之山，康獻所葬。旁有一崗，下繚千嶂，左靑龍而嶅嶅，右白虎而邐迤，泉源遠而縈之，固星土之信美。神師攸贊，儒賢攸定，何待龜蓍然後爲證？自寧寢之初卜，已先驗於地脈，積百年而肇發，亦天命之不可易。嗚呼哀哉！”
藝文館提學黃景源撰，昌城尉黃仁點書。
史／編年／朝鮮王朝實錄／正祖實錄／二年（1778）　卷五至六／卷五　正月至閏六月／五月／4日(P.50-1)
○癸亥/次對。領議政金尙喆啓言：“均役之法，行已三十餘年，而法久弊生。魚鹽稅十三四萬兩，今不過爲八九萬兩，此是中間消瀜之致，不可無一番釐正變通矣。”上曰：“先大王均役之本意，實出於均賦、蠲役，使宮府一體之意。法久弊生，畢竟無着手處。故漸至有加徵之患，民不聊生，國用皆匱。此專由於中間消瀜，莫可收拾也。頃見其節目，能行至三十餘年，亦異事也。今聞卿言，果與予意無異，而至於改法易制，雖難輕議於今日，而若其一番振刷之道，不可已也。”均廳堂上鄭弘淳曰：“此皆外邑不善擧行之致也。”上曰：“觀今國勢，實爲哀痛。國用蕩竭，民生困瘁。二疋之役，復難出矣。一疋之役，又難減矣。到今形勢，不過釐下而已。卿等與均堂，從長商確也。”
○減八道舊糴十萬石。敎曰：“嗚呼！祔禮順成，賀儀已擧。踐位行禮，冞切警懼。先大王五十年苦心，亶在於愛民如子。今日繼述之道，無外乎此。豈無施惠於民，以追我先王若保之聖意乎？八道舊還中，最久條十萬石，特爲蕩減。貢人舊遺，在最久一年條，亦爲蕩減。市民徭役，限二朔除役。懸房贖，限十日除減，至於舊還。名曰十萬，不爲不多。實惠下究之道，爲升合之及。而近來虛實相蒙，每有
【圖】
不均之弊。另飭諸道，俾無如前踈漏。
○領議政金尙喆、左議政鄭存謙、右議政徐命善上箚曰：
先大王三年之制已畢，靈筵撤而祔禮成。伏惟，聖慕愾廓，何以爲懷？袞冕煌煌，寶座穆穆。卽殿下踐位行禮之日，而以殿下莫逮之慟，篤聖人不匱之思。親祼之瓚幣，洞屬罔愆。應行之軒架，停却不御。爲東土臣民者，孰不隕涕而讃歎？今當訪落之辰，尤急繼述之道。其或志事之無違，惟在謨烈之相馭。於戲！我先大王聖德、神功，夫豈寸管、尺紙，模盡萬一。而若言其要，卽不越乎奉先而敬天也，敦仁而崇儉也。建極則偕底大道，愛民則若保素子。以是爲萬世祈永之本，一國觀感之效。而若只壽考康寧，享國長久，以之宗廟饗，而子孫保者，豈不爲功化之推耶？《詩》云：‘念慈皇祖，陟降庭止。’又曰：“夙夜敬止，繼序思不忘。’至若桃蟲、飛鳥之托物爲喩，亦出於懲小、毖大之遠圖，而是皆成王除喪朝廟後所作。其所以就文武之業，崇大化之本者，豈不偉哉？今殿下，體先王貽厥之謨，繼先王無疆之休，毋替御賜諭書之至意，卽臣等期望於今日者也。惟殿下，懋哉。
批曰：“禮制已畢，儀物卽吉，廓然之餘，繼以懍惕。卿等陳誠之辭，適到此際，奉讀再三，寧不知勉。今日寡人之與卿等所相交修者，卽不負我先王五十年志事而已。箚本庸作座右之銘，當與卿等，毋忘此意
【圖】
也。”仍命親受箚批。
○禁朝臣白靴入闕之謬習。
史／編年／朝鮮王朝實錄／正祖實錄／五年（1781）　卷十一至十二／卷十一　正月至六月／閏五月／6日(P.76-1)
○戊申/前大提學徐命膺，撰進《觀刈樂章》曰：
豐年，豐年多稼，來牟孔碩。維此觀刈，我家成式。靑旗朱弦，稅于東籍。自古躬畝，示民禮樂。右出次。中田，中田有秀，薿薿油油。千耦腰鎌，載芟載收。嘒嘒管聲，襍彼農謳。農謳維何？祝王千秋。右觀刈。崇壇，崇壇黼座，化日昭明。或陞或降，采齊鏘鳴。朱芾葱珩，玉色金聲。萬民咸覩，是則是程。右陞壇及降陞座。菀其，菀其靑箱，黃茂在中。肅肅端冕，顒顒儀容。上帝之錫，曷敢不恭？薦廟則孝，成民曰功。右受麥。禮儀，禮儀告成，邦用豐康。凡厥庶民，視此神倉。君子言旋，福祿來昌。龍旂煌煌，鸞聲鏘鏘。右還大次。亦旣，亦旣勞止，嗟爾農民。酌以大觥，酬乃苦辛。公堂稱彼，宛其豳淳。嘉與同樂，卿士庶尹。右勞酒。宗公，宗公左右，濟濟蹌蹌。各勤乃事，卒禮彌章。黼黻王猷，以琮以璜。永言利見，九五之光。右諸臣拜禮。
史／編年／朝鮮王朝實錄／正祖實錄／五年（1781）　卷十一至十二／卷十一　正月至六月／閏五月／9日(P.78-1)
○辛亥/持平李延伋上疏曰：
龜柱、鄭妻之爲亂逆根柢窩窟，而尙今偃息覆載之間，則宜其又出國榮之一大凶逆也。噫！肆市之顯戮，未加於生前，收孥之當律，未施於死後，不
【圖】
可謂國有三尺。樂純之三大罪案，昭布無餘，尤何可一任其偃處郊坰，不施其當施之律乎？德相罪案，不必更事臚列，而毋論自製與謄呈，均之爲得罪名義，誠如聖敎。若其居間慫慂之罪，則其姪煥億是已。覈得一半，惟在德、億，嚴鞫烏可已乎？年前先正臣宋時烈墓道之立碑也，聖上親製其碑文，又親書其石面大字，我聖上崇儒重道之意，孰不欽仰？而國榮之自書御製文字於御墨煌煌之後面者，其放恣無嚴之罪，固已不可盡言，而況當逆節盡露之後，尤不可一時仍置。臣謂分付道臣，國榮筆跡，使之刊落。御製文字，自上特命改書宜矣。
批曰：“上款言已悉矣。下款碑陰事，今以人臣之書之，作一罪案，未知其稱當。若此則奉敎書之法，革之可乎？然則末句中御製文字，自上特命改書云云，使予自書之謂耶？抑謂誰可書之乎？”
史／編年／朝鮮王朝實錄／正祖實錄／九年（1785）　卷十九至二十／卷二十　五月至十二月／秋七月／13日(P.16-1)
○庚申/先是太學生，以淸州華陽洞萬東廟重修之役，借丁於尙州緇徒。尙州牧使以濫借民丁，報嶺伯，移關錦伯，拘囚院儒。院儒發通文于太學，諸生捲堂，命洪忠監
【圖】
司李得臣推考。得臣上疏言：
一二鄕儒，擅發軍丁，徵及隣道，是何等擾民蔑法，而臣始不能先事禁斷，以杜滋弊，又不能趁速明覈，如法嚴繩，昏懦稽緩。乞治臣不職之罪。
館學儒生金好淳等上疏曰：
惟我孝宗大王，於先正臣宋時烈，契合昭融於魚水，訏謨密勿於薪膽，而先正臣權尙夏，贊我肅宗大王，紹述寧考志事。一區華陽，創建兩皇帝俎豆之所，可以永有辭於天下後世也。殿下嗣服之初，特揭華額，宸翰煌煌，則噫！彼鄭昌順、李得臣輩，抑獨何心，弁髦天地間第一義，區區以僧丁之發牌私役，捉囚皇廟之有司，沮戲皇廟之事功？州牒起鬧，而欲事搆捏，則乃有無事擅調之語；縣宰防報，而轉加威怒，則至發標信合驗之辭。其心所在，吁可知矣。臣等相率捲堂，書納所懷，乃有査問之命，而彼得臣輩，滿紙張皇，聖敎嚴截。惟彼洪景圭，以太學掌議，不答簡通，及承聖敎，入泮施罰，而以不有國法，私發僧軍爲目。皇廟之役，勿侵僧徒，元無設禁，則必以此四字爲題者，抑何意思？殿下特念所重有在，快晣擅發之誣，而渠敢一切反之。今此得臣辭疏，又若是悖妄，皇廟重創，謂之擾民，皇廟蕫役，謂之蔑法，力排士論，角勝君父，一部春秋之義，壞了無餘。嚴加處分。
批曰：“處分自有斟量。”
○京畿、洪忠道儒生、進士李宇炯等上疏曰：
故文簡公臣金世弼，
【圖】
以先正臣趙光祖，道義之交，直言伸救，謫居以沒。金䃴，乃世弼子也，濡染有素，剛直自許，當乙巳禍作之初，䃴以持平，同參中學之會。尹元衡誘脅諫長金光準，欲論罪尹任等，䃴奮然曰：‘奈何今日，又踵袞、貞所爲乎？’白仁傑、柳希春等，亦顔色俱厲。光準懇乞終日，竟不從而罷。翌日忠順堂會議，䃴又抗疏，遂被重刑，竄安東。丁未壁書之變，移配三水，竟賜死，妻子爲奴，始金吾郞之至，䃴請沐浴更衣，望闕四拜，從容就盡。逮先正臣李珥陳章，始復官，故相臣南九萬建白，以其兄承旨臣𥗫子重慶爲嗣，以奉其祀，百世之後，公議可見。伊時被禍諸臣，或施贈職，或蒙節惠，獨䃴遺裔，單弱無由上聞，未蒙一視之恩。況今乙巳重回，倍切志士曠世之感。伏乞特命有司，依他死事臣例，亟擧爵諡。
命攸司稟處，施以貤贈之典。
史／編年／朝鮮王朝實錄／正祖實錄／十三年（1789）　卷二十七至二十八／卷二十八　八月至十二月／冬十月／5日(P.17-2)
○丁巳/靈轝自舊園進發。前夜二更，宣傳官進欑宮前跪，啓諸營懸燈。兵曹判書尹塾跪進軍令，宣傳官跪啓初吹。右議政金鍾秀進欑宮南北向跪曰：“右議政臣金鍾秀，謹以吉辰，啓欑宮。”繕工監官撤欑塗，宗戚執事撤卓，宣傳官跪啓吹哱囉、(𨫏)〔鐃〕鈸，又跪啓招搖旗三行分立，又跪啓二吹。前一刻，內侍以贈玉、贈帛函、三重棺衣、壙中銘旌函，授執事，盛彩轝。又以爐盒授執事，盛香亭。宗戚執事奉奠器以出，宣傳官跪啓三吹。攝相禮朴長卨進靈座前，跪請降座陞轝。大祝李濟萬，安紙榜函於土藤方箱，覆以帕，安于神轝。至紅箭門，攝相禮跪請降轝陞輦。大祝安紙榜箱于神輦。宗戚執事，以奠器置前，內侍撤銘旌素蓋，授忠贊衛，以爐盒授執事，盛香亭。攝相禮權裕進梓宮前，跪請陞大轝。禮有陞輴輪轝之節，而慮欠穩，竝禮除。舁梓宮官，率助舁武臣舁之，別軍職
【圖】
等，與扶策別監擔奉，忠贊衛以翣障，至紅箭門外，陞大轝。都廳李益運，以果楪置前，鹵簿使按圖陳列。京畿觀察使先導，次當部官，次頓遞使、禮儀使、整理使、大司憲，次義禁府都事，二分左右，考喧先廂軍，四百紅號衣三行分立。紅蓋二對立正中，平轎子在紅蓋後，司禁執烏杖左右各八，宣傳官二，領內吹十八，在其後。仗馬六，黃龍旗一，碧鳳旗一，駕龜仙人旗一，靑蓋二對居中。麒麟旗二，靑龍旗一，白虎旗一，朱雀旗一，玄武旗一，白澤旗二，角端旗一，龍馬旗一，玄鶴旗一，白鶴旗一，令字旗二，鼓字旗一，金字旗一，熊骨朶一，豹骨朶一，哥舒棒四，銀鐙子二，金鐙子二，銀粧刀一，金粧刀一，銀立瓜一，金橫瓜一，銀斫子一，金斫子一，罕一，畢一，旌一，旄一，節一，銀鉞斧二，金鉞斧二，雀扇四，龍扇一，鳳扇一，左右立。前部鼓吹，陳而不作。神轝在其後，三色燭籠各二分，立于前。都監、堂郞各一隨後。禁旅一百，陪衛於鼓吹之外，靑陽繖次之，香亭又次之，神輦在其後，侍衛別監二十六人，分左右，鳳頭二人在前，三色燭籠各二，分立于前。武兼八、宣傳官四、別軍職四、陪衛靑扇二，在神輦後。內侍一，都監堂郞各一，大祝一，攝司僕正、帕執事、床執事隨之。方相氏四，竹散馬二，竹鞍馬六，靑繡鞍馬四，紫繡鞍馬四，分列。玉帛、彩轝次之，奉贈玉官、奉贈帛官、銘旌執事、褥席執事各一，擧案者
【圖】
四，次之。輴在其後，都監堂郞各一，隨之。繕工監官奉羽葆居中，香亭次之，素扇二，素蓋二，分左右。忠義衛奉銘旌在後。攝相禮一、攝典儀一、別軍職二，次之。大轝在其後，扶策別監二十人，分左右，鳳頭二人在前，五色燭籠各四十，火鐵燭籠四十，執鐸護軍十六，忠贊衛六，奉翣，各以次分左右，挾靈轝軍二百重行，輓章一百軸，製述一百四十一人，合作一百軸。五十在輴前，五十在大轝後。陪往，大將一，從事官二，內侍二，代奠官一，都監郞廳二，都廳二，提調二，次摠護使，次助舁武臣二，次分承旨二，分史官三，閣臣二，分摠管、分兵曹堂郞五、衛將各二，宗戚執事，東西班陪從官。後廂軍三百，白號衣三行分立。神轝至路祭所，行路祭。陞降輦，如初儀。後倣此乃進發。上御馬，隨後問左右曰：“予神迷，莫之省，大轝安奉否？”皆曰：“仰瞻帷幔，不少搖動，如盤盛水也。”上曰：“此別契軍之效也。”大轝到纛島幄次，挨次登船，挾橋左右以行。大轝過橋南，摠護使以利涉奏，上哭辭還宮。
○副司直李獻慶撰進《浮橋行》。詩曰：
紫陽昔論天下水有三大壑，不稱漢江稱鴨綠。有似編詩漏石鼓，昌黎所惜臣亦惜。漢江之水無與讓，元氣甕深此醅漉。名之曰漢銀漢似，疑是飛流九天落。濯錦淘珠數百里，西南碧色玻瓈玉。大國之紀小水朝，群流會同來奔屬。河伯當之亦瞿瞿，兩涘牛馬難分曯。檀箕以來四千載，
【圖】
開物成務聖神作。梯山駕水靡不通，大則爲橋小則約。南有錦水北龍興，皆作輿梁渡人客。獨於漢水難輕議，終古無橋但行舶。白鶴不來靑龍遁，水面未見晴虹直。我王聖德參玄縡，財成輔相無遺策。坤靈率職草木潤，瀆鬼效順波浪伏。彌綸天地天不違，四方風動皆從欲。維十三年秋七月，園寢將移萬年宅。金宮漏滴孝思長，皎皎忱誠帝降格。靑烏不待講風水，丹玉何曾陟巚岳。驪龍吐珠光潑日，天外飛來彩鳳翼。燦若烟花隨玉帛，朝覲明堂繞金墄。細心求之方冊中，若有神鬼陰來錫。聖人葬聖紛吉祥，珠邱瑞彩何芬郁。已辦廞儀內帑傾，更命廬旅百堵築。絲毫不煩大司農，鷄犬各歸新豐屋。鹵簿前行十長亭，靑繩御路平如削。漢之廣矣不可方，有司憂之最惶惕。況値寒冬十月初，澤腹將堅風自北。王曰舟梁有古制，大雅歌頌西周伯。天江九點星照爛，閣道縈紆繞紫極。垂哉汝工掌冬官，汝往欽哉集是役。何必遠寫荊蜀材，何必往採淇園竹。環瀛四面饒艅艎，帆檣處處森如束。昇平百載戰艦閑，笳鼓無聲眠鷺鶩。招呼一打紞如鼓，水郵瓊籤曉夜促。大船如龍小如鶻，銜尾駢首聯雙隻。撑持自成濟川功，役鵲浮黿眞碌碌。司徒爾職亦敦匠，邑黔時時親執扑。畿都觀察數來巡，過江牙旗風拍拍。湖沿海西各送船，雲際檣烏計以百。龍旛四角芙蓉榦，鯉魚
【圖】
風來輕彩鷁。揚帆齊過幸州津，豆浦蒼茫楮島黑。長年三老最憐汝，寒者衣之饑以粟。囉嗊歌曲盡歡聲，陽春遍處寒威却。又命元戎蕫其事，玉帳珠靲軍令肅。促呼舟佼來櫛比，鴛鴦整隊魚鱗若。初如片片解雲駁，漸似盈盈貫珠絡。魚麗鄭野伍相承，雁字吳天序不錯。何須赤壁鐵環連，駕以長杠纏以索。條枚伐取鄧林翠，紼纚綯以旄邱碧。莎明土軟覆其上，一色平莎寒幕歷。靑雀黃龍七十七，齊來踏浪波爲息。妥帖鯨背跨海狀，屭贔鰲頭戴山力。參差雁齒出水高，光影徘徊日月白。潛龍潭底亦護持，白鷗波心爭喜浴。通河元凱賜杯酒，渡隍營平行袵席。康莊坦路不起塵，淸道旗前新雨滌。孟冬之良日丙辰，龍輴九啓森銀燭。羽衛煌煌旋翣明，淸晨利涉如磐石。江流縱添萬人淚，橋面疑行夜衢陌。誰謂河廣不用葦，誰謂江深不濡足。穹龜前導水靈趨，凄斷薤歌雜鈴鐸。至尊鑾駕又利涉，瑞日薰颷晴且燠。人和兼復得天時，士女頌德皆感激。新園禮成百僚賀，聖孝於休光竹帛。揄揚盛烈顯冊擎，摸畫潛光幽誌刻。猗歟志事更無憾，瑞應皆從方寸得。浮橋特一小物事，範圍如天誰察識。回憶初命造橋時，大小創見皆驚惑。臣愚罪死亦竊議，過計私憂耿未釋。今來始覺錯料事，椰子心竅實偏窄。多慙張猛就橋言，甘受高瓊賦詩謔。元知制作侔神明，直與造化
【圖】
同燀爀。仙家百花本妄誕，五湖垂虹非所敵。班賞歸功大司空，群玉冕紱何輝煜。洪功偉蹟不可泯，作頌誰比淸風穆。臣作長句忘僭陋，歌詠盛事垂千億。擬使後人指認浮橋處，有若臨河想禹跡。
○靈轝自纛島進發，次果川。夕哭奠及上食時至，行禮竝如儀。
史／編年／朝鮮王朝實錄／正祖實錄／十八年（1794）　卷三十九至四十一／卷四十　五月至八月／五月／20日(P.4-2)
○丙午/頒齋居日綸音于中外：
若曰，是月是日，又當是歲。是歲何歲？尙亦頑然，悠悠蒼天，此何人斯？號隕欲絶之中，惟有皇皇如求之思。何忍以言語文字，發爲絲綸，布示臣庶，播脩中外乎？然而有制情抑冤而不忍不言者。帝王之孝，異於衆凡，必以揚徽闡美，爲報本追遠之大節。金泥玉牒，豈裨徽美？煌煌宏謨，政急闡揚。湯有弗咈之德，舜有莫禦之量。歷稽千古，只有此二聖人而已，若是乎舍己虛襟之難也！嗚呼！欲言則穹壤茫茫，欲不言則覿德者伊誰？嗚呼！尙記申申之諭，怳若隔晨。若曰：“我有過無過，人皆仰之。彰我之過，由余容之，訐直之言，於我何有？”特書殿壁，洞闢不諱之門，範圍之大，天地莫量。廷臣之欲以容直於羅蔘一事，贊揚包荒之大度者，特一蠡之測耳。嗚呼！忍言庚辛之際乎？搢紳章甫，投匭公車，而不惟不罪，無一人不優批。有白于筵席者曰：“人臣之義，當以徐志修之求對，面陳爲正”，乃責諭以：“田錫之焚膏非矣，周昌之抗對難矣。最後一說，雖甚妄酸，予亦不加之罪。”筵臣
【圖】
惶汗而退，記之家乘。旋降求言之旨，俾許盡言竭論，於乎盛矣！予小子敢不書紳銘腑，以親心爲心乎？再昨年念二洞諭也，聞有所謂未徹之疏，而未見原本，故略及予發揮追述之義，猶未暇於其詳，而觀於年來政注，亦庶幾摸索領略。然且任其爲者，以待是年是日之一番剖示于在廷諸臣。所謂未徹之疏，公乎？私乎？公而齎憤乎？私而逞憾乎？不待百世之論定，夫夫孰不識其藉公售私、非憤伊憾？此而涉一私字，是可忍，孰不可忍，而敢欲螮蝀於太淸乃爾乎哉？大凡不忍言不敢提至精至微之義，不忍言不敢提莫重莫嚴之事，互作渠曹挾雜之欛權，無難迭發於涯角。如許情態，雖人皆可見，不如予心之苦而慟之切。辨愈明而覰愈透。此日此諭，是豈得已而不已也？嗚呼！齋宵發明，坐待享時之過，呼燭和淚，瀉此血腔。倘使此諭，有以仰助於揚徽闡美之萬一者，予小子庶有歸拜之顔，豈比於來春顯冊渙號之儀文也哉？申告廷臣，靜聽此諭。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／2日(P.46-1)
○乙卯/御摛文院，召見判中樞府事金鍾秀。鍾秀至二十一牌不進，敎曰：“昨有別般下敎之語，予豈食言？當臨敦化門，待大臣入來引接。”仍乘輿出宣化門。領議政洪樂性等曰：“今此動駕，何爲而有此擧也？”上曰：“將臨門，見判府事矣。”樂性等曰：“引見判府事，何必躬自臨門耶？”上曰：“此大臣，便是復起爲人之人，安得無別般之擧？”仍敎曰：“言不可不信，判府入來承膺之前，豈可還內？入小次，以待造朝，此意遣正卿敦諭，”遂回輿，入摛文院，仍命吏曹判書李致中敦諭。致中還奏曰：“大臣以爲：‘樞銜則竊擬伊川一謝西監之義，方欲肅命，而至於圈事，以臣情勢，萬無承膺之望。第臣今番謫去之所與臣故從叔謫所相似，而從叔蒙宥之後，仍卽乞骸，臣亦依此例，若蒙曲諒之恩，則圈事亦當進參。乞骸之章，已有囊本。’云矣。”敎曰：“卿以進身城闉，竊取伊川西監之義，至於冒當圈事，期以乞骸得請，乞骸之請，豈所輕許？須念君臣之大義，卽起肅命，仍行圈事。”仍命戶曹判書沈頣之敦諭。頣之還奏曰：“大臣當入來
【圖】
肅命云矣。”鍾秀詣帳殿肅謝，上慰諭曰：“今日見卿之依舊登筵，非始料之所及也。初次敦諭及昨日疏批，略已言之。今我猶古我，今卿猶古卿，而卿輒觸事自罹，予亦無如之何矣。向者卿之遭罹，果何如？伊時辭敎中，明其罪暴其心六字，定爲日前敦諭中知罪二字之張本，知罪二字，又爲今日相見之階梯。予之苦心，卿其知之否？今番敦迫，雖緣莫重莫大之事，而亦以示卿無他之意也。此所謂終條理也。卿之平日行事，貶言之則劻勷，譽言之則太陽症，而卿之自爲身計，極不緊矣。春間事，執卿之跡，論卿之罪，卿果何辭自解耶？將欲活卿，嶺海之行，烏可免也，而亦非欲拖至六月也。當擧朝波蕩之時，遽欲闊狹，則非徒無益也。故自正月至于四月，而四月之有風波也，如卿事便屬先天，遲待六月，始爲出場也。行遣之初，亦豈無問訊之意，而以卿之罪，有卿之謫，則雖欲問訊，其可得乎？但念卿行不無生行死歸之慮，故其間以是爲念，亦云多矣。今則見於殆近一年之後，遂事勿說，而一言而蔽之曰卿之事，萬萬慨咄。卿之陳疏之心，疏中之句語，不待卿言，予已盡知之矣。人言之來姑舍是，爲人臣負此罪名，必待予註脚，然後卿心可明，而自他人觀之，豈不怪駭？正月卄二日筵奏，不啻丁寧，未過數日，忽又呈疏，與筵奏相反，卿將何辭而發明耶？至於人之云云，則以
【圖】
卿之筵奏，一反前見，隨事乞降云，而予則但知卿之所奏，只在於不敢復提於莫重之事而已矣。及夫疏出，又復自犯，予雖知卿，何以救卿乎？”鍾秀曰：“聖敎誠然。臣之本意，果以九月袖箚事，不敢提奏爲辭，而至於外間議論，則以臣爲乞降於蔡濟恭之事云矣。”上曰：“今何必更提誰某之姓名乎？大抵伊時朝報之誤書一字，可謂巧矣。且卿雖欲陳疏，何不詳見朝紙，而徑情陳疏乎？投鼠忌器，卿獨不知此箇事理耶？”鍾秀曰：“忌器之敎，誠爲至當，而臣之疏意，旣陳上款，則不可無結辭，故以下款爲結語矣。”上曰：“卿亦老且死矣。有何時急之事，而如是呈疏也？昨日筵奏，翌日呈疏，眞所謂求其說而不得也。自行遣而宥還，自宥還而收殺，無非煞費心力，卿之幾死之罪，卽上款也，誤用不當用之字。至於爲人驅陷，心跡未暴之前，何以自立於世耶？且其時至有攙及領相，此豈成說乎？積阻之餘，今見卿，非不欣慰，而卿本不愼言，且無身家之可以顧戀，安知無更罹事端之慮耶？卿雖曰眞知事理，而烏喙不可食，芻豢悅於口，方可謂眞知。予則曰卿不能眞知矣。鍾秀曰：“目下第一策，使臣得遂乞骸之願則好矣。”上曰：“乞骸則卿當爲逸民，世亦忘君平，可謂都無事，而卿之俄者所引卿從叔事，萬萬不襯似矣。”鍾秀曰：“聖敎至當。本事大相不同，而冀其曲諒，故有此言之附奏
【圖】
矣。”上曰：“洪奉朝賀及卿之從叔，卽自上降終始之澤也。卿之所請，卽自下乞骸之懇也，而致仕之名則一也，得無如何之嫌耶？且鄭奉朝賀以病休退，未得參班，不言時事，而凡於承候參班之事，奉朝賀亦多入參之時，卿雖乞休，安知無口氣之如前耶？卿若不復爲疏箚等事，可以許之，而亦不必引卿之從叔事也。”鍾秀曰：“此銜異於樞銜，臣豈有不擇言之患耶？且臣之乞骸之請，已十有餘年，非但爲目下遭罹而陳懇矣。”上曰：“必欲成其美成其名，而所趑趄者，近於卿之從叔事也。且慮卿之又復妄發，有休致之名，而無休致之實也。”鍾秀曰：“無是事實，何嫌之有？以歷代君臣之間觀之，有勳名有交契，則終必以致仕爲決末。今臣若得三字銜出去，則豈非臣主俱榮乎？且臣旣蒙此終始生成之澤，臣雖無狀，豈忍復作駭妄之擧哉？”上曰：“卿本好名之人，若得休致，則果爲成名乎？”鍾秀曰：“然。”上曰：“卿雖以成名爲幸，予不無悵然矣。”鍾秀曰：“臣雖休退，豈無入覲耿光之便也？”上曰：“明日卽臘三也。以先大王天地覆燾之德、日月照臨之明，予之得有今日，卿之得有今日也。成名有許多般，而得此則生，不得此則死云爾，則豈可踰明日乎？年年明日相見之道，在於許卿休致，亦不必持難也。然則宣麻時，予當臨殿，此是大禮節也。日雖晩，待宣麻進箋後，會于賓廳，以
【圖】
完圈事。”鍾秀曰：“文衡議薦，如臣踪地，恐無冒當之望矣。”上曰：“自古文衡薦，非前文衡，則不可爲。故被論而薦代，其例不一，不必以此爲嫌矣。大抵文衡至重任也，不可以前望點下，亦不可以都堂議薦，故必使卿主圈矣。”
○判中樞府事金鍾秀致仕。敎曰：“粤昔在邸，始識此大臣於胄筵，而時講尙書、漢紀，一二討論，蓋有默契于心者。御極之初，首先拔擢，周歲中超至大司馬，肅肅鈇鉞，揭我麟經；煌煌黼黻，賁我龍圖。遂至於金甌之卜，而眷毗也禮遇也，卽簪紳中一人。然此特跡耳，予所取者，其心觀乎短而知其長，謗則起而名亦隨。穽石之交加，而惟予在；滄浪之自取，而亦惟予在，前後爲此大臣地，自謂積商量費詳度。春初事端以後，旁伺者多少云然，堪供一笑。今我猶古我，今卿猶古卿，已有面剖，而此際乞骸之請，復申十數年來血懇，歷敍平生之遭逢，願得餘年之全保，其志苦其言切。以不準請，則不完圈爲進退之一大節拍，雖以予必不欲舍之心，難奪其有退無進之志，則無寧全其名，而成其美，俾臣主俱榮。況明日何日？昨歲此日，賦《寄梅花詩》一篇，庸識葆晩之義，此大臣此時此請，若不偶然。下之所請，上之所副，豈用虛文爲哉？行判中樞府事金鍾秀特許懸車之懇，臨殿宣麻，以送其行。”
○以金鍾秀爲奉朝賀，御仁政殿宣麻，親受謝箋。
○以具㢞爲司憲府
【圖】
大司憲，朴宗來爲司諫院大司諫。
○文衡圈點，十點徐有臣，九點沈煥之、徐鼎修、金載瓚。前大提學金鍾秀薦也。以徐有臣爲弘文館大提學藝文館大提學。
○以沈煥之爲奎章閣提學。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／6日(P.48-2)
○己未/大提學徐有臣三疏乞免，且違召，敎曰：“如是違牌，雖今日得諾於殿宮，則議號之擧，孰當擧行？揆以事體道理，不當如是。大提學徐有臣從重推考，更爲牌招。”違牌，勿捧傳旨。
○領議政洪樂性率二品以上，賓廳啓言：“陽德潛昭，天庥滋至，東朝躋望六之壽，慈宮啓於千之會，海籌方添，寶甲將周。宸誠庶格於揚徽，群情益切於飾慶。洪惟我景慕宮至德，普洽於遐邇，潛光遍照於區宇，誕啓靈長之運，永錫昌熾之祥。爰稽隆報之禮，丕彰篤棐之眷，吉慶竝湊，頌祝齊騰。以聖上知年之喜、不匱之思，其所以揄揚闡發，跬步洞屬者，其必自亞歲伊始。然其揄揚闡發之道，在於以慈心爲心，以慈心爲心，在於以天地、祖宗之心爲心，臣等今日之請，其可已乎？如其可，已至日前席之諭，敢不卽仰體，
【圖】
而猶且相率，而不自已者，豈無以哉？臣隣之贊揚君德，莫盛於唐、虞之際，而曰：‘乃聖乃神乃武乃文。’又曰：‘帝德罔愆，好生之德，洽于民心。’此乃上號之權輿也。然而後世不以益、皐陶爲容悅，堯、舜之聖，宜不自聖，而不以斯言爲泰者何也？孔子曰：‘君哉舜也！巍巍乎有天下而不與焉。’其亦不與焉已，何泰之有？惟我聖上盛德大業、豐功峻烈，臣等昨年之啓，不過蠡測之萬一，而蓋亦千有餘言矣。今不敢更事張皇，仰煩崇聽，而請就其格于神明，浹人肌髓，不容不贊揚者而陳之。帝王之德，莫大於孝，而我殿下出天之性、繼志之誠，躬曾、閔之行，匹文、武之休，衣不解於侍湯十年，而先王諭之以篤愛；食不遑於代聽萬幾，而宗國永賴於托重，銀印諭書，厥惟煌煌。殿宮養志，藹晨昏之怡愉；宮園撰儀，祗日月之瞻覲。天惟降監，神乃協贊，遂占龍盤之地，永安象設之奉。作新邑而寓移豐之思，奉御眞而替問寢之禮，情文克備，一國興孝。傳曰：‘聖人人倫之至也。’猗歟盛哉！帝王之道，莫先於典學，而我殿下禹陰是惜，湯盤有銘，洞貫性命之原，直接洙、泗之統。表章六經，而異端熄；發揮紫陽，而正學明。隻字單辭，發千聖之蘊奧；躬行心得，爲萬世之法程。翼翼小心，其事天也；抑抑威儀，其臨朝也。敬義立而表裏交正，和順積而英華發外。雲昭漢倬之章，地負海涵之富，燦成
【圖】
經緯，動合典謨，自生民以來，未有盛於殿下。經曰：‘念終始典于學，厥德修罔覺。’猗歟盛哉！帝王之法，莫嚴於明義，我殿下天挺勇智，炳燭幾微，先揮乾斷，而氛翳廓淸，修人紀而日星昭朗。一部《明義》，森乎如禹鼎之揭神姦，不大聲色，而措國勢於泰山磐石之安。傳曰：‘《春秋》作而亂賊懼。’猗歟盛哉！聖人之功，莫京於保民，我殿下以如傷之德，推若保之恩，革內司之推刷，罷宮房之折受。白紛而不得嫁娶者，皆賦《嗈雁》之詩；赤立而無所控因者，擧免括龜之苦，有子有孫，左飱右粥，蔀屋有祥和之氣，公門無椎剝之政。追列聖未遑之志，符先朝減布之典，之恩之德，與天地同流。申之以欽恤，重之以字恤，布以典則，安之懷之，作我邦本，旣鞏旣固，萬億斯年，迓續景命。經曰：‘群黎百姓，徧爲爾德。’曰：‘諴小民。’曰：‘祈天永命。’猗歟盛哉！聖人之化，莫隆於建極，而我殿下仰觀乾始之理，默契箕聖之傳，風雨而皷潤之，橐籥而陶鎔之。俗習之局於形氣者，蕩滌其査滓；私意之纏於物我者，砭焫其膏肓。不待面命而耳提，自然春瀜而永釋，酸醎同歸太和，燕越合爲一家。曁我黌庠之吉髦，濟濟殊技而一彀，洞闢重門，蕩蕩有庭衢八荒之象。此蓋殿下之極立於上，而四方之極，從以取則而然也。大抵天下之人，莫不有其極，而不能自立，必待聖人者出，而下布五行，上協五
【圖】
紀，動作云爲，皆可以爲標準，然後人人所有之極，無有不建矣。是卽皇極之說，而從古人君，鮮能辨此旨，而行此道，寥寥數千載，未之聞焉。今殿下承寧考之丕謨，衍《九疇》之精義，旣建其極，用享其效。曰壽曰富曰康曰寧之純嘏洪福，靡不如川之方至，而又用敷錫于乃卿乃士，乃黎乃庶，使之共涵於壽富康寧之樂，大哉！皇極之用，待殿下始弘，而聖神之能事極功，於是乎備矣。經曰：“乾道變化，各正性命乃利貞。’猗歟盛哉！竊念有德者，得位得壽，得祿得名，此必然之理也。我殿下寅承寶位，恰躋二紀，周王壽考之化，佇見八千之爲春秋，而百祥咸集，萬祿鼎臻，殿下雖欲不居其名得乎？昨年靳許之批，日前敷心之諭，臣等雖甚愚迷，豈不知聖意之所在，而抑臣等之請愈力，而懇愈摯者，政在於昨年之批、日前之諭。蓋以闡揚聖孝之莫彰明，莫較著於是批、是諭也。惟我殿下軒天地竝日月之盛德大業、豐功峻烈，史固不勝其書，而臣等所以首陳聖孝者，以其源於百行，而治法政謨，不過擧而推之也。然其所陳於前者，猶是聖孝之疏節，而若其至精至微之義、至敬至愼之念，惟在於彰先志而闡睿德，十行筵敎，播告中外，有可以感木石，而孚豚魚矣。情之所必伸，而瞿瞿乎儀典之際；禮之所則然，而業業乎節文之間，緣情而制其禮，制禮而本乎情。以
【圖】
至因報本之誠，而體之於聖躬，推不洎之思，而隱之於聖心。廼於天心之所眷，輿情之所同，三代所已講，列祖所嘗受之，應行大典禮，亦復過持撝謙，至以拒此一款，少洩莫逮靡及之心爲敎，聖人之孝，愈見其愈光，而臣等所謂請愈力而懇愈摯者，政在於聖孝之愈光也。主上明聖，而德不布聞，有司之過也。此特泛指之論，而猶以爲在下之罪，今臣等愈見聖孝之愈光，而請不愈力懇不愈摯，不思所以大書特書，載之顯冊，以詔天下萬世，則將何以自解於君子之譏乎？然則殿下之必欲不居其名者，以聖孝也；臣等之必欲殿下之必居其名者，亦以聖孝也；由其必欲不居其名也，故所以爲聖孝之愈光也，由其爲聖孝之愈光也，故所以必欲殿下之必居其名也。此實民彝物則之所由立，天理人情之所必然，殿宮之所必凝佇，天地祖宗之所必悅豫，殿下雖欲守之固，而拒之堅得乎？臣等故敢以昨年之批、日前之諭，爲闡聖美颺顯號之第一義，而盛德大業，豐功峻烈，其將不待闡而自闡，然而臣等亦不敢太支其辭。惟以益、皐陶之不見非於後世，堯、舜之不以益、皐陶之言爲泰者，爲殿下誦之，殿下何與焉？伏願聖明，亟允上號之請，以答慈心，以順祖宗之心焉。”批曰：“昨年則猶以國朝已行之典禮請之，而批答也，筵敎也，呑聲而諭，和淚而
【圖】
書，以示決不欲受之本意矣。今見卿等之啓，反以昨年批與敎爲揄揚之端云，此何說也？都緣誠心之莫孚於卿等，此非辭氣固拒之事，更當明諭於登筵之時矣。”
○賓廳啓曰：“陽已復而歲云亞矣。殿宮之上號稱觴，在於此辰；攸司按例擧行，在於此辰；中外屈指，惟在此辰。乃伏奉慈殿慈宮，以災歲有靳許之敎，臣等聚首相顧，竊不勝抑鬱之至。猗歟盛矣！我慈殿聖壽之五旬，慈宮寶籌之周甲，實是國朝所未有，往牒所罕覯，所以飾喜之方，不容但已，而況昨年此月，已蒙兪音者乎？事不可徐，時不可稽，而今因穡事之失稔，有此撝謙之太過，是豈臣等所仰望於天地父母者哉？夫事合於理，則顯崇德美，不過揄揚；禮叶於情，則宴賀衎樂，不是張皇。未有以當然應行之典，歸之於豐亨豫大之擧也。仍竊伏念，慈殿慈宮化配乾元，夙著內治之休，德紹文母，咸仰嗣徽之譽，而寶齡俱邵，允合先朝進冊之年，聖孝極至，備盡千乘致隆之養。又況文孫之尺衣漸長，六宮之融洩方洽。百僚之前已力懇，而殿宮之不得終拒者，豈不以合於理，叶於情而然耶？於理於情，若是允協，而乃以一時之民事，未免縟儀之或停，則群情之愕然失圖，固不暇言，而以我殿下至誠至孝，必有所以熟講於仰格之道矣。且念如傷之仁，至爲懇惻；蠲恤之方，靡不用極，惠澤旁流，災
【圖】
不爲災。幸際吉慶荐疊之辰，獲覩闡揚賁飾之儀，可以導天和氣，與民同樂。況在癸亥稱慶之時，亦豈非諸路賙濟之歲，而以先朝愛恤之念，猶擧盛禮，以聖后沖挹之德，終自勉循，在今日殿下之所當率由者，惟先朝是遵；慈殿之所當傚法者，惟聖后是承。臣等但當據例，而請於殿下，而殿下亦宜積誠，而請於殿宮，殿宮其將何辭而拒之耶？伏想殿下不待臣等之言，必思勉回之圖，而臣等計日顒祝之餘，有不容泯默，亦不宜伈泄，玆敢相率齊籲於紸纊之下，伏願殿下，仰稟殿宮，期於孚格。至若元初之賀，自是常禮，無歲不宜，而況是年異於他年乎？又況先朝已行之例，有可按而式遵者。竊考聖母花甲之歲，初先擧嵩呼親上之曠典，于今景祿，同符於昔年舊儀，正宜於遹追至日禮堂之奏，實非無稽之言，亦是斷然從之而不可已者也。惟殿下亟下賀號竝擧之命，庸副臣民同情之願。”批曰：“至日筵席，言於卿等矣。來春之竝擧上號進宴陳賀等禮，予與卿等，所已得諾於殿宮，而殿宮之如是固拒，卽民事也。昔在先朝癸亥，卽春秋五十歲稱慶，而伊時四道設賑，亦嘗勉許宴禮。其後癸巳，亦値四道設賑，而又行聖壽八旬宴禮矣。至於丁卯仁元聖后周甲之歲，四道設賑，而稱慶如儀，援此故事，鎭日力請，際又卿等，咸簉齊籲，更將群
【圖】
情，當入奏殿宮矣。”
○次對。上曰：“今日之擧，何爲也？前冬之批、至日之諭，可以諒予心，而誠意未孚，又有今日之擧，張大爲說，有若應請者然。凡事或不無迫於群情，有所勉從處，而此事是豈勉從之事乎？卿等亦知予之必不聽，而猶且如此，豈不慨然？我朝無封禪之法、揄揚之擧，卽此上號一節，則此已非輕先議到者，而況賓啓體重，無乍始旋停之例，自肅廟朝其例然矣。朝廷不量此等體面，始此不可成之事，何以究竟耶？予苟有一毫欲受之心，則豈有此乍始旋停，非古例之言乎？予之爲此言，必欲使卿等，不爲無益之擧，而早卽止之也。若至再啓三啓，則殿宮議號之所重，亦當不酬接，卿等其諒此亟止之。”領議政洪樂性曰：“臣等知殿下謙挹之聖心，故臨御卄載，曾不以一言仰請，而明年何年？吉慶稠疊，臣等今日之請，卽擧國臣民之願，何敢因聖敎，而止之乎？”領中樞府事蔡濟恭、左議政金履素、判中樞府事金憙、右議政李秉模等相繼仰請，上曰：“予則決無勉從之理，而予言當不再，卿等任自爲之。殿宮議禮之猶不暇酬接云者，亦從淺近處爲言，卿其知之。且議禮之直請殿宮，本無古例，觀於庚申已例，可知近例，或有自初直請之擧，而事體不當如是，庭籲前則不可輕先爲之矣。”
○展拜于景慕宮，命大臣二品以上、三司、文蔭武百官，來待齋殿門
【圖】
外，命召來待大臣諸臣於宮庭。敎曰：“今日詢問之擧，非文字頒示者。昨冬賓啓後，今年至日請對時，有筵敎，自可聞知。廣詢百僚，欲聞將美之言，更將今筵下敎，入侍承宣，傳于入庭百官，收議以啓。”
○命承旨以傳敎出示大臣以下，又口傳下敎曰：“明年何年？歲除不遠，如逢明年。此時予心當如何？昨年筵敎、至日筵敎，予意已略言之，大臣卿宰，庶或諦悉，而筵敎異於傳敎，在庭百僚，未必遍聞而洞曉。今予來此齋殿，特諭大小臣僚者，予意尤有所在矣。蓋予之情事不忍言，亦不忍不言。前後筵敎大意，卽莫重典禮，則以義制禮，不敢議到。下此一等，可以盡予之誠者，容有闊狹。故以顯冊之旣上，又上爲一分揄揚之方，而至於今日諸臣所請，則必欲固拒，以寓靡逮莫及之痛，斷斷此心，非出撝謙也。諸臣聞此敎，而不爲將順，則可謂有臣分乎，有人心乎？殿宮揚徽之典、閟宮追上之禮，此年此請，不容一日暫緩，而諸臣若以關於寡躬之事，强聒不止，則莫重議號，亦將不得酬應矣。國朝故事，請號賓啓，元無旣始旋停之例，故以不重則不威之意，今日特諭於諸臣者，蓋欲聞將順之言。上自大臣，下至文蔭武庶僚末職，各令獻議以聞。每品各一員，進於大臣之前，大臣以此下敎，詳細布告，以爲次次承聆，無有一人不聞不知之後，收議可也。”諸臣獻議，皆以上號爲請，又諭
【圖】
大臣曰：“以重其事之意，有齊會百僚，各令獻議之擧。諸議中亦不無一二參差之論，而此則元不足有無。今日動駕，予意已有堅定，仰稟殿宮，慈敎亦以予之所執爲可。諸臣若將順，則閟宮上號，明日當議定，應參諸臣，亦當牌招擧行，不然則勿論一旬一月與一年，將順前勢不可回鑾，諸臣知悉。”百官則先爲退去，大臣以下亦爲退去，只承旨一人留閤外，侍衛亦令權退。時‧原任大臣、閣臣、藥院都提調、諸承旨、三司諸臣請對，口傳下敎曰：“此啓辭竝還給。諸凡公事，如巡監軍望，亦竝勿入。”諸大臣皆伏閤外，又敎曰：“俄已下敎，予意堅定矣。卽爲退去。”又敎曰：“予方坐於寒殿，膈氣又將如期而發矣。大臣若能體國，豈如是强聒乎？”又敎曰：“更皷已三下，而宮門尙未下鑰。此何等肅敬之地，而諸臣尙不退去耶？”領議政洪樂性等對曰：“前後惻怛之聖意，臣等亦豈不仰認，而今日臣等所請，卽天理人情之所不容已，雖伏承縷縷下敎，實無將順之望。且況當此嚴寒，移次經宿，尤不勝萬萬焦迫，亟命回鑾，方此顒祝。”又敎曰：“經宿於此，豈是爭執之事？苟欲有請，亦有明日，何爲徹夜守閤，使予不得暫休乎？大臣事，萬萬慨然，卽爲退去。”諸臣遂退出。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／27日(P.69-1)
○庚辰/修撰韓光植上疏曰：
昨日文衡因傳敎，有往復之語。臣之愚見，已悉於原疏，文衡自當領會，何句之爲疵，何辭之當入，文衡必已了然點檢。臣以諛學末僚，何敢與議於莫重代草之文，以取一世之譏議哉？第伏念文家述作之法，若於一字一句，有些未妥，則隨手點化，鍊鐵成金，固有其道，而若夫命脈精神之所注會者，一或漏脫，則必也全篇改撰，別立機軸，然後方可以渾然天成，圓滿完全。雖尋常功程之文，尙當如是，況此莫重莫嚴之煌煌玉冊乎？臣願亟令文衡，極意改撰，以重縟典，仍治臣方命之罪，以嚴朝綱焉。
批曰：“爾雖職在論思，義無不可言之事，其敢以分義道理之外，容易覶縷乎？爾事爾須思之。苟有全篇改撰之意，則以全篇之欠疵，當明言於初疏，而疏語極似呑棗，至令文衡往復指意，劃卽改付標。國體之不尊，非不知也，以爲所重之意，必欲公私俱便，爲此苟且之擧矣。今見爾疏，忽請全篇改撰，然則初疏所請之可東可西，爾亦自知而然？此何等莫重莫大之事，公然起疑於無疑之文字，從又似歇似緊，重言復言，不知有嚴畏難愼，爾事萬萬駭然。如爾者置之論思
【圖】
之列，尙可曰有國綱乎？先施刊名之典，以爲不識事體者之戒。”
○敎曰：“初意，竝與收議而不欲爲矣，更思之，靡不用極之道，不必如是，故使之收議。旣收議，又從諸議，使之改撰句語而付標矣。莫重文字，事體何如，而說去說來，褻瀆莫甚，寧有如許國體？到今往復付標，決不可更爲，亦必無擧行之理。玉冊文製述官改付標。”
史／編年／朝鮮王朝實錄／正祖實錄／十九年（1795）　卷四十二至四十三／卷四十三　七月至十二月／十一月／28日(P.66-2)
○乙亥/北京禮部咨曰：
內閣奉上諭，皇太子率同王、大臣等，具奏恭進乾隆六十一年時憲書，預備內庭頒賞之用，一摺覽，具見悃忱。朕登極初元，卽籲懇昊慈，臨御至六十年，不敢上同皇祖以次增載之數。因定例，孟冬頒發來年時憲書，特明頒諭旨，建立皇太子，以明歲丙辰爲嘉慶元年擧行，歸政典禮。此寔朕
【圖】
祗迓天庥，敬繩祖武之念，數十年如一日，屢經降旨，明白宣示。玆皇太子及王、大臣等，以朕歸政改元，爲曠古未有之盛典，雖現在頒朔，以嘉慶紀年，而宮庭之內，若亦一體循用新朔，于心寔有所未安，特進獻乾隆六十一年時憲書，臚詞籲懇，出于至誠。朕已俯從所請，用備頒賞內庭，皇子皇孫及曾元輩，竝親近王、大臣等，俾得遂其愛戴之忱。其分頒各職省外藩，仍用嘉慶元年時憲書，以符定制，因思來歲歸政，朕爲太上皇帝。歷稽前典，有上尊號之文，殊屬無謂。太上皇帝，非若太皇太后，因母儀而崇上徽號者，可比。況朕臨御六十年以來，敬天法祖，勤政愛民及拓土開疆，諸寔政彰彰可考，又何藉聖神文武等文字，虛示尊崇？且以臣子而稱揚君父，本屬後世沿用虛文，于理原未盡協。我聖祖仁皇，平定三藩及恭遇慶節，從前臣工等，屢有以上尊號爲請者，聖祖皆却而弗許，訓諭煌煌，寔可爲萬世法。今朕特預行降旨，將上尊號一事停止，此卽朕效法皇祖之心，亦卽御極初年，齊心默禱，不敢上同皇祖紀年之數之初念也。將來嗣皇帝及臣工等，皆當恪遵朕諭，不必瀆請。朕惟敬祈昊貺，精神純固，康彊逢吉。嗣皇帝秉承指示，克肩負荷，海宇熙和，治臻上理，此卽國家吉祥盛事。況太上皇帝稱號，巳極尊崇？嗣皇帝躬率臣民，以天下養，尤爲古今郅隆盛軌，又
【圖】
何必徒尙繁文，務爲增義耶？至朕歸政後，應用喜字第一號玉寶，鐫刻太上皇帝之寶，玉冊，卽將御製十全老人之寶說，鐫刻作爲太上皇帝寶冊，用彰熙朝盛瑞。將來嗣皇帝，亦能如朕之懋承天眷，壽屆期頤，再擧上儀，一切典禮，皆可敬謹遵循，寔我國家億萬年無疆之福。將此通諭中外，知之欽此。
○以尹得孚爲司諫院太司諫。
○致祭于文烈公趙憲祠。
○冬至使閔鍾顯等，以千叟宴上諭，馳啓言：“臣等一行，十四日到。十三日止宿，憲書齎咨官卞復圭，自北京發送先來，持上諭印本、 咨文，畿見上送。封皇太子及嘉慶紀元，俱係無前之大慶，而旣有禮曹咨文，則恐當有各具方物進表、箋之使行，而趁今年內離發。明年正月初間，寧壽宮千叟宴設行諭旨，同封上送。上諭辨理軍機處計開：‘本月十七日，面奉諭旨，明年正月初間，在寧壽宮皇極殿，擧行千叟宴，著速行文各該督撫，將年屆七十以上之官員、紳士、耆庶，査照五十年之例，妥爲送京，其不願者，聽。現在爲期巳近，遠省地方，該期不能趕到者，可不必來。年過七十之官員、紳士、耆庶，如有情愿赴京者，妥爲照科咨送，勿得以衰憊之人充數，幷按照道里、緩程，行走于封印，後年到京，亦不爲遲。仍先將州縣鄕里名數，咨覆本處，以便垂詢登答。但爲期不過兩月，其遠省路遙，計不能趕到者，卽應遵旨，竟不必來，
【圖】
以省高年跋涉之煩。仍將接奉此啓紙，須將遵辦緣由及是否，可以趕赴之處，咨覆本處，不必紛紛具奏，徒瀆宸聽也。’”
○憲書齎咨官卞復圭，以燕京事情，探報備局言：“九月初三日，皇帝御門，召皇子、皇孫、王公、大臣等，將癸巳年所定密緘展開，公同閱看，立皇十五子嘉親王爲皇太子，以明年丙辰，爲嗣皇帝嘉慶元年。孟冬朔，頒發時憲書，特降諭旨，曉諭中外，購得上諭印本一度，同封上送。是日皇太子，叩頭流涕固讓，翌朝皇太子、皇子、王公、大臣，上章懇乞，不願改元、歸政，皇帝不允。又請：‘進乾隆六十一年時憲書，用備內庭頒賞，以遂愛戴之忱，各省、外藩，仍頒嘉慶元年時憲書。’是則皇帝特爲允許，又爲降旨曉諭：‘九月封皇太子後，卽拜東西陵。’東陵，是順治、康熙陵，在薊州；西陵，是雍正陵，在易州。明年登極後，又陪太上皇帝，幸瀋陽，謁先陵云云。皇太子，今年三十六歲，姿容端重，稟性寬厚，故天下人心，屬望已久云。十月初六日，是千秋聖節誕日，王公、大臣慶賀時，行二跪三叩頭禮。此是新定儀節，而不敢上同於皇帝前行三跪九叩之禮也。皇太子上請皇帝降旨，通諭王公、大臣、督撫等，自丙辰爲始，年節三貢，無庸備物呈納，又爲條進時政所宜二十一件，頒發中外。此卽皇太子之初政，而所仰請者也。旨意一下，民情洽然景仰。湖南地方苗蠻，招誘飢民，造叛作
【圖】
亂，勢甚猖獗。皇帝使太學士福康安、四川摠督和琳，統率大軍，累月征戰，連勝黑陀雷公灘等三百七十七寨。九月二十一日，俘獲首逆吳半生，餘黨吳隴登等，聞風膽落，將剋期掃蕩，不日奏凱。皇帝特爲嘉賞，晉封福康安爲貝子，和琳爲一等宣勇伯，康安之子德麟，加恩賞，副都統職銜。勑使一款，禮部初定以兩巡頒詔。今年十一月，則以贈皇太子生母爲孝儀皇后之詔，頒發，明年正月，則以新皇帝登極詔，頒發，啓奏皇帝，以有弊外國，不許云。”
史／編年／朝鮮王朝實錄／正祖實錄／二十年（1796）　卷四十四至四十五／卷四十四　正月至六月／二月／19日(P.17-1)
○乙未/領議政洪樂性、領敦寧府事兪彦鎬、右議政尹蓍東上箚曰：
伏見內閣提學沈煥之箚批，臣等益不勝憂懼罔措之至。聖人一言一動，合天則而順民志，尊之如日月，信之如四時，關和金石，遵奉而不敢違越，故動而世爲天下道，言而世爲天下則。今殿下此擧，不裁以義，只任其私，徒令擧朝憂遑，民心波蕩，事至而人無生意，事過而如病新起。
【圖】
章箚而迭上者有之，忠憤而悼歎者有之，蓋亦人情天理之所當然，而非可以威制而力服者也。若是者可一而再，三之又倍，式月爲課，而其國當何如，其臣當何罪，殿下聖德之累，又當至於何境乎？伏願聖明，淵然深思，廓然回聽，亟將沈煥之批旨中二十四字句語，特命收還，以光聖德，以定民志。
上從之。
○內閣提學沈煥之上箚曰：
昨日聖批中一段，有死不敢承受者。嗚呼！我殿下以近年頻作之過擧，直謂其天理人情之所當然，歲以爲例，月以爲課，而能無違於舜、周公所以各自盡倫者耶？殿下以此言，爲一時之戲耳，奚但聖人無戲言？臣竊恐其疑眩義理、駭惑臣民，足以壞了殿下二十年來煌煌宏達之盛德大業耳。且殿下縱以此敎，布諸百官，播之八方，夫以殿下之臣民爲名，而天敍之彝倫，尙在其躬，則寧欲萬死，不忍目以慣於是，耳以習於是，以從殿下之所命也。伏乞亟恢大度，收還聖批中一段句語，以明聖德，以正民彝。
賜溫批。
○以尹師國爲刑曹判書。
○進賀使李秉模等馳啓曰：“正月十九日平明，因禮部知會，詣圓明園。午後與冬至正、副使，入山高水長閣，太上皇帝出御閣內後，入參內班，禮部尙書德明，引臣等及冬至正、副使，至御榻前跪叩。太上皇帝使閣老和珅宣旨曰：‘朕雖然歸政，大事還是我辦。儞們回國，問國王平安，道
【圖】
路遼遠，不必差人來謝恩。’通官以我國音，傳於臣等，而不可只憑通官之言，故退後卽令任譯，往見德明於朝房，詳問皇旨，則德明使通官呼寫如此。賜饌設戲，一如前日，黃昏時，太上皇帝，從山高水長閣後，御小舫，嗣皇帝亦御小舟隨之。又令臣等，乘舟隨後，行數里許下船，入慶豐圖。太上皇帝御樓下榻上，嗣皇帝侍坐，設雜戲賜茶。使內侍引臣等，乘雪馬行一里許下岸，仍爲引出退歸，夜近二皷。安南、暹羅等使，自初同參宴席。二十日還歸館所，二十一日，禮部知會領賞，故臣等與書狀官及正官等，當日早朝，詣午門前，依例領賞，而御前加賞禮單，玉如意一柄、大緞五疋、錦緞四疋、閃緞二疋、絹箋二卷、硯二方、筆二匣、墨二匣領受，逢授上通事譯官處。臣等復命日元禮單呈納時，使之一體呈納。冬至使一行，亦同爲領賞，而頒詔則當日順付於冬至使行。二十四日，因禮部知會，臣等一行及冬至使一行，巳時詣禮部，領下馬宴，尙書德明押班，行三跪九叩禮後，依例設宴。宴訖，又行一跪三叩禮，少住，於臣等之前，招任譯，以請封事，有所傳言，故事體重大，謹具單以聞。臣等使任譯問：‘從今以後，小邦凡有進奏、進表之事，太上皇帝前及嗣皇帝前，各進一度耶？’答云：‘現今軍機，姑未定例，當自有文書出去’云。申後，禮部又送上馬宴卓于館所。二十六日，禮部知會，有傳
【圖】
諭事件，年貢、慶賀各該正、副使，明日赴部，故二十七日巳時，臣等及冬至正、副使與任譯詣禮部，則員外郞富森阿，謄示傳諭事件以爲：‘賀使帶來三起方物，業經欽奉勑旨，移準於下次正貢，再現奉勑旨，此後外藩各國，惟頒査照年例具表齎貢，毋庸添備貢物，於太上皇帝、皇帝前，作兩分呈進云云。’二十八日，因禮部知會，臣等與書狀官及任譯，詣午門前，領受御前加賞各樣緞五十疋。臣等依例行三跪九叩禮，仍卽回館，逢授於上通事譯官處，使之一體呈納於臣等復命之日。當日午時，冬至使一行，先爲離發，臣等離發之期，禮部定以二月初一日，移付來到矣。其後禮部、儀制司，又有移付以爲：‘年貢、進賀兩行奏、賀各表文，內閣抄出，尙未到部，俟到部咨文，由驛遞回，賀使離發，當遵定期云云’，故臣等於二十八日，領受加賞時，使任譯傳言於禮部侍郞周興岱曰：‘昨日移付，有咨文由驛遞回該國之語，職等於此，決難遵承。陪臣出疆，竣事與否，專在於領受回咨，而況進賀、奏表，事體尤重，安有未領受回咨，而空手回國之理乎？雖一日、兩日，轉至十數日，未領咨之前，實不敢離發。’屢次往復，則周興岱以爲：‘科抄尙今未到，故部移有所云云，而今聞使臣之言，事理誠然。俺當轉告內閣，務必周旋矣。’二十九日，送任譯于禮部，探問回咨消息，則員外郞富森阿先到，通
【圖】
以科抄纔到之意，提督阿成阿後到，催促儀制司，成出咨文回咨文十八度、冬至使回咨文八度、齎咨官鄭思賢頒賞咨文一度，同爲受來，故臣等一行，本月初一日，自北京離發。冬至使回咨文八度，則授先來譯官，傳付於冬至使，臣所到處，任譯所得文書謄本六度，同封上送。”
史／編年／朝鮮王朝實錄／正祖實錄／二十一年（1797）　卷四十六至四十七／卷四十六　正月至閏六月／閏六月／1日(P.53-2)
▣二十一年 閏六月
○己亥朔/以李益運爲吏曹參判。
○禮曹判書閔鍾顯上疏曰：
“臣謹稽《五禮儀》序例辨祀條，首揭靈星、老人星於小祀之首，壇制享品，齋令祝式，秩然具備。此蓋國初以來所已行之禮，雖不知何時中廢，而要之爲闕典欠事。則修而明之，豈將有待於今歟？《絲衣》之詩，祭靈星也，靈星，農祥也，先王祀之，以至歷代，莫不遵行。漢高祖八年，制詔往御史，令天下立靈星祠，祭以牛。《北史》太常卿劉
【圖】
芳上疏言：‘靈星自漢初，專爲祈田，恒隷郡縣，縣邑令長得祀。’晋祀令云：‘郡縣國祠，社稷先農，縣又祀靈星。’此靈星，在天下諸縣之明據也。其時日則周以仲秋之月，祭于國之東南，《開元禮》及《宋禮志》，竝用立秋後辰日，皇朝用八月望日，代各不同。今之議者，或以爲侯邦不宜祭星辰，是蓋未考乎前代之制作，我朝之典章也。《左傳》有事群望，註云，群望，星辰山川也，諸侯之得祭分野星辰，自古已然。且以天下郡縣之所得祀，而令長專之者，謂非侯邦之所宜祀，臣實不知其爲何說。而伏況祖宗朝所定儀文，煥焉昭垂，則乃以其中間廢閣之，故不復深思，至以爲暫襲羅、麗之故則，又何其踈謬之甚也？靈星之宜祀旣如此，則壽星之竝祀，又無可疑。周制秋分享壽星于南郊，漢用仲秋之月，祀于國都南郊，宋景德中，太常禮院，請用祀靈星禮，秋分日，祭壽星于南郊，其壇亦如靈星壇制，是則我朝之用秋後辰日，祀靈星，秋分日祭老人星，竝於南郊設壇者，其義無間然矣。伏願俯詢僉議，亟降明旨，始自今秋，復擧靈星老人星之祀，竝用《五禮儀》所載令式，以光遵先毖祀之聖德焉。”
批曰：“《詩》之《絲衣》曰：‘絲衣其紑，載弁俅俅。自堂徂基，自羊徂牛，鼐鼎及鼐。兕觥其絿，旨酒思柔。不吳不敖，胡考之休。’朱子釋其大旨曰：‘此亦祭而飮酒之詩。’祭卽祭靈星壽星，壽星卽老人星也。或
【圖】
於秋分日享之，或於千秋節日享之，卽祝萬壽之無疆也。靈星在而爲農祥而祀之也。《爾雅》曰：“壽星角亢也，按角亢爲列宿之長，稱角宿北距北極八十六度。老人星在弧矢南，距南極三十八度。自周以來祭於仲秋之月，至漢命縣邑，各置靈星祠，唐、宋仍之。我朝之幷祭二星者，諸侯得祭邦內分野星辰，而漢挐山在我邦常見老人星。至於祭靈星，天下通行之制也。祠令儀節，皆載於《五禮儀》，卿職在宗伯，請申明而修述之，正合祝豐，祈壽之義。而祀典至重，內閣弘文館博考我朝已行之禮以聞。令禮郞問于大臣及在外儒臣。仍令文任之臣，獻議事，分付禮曹。奎章閣啓曰：“臣等謹稽《五禮儀》序例，以靈星老人星，列小祀之首，又曰：‘秋後辰日祀靈星，秋分日祀老人星，靈星之祝曰：‘載居南極，載昭壽徵，申鍚扶祐，胡考是膺。’齋令則散致五日，獻官則秩用三品，京兆淸道，牲令告腯兄尊罍陳設之位，奠獻升降之節，無不有圖有說，儀文燦然，其爲國初常祀之典，蓋無待乎他考。而獨其中寢不擧之，在於何時，不槪見於史牒，惟《續五禮儀》有 ‘靈星壽星祀今廢’之文，《文獻備考》則以爲 ‘天地星辰之祭，本朝襲羅麗之舊，而旋廢不擧，自有微意。’所謂微意云者，卽指侯邦之不得祀天地星辰也，此則有不然者。大凡祭祀之義，不過修誠與報功而已，修誠以崇恩，報功以勉力，夫豈
【圖】
有天子諸侯之別？而先王制禮，非天子則不得祭昊天上帝，先代帝王者，以其有貳尊之嫌，無儀物之備也。至於小祀，有國皆擧，卽以我朝言之，凡山川、城隍、先蠶、先農、雩龍、司命之祭，咸秩有禮，靡所不擧，何獨於靈星壽星而謂之禮所不許哉？況風雲雷雨之祭於郊壇，其禮之尊，其義之嚴，豈下於星辰之祀？而一擧一不擧乎？今按杜佑《通典》云，‘漢靈星祀縣邑，令長侍祠’，則漢制縣邑，徧祠靈星之明驗也。何楷《世本古義》云，‘歷代壽星之祀，專爲祈田，每隷郡邑’，此又不獨漢、晋，卽歷代通行之明驗也。靈星如此，則壽星亦可類推。又況秋分之見，實在箕尾之南，南壇之制，允符月令之文，則我東之祀壽星，比之他邦，尤切且襯。大抵祀靈星，以迓豐年，享壽星，以祈福，釐考之經典而有徵、驗之傳紀而可據，卽有國有民之不容闕者也。今此兩星祀典之旣載序例，旋寢不擧，豈或混廢於罷昭格署禁醮祭之時，而仍復因循，至今爲未遑之闕章歟？且伏念肅廟二十九年，以漢挐山之獨漏祀典，特命享祀，比之封內，先朝四十四年，以白頭山之爲國鎭山，春秋降香，列于嶽瀆，此皆邦典之所未有，獨可以義起創行。矧兩星之祀，卽聖祖之所嘗行，秩宗之所昭載者乎？顯廟十年，太僕請因舊壇祭天駟房星之神，今太常神室東五位是也。此亦可以援照於祭星之禮矣。”
【圖】
弘文館啓言：“臣等謹稽靈星老人星祀典儀式，略見於《五禮儀》、《文獻備考》等書。而當初創始，中間廢停，未知的在何時。第《備考》旣云 ‘襲羅、麗之舊’，則已自國初，入於祀典，可推而知。祭品儀節及壇壝方所，具載於《五禮儀》、《輿地勝覽》，則其停罷，要是中宗朝以後事。而究其停罷之所以，則說者以爲，‘風雲雷雨，禮所許也，至於日月星辰之祭，則旋廢不擧，若有微意然’云者，其意蓋本於《戴記》祭法。祭法曰：‘有天下者祭百神，諸侯在其地則祭之，無其地則不祭。’然而據上文曰：‘王宮祭日也，夜明祭月也，幽宗祭星也，雩宗祭水星也。’我朝祀典，旣行雩祀，則雩宗之祭，禮固許之，雩宗幽宗，無甚懸異。行彼停此，其義何居？且以在其地則祭之之義言之，惟彼漢挐爲鎭，旣是方內名山，而南極壽星，常見是地煌煌，半月若不離於其間，則我國之祭此星，不悖於在其地之之義。而當初咸秩之擧，安知不由於此乎？至於靈星之祀，自西漢以下，已通行於天下郡邑，天下郡邑之所通行者，謂之不可行於我東，則臣未知其何說也？”批曰：“此草記一體問議。”禮曹啓言：“左議政蔡濟恭以爲：‘靈壽二星之宜秩祀典，前後聖批，援引經傳，攷據義例，所以敷示之者精切著明，何待館閣諸臣博攷然後，始知其爲於禮可行，於事可述也哉？若以豐與壽爲心而復其祀，則是先事而期其效也，臣不欲
【圖】
以此爲言。而今但曰，二星之祀，旣在《五禮儀》，此祖宗朝所已行者。中間緣何廢却，不必强徵於無徵，斷然以修擧舊典，爲必不可已之事云爾，則夫誰曰不合於節文儀則矣乎？伏惟上裁云。’右議政臣李秉模以爲：‘靈星壽星二祀，載之《五禮》，而因何廢闕，終未得其詳，故諸議意或混罷於罷昭格署之時，而抑恐有未必然。昭格署掌三淸星辰醮祭，蓋無於禮之祀，而靈星、壽星之祀，或出於經，或著於史，自昔聖王之所致虔，而非如靑祠符章之歸於瀆屑也。時則有若先正臣趙光祖諸賢，實主罷署之論，豈以當祀之祀，竝歸於不當祀之祀而罷之也？況格署之旣罷旋設，乍設復罷，相因於六七十年之間，而靈、壽二祀之存罷，不少槪見，其不與格署同其混罷也明矣。竊伏念自壬辰以來，屢經兵燹，庶事草創，舊典多墜，格署則以不經而永罷，靈、壽二星之祀，則因一時未遑而仍未之復歟。《文獻備考》中，‘本朝所不擧之微意’云者，在靈、壽二星則恐失於精義也。國家之瑞，莫尙於豐登，帝王之祥，莫大於壽耉。天下郡國之所嘗行也，域內群望之所當祭也，祖宗成憲之所可遵也，復何擬倫於襲羅、麗之舊乎？惟願博詢而修述焉云。’領中樞府事臣洪樂性以爲：‘以臣病昏，享祀重禮，何敢臆對？而第靈星、壽星之祀，旣出祈豐祝壽之義，而昭載經傳，則先王制禮，必有精義。況
【圖】
儀節品物，具備於《五禮儀》，則列聖朝已行之禮，到今修擧，似合禮意云。’領敦寧府事臣金履素以爲：‘今此靈星、壽星之當祀，稽之歷代故事，揆以國家成憲，有不可不及今修明者。諸臣疏啓，俱有考據，惟願亟下明旨，以擧祝豐祈壽之盛典焉云。’判中樞府事臣金熹以爲：‘二星之祀，旣已昭載於《五禮儀》，歷代祀典，又皆斑斑可攷，則方當祝無疆占屢豐之辰，遵舊章而迓新休，千萬允當。其不可以更容他議也明矣云。’大司憲宋煥箕以爲：‘二星之祀，歷代儀文，斑斑有據，而旣載《五禮儀》，今我聖上修述之意，出尋常萬萬，實不勝欽仰之至云。’吏曺判書臣金載瓚以爲：‘二星之祀，旣載于《五禮儀》，儀節有敍，品物咸備，館閣攷據，若是斑斑。則中間之廢而未復，雖未詳果在何時，而蓋爲屢百年欠闕之典，更無他疑。及今修明，克擧列聖朝未遑之禮，實是群情之所同然矣云。’”
史／編年／朝鮮王朝實錄／正祖實錄／二十三年（1799）　卷五十一至五十二／卷五十二　七月至十二月／秋七月／24日(P.11-2)
○庚辰/詣奉室行禮。
○敎曰：“朝詣洌泉門外行禮，仍審敬奉閣新址。雖是謄鏤之本，而皇朝誥勅，藏于皇壇之傍，綘雲靑簡，若接昔日皇華之盛，周旋登降，當作何懷？自洪武二十五年煌煌誥勅，輝映海山，四牡交馳，視同內服。惟我列祖，是承是述，拱護如彝器，尊閣如大訓。逮至南城之駐蹕，忠貞公尹集、文簡公鄭蘊，言於行在曰：‘彼若求皇朝誥印，以義爭之，彼必見諒。’聖祖奬之，而時危事窘，難以義爭。太王珠玉，不得全有於去邠之時，則此志士仁人所以撫膺長嘷，至於抆血而不知止者也。適當是閣之移建，想古人爲國先事之憂，尤切曠感。李提督三學士兩大臣祀孫參班，昨旣有命，文簡後孫，豈可獨漏？使之一體參班。騎箕百年，久闕官享，豈非欠典？文簡公奉祀孫內贍奉事鄭軾，特除守令，示予寤寐不忘之意。”
○承文院提調李書九啓言：“昨日取見槐院所在謄錄，皇朝時表、箋、奏、咨、呈、揭等文字，頗多蒐輯，而數三卷見佚。敬奉閣奉安件，今當考出添錄矣。臣意則此等文字之散見於野乘文集，而闕漏不載者亦必有之，廣加探錄，編成一書，以活字印出若干件，分藏于史庫諸處。若其考出編次之役，則令本院官員及製述官吏文學官中可堪人，分掌看檢似好矣。”從之。
史／編年／朝鮮王朝實錄／正祖實錄／附錄／誌文(P.5-2)
○誌文：我正宗文成武烈聖仁莊孝大王，在宥十有三年己酉，遷顯隆園于水原府之花山，揭御眞于園之齎殿，以寓晨昏之義，大城厥邑，以拱衛象設。歲一謁，輒涕泣不能起。及庚申春正月，旣拜園，遂御東麓，喟然歎曰：“美哉！斯邱。守臣汝其伐石以識之。”粤六月十一日壬戌，有疾不豫，二十八日己卯，禮陟于昌慶宮之正寢。將以十有一月六日甲申，因東麓面南而大葬聖人焉。嗚呼！豈非天哉？今殿下，以臣行恁，最被殊遇侍軒墀日久，命臣以玄宮之志。臣頑然不能下從，忍執斯役？而學
【圖】
術薄，不足以知聖人，則天地之大，日月之光，其敢曰摹畫萬一云乎哉？嗚呼！道之大原，出於天，而天生聖人，爲之君爲之師，以弘道於天下。伏羲、黃帝、堯、舜、禹、湯、文、武是也，惟孔夫子不得其位，而刪詩、書作《春秋》，行素王之事。夫子歿百有餘年，孟氏出而明天理淑人心，以接夫子之統，自秦、漢以來，異端橫流，正學遂泯。及宋程、朱相繼而興，講明先王之道，繼往聖開來學，其功不在孟氏下。程、朱旣遠，邪說又作，衆口爭豗，靡所準式，天開奎運，吾道遂東。我先王正位凝命，以君兼師，德尊而行備，學崇而業廣。主敬以立其本，窮理以致其知。知有以窮性命之奧，而達造化之原，仁有以同萬物之體，而普天下之公，勇有以克有我之私，而成悠久之業。嚴恭寅畏，不敢荒寧，厖恩厚澤，延及群生，喣嫗覆育，熙熙穰穰，庶幾乎三古之氣像焉。葢天以我祖宗積德累仁，克昌其後，爲之含弘亭毓，篤生聖人，啓東方一治之運，而遺風餘庥，將萬億年是賴，於乎！盛哉？遂拜手稽首，抆血而書之石。曰王姓李氏，諱祘字亨運，英宗顯孝大王之孫，思悼莊獻世子之子。母惠嬪洪氏，領議政鳳漢之女，妃金氏，贈左議政時默女。先是，王伯父孝章世子，聘左議政趙文命女，早薨無子，及莊獻薨，英宗命以王承孝章統，王卽阼，尊孝章爲眞宗，妃趙氏爲后，立
【圖】
莊獻廟曰景慕宮，尊惠嬪曰惠慶宮。始莊獻世子夢見神龍入寢，覺而異之，畫其狀於壁，王乃以壬申九月二十二日己卯誕降。喤喤之聲，若巨鍾然，神彩燁如日月，穆穆有天人之表。二歲知文字，三歲就傅受《小學》書，睿智日長，不煩師承。八歲冊爲王世孫，十歲齒于學，拈《小學》題辭明命赫然之義，問于博士曰：“明命在吾身，果指何境，欲求赫然，當下何工？”博士不能對，圜橋門觀者，無不動色相賀曰，眞聖人也。其在春邸，日與賓僚相問難，如四七之辨，中和之說，性道之已發未發，縷析毫分，皆可爲斯文定論。及夫大猷時升，年德俱進，仁精而義熟，敎成而化敷，則觀乎御定諸書，而積中彰外之文，尙可得其一二焉。推王跡之所興，演景籙之無疆，以貽我子孫萬世之柯則，曰《國朝寶鑑》也，皇祖有訓，涕泣以受，別嫌明微，得盡我所得爲，曰《宮園儀》也，煌煌鈇鉞，掃除奸兇，義闡乎金縢，象列乎夏鼎，樹倫綱於千秋，曰《明義》原續之編也，虞廷五敎，惇德允元，曰《五倫行實》之書也，遏慾存理，尊王黜覇，曰《鄒書敬選》也。雲龍風虎，蔚焉合章，惕號暮夜，有戎勿恤，曰《軍旅大成》也，休老勞農，秩然有序，風流篤厚，百嘉鬯遂，曰《鄕禮合編》也，稽古酌今，序列六官，燦然爲一王之制，以昭來許，曰《大典通編》也。由博反約，常目存玆，追刪述之遺旨，曰五經百篇也，甲乙丙丁，元元本
【圖】
本，搴英摭實，縱橫丹鉛，曰《經史子集手圈》也，刪繁蕪正，體裁嚴華夷寓袞鉞，曰《宋史眞詮》也。詩道敎人，詠歎淫液，鏗然如舜韶之九成，曰《雅誦》也，地負而海涵，家戶而戶祝，言有敎動有法，揭斯文之一統，曰《朱文諸編》也，聖作而賢述，眞衍而丘補，纂次部分，垂經世之要範，曰《大學類義》也，顯忠崇節，載棹載楔，馬城之祠，龍灣之壇，義問宣昭懷我好音，曰《尊周錄》也，制禮以節事，修樂以道志，曰《春官通考》也，其難其愼，曰維庶獄，廣五聽之慈，布三宥之澤，曰《秋官審理錄》也。此王之立言而鴻號鉅跡，聲流無窮，可以撰次風雅，被諸管絃，與旱麓生民之詩，同其傳也。其窮格之精，存養之密，又有濂、閩諸賢之所未發者，論太極則曰：“太極在天地之先，而不爲先，在天地之後，而不爲後。靜爲動之根，柔爲剛之本。《易》曰：‘一陰一陽之謂道。’又曰：‘闔戶謂之坤。’又曰：‘生生之謂易。’先陰後陽，生生之義見矣。商易首坤，蓋有以也。”論心性則曰：“言心自《禹謨》始，言性自《湯誥》始。而孔子曰性相近也，又曰：‘繼之者善。’遂分形而上下而言。宋儒所謂本然之性也，氣質之性也，蓋祖於此，聖遠言湮，言性者不惟不言善，或曰惡，或曰善惡，而本然大中之體，無以闡發於後世。則首言性善孟子，蓋亦不得已也，程叔子又繼而明之，俾人人者，知有本然之性，而本然則皆純善也。然而徒知本然之爲純善，而
【圖】
反遺乎氣質者，往往有之，如孔子後於孟子，不可不言本然如孟子。而在今之世者，又將言氣質，予以是知孔、孟之訓，隨時而不同焉。”論格物致知則曰：“知之未至，由於理之未窮。窮此理也，物格在其中。曰致曰格，雖不可以相混，亦不可以相離也。”論涵養省察之工則曰：“涵養要熟，省察要疾。要熟也故旣曰戒愼，又曰恐懼，不憚其重言而複言，要疾也故，一言以蔽之，使人專心乎體察。”論幾微則曰：“誠無爲，何也？未發也。幾善惡之所由分，而所謂動之微也。旣曰動之微，則豈非已發耶？”論知行則曰：“知行不可偏廢。而所謂眞知者，知善之可爲也，惡之不可爲也，如飢食渴飮，水不可蹈，火不可狎，是謂眞知，知則可以行耳。知固貴眞，而其求知也亦宜擇術焉。”論謹獨則曰：“心爲天君。欺心卽欺天也。天可欺乎？天德王道，其要祗在謹獨。”論闢邪則曰：“戎狄膺而已矣，龍蛇驅而已矣。正學明邪說自熄，此所以蕫之以威，開自新之路也。”論李延平‘靜中體認未發之旨，’則曰：“體認則思也，思則已發。夫人之心，湛然虛靜，無偏倚而後，應事不差，靜時若不主敬，發使能中節？譬如十月純坤，陽氣斂藏，霜雪凝冱，草木凋落，陽雖生於下，而隱而未露。春來發生之功，專資於斂藏凝固。周子之言靜，程子之說敬，皆此理也。”論誠仁之訓則曰：“仁爲心之德，誠爲行之實。夫人之生也，具天地之理，
【圖】
故滿腔皆生意也。生意旣發，自赤子入井，以至於仁民愛物，覆冒四海，而罔不自此焉推之，曷嘗有私意利欲，間乎其間哉？無私意利欲以間之則一矣，一則誠也，仁與誠，豈有二也？”論爲治之法則曰：“君人者，但恥不及乎三代，使動植之物，風雨霜露之所霑被者，皆得其所，而休徵嘉瑞，如麟鳳龜龍諸福之物，爲我能事，如此然後，始可謂位育之極功也。”論文章則曰：“文章有道術，道不可不正，術不可不愼。必主之以理，而輔之以氣，使潛彀曠引之神機，不敢離正路一步，可免於哆言夸辭之歸矣。夫汪洋河漢之談，不足以垂後者，詘於理也，藻繪雕篆之作，不足以名家者，薄于氣也。況治敎爲之汙隆，而世道隨以升降者乎？予以朱書爲一世之學的者，不惟尊其道，亦爲其文章理氣之眞也。”此王之立德，而可以見爲學用工之次序，鑽彌堅仰彌高，宗廟百官之盛，金聲玉振之美，集衆之粹，會聖之精，爲萬世開太平，苟非達天德者，孰能與此？王，每朝起整衣，北面瞻仰辰極，雖盛暑，臥則閉戶不敢對天，四十年如一日，《詩》所云：‘小心翼翼，昭事上帝。’王實有焉。事英宗至孝，十年侍疾，未嘗解帶，及宅宗，哀動臣隣，躋桓王於原廟，樹莊寢之配墠，奉慈殿、慈宮，婉容愉色，致其養，玉牒金泥，揚其徽，《詩》所云：‘有孝有德，以引以翼。’王實有焉。王之代理也，戚黨
【圖】
憚王英明，內外危逼，勢如綴旒，王，從容應變，處群不逞，曲當其宜，及宰臣徐命善之疏出，英宗誕定大策，卒畀王機務，則王首陳私痛，泣而請。寧考感其孝，就尙書記注，刊其不忍者，踐位之日，渙發絲綸，致嚴乎不貳本之義，胥匡以遵先王之道。而有頑不率，皷倡凶論，則告于寧考之靈，誅竄如法，《書》所云：‘四罪，而天下咸服。’志所云：‘聖人處變，而不失其正。’王實有焉。所愼在祀，肅雝齊明，攝儀無間乎親祼，疏節克謹乎縟文，凝神致虔，坐而待朝，陵園有事，輒進粉以嘗之，拜影殿戒蹕，先於曉鐘，霧露風雪，未始或闕。月覲閟宮，優然有終身慕，而至痛在心，每諱辰，必浹旬齋居，若喪之初。《詩》所云：‘春秋匪懈，享祀不忒。’王實有焉。優優三千，克昭節文，葬寧考則正朝祖之失禮，嗣寶位則慨釋冕之非經。名儒享夫子之廡，大老配先祖之庭。經所云：‘禮者履也，義者宜也。’王實有焉。有庶弟䄄、禛、禶。而䄄坐逆當誅，神人所不容，猶不忍加辟，幷家室移置江華，命內府衣服飮食之極其豐足，問訊織於路，歲輒召見。廷臣爭之力，王曰：‘吾過矣。吾過矣。’終不聽，禛於英宗時，謫死耽羅，王追念衋然，錫美謚，臨其廟親奠之。禶爲凶徒所推載而死，王每歎曰：“禶之死，由於洪國榮，國榮之廢，所以報也。予於異日，有媵御擧丈夫子，必爲禶立後。”
【圖】
英宗女有爲鄭致達妻者，挾其子厚謙與逆臣洪麟漢，當王代理時，謀危宗社，而賴王大妃聖德神功，炳幾折萌，凶謀不得售，而廷討遂行。王，以其爲英宗所鍾愛，暫流畿島，自島而陸而京，至引入大內見之，廷臣亦爭不得。傳所云：‘不藏怒焉，不宿怨焉。’王實有焉。愼乃儉德，維懷永圖，器無彤鏤，衣有澣濯，綿褥蒲茵，處之裕如也。所御之堂，僅數架，不施丹艧，牕壁烟煤如塗，有司請葺理，則王曰：“予豈惜其費乎？顧素性安此耳。”經所云：‘克勤于邦，克儉于家。’王實有焉。性豁達，待人一以誠，胡越一家，庭衢八荒，蜎涓之暇，會朝之時，表裏無間洞然無不可，對人言者。嘗自號以萬川明月主人翁，大書特書，昭揭殿閣，經所云：‘王道蕩蕩，無黨無偏。’王實有焉。際天之所覆，極地之所載，摠以攬之爲己分之所有，而星曆兵農九流百家，罔不包羅搜剔，措諸實用，又推以及人，妙選年富文學之臣，考課講製，日月琢磨，有如群飮于河，各盡其量，而不見其涯涘，《詩》所云：‘肆成人有德，小子有造。’王實有焉。右賢而左戚，屛宦官宮妾而接賢士大夫。置奎章之署，常引諸學士，講論經史，及至大漸，暬御猶不敢近，而承弼諸臣，左右擧扶。嘗有人言，士類國之戕斧者，王曰：“謂士類戕斧，而國其乂乎？予所共者，士類也。”斥其人不用，《詩》所云：‘濟濟多士，文王以寧。’王實有焉。
【圖】
與諸臣，觴于芙蓉之亭，筵几旣肆，琴瑟旣張，有燕巢樑將哺子，飛繞不入，王憐之遂起，後御是亭，輒問燕巢。常曰：“吾不欲以養人者害人。”遂蠲雉鮮之貢，侵鹿豕之獵。經所云：‘人不易物，惟德其物。’王實有焉。一念黎元，蚤夜孜孜，靡隱不察，靡弊不擧，損上益下，撫之綏之。利澤之滲漉人者，浸灌醲郁，久而愈著，而猶且視之 如傷，恐一物之不獲自盡。頒珍劑以救病，傾廩財以掩骼，因內帑而別儲備荒之需，設壯營而擬罷均役之法。以至庶孽之甄拔也，奴婢之勿世也，糶糴之更張也，蓋欲次第施措而未遑。然其已然之効，則市廛之民曰橫索絶矣，在野之民曰積案淸矣，輸將之民曰羡耗除矣，嘉肺之民曰幽冤洗矣，都鄙之民曰田疇墾矣，筦庫之民曰出納允矣，衣冠之民曰菁莪棫樸之化，不知文王何如也。於是乎三元調八風協，嘉瑞降豐年應，曖然如春，油然如雨，恬然如在光天化日之中。而及夫昇遐日，自夫王宮國都，以至荒徼絶塞，深山邃谷男婦稚老，岐踵喙息之倫，率皆奔走號哭，如不欲生，《詩》所云：‘群黎百姓，徧爲爾德。’王實有焉。此王之立功，著之八域之廣，而嵬嵬蕩蕩民無能名者也。若其酬酢萬變，折衷義理，充養發揮，剛健純粹，無所容乎人欲之私，而有以全夫天理之公，硏窮經傳之旨，則提綱而挈領，辨別事爲之故，則銖量而錙較。是以綸告
【圖】
筵諭，動合典謨，矯時正俗，彰善癉惡之志，哀矜惻怛，于末命，有足以透金石而感豚魚，則非言語文字所由述也？嘗曰：“予所願學孔子也。學孔子，當自朱子始。”旣倣《朱子綱目》，定《春秋》左氏傳，將建閣御苑之中，妥朱子遺像，取《大全》、《語類》群書箋注之出於朱子者，編以爲書，庤其中而不及行焉。居常無樂乎南面，慨然有脫屣千乘之想，朝廷請加徽稱者屢，終不許。築華之役，葢有微意存焉，故堂曰老來，亭曰未老閑，而卒不能假我數年，俾千古帝王所未有之盛節，不得見於當世則天也。嗚呼！大而化之之謂聖，聖而不可知之之謂神，葢謂聖人之所以配天也。維天之命，於穆不已，葢謂天之所以爲天也。陵號曰健，取諸天行，不其然乎？自羲、農至文、武，功烈見於事，自孔、孟至程、朱，功烈見於言。其範圍天地澤利萬世，則言與事，未始不同，而易地則皆然也。王，聖人也。發明斯道之體，主張斯道之命。其事則羲、農、文、武，其言則孔、孟、程、朱。千世之下尙論者，庶幾乎登《淸廟》之瑟，愀然一唱而三歎。特撮其天德王道，布濩人耳目者，以揭夫宏儒哲辟之憲度章程，如此云爾。尹行恁吏曹參判製。
史／編年／朝鮮王朝實錄／純祖實錄／二十一年（1821）　卷二十三至二十四／卷二十四　七月至十二月／八月／7日(P.3-1)
○甲申/請諡于宗廟如儀。諡冊文曰：
“攀輴欑而銜痛，奄迫復土之期。勒琬琰而崇終，斯擧節惠之典。祗益摧咽，敢曰揄揚？恭惟大行王大妃，柔光叶乎黃裳，淑德昭乎彤管。積餘慶於沙麓，自賢相功在斯民，定厥祥於渭梁，猗聖祖喜有佳婦。重闈捧贄，懿珩璜之中規，五世嗣徽，爛雲漢之有倬。孝思寔彰於幼眇，令聞自達於邇遐。粤壬午之哀遑，不離萱草之背，逮己庚之閱歷。猶覃樛木之恩。語及旣遠之哀，而玉涕常瀉。躬處至艱之會，而芳烈愈光。斯誠天地鬼神之所鑑臨，奚但琴瑟鍾鼓之騰歌
【圖】
頌？嗟！小子慟纏孤露，惟慈德閔覆如天。擁佑邁宋宣仁，未嘗干政，撫育若漢明德，繼以含飴，褕翟彌尊。閴慈〔音〕於踰閾，濯龍自警，絶私恩於衍波。況玆京室思媚之誠，尤在寶齡遲暮之後？風雨寒暑之靡懈，三朝必有婉容，左右起居之服勤，六官爲之感泣。誠存追遠，悽愴奉璋之宵，勖以思先，謙讓泥金之牒。雖平日聖不自聖，伊女史書豈勝書？矧當莫大之慶年，冞切無疆之遐祝，時縟儀之纔擧，歡頌方新，遽眞遊之上昇，攀號奚及？蒼龍絙路，慟湘巡之莫回，靑烏毓靈，叶灤封之新祔。載擧易名之禮，少伸終慕之忱。陰敎躋作聖之基，允符箕範之敍五事，燕居懋存警之義，亦惟孔翼之贊重坤。謹遣使臣，奉冊寶上尊號曰睿敬慈粹，上尊諡曰孝懿。仰冀聖靈，俯察微悃。芳徽不沫，揭圖史於千秋，寶籙長綿，衍本支於百世。嗚呼！哀哉。弘文提學金魯敬製。
〔○〕哀冊文曰：
龜墨啓兆，鳳曆協吉。㡩殿筵卷，幎階祖撤。陳廞衛而已戒，奉靈輴而將發。背三朝之翟御，就一岡之象設。萬姓雷哭兮送輓，百靈雲護兮攀蹕。惟我主上殿下，永違終天，追孝無地。悲春暉之莫報，痛慈徽之長閟。爰降綸於蘭臺，俾揚烈於玉字。其辭曰：‘華閥積慶，沙麓儲祥。明聖毓靈，太母承光。夢虹之夕，園萼室香。不待保傅，自中規度。德侔坤厚，孝根天賦。沖歲率性，藹乎其仁。勿剪勿拔，生草方春。英考妙簡，
【圖】
克配文孫。宗國之托，煌煌八言。夙罹多難，益循柔範。順以應變，安於處坎。寔孚天心，罔匪孝感。語到輒涕，孺慕終身，壽母攸嘉，慈音諄諄。正位坤極，愛敬冞摰。一德靡間，百行斯備。寶齡躋耋，侍湯罔忽，誠篤忘勞，憊積成疾。承祀如在，齊明達晨。沁園友至，昭陽恩均。濯龍靚穆，干謁自屛。貨無私賚，恩絶曲徑。翼我聖子，光膺母儀。養隆備物，樂寓含飴。先王攸秉，鴻冊何心？不顯其光？抑抑惟謙。舟梁盛禮，舊甲今歲。歡均匝域，慶實稀世。神理難諶，哀樂相因。慈覆之天，無處更攀，薄海號咷，凡我臣民。嗚呼！哀哉。至哉我后，母臨五紀，無名無跡，是任是姒。盡婦道於聖祖，贊壼治於寧王。承先烈而益光，啓後昆而彌昌。嗚呼！哀哉。自庚申後，慈化偏厚。我顧我復，小大咸囿，覃普澤於地育，慰舊慟於天崩。方群情之仰戴，遽眞遊之遐昇。嗚呼！哀哉。湘巡無返，社飯如昨。閴然丹掖，緬矣碧落。陳玉衣而若臨，拜珠襦而誰御？星露悽而已秋，葆翣催而將曙。嗚呼！哀哉。粤瞻健寢，密邇先園。風水不臧，移卜隣原。旣灤封之竝穴，矧魯祔之同辰。想洋洋於月遊，庶無憾於神人。嗚呼！哀哉。仙馭已遠，德音不隳。先君之思，〔邈〕然靡追。回海屋之祝籌，儼靈欑之就紼。琅玕燦而載颺，揭彤管而不沫。嗚呼！哀哉。判府事金載〈瓚〉製。
〔○〕行狀曰：
大行王后姓金氏，其先蓋新羅王後也。至麗有曰侍中大
【圖】
猷始著，籍淸風，簪組蟬嫣不絶。入我朝，有諱湜，魁中宗朝賢良科，官大司成，贈贊成，諡文毅。世稱己卯名賢。其玄孫堉，仁‧孝兩朝名臣，官領議政，諡文貞。其二子佑明，領敦寧府事淸風府院君諡忠翼。出爲從叔父址後，寔我明聖王后之父也。忠翼三子，長曰萬冑，贈承旨，次曰錫翼，左尹，贈吏判，次曰錫衍，判書，贈左贊成，諡貞僖。於后，皆爲高祖。曾祖贈左贊成道泳，以貞僖第二子，爲贈吏判後。祖諱聖應，兵曹判書，諡孝靖，考諱時默，左參贊贈領議政，淸原府院君，諡靖翼，以孝靖長子，入主忠翼祀，而贈贊成，道濟贈領議政，聖集又靖翼之所後祖，禰兩世也。靖翼之元配曰贈宜春府夫人，宜寧南氏，監役直寬女，繼配唐城府夫人，南陽洪氏，贈贊成尙彦女。后所自出也，以英宗癸酉十二月十三日亥時，后降於嘉會坊私第。第中桃李及諸花木，是秋忽盡再華，家人識之，以爲誕后之兆云。居生而和粹敦厚，德容天成。稍長，尤篤於孝敬，凡長者所訓，輒婉娩聽從，動容周旋，自中禮則。嘗與諸兒遊戲，有拔取生草者。后責之曰，‘草茁長如許，奈何拔之，以害方長之生意乎。”其及物之仁，敎人之誠，自幼時已然，旋親之及於見聞者，咸異之。歲辛巳英宗爲正宗擇配，后年方九歲，德性之夙就，已有所登聞於宮中者。后被初揀，英宗手書五世
【圖】
繼昔寔爲宗國八字以賜之，莊獻世子，亦奇愛之，以爲‘果協所聞也。’是時，本第中異香凝滿，歷日不散，亦奇瑞也。及三揀，館于別宮，以遘痘，越明年壬午二月，冊爲世孫嬪，行嘉禮。是年閏五月，英宗命惠嬪及后，各就私第。后不欲往本第，願隨尊姑所在。英宗聞而善之，遂許同就于惠嬪私第，未幾復命還入。后以〔沖〕年，遭艱難之會，持躬處事，雍容得正，得英宗嘉悅之心如此。其事莊獻世子，未及半年，常以爲至慟，語有所及，輒泫然流涕曰，‘予偏被止慈之恩，寧可以服事久暫，有所加損乎？”奉惠嬪，洞屬盡誠，常若不勝。雖燕寢休息之時，必使宮人，時時問知安否，然後心乃釋。丙申，正宗卽阼，后遂正位中壼。戊戌，貞純大妃，以中宮有患證，子姓不時立，乃下諺敎，命揀選士族，置諸嬪御，廣求儲嗣。是時，洪國榮執國命，以其妹應選，是謂洪嬪。臺臣朴在源，請求良醫，調治中宮患候，國榮大怒叱罵在源於公座。洪嬪張甚如此，后若不聞知者，而處之裕如，以是，正宗敬重后愈深。國榮敗，特贈在源官，以旌其忠。其後后有候，若有身者，正宗喜甚，亟設産室，踰歲竟無育。至庚戌有慶，正宗卽日敎曰：‘綏嬪誕男，中宮取以爲子，’自是進號元子。大倫以定，則顧復之恩，義方之訓，罔間已出，而我殿下，又誠愛篤摰，慈孝
【圖】
兩得其道，和氣洋溢於宮中，十年之間，吉慶鼎臻。庚申二月，我殿下旣冠冊爲王世子，揀世子嬪，將以是年，行嘉禮。至六月，正宗賓天，后哭擗踰禮，夙夜不解衣，以終三年。我殿下旣嗣服，尊爲王大妃貞純，以大王大妃垂簾臨朝。后雖處母后之尊，一以敬恭謙挹承事，晨夕爲職，雖私親私覿，世道朝象，人物臧否，未嘗及於語次。平日尤戒私家恩澤，壽進，於義二宮，有衍餘，未嘗有格外私與曰，‘宮貨卽公物，未可以濟私親。’雖以仕宦進者，亦必警飭抑損，自先朝以來，后之私親人，常不知爲戚里，后之聖德，於此又可見矣。至壬申，廷臣援國朝故事，請進尊號，后固辭不受曰，‘先王不受號，以至慟在心也。今未亡人，獨受之，得無與先王之義，有異乎？’群臣欽服不敢復請。庚申以後，事惠嬪，以先王所以事之者，事之。至于乙亥夏，惠嬪患節沈綿，是時，后已踰六旬矣。侍湯嘗膳，必親無使，未嘗暫離。惠嬪悶其焦勞，命就燕寢，而終不退休。及遭巨創，哀毁無異庚申。雖極寒，殯宮饋奠，罕不親臨，四朔如一日，宮中莫不感歎。每於近代忌辰，明燭坐齋，以竣徹祭而後寢，私忌亦然，雖在靜攝中，未嘗或廢，后之誠孝，蓋出於天性，非勉强而然也。與淸衍、淸璿二郡主，友愛甚篤。淸璿之喪，悲悼不自勝，撫視其子女，有加於郡主生
【圖】
時，后又寬厚有容。恥言人過，喜怒不形於外。和緩主，嘗阨后，使不能自安。然后終不以介意，及其罪，有王法所不容，而先王貰之，俾處宮中，則后亦爲之矜憐，待之如舊，其死也賻襚庀其喪。后接下必以誠信，雖所嘗賤惡者，開心賜顔辭敎由中。然亦不以私恩假，左右宮中服使，皆知愛而畏之。戚屬有過失，不加誚責，然淵默不言，使自覺非，其人輒曰，‘其心慙悚，甚於被罪’云。后自奉甚儉約，服飾器用，無一鮮玩，僅取供給而已。常膳或有不稱意，左右請罪掌者，乃曰，‘豈以口腹之故而罪人乎？’庚辰冬，大臣禮堂言，‘再明年慈齡躋七旬，禮當有賀，而其歲壬午也，不可稱慶。請於明年，進行賀儀。’辛巳元朝，我殿下，率世子百官上箋稱賀，是歲亦后膺揀舊甲也。群情咸頌慶喜，而后則輒以爲疚。自春初，微有不豫，閱月漸谻，至三月九日己未，禮陟于昌慶宮之慈慶殿，春秋六十有九。群臣上(謚)〔謚〕號曰孝懿，徽號曰睿敬慈粹，議祔于先王健陵。領敦寧府事金祖淳，上疏言，‘先王健陵，兆未叶吉，宜更擇吉地，以爲永圖。’我殿下涕泣下批曰，‘大行大妃，平日以是大憂，屢下敎於小子，今見卿疏，益不勝摧咽悚悶。’卽廷議之議僉同，乃相地于顯隆園之右坐子之岡，治方中爲同穴之制，以是年九月十三日庚申，緬奉先王，而后祔焉，陵仍
【圖】
舊號，實后之遺志也。行錄旣內下，乃以行狀製述命臣。臣何敢摸〔畫〕萬一？屢辭不獲命，則謹就行錄，纂次而敍之如右。我殿下聘領敦寧府事永安府院君、金祖淳女，卽我中宮殿下。生二男，長，王世子，次，不育。三女，長明溫公主，餘二公主未〔封〕，又有一翁主未封。王世子嬪趙氏，參判萬永女也。臣竊伏惟念坤之爲道，主於至靜，后妃之德，克協于此，斯已聖矣。而后之履中壼，二十有四載，位東朝，二十有一載，未嘗有內言之一出於外，則非至靜而能若是乎？然而昇遐之日，雖窮閻婦孺，莫不奔走呼號，若喪厥妣，久而愈不忘者，豈無所以也？是其休光汪澤，如日月之容照，河海之滲淥，普被咸濡，自有不期然而然者矣，嗚呼！盛哉。及夫遷陵之役，成於遺敎，則捨湫墊而就安吉，以啓我子孫黎民萬億年無疆之福，其所謂，‘坤道无成而有終者備之矣。’是又事功之可書，非后妃德美之所常有表而著之于狀，以垂永世云。平安監司金履喬製。
〔○〕遷陵誌文曰：
嗚呼！我烈考正宗大王，旣大葬于華城顯隆園之東麓，是曰健陵。國人之有識慮者，皆竊憂其地淺夷，非聖人安久之藏。後二十二年辛巳三月九日己未，我孝懿王后薨，將筮兆于先陵。領敦寧府事臣金祖淳，上疏極言，陵地可憂狀，請精擇吉土，爲萬年之圖，我殿下，涕泣下批曰，‘大行大妃，平
【圖】
日以是大憂，屢下敎於小子，今見卿疏，益不勝摧咽悶悚。’卽召大臣卿宰，廷議之。金議僉同無貳，遂命大臣禮官及敦匠之臣，廣行相視，又使再三覆按。乃得顯隆園之右坐子之岡，爲尤吉，治方中爲同穴之制，緬奉先王，而后祔焉，陵仍舊號，實是年九月十三日庚申也。於是，國人又皆太息相慶曰，‘誠舊陵之爲憂，而華固先王之志，今而後，兩無憾矣。’始先王十三年己酉，遷永祐園于水原府之花山，更號顯隆，大築華城，以拱衛象設。揭御眞于園之齋殿，以寓晨昏之義，歲輒展謁，哀慕不自勝。十九年乙卯，奉慈宮，謁于園，還御華宮，進爵上壽。敎曰，‘以予孤露，行是禮於是地，至願粗伸矣。’每拜園駕還，駐蹕遲遲之臺，回瞻夷猶，不忍發去，命華宮之堂曰老來，樓曰新豐，蓋有微意存焉。無樂乎南面，殆將脫屣千乘，而獨拳拳于華者如此，是則《孟子》所謂‘大孝終身慕者也。’今者復臨灤水之朝，而及竁以度，又在於華，是又天之所以大感于我先王，而此與之宅也，亦惟我殿下類孝之至，永綏我烈考文母也。於戲！其盛矣。殿下，以臣象奎，獲事先王，又今備官太史，命爲玄宮之誌，誠惶恐不敢當。竊伏以爲我先王盛德至善，冒溢區宇，史不勝書。誦于永世，無待幽石之紀纂，而天地之大，日月之光，又非如臣淺陋所可摹象。然而稽
【圖】
于《記》，孔子之喪，公西赤 爲志，志者，謂志識也。是不過志識其地重，實不在於文。謹拜乎稽首，泣而敬書曰。‘王姓李氏，諱祘，字亨運，英宗、顯孝大王之孫。思悼莊獻世子之子。母惠嬪洪氏，領議政鳳漢之女。及莊獻薨，英宗命王嗣孝章世子，王之伯父也。王卽阼，追尊孝章爲眞宗，墓爲永陵，嬪趙氏爲孝純王后，豐陵府院君文命女也。上號思悼曰莊獻，墓曰永祐園，廟曰景慕宮。尊惠嬪曰惠慶宮。莊獻世子，嘗夢神龍抱珠入寢，覺而畫其狀於壁，已而，誕王。英宗二十八〔年〕壬申九月己卯也。聲覃訏鬯，聞隆準海口，質相特異。英宗臨視喜甚，手撫額曰，「是絶類我」，卽日定號爲元孫。未百日而能立，甫能行步，坐必端跪，自未語，見文字則輒喜。三歲就傅，受《小學》書，八歲冊爲王世孫。陪英宗駕過雲從街，許士民仰瞻。世孫還宮問曰，「今日百姓觀者甚衆，亦知望於汝者，何事乎？」王對曰，「望臣之爲善也」。曰，「爲善易乎？」對曰，「易也。」英宗大喜。十歲齒于學，請業于博士。問《小學》題辭，明命赫然之義曰，「明命在吾身，指何境欲求？赫然作何工？」博士不能對。圜橋門觀者數萬，動色相賀曰，「眞聖人也。」壬千秋英宗，命依皇朝時事，以世孫，爲東宮，置兩坊官，贊善宋明欽應召入對，王講《孟子》，明欽仰問孟子宗旨，王曰，「遏人欲存
【圖】
天理也。」明欽請問立志，王曰，「所願則堯、舜也。」明欽退語人曰，「聰明英睿，上智之姿也。」一日侍坐英宗，講官，有言三南饑民菜色狀，王，聞之，是日夕膳，舍肉不御。英宗問其故，對曰，「適思饑民，心惻然自不忍下箸也。」王，自八九歲，益莊默無疾聲遽色，罕與宦亡語。英宗每敎曰，「世孫絶無一毫走作意，禁苑花發，非從予未嘗一往遊賞，日靜坐讀書。此豈勉强？可爲卽其天性然也。」英宗寶齡益高，寖多違豫，王十年侍疾，晝夜未嘗離側，衣不解帶。少有添谻，則遑遑憂灼，涕泣露禱，坐臥起居，躬自扶護。英宗悶其瘁也，或命左右代之，旋蹙曰，「未若我孫之便吾體也。」和緩主，王之姑也，其子鄭厚謙，倚主橫甚，洪鳳漢之弟麟漢，席其兄而爲相。英宗倦勤，兩兇相糾結植黨，與貪權翫法，壞亂朝政。獨憚王英明，出入窺伺，謀欲誣毁動搖之，主又長處宮中，爲其子助兇。王從容處變，夷然若無事。英宗疾益彌留，欲使王代理機務，諸賊益懼。英宗命公事入于東宮，麟漢揮手止，承旨勿書傳敎，遊辭力沮之。英宗竟罪麟漢等，命王代聽庶政。遂幸東宮受賀，設九爵禮，群臣皆呼千歲，英宗顧笑甚樂。王，旣聽政，卽上疏陳私痛，言甚哀切。
英宗覽疏泣，取起居注，丁丑至壬午，凡語屬不忍者，洗其草，敎曰，「正宗統爲三百年宗國，洗日記，伸子心於
【圖】
萬世也。」乃製諭書，書孝孫二字，鑄銀印，授于王。自是，諭書銀印，凡朝會動駕，常陳于前。及英宗大漸，王，永漿不入口，哭不輟聲。旣成服，王曰，「迫於群情，忍將踐位，而冕服行禮，於予心益覺怵然。此禮見於《康王之誥》，蘇軾譏其非禮，亮陰之制，雖不得行，釋衰從吉，其可乎？」群臣以古禮與國制，力請，王，泣而從之。旣嗣位釋冕，反喪服，大諭中外曰，「寡人，思悼世子之子也。先王爲宗統之重，命予嗣孝章世子，禮不可不嚴，情亦不可不伸。享祀之節，宜從祭以大夫之禮，而不可與太廟，同，惠慶宮，亦當有京外貢獻，而不可與大妃等。」不逞之徒，藉此而有追崇之論，先王遺敎在焉，當以當律論，以告先王之靈。其尊奉莊獻，遵宋、濮王故事，祝式用朱子定論，稱皇叔父從子，五享用牲用樂。惠慶宮凡四進冊號曰，「禮或近於貳尊，拂義任私，强欲崇奉，非吾所謂崇奉也。前史皇子公主之錫號，本朝順康、昭寧之加號，無貳尊之嫌，有揚名之義，予所以義起而行之也。」金尙魯之爲相也，陰結後宮文氏，始搆壬午之禍，英宗嘗敎王曰，「尙魯汝讎也」’乃追施逆律。王之在春邸也，趙載翰等，托壬午懲討之義，因閹人聞于王，王察其姦而心惡之，及大喪，李德師又上疏，如載翰之說。王曰，「此誣先王之逆也。」乃誅載翰‧德師等。大行因山
【圖】
期至，王，欲隨靷行，群臣以毁疾，請止，且言，「古無是禮。」出辭於城外。靈駕旣遠，猶佇立瞻哭，哀音上徹，聞者莫不雨泣。魂殿小祭祀，必皆躬行，値忌辰，齋沐悲慕，二十年如一日。每謁太廟，至十三室，鞠躬磬拱，僾然肅然，若有見於位者。每朔望，將五鼓，必拜眞殿，風雨寒暑，未嘗或闕。於景慕宮，垣建日瞻，月覲之門，簡輿衛無時展省，每年五月十三日至二十一日，彌旬齋居。事貞純大妃、惠慶宮三朝愉婉，先意承歡，志物備盡，誠孝兩至。每曰，「國有大小事，予未嘗不稟慈聖而行。」惠慶宮患癤，晝宵焦憂，親自熬藥傅之，手爲之腫而不覺也。嘗有疾，浹月始平復，群臣請賀，王曰，「不存無妄之戒，久貽惟疾之憂，是誠自訟敢受賀乎？」群臣屢請晉號，王曰，「上號之請，曾謂卿等，不如林放乎？禮固緣情，義以制禮。千載之下，庶有知予心者。」終王之世，群臣不敢復以爲請。《記》曰，「踐其位行其禮，事死如事生，事亡如事存，孝之至也。」，其王之謂乎？賜洪麟漢‧鄭厚謙死，誅其黨沈翔雲‧閔恒烈‧洪相簡等。三司請拏籍麟厚，敎曰，法者，天下平，雖人君，不可以私意低昻。斷死罪未死而結案，死而準律文，卽常典。自今未結案而用逆律，已死而追施孥籍，次律結案而加以極律，幷除之。」盜入慶熙宮，索之不獲，及移御昌德宮，盜又越宮垣，爲舖軍所捕鞫之，洪述海
【圖】
之子相範所遣也。相簡旣斃，其父趾海，叔纉海，幷島配，述海亦以海藩犯贓，減死杖流。其子姪妻妾，日夜怨望，國家謀爲不軌。述海之妻孝任，使妖巫，咀呪埋凶，洪啓能與述海之姪相吉、相格、李澤遂等陰謀，以太甲桐宮癸亥反正爲說，所欲推戴者，宗臣禶也，諸賊皆伏誅。群臣以禶王室至親，名入推戴，請逮問，王遽起入不出。百官伏殿庭，力請誅禶，王猶不許。大臣禁堂，卒致禶于王府，令自盡，禶拒不從，復告于王而賜之死。王，傷慟，命內司厚葬之。於是，纂《明義》、《原續》兩錄，以著諸逆始末。洪國榮自宮官時，特被寵任，王卽位，驟加顯擢，握重兵處禁中。日益驕恣，擅作威福，王漸燭其姦，隱忍未發也。時貞純大妃，下內敎，命揀選士族，置諸嬪御，以廣求儲嗣，國榮之妹應嬪。選未幾，嬪喪，國榮乃倡言曰，「廣儲嗣之擧，不可再也。」裀有子湛，國榮視以奇貨，改其君號曰完豐，恒言曰，「吾甥也。」使爲洪嬪守殯官，聞者驚心，道路以目。又引宋德相假儒名應召而至，投疏言，儲嗣事。有曰，「某樣道理，非在下者所可指陳，臣對宿衛將臣，以此事爲第一義。」宿衛將臣，卽國榮，而此事指湛事也。王，顧欲保全其終始，前席數其罪，使之引退，尋命放之田里而死。文孝世子生五歲而薨，大妃又下內敎布示，國榮，陰圖移國之罪，又以喪變，責群臣之緩討。
於是，賓廳請奪
【圖】
湛封爵，絶其屬籍，斷裀以王法，王取其啓火之。湛之母舅宋樂休，又上變，告將臣具善復，通關裀、湛事，盡發，善復遂伏誅。百官庭請，置裀於法，王，輒閉閤却膳，諸臣伏閤免冠固爭，乃命裀竝其家室，置江華。敎曰，「昔梁獄至憯，漢景力保，梁武賴有田叔之忠耳。惜乎！今日廷臣，非田叔之罪人乎？且其待予何太不若漢景？」’王雖島置裀，而命內府，繼其衣食問饋，織於道又常遣內司官，密召入見。廷臣每爭之，王曰，「此所謂周公之過也。」後又全釋厚謙之母，王，以其先王之所愛，雖稔惡貫盈，曲加寬貸。始流畿島後，令入京，至於引入大內見之，廷臣亦爭不得。䄄、禛、禶皆王之庶弟。禛於英宗時謫死耽羅。王，追念衋然用崇品宗臣禮改葬，臨其廟奠祭，錫美(謚)〔謚〕親製其墓碑。王於中歲以後，嘗慨然曰，「漢家四百年基業，豈不由於風流篤厚，禁網踈闊乎？予欲使今之世，非身犯惡逆者，幷爲疏蕩，朝無罹辟之人，世無見棄之家。豈非導和祈命之本乎？」於朝臣，曲察下情，存沒之際，隱䘏尤至，方春將賞花，已曰，「相臣在殯，豈可遊衍乎？」尤惓惓於民事，方伯守令之差送，必引對面諭，察民隱求民瘼。時遣繡衣，剌擧匪法而伸無告，或召見郡邑朝正吏，詢民疾苦。置器測雨，竪竿占風，一雨一暘，必關聖慮。明禮宮爲東宮別帑，王於代理初曰，「宜先淸本。」卽付之度支。各
【圖】
宮房私遣宮差，徵稅納於宮庄，所在橫孥虐(歛)〔斂〕，民不堪其苦，內司刷官，往諸道推刷奴婢，操縱百端，刷官所至，村里爲空，弊皆久痼。王曰，「利於國利於民，肌膚何惜？先王所以諄諄於寡人也。宮結之代盡未收，法外加受，損國用，宮差橫(歛)〔斂〕尤害民。」遂査代盡及加受者，竝還地部，宮稅各邑直納戶曹，戶曹劃 給各宮，而罷宮差，永革刷官，令諸道比摠施行。又裁省宮人，罷移屬名色，以其費歸之經用。京營獵雉軍，卽鷹師舊契，每行獵，獵軍十百爲群，橫行騷擾，至有殺越人者，乃罷獵雉軍。減關西貢蔘，蠲濟州貢鰒曰，「此先王意也。」又蕩減八道舊糴十萬石曰，「先王五十年苦心，愛民如子，繼述之道，無先乎此。」遇荒年，日接廊廟之臣，講究賙捄之策，列荒政之要，書之殿壁，常目而施行之。遣近臣，慰諭(蕫)〔董〕飭，一札十行，遍於諸道。蠲常〔貢〕減常稅，發倉移粟以賑之，停糴餉以寬之，捐帑貨以補之。畿甸饑，王曰，「今之發賣，卽漢之賑貸也。」令京兆，抄饑民，減直給米，都下錢荒，出官錢十五萬緡，除其殖以貸貢市民。以耽羅處絶海，每歉荒，憂軫尤勤。嘗下帑錢百萬於湖南，令貿粟濟之，親製文祭海神，祈利涉。又愍幼稚之遺棄道路者，倣古廣濟院育嬰社之法，著《字恤典則》，頒中外，以收養之數，每月登聞，其收養人，官給口糧。京師疹疫熾行，王曰，「禳祭，古禮也。」命設別厲祭
【圖】
于四郊，令五部，訪問坊曲之貧不能自力療治者，兩醫司揀醫人診視給藥。時方有文孝之喪，而王猶日飭有司救恤，所全活甚衆。又命京外，盡掩埋邱壠之朽露者。王之世，蓋無一民，不被其仁，生死幷浹。矜愼刑獄，惟恐一夫之或枉。每判諸道錄案，侍臣承書，更番至暮，而王未有倦色。內閣裒輯，御判爲《審理錄》二十六卷，其一字，皆惻怛審克之意也。飭獄官，常灑掃獄戶，洗滌杻械。小罪卽決遣取笞、杖、枷、棍之不如法者，皆釐正，撰《欽恤典則》，通行爲式。又敎曰，「唐‧宋皆五日一錄囚，我朝十日一錄啓。十日之間，雖有被枉之囚，安得以自達乎？自今該曹，五日一錄囚。」
寢園植木，有蟲損，方捕之。古皆掘坑焚瘞。王曰，「蟲是生物，驅而放諸，勝於烈而焚之。嘗聞蟲飛入海化爲魚鰕，其令投之海浦。」嘗醼于芙蓉之亭，有燕巢樑。將哺子，飛繞不入，王，憐之，遂起去。是又禽蟲之微，亦囿於至仁之澤。《傳》曰，「親親而仁民，仁民而愛物。」其王之謂乎？英宗御製，旣編印。王，以光廟，肅廟兩朝，但有奎章閣之名稱，而未有設置，無御製尊閣之所，如宋龍圖、天章之制。乃建奎章閣於內苑，列聖宸章寶翰，別爲奉謨堂奉之。又以先朝編次人，有其事而無其官，倣龍圖閣學士，置提學、直提學，又置直閣待敎，以倣直閣待制。摹寫御眞，奉于閣之宙合樓，御
【圖】
書摛文之院扁直署。遂臨院，命時原任閣臣，挾冊升堂。講《近思錄》，辨論經義，敷陳治道。因幸弘文館，講《心經》。後置大提學，以文衡圈望人，待旨擬差，而竟未有拜者。行抄啓文臣講製。王，以文臣專經之講，月課之製，作輟無常，非作成之道，命政府，抄啓槐院參上參外三十七歲以下人，月講經史，旬試程文，考優劣行賞罰。時常勸課，至誠不倦。自辛丑選以後，凡十選，今之公卿大夫，多是選中人也。御春塘臺，召講太學儒生，仍設食堂曰，「程子見僧舍會食，歎其有三代威儀，況賢關之食堂乎？鼓進齒坐，秩然其可觀，予故樂與諸生共之。薤鹽雖薄，勝於珍饌。」下御題于〔頖〕宮，試諸生，召被選人，宣法醞，撤常御銀盃賜之，鐫其腹曰，我有嘉賓。諸生賦歌詩以詠其事，親綴銘詩序以弁之曰，《太學銀盃詩集》。修明太學講試之規，或臨軒親試，或頒題親考，或條問經義，往往賜上第，除初仕賞賚遍及，至于八方，莫不賓興。有《瓊林聞喜錄》、《正始文程》、《嶠南關東》、《耽羅》、《豐沛》、《關北》、《關西賓興錄》，樂育譽髦之盛，古未有也。命大臣銓臣方伯之臣，薦進專治，朱子書者，誅習西洋耶蘇邪敎者尹持忠，權尙然。王自養德春宮，非問寢視膳，則潛心經籍。及御極，一日萬幾，宵衣旰食。而左右縹緗，仰思俯索，夜以繼晝曰，「予豈有問學工夫？而以經歷之多艱，不能無動心怨性之益。」又曰，「予始留意於
【圖】
作家，又從事於經學，亦嘗用工於端拱曲跪，今而思之，未覺有補於身心。且帝王之學，與韋布不同，自有大於此者。心性理氣，猶不必毫分縷析，況詞章述作，何足費吾心力？」其發爲雲漢，神明變化，灝灝渢渢，可與典謨雅頌竝美。有《弘齋全書》三集一百卷，又有《大學類義》，《尊周彙編》經史子集四部，手圈《宋史直詮》；《五倫行實》，《鄕禮合編》‧《八家百選》《朱子書會英選》‧《統百選》‧《會選節約》諸篇，有以契夫刪述之旨，而其積中彰外之文，皆於是乎在明正學、闢邪術、崇經訓、黜雜稗，五敎三物，大興庠序。一時待文之士，莫不鼓舞振作於鳶魚飛躍之中。《傳》曰，「文王旣沒，文不在玆乎？」其王之謂乎？王，天挺勇智，神武蓋世。閱歷艱虞，掃蕩群兇，摠攬王綱，太阿在手，舒慘弛張，人莫敢窺其際。宮府一體，表裏洞達，內自朝廷之上，以至窮閻遐陬，人人以謂 「上帝臨汝。」置宣薦禁旅，以開入彀之塗，罷守禦京營，設北關兩鎭，以汰冗兵而拓邊荒。著《兵學通》‧《武藝圖譜》，以盡衝衡奇正坐作擊剌之法。暇日御內苑，肄陣以觀之，顧眄指揮，風雲翕欻，蓋我寧陵滌惱堂試馬之志也。其於射藝，得於天分，五十發輒四十九中，曰 「物不可盈也。」至於壯勇營之設，不徒以備宿衛飭戎垣，常以 「均役之法，減布，惠民之先朝至意，而任事之臣，不能對揚，率苟且不便。」擬將罷此而更之也。其規畫施措，神筭
【圖】
所及，蓋非摸度驟議者所可知。又如外營之定衛部，舊制，亦有深意在焉。嗚呼！其已矣。《書》曰，「布昭聖武，兆民允懷。」其王之謂乎？丙申，追奪李光佐、趙泰億、崔錫恒官爵。王，以辛壬義理，宜先闡明，命遵乙亥處分。辛丑賜祭于四忠祠，贈故學生徐德修職，甲辰，賜〔祭〕四大臣、三將臣、四節度、及達城府院君徐宗悌，贈判書李廷熽，旌贈判書趙聖復，贈參判金省行閭。戊申三月，敎曰，「是年是月，卽我先王揚武戡亂之年若月也，舊甲云回，徒見山高而水淸。以小子追感之心，曷其不醻忠報勞，以答前寧人攸受休哉？」乃遍酹殉節勤事諸臣，命諸道，訪問從征將士生存者收錄之，又追念壬午以前盡分諸臣，皆加褒美。
初，世祖命大提學申叔舟，撰太祖、太宗、世宗、文宗四朝《寶鑑》，而其後只有李端夏所編 《宣廟寶鑑》，李德壽所編《肅廟寶鑑》。及《英宗實錄》成，王，命仍纂《寶鑑》，又以十二朝，尙未有《寶鑑》，竝爲編輯，凡六十有八卷。敎曰，「列朝玉冊金寶，倣周廟之陳寶器，必皆奉安于入廟之時，而《寶鑑》，所以揄揚功德，垂裕來嗣，實與《西序》，《大訓》，同其規模，雖琬琰之表徽，璽章之昭度，猶不足以喩其重。」乃親上于宗廟永寧殿，分藏各室，尊英宗爲世室。王，又得英宗所編《羹墻錄》曰，「列聖朝治法征謨，盡在是矣，《寶鑑》，編年是錄彙類，便於覽省，
【圖】
尤要且切。」命閣臣續纂之。王凡一日事爲，輒有記識，以《起居注》之多錯漏，命內閣，別爲編錄，取曾子日三省之義，名曰《日省錄》，閣臣又錄登筵，承聆聖語，爲《日得錄》。王，諭之曰，「此錄如經義問難，時政酬酢，欲資觀省也，若但溢美鋪張，後之觀者，謂此時何如也？」嘗曠感於端廟時事，親製文致酹六臣，博考殉義，諸臣凡得二百三十人，設壇于莊陵側，春秋配食侑祀，有《莊陵配食錄》。每望拜皇壇，輒遣官審宣武祠，命李提督世祀不祧，宣額於龍灣之顯忠、紀忠兩祠，竝腏七義士林寅觀等九十五人壇而酹之，以慰漢冠之獨葆秉義。斥和諸臣，竝皆表奬存錄，建忠臣義士壇，撰旌忠尙武碑，有《尊周錄》。王於三皇忌辰，輒御素膳曰，「近古以上，公坐會食，不食牛肉，國忌，朝臣皆茹素兩日。先朝初年猶如此，今則不然矣。」觀刈于東耤，賜勞酒田夫，下綸音勸農。每於元正，必下綸音觀農，而以觀刈又申之。王常謂，「欲法堯、舜當法祖宗。恢廓之度，承乎太祖，巍煥之文，監乎世宗，英武若光廟，至行若孝陵，寤寐風泉，大義彰著，若孝廟，進退賢邪，威斷有赫，肅祖之治體也。建其皇極，保我世臣，英考之心法也。」《書》曰，「丕顯哉文王謨！丕承哉武王烈！」其王之謂乎。先王魂殿，旣啓殯，王曰，「《喪禮補編》，『以魂箱行朝祖。』 夫喪禮，有進而無退。檀弓 『負
【圖】
夏主人旣祖，推柩而返之，』 子游譏其失禮。戶庭之內，推而返之，猶譏其失禮，況以魂箱出辭太廟，還奉殯殿？又魂返室堂，卽先儒之言，朝祖不以梓宮而以魂箱，俱非禮意。欲準古禮，則古今異宜，此不可遽議也。」遂命依《五禮儀》國制。禫之日，陳軒懸振作，王曰，「祥而縞，是月禫，徙月樂。孟獻子禫懸而不樂，夫子曰，加於人一等，慨廓之餘，何忍遽聞鍾鼓之音乎？禫月，大小法樂，懸而不作，著爲式。」吉禘于太廟，特命忠獻公金昌集，配享于英宗廟庭，文正公宋時烈，追配孝宗廟庭。始政府議上英宗配享諸臣，以昌集未及逮事，不入於議。王曰，「宋張浚有功於孝宗，建策時議者，有事在異朝，難於配庭之論，而楊萬里獨以爲當配。故相決策之大義，殉身之危忠，正當援張浚之事。」又曰，孝廟之於先正，契合密勿，卽《春秋》大義也，不爲配享，誠欠典。於昭在上之靈，安知不有待於芬苾焄蒿之時乎？翼成公黃喜，追配世宗，文敬公金安國，追配仁宗，文正追配，又可已乎？」桓祖誕降之八回甲乙卯，遣大臣，行酌獻禮于咸興本宮。咸興儒生，有以永興本宮典祀廳故蹟上疏者，王，感悟，詢議廷臣，乃遣大臣禮官，躋享桓祖大王，懿惠王后于永興本宮。
兩本宮之奉先王先后位版，蓋原廟之制也。舊令內司，別差典祀享，率多違禮，王乃悉正
【圖】
其儀節，歲封衣幣，必宿齋躬莅。祈穀于大社，陞爲大祀。飭諸路社壇，修治禁護，月報宗伯，考勤慢，享皇壇，始定親省牲器。從祀文靖公金麟厚於聖廡，改諡文正，賜額文正公宋時烈祠之在驪州者曰大老祠，御製御筆爲碑，樹其庭。徧修檀君、箕聖三國、高麗始祖諸王陵，號溫祚王廟曰崇烈殿。禁宦侍毋敢與外臣接語，盡出巫覡于江外，僧尼勿許入京城，下綸音于諸道，講鄕飮酒之禮。又誥休老勞〔農〕廣敬因本之義，絿農書應旨進書者甚多。我朝經制之書，世宗創《六典》。世祖著《經國大典》，成宗時有《續錄》，肅宗時有《輯錄通考》，先朝有《續大典》。王，以原典續典，各爲一書，艱於考據，命取二典及續典後，先王敎令當宁受敎可著爲令者，通爲一書，是爲《大典通編》，頒行中外。嘗行大政，敎曰，「西京最重吏選，今也不然。用人旣用科目，而文之侍從，反不若蔭武。內而未爲掌賦之官，外而未爲字牧之任，金穀甲兵，皆所〔茫〕昧。若使新進文臣，試吏下邑，習知民生之疾苦，及其馹召而來，簉言退牘，陳其利(弊)〔弊〕。九重雖邃，四野在邇，其有裨於民國，勝於日遣繡衣。」乃飭文蔭武互差之政。王，以不世出之姿，有大有爲之志。(蕫)〔董〕正治官，斟酌質文，凡吉、凶、軍、賓之儀文度數，莫不參伍經曲，博極今古禮樂，物采粲然備成。以至官府郡縣，莫不有志，量衡律度，莫不有
【圖】
則，籌謨、銓注、軍實、獄決、邦用、民數、莫不有考，而一部大典，秩然一王之成憲。《詩》曰 「遹求厥寧遹觀厥成。」其王之謂乎？王，嚴恭寅畏，昭事上天，容光所照，未嘗跛倚，更衣便旋，未嘗北向曰，北辰所居也，遇疾風迅雷甚雨，必變必興。親裸宗廟，周旋出戶，齊齊乎其敬也，升降薦獻，趨進翼如也，百辟駿奔，莫不肅雍。其或命攝，則遣近臣眂其事，出御齋殿，以候聞禮畢乃休，其陵園諸享，必進餕果糗餌，跪而嘗之。
嘗大暑，御賓筵敎曰，「今日熟，輒有卿等夙退之意，此怠心也。」仍竟日乃罷。淸燕晉接，簡其禮數，天笑每新，溫然若家人父子，俄而出御法殿，群臣俯伏抑首，莫敢仰視。曾經賓客兩坊官者，雖蔭官，稱其職而不名，雖內覿私昵，戚畹之臣，不敢干朝政，中涓之輩，非公事不敢輒至於前，嘗曰，「接士大夫時多，接宦官宮妾時少，予於此，庶無愧也。」若金龜柱之以冑筵語，論洪鳳漢於大朝，則島棘之，洪樂任置頒曆單，洪守榮差享官，則竄兵判銓官，處分必赫然兩嚴。勤於政事，凡朝參、常參、賓對、輪對；必皆行之，諸臣章奏，中外狀牘，卽報可否，無一或淹。日輒引接臣隣，多至夜分，禁鑰未開，命令已下，至中昃不遑暇食，有以過於勤勞爲言者。王曰，「我自不疲，守成之君，只當以勤政憂民爲心。不如是，亦將安所用其心哉？」愼乃儉德，衣有屢澣，非袞服則未嘗御錦綺，御膳無
【圖】
珍奢奇鮮之味。寢殿樸陋，窓壁至熏煤如塗，有司請葺理，王曰，「是豈有甚費而不爲哉？我自不見其爲陋也。」御座之側，圖書器物，皆齊整有定處，堂皇窔奧之內，井然如位著，亦可以仰知幽獨之地也。《傳》曰，「齊莊中正，足以有敬也。」其王之謂乎？旱將祈雨，知製敎撰進祭文，王曰，「冊祝無罪已之語可乎？」命改之，遂下綸音，以十事責躬。又嘗禱雨于大雩，烈日中屛傘，蓋御步輿至壇，露坐竟日。旣訖事還宮，不脫袞冕以待，已而果雨。王，顧諟明命，上帝是祗，每曰，「天遠乎哉？在方寸間。」或有災沴，恐懼省檢，終始靡解。固聰明聖知，百代之治亂，九流之藝術，人物之性情，鬼神之變化，無不心喩而意解曰，「理一而已，包羅萬有，酬酢百爲。」每臨筵，啓奏迭前，廟謨臺章，刑獄財賦，一時竝擧，泛應曲當，沛然有餘暇。取人爲善，不以踈遠卑賤而或遺，群臣進見，必假之顔色，導之使言，言或拂意，未嘗加之威怒，求言之敎，前後十數下。嘗曰，「先朝晩年，尙多危言激論，近日無敢言者，豈以寡人，惡聞其過乎？」急賢如渴，有以經術進者，有以文學進者，有以才〔猷〕進者，有以世祿勳舊進者，或拔擢於衆棄之中，或拂拭於罪累之餘，皆得自效其尺寸之能。嘗扁寢殿曰，蕩蕩平平室，又著《萬川明月主人翁序》，以自喩。《易》曰，「聖人崇德而廣業，崇效天卑法地。」其王之謂乎？十四年庚戌，綏
【圖】
嬪嘉順宮，誕我殿下，王，命王妃，取以爲子，乃大赦賜耆民爵，百歲人加給米肉，蠲諸道舊糴減除諸稅，是歲大熟。二十四年庚申正月上日，拜景慕宮，是月拜顯隆園。伏地嗚咽失聲曰，「今日又忍辭園而歸耶？」比還駕，益疚懷。自是頻有不安節。二月乙酉，冠我殿下，冊爲王世子，遵顯宗故事，嘉禮將竝行於是年，嬪宮初揀。今坤殿膺選永安府院君安東金祖淳女。是日還第也，特命具儀衛，如三揀焉。至六月之初，又有〔癤〕候，日沈谻，猶以民事不可緩，敎承旨，毋滯啓奏。二十八日己卯，疾大漸，大臣閣臣，入候臥內，王，已不能語。而微微有玉音曰，壽靜殿，卽貞純大妃所御殿。蓋聖意若有仰告於慈聖者也。遂昇遐于昌慶宮之迎春軒，春秋四十九。大喪之日，都人士庶，顚仆哭踊，深山窮谷，莫不悲號如喪其父母焉。嗚呼！痛矣。我殿下，與大小臣，考古諡法，謹上尊諡曰文成武烈聖仁莊孝，廟號正宗。
若王之爲正，致廣大而盡精微，極高明而道中庸，道學之正也。建天地而不悖，俟百世而不惑，義理之正也，正心以正朝廷，正朝廷以正百官，正百官以正萬民，治法征謨之正也。諡者行之跡，號者，功之表。嗚呼！其庶矣。而大德得其名，獨不得其壽，天之所以保佑命之者，果何徵？豈亦所謂氣數之使然？而雖然，儀式刑文王之典，日靖四方，
【圖】
宗廟饗之，子孫保之，萬世永賴，此可大徵矣。王妃金氏，淸風府院君忠翼公，諱佑明，顯宗明聖王后考也，而於后爲五世祖，左參贊贈領議政淸原府院君靖翼公，諱時默，唐城府夫人南陽洪氏，后之考妣也。以英宗癸酉十二月十三日，誕后于漢師之私第，園之桃李，忽盡再榮，家人異之，已而后生焉。后德容天成，貞閒婉嫕動止有則。九歲膺揀選，英宗嘉甚，手書‘五世繼昔寔爲宗國’八字賜之。致十歲之二月，冊爲世孫嬪，丙申正位中壼，庚申我殿下嗣服，尊爲王大妃議進尊號。后曰，「先王不受號，以致慟在心也，未亡人受之於先王，精義何？」我殿下雖缺然於孝心，而群臣益感服。庚辰冬，大臣禮官，奏，「再明年慈壽躋七旬，禮當稱慶，而其歲壬午也。請進行賀禮於膺揀周甲之明年。」乃月正元日，殿下率世子百官，奉箋上賀。又將仰稽英宗丙子仁元大妃盛事，以議慶喜之典。后則益以爲疚，始微不豫，閱月漸劇，禮陟于同宮之慈慶殿，嗚呼！痛矣。后性仁孝恭儉，自入宮之初，屢際艱難之會。壬午之閏，有命惠嬪及后，各還私第，后願隨惠嬪所在，英宗聞而善之。事莊獻世子未半年，以承事之無幾，益爲沒身之慟，奉惠慶宮，怡愉洞屬，常若不勝。庚申以後，又一以王之所以事之者，事之於貞純
【圖】
大妃亦然，與二郡主友愛甚至。恥言人過，喜怒不形於色，戚屬有失，未嘗加之誚責，但淵默不言，其人率慙惶，甚於被譴云。尤以私家恩澤爲戒，雖以物施者，未嘗輒有私與，自奉甚踈約，服飾器用，僅取供給而已。中年，后忽有候若娠，王喜甚亟，設産室，踰歲竟無育。至庚戌，卽定大倫，顧復之恩，不啻己出，我殿下，又愛敬篤盡，慈孝之盛，宛然如昔日。始戊戌，臺臣朴在源，以貞純諺敎；「有坤殿患候嗣續無望」之語。請求良醫調治，國榮大怒，公坐叱罵，在源，當此時，后之處洪嬪之難可知也。而王卒察在源之忠，特贈美官以旌之。兩殿之無間然，又如此，此皆王之明而后之德也。其在長樂則益無得以形容上天之載，嗚呼！其德之至矣。群臣悉愼錄上諡號曰孝懿，徽號曰睿敬慈粹，嗚呼！亦庶矣。后之籍系世德，有前大提學金祖淳所撰誌文詳之。嘉順宮又生淑善翁主，下嫁永明尉洪顯周，殿下生二男，長世子，次不育，二公主，長封明溫，次未封，一翁主亦未封。淑善生一子。嗚呼！先王亦嘗察臣戇拙，再攀墮髯，忍不蓐蟻，而猥執記述，誠懼不足以知德之萬一，其忍敢溢？千歲在後，是可以質之矣。大提學沈象奎製。
〔○〕《遷陵表石陰記》曰：
正宗文成武烈聖仁莊孝大王，崇禎紀元後一百二十五年壬申九月二十二日誕生，己卯冊封王世孫，乙未
【圖】
聽政丙申卽位。庚申六月二十八日昇遐，十一月初六日葬于華城顯隆園東第二岡亥坐之原。在位二十四年，壽四十九。辛巳九月十三日，遷奉于園之右麓子坐之原。妃睿敬慈粹孝懿王后金氏，崇禎紀元後一百二十六年癸酉十二月十三日誕生，壬午冊封世孫嬪，丙申，冊封王妃。庚申，今上嗣位，尊爲王大妃，辛巳三月初九日昇遐，九月十三日，祔葬于健陵，而同封，壽六十九。左議政南公轍製。
史／編年／朝鮮王朝實錄／純祖實錄／二十七年（1827）　卷二十八至二十九／卷二十九　四月至十二月／九月／9日(P.40-1)
○辛亥/御慈慶殿，受尊號冊寶，中宮殿同受尊號冊寶。王世子及世子嬪行禮，代致詞山呼如儀。玉冊文：
伏以永言自求多福，方仰對天之宏休，大德必得其名，庸進繪日之嘉號，載申景鑠，式循丕彝。恭惟主上殿下，淵凝純粹之性姿，精一授受之心法。隆師親友之對，夙承先朝華袞之褒，繼志述事之思，自在沖齡嗣服之始。山陵遷兆，至誠得吉地之宜，殿宮承懽，達孝放東海而準。細氈履薄，恒存寅畏之心，窮蔀解懸，每推子惠之政，儉于家則禹無間矣。取於人則舜有大焉，天理流行，而嗜欲退聽，日用不知而功利遠及。建皇極而斂福，王道無偏，闡大義而餙威，
【圖】
邪氛夬掃。德化自驗於悠久，譬玄機之運行，品物幷囿於生成，若黃輿之厚載。肆乃馨香之升聞，猗歟！吉慶之鼎臻。寶籌未躋於四旬，已見抱孫之樂，徽稱仰請者三日，亶由顯親之誠，始以盛德之撝謙。不自居聖，終諒至懇之難拂，勉回止慈，謹奉冊寶。上尊號曰淵德顯道景仁純禧，伏惟誕受寶章，仰承景貺。鴻圖鳳曆，垂後昆而熾昌，玉檢金泥，邁百王而光耀。領議政南公轍製。
中宮殿玉冊文：
伏以配乾元而贊治，丕彰陰功，居坤極而儷尊，齊薦顯號。惟知舞蹈，曷旣形容。恭惟王妃殿下，性稟柔嘉，躬行孝儉。舟梁自先王而命乃玉度之允貞，京室嗣太母之徽，猗！璜聲之彌遠。越卅載而靡懈一德，光地道而聿迓天休。化洽蘋蘩，洋洋二南之歌頌，慶延瓜瓞，綿綿百世之本支。深推篤祜之所由，冞切歸美之至願。亟擧賁揚之庭籲，敢格微誠，勉回謙抑之宸衷，寔副輿望。摹宜幷於二曜，尊無間於兩儀。媲三五之淸光，其明足以配日，筮六二之至象，惟敬乃能承天，爰遵彝章，用闡徽範。謹奉冊寶上尊號曰明敬，伏惟對膺寶冊，佐撫洪圖，金鏤玉鐫，垂德輝而何極？竹苞松茂，湊慶籙而無疆。大提學金履喬製。
○御明政殿受賀頒敎文：
若曰祗承駿命，恒懷小心，勉膺鴻名，寔循衆願。用播告於八域，徧爲德於群黎，顧惟越二紀爲治，常愧無一事可述。微予否德，豈有潢池之警、水旱
【圖】
之憂？迄玆小康，尙賴社稷之靈、臣庶之力。幸今丕子之代攝，遂分勞於萬機，復見文孫之誕生，乃延慶於百世。天其或者垂佑，予實無以致斯。夫何歸美之衆情，乃以上號而齊請？始焉貳極之叫閤，數百言陳敷，繼與群僚而籲情，四五啓申復。援列朝煌煌之典，顧何功而敢當？感元良懇懇之誠，有不忍於終拂。雖然抑志而勉許，其奈顧名而多慙？無德稱於民，安有淵乎之爲美？望道未之見，尤非顯哉之可論，矧玆仁體至大而烏可自居？若夫福履攸同則弗期而獲。第以斂敷錫民之義，有玆布告同慶之音。縟儀親臨，眷初心而有忸，沛澤作解，偕庶品而維新。自本月初九日昧爽以前，雜犯死罪以下，咸宥除之。於戲！上天之靈貺昭承，夙宵之儆戒冞切。獨樂與衆樂孰樂？期咸囿於太和。念玆名言玆在玆，庶益勉於自强。故玆敎示，想宜知悉。大提學金履喬製。
○領府事韓用龜等進前奏曰：“惟我聖上，誕撫昌辰，亦粤坤聖，丕闡徽音，德化所著，功業所曁，宜其有贊揚之典矣。玆率擧國同慶之籲，恭上兩殿之冊號，玉牒金泥，摸畫天日之萬一，而使卓越無前之盛烈，洋溢輝燿，允爲百王之模範，此莫非睿孝出天，紹述列聖之鴻緖，揄揚殿下之聖德也。且元孫誕降，國有宗冑，猗歟！盛矣，睿孝之光且大也。臣等年近耋耄，遭遇千載之嘉會，目覩今日之盛事，歡欣
【圖】
慶忭之忱，何可盡達乎？臣等惟願殿下，不自滿假，益懋大德，以貽夫萬億年無疆之休焉。”
〔○〕陳賀時禮房承旨金道喜加嘉善，左通禮鄭鴻慶，右通禮任文白，宣敎官朴英載，宣箋官朴宗學，幷加通政，贊儀典儀東西唱引儀，竝陞敍。
○令曰：“頒敎時，相禮朴潞壽，禮貌官李同淳，加通政，擧行輔德尹羽烈，加嘉善。
史／編年／朝鮮王朝實錄／純祖實錄／二十九年（1829）　卷三十／二月／12日(P.31-1)
○丙子/受內進
【圖】
饌于慈慶殿。上具翼善冠袞龍袍出次，奏風雲慶會之樂，夢金尺之舞。陞座奏萬壽永無疆引。王世子、王世子嬪、及左右命婦、宗親、儀賓、戚臣，行禮後，奏《太平年》之曲、《致和平》之曲、《慶豊樂》之曲。尙食奉御饌以進，奏《瑞雲曜日》之曲。尙食進花，奏《慶春光》之曲、《艶陽春》之曲。頒花後，司唱二人唱樂章，奏長生寶宴之樂舞。王世子詣壽酒亭，以第一爵授尙食以進，女執事讀致詞。訖，奏《壽齊天》之曲。尙宮出楹外稱有敎：‘稱觴之辰與王世子同之，’奏《殿前歡》之曲。尙食進鹽水，奏《萬波停息》之曲。尙食捧小膳以進，奏《壽燿南極》之曲進湯，奏《景籙無疆》之曲，進大膳、奏淮安之曲，進饅頭，奏《日昇月恒》之曲。王世子嬪詣壽酒亭，以第二爵，授尙食以進，奏《帝壽昌》之曲獻仙桃。女官讀致詞訖，奏《應天長》之曲。尙宮出中門稱有敎：‘稱觴之辰與王世子嬪同之，’奏《金殿樂》之曲。進茶奏《樂昇平》之曲。女執事奉饌果床，進于王世子王世子嬪前，奏《乾淸坤寧》之曲。左命婦班首詣進爵位，以第三爵，授尙食以進，奏《壽寧》之曲，響鈸舞。典言讀致詞訖，奏岡陵之曲‧《祝華》之曲。右命婦班首進第四爵，竝如上儀，而樂奏《賀聖朝》之曲，牙拍舞《樂千春》之曲。《獻天壽》之曲。尙宮出中門稱有敎‘稱觴之辰與左右命婦同之。’宗親班首詣進爵位，以第五爵。授尙食以進，奏《千年萬歲》之曲抛毬樂。女執事讀致詞訖，奏《天籙永昌》之曲。尙宮出楹外，稱有敎，敬擧卿等之觴，奏《長春不老》之曲。儀賓班首詣進爵位，以第六爵，授尙食以進，奏《演百福》之曲壽延長之舞。女執事讀致詞訖，奏《萬斯年》之曲。尙宮出楹外，稱有敎，敬擧卿等之觴，奏《禎祥》之曲。戚臣班首詣進爵位，以第七爵，授尙食以進，奏《萬壽長樂》之曲，荷皇恩。女執事讀致詞訖，奏《堯階樂》之曲。尙宮出楹外稱有敎：‘敬擧卿等之觴。’王世子、王世子嬪、及左右命婦、宗親、儀賓、戚臣，還就拜位行山呼禮，奏《昌運頌》之曲。王世子、王世子嬪及、左右命婦、宗親、儀賓、戚臣行禮後還就座，奏《嘉樂》之曲。典膳供左右命婦饌卓，女執事供宗親儀賓戚臣饌卓，奏《慶太平》之曲舞豉。王世子進前，上以爵授尙食以進，王世子跪受爵擧飮還就座，奏《喜新春》之曲蓮花臺。王世子嬪進前，上以爵授尙食以進。王世子嬪跪受爵擧飮還就座，奏《慶芳春》之曲。《樂萬歲》之曲。《淸平樂》之曲。《天保》之樂。尙食進別行果于上前，奏《天仙子》之曲。進別行果于王世子王世子嬪前，奏《武寧》之曲旗隊。典膳行酒于左右命婦，女執事行酒于宗親儀賓戚臣。司唱二人唱樂章，奏《萬方寧》之曲船遊樂。尙食退御膳，奏《長生樂》之曲。女執事退王世子王世子嬪饌果床，左右命婦、宗親、儀賓、戚臣饌卓，奏《慶成》
【圖】
之曲。王世子、王世子嬪、及左右命婦、宗親、儀賓、戚臣行禮禮畢，奏飛龍引，五羊仙。上入大次，女官奉入致詞凾，奏五雲仙鶴引。
致詞：
至德享天，壽曜拱辰。丹扆布化，肇三十春。乾尊坤厚，翼子詒孫。絪縕瑞旭，豔溢華尊，龍雲慶會，軒鼓虞絃。時萬時億，歲歲此筵。至德融和，誕受天佑。而壽而康，慶溢區宇。猗玆四旬，肇萬八千。中元介眉，彌月開筵。挹彼北斗，酌以東海，祝我無疆，曷任誠愛？
○夜進饌致詞：
灔灔壽爵，以永今夕。繡幕增高，流霞添碧。莫曰已康，祝我無疆。願將此酒，普霑八方。夜如何其？壽曜煌煌。盎齊溢罍，寶瑟升堂。絳紗銀燭，輝映黼座。金尺蟠桃，歌頌胥和。今夕以永，萬年是傚。用錫厥庶，八域興孝。
○大殿進饌箋文：
邦籙增鞏，頌一德之享天。海屋添籌，猗三紀之布化。千載是日，二慶同時。恭惟二南宣風，九疇斂福，囿八域於熙皞，垂拱平章，啓百世之本支，壽富昌熾。維御極肇屆卌載，伊寶齡恰躋四旬。肅廟三十年英廟四十年，卽我家已行之典，昨歲稱一慶，今歲又一慶，寓小子無窮之誠。肆回謙挹之衷，誕擧進爵之禮。伏念臣貳極叨寵，庶務代勞。一日三朝，願學文王之聖，千秋萬歲，長誦天保之詩。
○先唱樂章：
嘉會艶陽天，錦繡開筵。碧桃紅頰一千年上壽，年年花復實，瑞蒂鉤連。天眷聖朝，偏萬事圓全。寶籌添海祿如川。八域桑麻人共樂，化日祥烟。
後唱樂章：
麗日舒長，眞化國彩仗，翻風陣陣，爐香馥御
【圖】
座中天。喧法曲群龍拜舞齊鳴，玉瑞靄葱蘢。趨彩服花覆金罇，艶溢流霞酌一樣。丹心千萬祝，六宮下曁蒼生屋。
○夜進饌時先唱樂章：
鬱鬱佳氣繞丹闕，金殿瑞日曜繡扇。初開明寶座香烟。袞龍浮勻天，樂奏九成，廻波舞六幺，聖壽無疆樂，此樂千年萬歲長若斯！千年萬歲長若斯。
後唱樂章：
小臣奉杯南山壽，千秋萬年永無疆。朱絃玉管法曲獻，仙音承天奏聖人。千重繡香百隊綺羅，歌檀舞袖競紛華。寶殿深彤墀高。神京瑤臺一般。
○翌日會酌時先唱樂章，
重明麗天，萬象昭融。昭融如何？慶雲和風。
後唱樂章：
堯文舜華，丕開昇平。昇平如何？韶頀咸莖。以上竝睿製。
子／醫家／御定佩文齋廣群芳譜／穀譜　卷七至卷十／卷九　黍等／嘉禾／集藻／表(P.31-1)..[文淵閣四庫全書本]
［集藻］
〔表］
〔増〕唐張說〈為留守奏嘉禾表〉臣聞天聽自人神和在徳代非乏瑞罕遇開泰之期福不虚徴必俟休眀
【圖】
之主伏惟皇帝陛下仁覆萬靈孝理四海政每先扵帝籍役不紊扵農時嘉氣横㳺祥風紛灑騰文煒色九光連合扵貞眀逸軰殊倫百寶駢滋扵動植臣今月日奉進㫖告望鳳臺慶山醴泉之瑞其日扵山陵東栢城内得嘉禾一本臣初見衆苗亘壟香穎垂秋嘉玩繁滋欲觀成粒左右無識折以呈臣異其綠葉綬舒葱芒璧秀熟視竒状乃知嘉祥下則異畝合莖上又同連䨇穂昔雍熈之代政理之君雖導出應時而生不擇地未有託
【圖】
根神域彰孝徳之能深吐秀夀宫助粢盛之豐潔此盖睿誠通感靈祐降祥中古以来未覩斯美臣籍慶宗枝久沐星潢之潤躬持瑞穎預奉天保之符忭悦之誠倍兼恒品　符載〈廬州進嘉禾表〉臣某言得廬州刺史裴靖状稱巢縣百姓唐海母䘮廬墓手自耕植以備祠祭無何扵粟田之中輙産嘉禾一本六穂一本五穂即時差録事叅軍朱寧丁寧考驗事状眀白臣聞感天地者存乎誠通神眀者極乎孝蘊而為精粹𤼵而為禎祥上
【圖】
𤣥與之獻酬后土為之泄露故使騰芳髙隴擢穎清秋冠九榖之英英増大田之藹藹此皆陛下聖徳茂鴻化洽名教生人之内有淳孝靈瑞之下有嘉禾邁風烈扵前王煥丹青扵唐史不然何幽贊𤣥答其若是乎臣猥以鈍劣祗守風土宣陛下之恩澤撫陛下之庶甿覩茲盛美光榮耳目不勝歡忭踊躍之至　權徳輿〈嘉禾合穂表〉伏見武俊所奏恒州鼓城縣生嘉禾一本合穂又盧徵奏華州鄭縣獲嘉禾一穂者謹按孫氏瑞應圖曰
【圖】
嘉禾者五榖之長王者徳茂則生伏惟陛下徳叶𤣥功仁育生類同穎擢秀殊祥並時昔周道既昌唐叔以獻表天下和平之兆為隂陽訢合之符五榖登成百嘉儲祉𤼲扵厚載集是休徴况嶽鎮之方表章繼至感通昭晰莫甚扵斯臣等忝列台司喜倍恒品　桞宗元〈賀嘉禾表〉今月某日宰臣以幽州所進嘉禾圖各一軸示百寮者伏以嘉榖順成靈貺昭格天人合應遐邇同心伏惟皇帝陛下睿謀廣運神化旁行植物知仁祥圖應聖
【圖】
靈嶽不愆扵贊佑燕谷用遂扵生成豐稔隨均知朔南之被澤休嘉克叶見天地之同和六穂慚稱扵漢臣異畝恥書扵周典自中形外均慶同歡臣謬職憲司獲覩嘉瑞無任抃躍之至　〈禮部賀嘉禾及芝草表〉伏見今月某日内出劍南所進嘉禾圖及陕州所進紫芝草示百寮者珍圖煥開瑞彩交映遐邇偕至福應攸同伏惟皇帝陛下緝熈至道保合太和天惟𤼲祥地不愛寶嘉禾擢質靈草抽英獻于王庭唐叔慚同穎之異薦諸郊
【圖】
廟班史謝連葉之竒既呈薿薿之祥更覩煌煌之秀豐年斯著聖夀用彰飲和之人歡忭無極臣等優㳺至化披翫殊姿慶忭之誠倍百恒品　張仲素〈賀嘉禾表〉伏見鄆州東平縣官荘地内有禾異壠䨇本合成一穂畫圖奏進傳示百寮者謹按瑞應圖曰王者徳茂而太平君臣和則嘉禾朱草以甲萌言不得中和之氣即不生也伏惟陛下鼓和風茂休應泰階平扵上下大中建扵人臣神眀是若徵見必報通彼殊壠總其䨇莖滋大澤
【圖】
以㝠造成嘉穂而薦和合為一彰至化之會同堅而好表資生之豐實推物類以得天意觀繪事而擬靈篇凡在班行咸同慶幸
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／七言律詩(P.19-2)..[文淵閣四庫全書本]
［七言律詩］
〔増〕唐白居易〈石榴樹〉可憐顔色好隂凉葉翦紅牋花撲霜傘葢低𡸁金翡翠薫籠亂搭繡衣裳春芽細炷千燈㷔夏蕊濃焚百和香見説上林無此𣗳只教𣑯李占年芳　杜牧〈見𥠇三十中庭海榴花謝〉矜紅掩素似多才不待櫻桃不逐梅春到未曽逢宴賞雨餘争
【圖】
解免低徊巧窮南國千般艶趂得東風二月𨳩堪恨王孫浪逰去落英狼籍始歸来　方干〈海石榴〉𠅘際夭妍日日看每朝顔色一般般滿枝猶待春風力數朶先欺臘雪寒舞蝶自隨歌拍轉逰人只怕酒杯乾久長年少應難得忍不叢邊到夜觀
〔原〕皮日休〈庭際海石榴花盛發有寄〉一夜春光綻綘囊碧油枝上晝煌煌風匀衹似調紅露日暖惟憂化赤霜火齊滿枝燒夜月金津含蕊滳朝陽不知桂𣗳知情否無限同遊阻陸郎
〔増〕陸
【圖】
龜蒙〈和襲美海石榴花發見寄次韻〉紫府真人餉露囊猗蘭燈燭未熒煌丹華乞曙先侵日金㷔欺寒却照霜誰與佳名從海曲祇應芳裔出河陽那堪謝氏庭前見一段清香染郄郎　宋歐陽修〈西園石榴盛開〉荒䑓野徑共躋攀正見榴花出短垣緑葉晩鶯啼𠁅宻紅房初日照時繁最憐夏景鋪珍簟尤愛晴香入睡軒乘興便當携酒去不湏旌騎擁車轅
〔原〕方九功〈海榴花〉春花落𥁞海榴開竒種誰分寶地栽斜日捲簾深色映晚風
【圖】
隔座暗香来披襟更擬頻燒燭把臂何妨數舉杯最愛芳時看不去繁枝折向月中廻
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／四言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十
花譜
荷花二
［集藻］
［四言古詩］
〔増〕晉傅𤣥〈芙蕖〉煌煌芙蕖從風芬葩照以皎日灌以清波隂結其實陽𤼵其花金房緑葉素株翠柯
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／七言古詩(P.11-1)..[文淵閣四庫全書本]
［七言古詩］
〔增〕唐權徳輿〈慈㤙寺清上人院牡丹歌〉澹蕩韶光三月中牡丹偏自占春風時過寳地尋香徑已見新花出故叢曲水𠅘西杏園北穠芳深院紅霞色擢秀全勝珠樹林結根幸在青蓮域艶蕊鮮房次第𨳩含烟洗露照蒼苔龎眉𠋣杖禪僧起輕翅縈枝舞蝶來獨坐
【圖】
南臺時共美間行古刹情何已花開一曲奏陽春應為芬芳比君子
〔原〕白居易〈牡丹芳〉牡丹芳牡丹芳黃金蕊綻紅玉房千片赤英霞爛爛百枝絳㸃燈煌煌照地初開錦繡叚當風不結蘭麝囊仙人琪樹白無色王母蟠桃小不香宿露輕盈泛紫艶朝陽照耀生紅光紅紫二色間深淺向背萬態隨低昂暎葉多情𨼆羞面卧叢無力含醉妝低嬌笑容疑掩口凝思怨人如斷膓穠姿貴彩信竒絶雜卉亂花無比方石竹金錢何細碎芙蓉
【圖】
芍藥苦尋常遂使王公與𡖖士遊花冠葢日相望庳車軟輦貴公主香衫細馬豪家郎衛公宅静閉東院西明寺深開北廊戲蝶雙舞㸔人乆殘鶯一聲春日長共愁日照芳難駐仍張帷幕𡸁隂凉花開花落二十日一城之人皆若狂三代以還文勝質人心重華不務實重華直至牡丹芳其來有漸非今日元和天子憂農桑䘏下動天天降祥去年嘉禾生九穗田中寂寞無人至今年瑞麥分兩岐君心獨喜無人知無人知可歎息我願暫
【圖】
求造化力減却牡丹妖艶色少迴𡖖士愛花心同似吾君憂稼穡
〔增〕李賀〈牡丹種曲〉蓮枝未長秦蘅老走馬駝金劚春草水灌香泥却月盆一夜綠房迎白曉美人醉語園中𤇆晩華已散蝶又闌梁王老去羅衣在拂袖風吹蜀國絃歸霞帔拖蜀帳昬嫣紅落粉罷承㤙檀郎謝女眠何𠁅樓臺月明燕夜語　李咸用〈逺公𠅘牡丹〉雁門禪客吟春𠅘牡丹獨逞花中英雙成膩臉偎雲屏百般姿態因風生延年不敢歌傾城朝暮雲雨愁娉婷
【圖】
蕊繁蟻脚粘不行蝶迷蜂醉飛無聲廬山根脚含精靈𤼵姸吐秀藂君庭湓江太守多閒情欄朱繞絳㽞輕盈潺潺醁醴當風傾平頭奴子啾銀笙紅葩艶艶交童星左文右武憐君榮白銅堤上慙清明
〔原〕宋歐陽修〈洛陽牡丹圖〉洛陽地脉花最冝牡丹尤為天下竒我昔所記數十種于今十年半㤀之𨳩圖若見故人面其間數種昔未窺客言近嵗花特異徃徃變出呈新枝洛人驚誇立名字買種不復論家貲比新較舊難優劣争先擅
【圖】
價各一時當時絶品可數者魏紅窈窕姚黃肥夀安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰姸𡟎當時所見已云絶豈有更好此可疑古稱天下無正色似恐世好隨時移鞓紅鶴翎豈不美斂色如避新來姬何况逺說蘓與賀有𩔖後世誇嬙施造化無情疑一㮣偏此著意何其私又疑人心愈巧偽天欲鬬巧窮精微不然元化樸散乆豈特近
【圖】
嵗尤澆漓争新鬭麗若不已更後百載知何為但令新花日愈好惟有我老年年衰
〔增〕歐陽修〈謝觀文王尚書恵西京牡丹〉京師輕薄兒意氣多豪俠争誇朱顔事年少肎慰白髪将花插尚書好事與俗殊憐我霜毛苦蕭颯贈以洛陽花滿盤鬭麗争竒紅紫雜兩京相去五百里㡬日馳來足何㨗紫檀金粉香未吐緑萼紅苞露猶浥謂我甞為洛陽客頗向此花曾渉獵憶昔進士初登科始事相公沿吏牒河南官屬𥁞賢俊洛城池籞相
【圖】
連接我時年纔二十餘每到花開如蛺蝶姚黃魏紫腰帶鞓潑墨齊頭藏綠葉鶴翎添色又其次此外雖妍猶婢妾爾来不覺三十年嵗月纔如熟羊胛無情草木不改色多難人生自摧拉見花了了雖舊識感物依依㡬抆睫念昔逢花必沽酒起坐驩呼屢傾榼而今得酒復何為愛花繞之空百匝心衰力懶難勉强與昔一何殊勇怯感公意厚不知報墨筆淋漓口徒囁　梅聖俞〈牡丹〉洛陽牡丹名品多自謂天下無能過及來江南花亦
【圖】
好絳紫淺紅如舞蛾竹隂水照增顔色春服貼妥裁輕羅時結遊朋去尋玩香吹酒面生紅波粉英不忿付狂蝶白髪強插成悲歌明年更𨳩余已去風雨摧殘可奈何　韓欽聖〈問西洛牡丹之盛〉韓君問我洛陽花争新較舊無窮已今年誇好方絶倫明年好更還相比君疑造化特著意果乃區區可羞恥甞聞都邑有勝意既不鍾人必鍾此由是其中立品名紅紫葉繁矜色美萌芽始見長蒿萊氣熖旋㸔壓桃李乃知得地偶增異遂出
【圖】
羣葩號竒偉亦如廣陵多芍藥閭井荒殘無可齒淮山𨗉秀付草樹不産髦英産佳卉人於天地亦一物固與萬𩔖同生死天意無私任自然損益推遷定有彼彼盛此衰皆一時豈闗覆幬為偏委呼兒持𥿄書此說為我緘之報韓子
〔原〕蘓軾〈惜花〉吉祥寺中錦千堆前年買花真盛哉道人勸我清明來腰皷百面如春雷打徹凉州花自開沙河塘上戴花回醉倒不覺吴兒咍豈知如今雙鬢催城西古寺沒蒿萊有僧閉門手自栽千枝萬
【圖】
葉巧翦裁就中一叢何所似碼碯盤盛金縷杯而我食菜方清齋對花不飲花應猜夜來雨雹如李梅紅殘綠暗吁可哀　楊萬里〈題周益公天香堂牡丹〉君不見沉香𠅘北専東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芬却染水雲鄊青原白鷺萬松竹被渠染作天上香人間何曾識姚魏相公新移洛陽裔呼酒先招野
【圖】
客㸔不醉花前為誰醉
〔增〕元張養浩〈毛良𡖖送牡丹〉三年野𠁅雲水俱逢春未始襟顔舒故人持贈木芍藥慰我意重明月珠入門神彩射人倒荒邨争㸔傾城姝急呼瓶水浴紅翠明窓浄几相依於自言私第惟此夲每開蹏轂窮朝晡樹髙丈許花數十紫雲滿院春扶踈栽培直訝天上種熏染不𩔖人間株有時風蕩香四出舉國皆若蘭為裾貧家蔀屋僅數椽照耀無異華堂居天葩如此忍輕負轉首夢斷巫山孤明當灑掃遲鳧舄
【圖】
未審肎踵荒寒無余聞感徳良勤劬乆習懶散倦世途深藏非是徳公傲索居莫哂儀曺愚禁厨一臠味已得𩔖推固可知其餘君持詩去為花誦蜂蝶應亦相歡娱　宋褧〈朝元宫白牡丹〉瑶圃廓落崑崙髙霓旌豹節凌旋飈東門偷種來塵囂開雲鏤月百千瓣雪痕氷璺辭鎪琱重臺複榭玉版白濕露擁出青霞嬌瓊娥愛春受春足香腴酥膩愁風消人間洛陽紅紫妖紫霞灔灔吹秦簫青鸞望極何當招
〔原〕明桑恱〈白牡丹〉一春無計
【圖】
消繁華坐香傍色餐流霞妖桃穠李俱小器揩目晩㸔花大家素質盈盈美無度何年謫下瑶臺路精神飛入銀河篇體態都歸洛神賦神樂觀主容臺𡖖空花壓眼真無情吾儕放浪為無事東風斗酒消春晴曾聞二夲歸天上㡬度重瞳轉相向内園㸃綴黃金屋禁苑安排紫絲帳朅來此種㽞人間託根洞府非塵寰隨時窮達花不識天遊何必乗青鸞萬事到頭俱瑣瑣大觀萬物皆無我半醉題詩謝主人名花可鑄傳千古　沈周〈吴
【圖】
瑞𡖖染墨牡丹〉雨晴風晴日杲杲趂此㸔花花更好澆紅要𥁞三百觴請客不湏辭量小野僧栽花要客到急掃風軒破清曉知渠色相夲来空未必真成被花惱吴生又與花傳神𥿄上生涯春不老青春展卷無時無姚家魏家何足道　唐順之〈同院僚觀閣中牡丹作〉西掖衡連翡翠城籠𤇆裊霧百花明祗謂紫薇方吐萼忽言紅藥已敷英紅藥葳㽔艶盛陽萬年春色在文昌寜同鄴下芙蓉苑詎比洛陽桃李場裁成異瓣千般錦纈就
【圖】
同心一様黃金閣披時渾是畫𦂶樓凝處并疑妝濯枝故向鳳池上裛露偏依仙掌傍仙掌嶙峋對鳳池詞郎侍直鷺鴛齊玲瓏玉佩花間映飄曵羅衫葉下迷花間葉下情無極含笑含嬌似相識羞将雞舌鬭馨香欲取䴊冠並顔色翠幙分㸔態轉新朱欄斜𠋣不勝春未採孫根助靈液聊持芳蕊贈佳人　王世貞〈季園賞白牡丹〉三月一出遊季園千竒萬麗攅雕欄紛紛紅紫𥁞辟易中有一株白牡丹初疑龍池晏罷舞雙成盤又似洗
【圖】
頭盆暫缷天女冠姑射寒生雪膚粟鬰儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麽何足觀太真霞臉帶醉色覩此亦學江妃酸舉觴酬季郎化工在手汝不難得非揚州觀頭逢七七又何必善和坊裏延端端即使宋人琢此瓣百嵗那得兹花㸔老夫乆寂寞為爾暫為歡𠕂進金叵羅屬客莫留殘日落不落天闌干欲去不去心桓皎然秀色轉可餐他年倘許蕊珠會別跨長螭勝紫鸞
〔增〕陸師道
【圖】
〈昌公房㸔牡丹歌〉甞聞樂府牡丹芳春來一城人若狂我今日日被花惱毋乃花滛如洛陽吴中三月花如𦂶百品千名鬭竒靡名園徃徃平泉莊禪宫處處西明寺我今曵杖登武丘昌公精舎花枝𣐱動如迎笑静若醉頰白腮紅名玉樓此花初移得春淺六寸圎開天女面對花一飲三百杯醉裏題詩寫花片沈家白花湼不緇三花相亞玉交枝何郎膩粉拭香汗虢國新妝淡掃眉主人開筵浮大白為花傳神贈賔客輕綃颯颯欲飄香
【圖】
琪樹盈盈轉生色酣酒為言興未已邀㸔石佛千頭紫衣色相鮮繡佛前天芬似入祗林裏初來一朶如傾杯坐乆數花相次開花神好客向客笑不用臨風羯鼓催三日㸔花花轉靚未似潘園稱最盛中庭一樹丈五髙碧瓦雕簷錦叢映西齋亦是玉樓春數之二百花色勻夀安紅與細葉紫更有異種誇東隣越羅蜀錦㸔不足艶裹明妝貯金屋身如遊蜂繞花戲月明還向花房宿也知天意自憐人但令到𠁅花枝新况逢晴景與佳侣
【圖】
狂吟爛醉今經旬人生歡樂能㡬許百病千愁更風雨安得年年似此遊作歌且紀千花譜
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言古詩(P.9-1)..[文淵閣四庫全書本]
［五言古詩］
〔增〕宋歐陽修〈折海棠戯贈聖俞二首〉揺揺墻頭花笑笑弄顔色荒凉衆草間露此紅的皪草木本無
【圖】
情及時如自得青春不可恃白日忽已昃繞之重吟哦歸坐成歎息人生浪自苦得酒且開釋不見宛陵翁作詩頭早白　揺揺墻頭花艶艶争青蛾朝見開尚少暮㸔繁已多不惜花開繁所惜時節過昨日枝上紅今日隨流波物理固如此古來知奈何達人但飲酒壮士徒悲歌　梅堯臣〈依韻答永叔海棠二首〉揺揺墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急逰子歎日昃彭祖與顔回相去猶
【圖】
瞬息每觀形影篇曷在神所釋不可廢我吟畢竟焉免白　揺揺墻頭花一一如舞蛾春風買艶逸艶逸此何多不為遊蜂撓即為狂蝶過日光苦給給魯叟白波波人生若朝菌不飲奈老何揚雄寂寞居豈若阮生歌　劉子翬〈海棠洲〉煌煌海棠洲錦樹臨清灣常恨灣頭風吹花走潺湲潺湲去不息花亦無由還　朱子〈山館觀海棠〉景暄林氣深雨罷寒塘綠置酒此佳晨尋幽慕前躅芳樹麗烟華紫錦散清馥當由懐別恨寂寞向空谷
【圖】
陸游〈張園觀海棠〉朝陽照城樓春容極明媚走馬蜀錦園名花動人意嚴妝漢宫曉一笑初破睡定知夜宴歡酒入妖骨醉低鬟羞不語困頓嬌欲閉雖艶無俗姿太息真富貴結束吾方歸此別知㡬嵗黃昏𤎉纎雨千㸃裛紅淚　〈海棠〉今日春已半風雨停出遊瓶中海棠花數酌相獻酬尚想錦官城花時樂事稠金鞭過南市紅燭宴西樓千林誇盛麗一枝賞纎𣐱狂吟恨未工酩酊醉不休那知茅簷㡳白髮見花愁花亦如病姝掩抑
【圖】
向客羞尤物終動人要非桃杏儔東風萬里恨浩蕩不可收　金元好問〈海棠〉姸花紅粉妝意態工媚嫵窈窕春風前霞衣欲輕舉金盤𣺌華屋國艶徒自許依依如有意脈脈不得語詩人太冷落愁絶殘春雨　元郝經〈儀真館後園海棠兩花於秋因為小酌賦詩〉二年海棠秋幽姸對寥索霜後輒著花枯株吐纎弱化工為詩人故令造物錯木落出竒芬風度亦不惡尖黃簇短葉膩翠光欲鑠蹙縮苞紅粟𣪞濃入深萼稀踈生意怯静麗
【圖】
尤綽約飛絲照青蟲蠨蛸共連絡深閨養春嬌霜華滿珠箔賴得西風輕微薰小隂作盈盈出宫妝新寒翠綃薄空庭自顔色含恨誰附著息入楚無言意婉心不樂琵琶怨昭陽所遇非所托獨有未歸人相㸔慰孤酌却似海南時坡仙政漂泊有酒仍有花世事且髙閣後時亦何遲適遇今猶昨香霧沾新橙傾酒兩螯嚼銀燭更髙燒秋花易零落
子／醫家／御定佩文齋廣群芳譜／花譜　卷二十二至卷五十三／卷三十七　玉蘂等／瓊花／集藻／賦(P.19-2)..[文淵閣四庫全書本]
〔賦〕
〔增〕宋張問〈瓊花賦〉揚州后土祠瓊花經兵火後枯而復生今歲尤盛邦人喜之以為和平之證也乃賦之賦曰偉赤社之會都滋黒壤之饒沃萃温潤之秀氣𤼵英華于地軸是為瓊花異于凡木香凝媚服之蘭色瑩光明之玉托根后土之祠擢𠏉蜀岡之麓曾不知其歲年亦弗紀于圖錄欲問司花之女但注詩人之目謂天下
【圖】
之一株冠羣葩之芬馥豈唐昌之餘芳載後庭之遺曲者乎當其風入琳宮春歸華屋萼拆青綃色凝寒綠枝珊瑚兮鏤雪氷蘂珠璣兮爛金粟真庭靜兮朝曦麗其纖穠仙籞深兮瑞露滋其芬郁瑤林瑰艶之蔥蒨閬苑琪英之燿煜若蓋而繡似璧而縠如黃琮瑚璉璀燦于禋壇而文珠珮環玲瓏乎衣鞠桂娥競爽借月影于冰蟾阿母来觀下雲軿于皓鵠儷靚容于茉莉抗素馨于薝蔔笑玫瑰于塵凡鄙荼䕷于淺俗惟水仙可並其幽
【圖】
閒而江梅似同其清淑真絶代之無䨇久彌芬于幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之粹温豈碔砆堅珉之碌碌蓋艶冶爭妍者衆之所同而蠲潔尚白者我之所獨是以兵火不能焚邊塵不能辱根常移而復還本已枯而再續疑神明之䕶持偏化工之茂育抑將薦瑞于太平而致祥于玉燭　元郝經〈瓊花賦并序〉中統二年春三月制使李公致瓊花數枝是年冬十月而夢二客
【圖】
相邀至維揚之后土祠飲於花下嘯歌為樂既醉而覺乃作賦焉辭曰江風吹雲枕壓霜月神不棲目軼思超越栩栩曵曵境與世別天宇闢凡蹤絶歴蘭路開桂闕飄飄乎馮高御空不知身之幾何而造乎虛白已而扶搖頡頏恍惚莫量疑在鈞天亦如巫陽孤鶴飛来縞衣𤣥裳翩然負予背風翺翔下視淮海雉堞相望貝錯珠瑩接屋連牆繡簾琱櫳𦂶疏綠房十里一市金紗煌煌混灝海之魚龍駭飛埃而陸梁忽丹霄之二仙翥青鳥
【圖】
以相將指仙花以為言可釂月而飛觴是閬苑之仙根来瑞世而呈芳拆膩雪以搖碧刻春氷而帶黃噴蘂蝶於花心引輕絲而不狂天風收其落英不委地而飄揚彼衆卉則俗死漫紅妖而綠倡玉隂婆娑徙𠋣徜徉清香忽来莫知其方乃誦明月之曲歌窈窕之章𠋣歌橫簫鏘鳳鳴凰挹芳瀾之浩𣺌傾墜露之淋浪巻瓊瑤於杯盤吸霜露於肺腸欲折枝而不敢懼真宰之或傷且對花而舉酒澆遯世之𣴭𣴭倐焉玉女隔花而語髣髴
【圖】
花神是為花主謫自瑤華以臨后土翦氷綃以為裳染麝塵於金縷拂白霓而下征曵秋霞而輕舉現仙姿於塵寰寓風神於月府且曰有妹其字飛瓊適来瑤池善為新聲與君佐酒以薦予誠遽作穿雲振搖瓊英説仙家之幽杳詠蓬壺與赤城閲花朝以逍遙駐芳姿以輕盈嗟胡為乎斯世而沉冥於此生也時予既醉二仙亦去花落尊空歌殘玉樹斗轉參橫脱兔驚寤餘香冉冉月滿牎戸乃為記夢之歌歌曰玉宇春兮花始開與二
【圖】
仙兮飄然而来花亦喜兮搖搖乎瓊瑰掇飛英兮汎酒杯飛仙為我兮歌以纍纍亦既醉兮胡不歸花滿䄂兮香滿幃謂予是夢兮余不疑嗟時之人兮孰非夢之為
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／五言排律(P.6-2)..[文淵閣四庫全書本]
［五言排律］
〔増〕唐白居易〈山石榴花〉曄曄復煌煌花中無比方艶夭宜小院條短稱低廊本是山頭物今為砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻燕支萼猶含琴軫房離披亂翦綵斑駁未勻妝絳熖燈千炷紅裙妓一行此時
【圖】
逢國色何處覓天香恐合栽金闕思將獻玉皇好差青鳥使封作百花王
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
【圖】
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
【圖】
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿／集藻／七言古詩(P.6-2)..[文淵閣四庫全書本]
［七言古詩］
〔增〕宋司馬光〈修酴醿架〉貧家不辦構堅木縛竹立架擎酴醿風揺雨漬不耐乆未及三載俱離披往來遂復廢此徑舉頭礙冠行挂衣呼奴改作豈得已抽新換故拆四籬來春席地還可飲日色不到香風吹
【圖】
蘇轍〈次韻詠酴醿〉蜀中酴醿生如積開落春風山寂寂已憐正𤼵香晻曖猶愛未開光的皪半垂野水弱如墜直上長松勇無敵風中娜娜應數丈月下煌煌真一色故園聞道開愈繁老人自恨歸無日百花已過春欲暮燕坐繩牀空歎息朝來滿把得幽香案頭亂插銅瓶濕一番花蘂轉頭空誰能往問天台拾
〔原〕楊萬里〈和羅武岡荼䕷長句〉花飛十不啻五六靑子團枝朱紫簇江南桃李總成隂不論少城與韋曲荼䕷珍重不浪開晩
【圖】
堆綠雲㸃水玉體熏山麝非一臍水洗銀河費千斛滴成小蓓密於糝亂走長條柔可束醉眸須及月下来破鼻試從風裏觸先生未必被花惱偶與門人暮春浴為憐壓架十萬枝小立旁邉領新馥剰𢬵好語寵瓊蕤更掇清英付𨤍醁先生何得便杜門霜鬢猶須玉堂宿
〔増〕楊萬里〈走筆謝張功父送酴醿〉西湖野僧夸藏冰半年化作真水精南湖詩人笑渠拙不知儂家解乾雪藏氷窨子山之幽鑱透九地山鬼愁儂家藏雪有妙手分
【圖】
明曬在翡翠樓向来巽二拉滕六玉妃夜投玉川屋翦冰作花吹朔風揉雲為粉散寒空醉揮兩袖拂銀漢梢頭萬斛冷不融瓊田挈月拾翠羽砌成重樓天半許盤作青蛟吐綠霧亂飄六出熏沉炷人間雪脆那可藏天上雪落何曾香三月𥁞頭四月首南湖香雪今誰有分似誠齋老詩叟碎挼玉花泛春酒一飲一石更五斗　王十朋〈次韻程泰之酴醿〉靑春果作堂堂去啼鳥喚春春不住明珠萬顆玉為錢欲買風光嗟已暮蓬山地冷
【圖】
花木稀祇有寒梅已先吐誰遣虯枝上髙架稍覺雲隂覆行路雨餘景物猶未佳葉底精神不多露鼻観疑聞班馬香姿比何郎更風度平生惜春如惜別老眼待花如待哺幽芳相對止三人草草杯盤為花具　元華幼武〈荼䕷歌〉丹葩醉染猩猩血素萼便娟比霜雪呈妖逞艶豈足貴含芳嗜潔誇清絶荼䕷飽浥春雨膏玲瓏翦刻英瓊瑶千金腦麝和淑質萬箇玉蝶瑩柔條坐看明月花梢上便應題作清虚牓醉眠花底不須歸狼籍苔
【圖】
茵空撫掌先生愛花何太濃對花一飲揮千鍾昔逢端伯稱韻友我欲結好慚衰容莫教揺落西風後賈島留題傳不朽憐君為作荼䕷歌多情又釀荼䕷酒
子／醫家／御定佩文齋廣群芳譜／花譜　卷二十二至卷五十三／卷四十三　玫瑰等／凌霄花／集藻／五言古詩(P.37-2)..[文淵閣四庫全書本]
［五言古詩］
〔增〕唐白居易〈有木詩〉有木名凌霄擢秀非孤標偶依一株樹遂抽百尺條託根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝為拂雲花暮為委地樵寄言立身者勿學𣐱弱苗
〔原〕宋梅堯臣〈凌霄花〉草木不觧行隨生自有理觀此引蔓𣐱必慿髙樹起氣𩔖固有合
【圖】
縈纒豈由已仰見蒼虯枝上𤼵彤霞蘂層霄不易凌樵斧者誰子一日摧作薪此物當共萎　曾肇〈凌霄花〉凌霄體纖𣐱枝葉工託麗靑靑亂松樹直榦遭蒙蔽不有嚴霜威焉能辨堅脆
〔增〕范浚〈凌霄花〉栽松待成隂種漆擬作器人皆笑艱拙往往得後利君看植凌霄百尺蔓𣐱翠新花鬱煌煌照日吐妍媚風霜忽揺落大木亦凋瘁視爾託根生枯莖無殘蔕先榮疾蕭瑟物理固難恃凌霄亟芳華衰歇亦容易　明髙啓〈瞻木軒并序〉道
【圖】
士李𤣥修所居庭有凌霄花依樹而生近樹伐而凌霄獨存因以名室求予賦詩凌霄託髙樹引蔓日已長纒緜共春榮幽花藹敷芳髙樹忽見伐無依向風霜亭亭還自持𣐱姿喜能強君子貴獨立𠋣附非端良覽物成感歎為君賦新章
子／醫家／御定佩文齋廣群芳譜／花譜　卷二十二至卷五十三／卷四十四　蘭蕙／集藻／五言古詩(P.26-1)..[文淵閣四庫全書本]
［五言古詩］
〈御製秋蘭并序殿前盆卉芳蘭獨秀昔人稱為王者香又以方之君子因題四韻〉猗猗秋蘭色布葉何蔥青愛此王者香著花秀中庭幽芬散緗帙靜影依疎櫺豈必九畹多侈彼離騷經
〔增〕梁武帝〈紫蘭始萌〉種蘭玉臺下氣暖蘭始萌芬芳與時𤼵婉轉迎節生獨使金翠嬌偏動紅𦂶情二遊何足
【圖】
懷一顧非傾城羞將芩芝侶豈畏鶗鴂鳴　元帝〈賦得蘭澤多芳草〉春蘭本無艶春澤最葳蕤燕姬得夢罷尚書奏事歸臨池影入浪從風香拂衣當門已芬馥入室更芳菲蘭生不擇徑十歩豈難稀　宣帝〈詠蘭〉折莖聊可佩入室自成芳開花不競節含秀委微霜　陳張正見〈賦新題得蘭生野徑〉披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒徑裏遂不斷黃金
〔原〕唐李白〈贈友〉蘭生不當户別是
【圖】
閒庭草夙被霜雪欺紅榮已先老謬接瑶華枝結根君王池顧無馨香美叨沐春風吹餘芳若可佩卒歲長相隨　〈古風〉孤蘭生幽園衆草共蕪没雖照陽春暉復悲高秋月飛霜早淅瀝綠艶恐休歇若無清風吹香氣為誰𤼵　賀蘭進明〈古意〉崇蘭生澗底香氣滿幽林采采欲為贈何人是同心日暮徒盈把徘徊憂思深慨然紉雜佩重奏丘中琴
〔增〕温庭筠〈余昔自西濱得蘭數本移藝於庭亦既逾歲而芃然蕃殖自余遊者未始以芳
【圖】
草為遇矣因悲夫物有厭常而返不若混然者有之焉遂寄情於此〉寓賞本殊致意幽非我情吾常有疎淺外物無重輕各言藝幽深彼美香素莖豈為賞者設自保孤根生易地無赤株麗土亦同榮賞際林壑近泛餘煙露清余懷既鬱陶爾𩔖徒縱橫姸媸苟不信寵辱何為驚真隱諒無迹激時猶簡名幽叢靄綠畹豈必懷歸耕　陳陶〈種蘭〉種蘭幽谷底四逺聞馨香春風長養深枝葉趁人長智水潤其根仁鋤䕶其芳蒿藜不生地惡鳥
【圖】
弓已藏椒桂夾四隅茅茨居中央左鄰桃花塢右接蓮子塘一月薰手足兩月薰衣裳三月薰肌骨四月薰心腸幽人饑如何採蘭充餱粮幽人渴如何醖蘭為酒漿地無青苗租白日如羲皇不𡮢仙人藥端坐紅霞房日夕望美人佩花正煌煌美人久不来佩花徒生光刈穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐　宋蘇軾〈題楊次公春蘭〉春蘭如美人
【圖】
不採羞自獻時聞風露香蓬艾深不見丹青寫真色欲補離騷傳對之如靈均冠佩不敢燕　范成大〈次韻温伯種蘭〉靈均墮荒寒采采紉蘭手九畹不留客髙丘一囘首崢嶸路孔棘悽愴肘生栁遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂䕶塵垢孤芳亦有遇灑濯居座右君看深林下埋沒隨藜莠　陸游〈蘭〉南巖路最近飯已時散䇿香来知有蘭遽求乃弗獲生世本幽谷豈願為世
【圖】
娛無心託階庭當門任君鋤　楊萬里〈題蕙花初開〉幽人非愛山出山將何之山居種蘭蕙歲寒久當知初藝止百畝餘地惜奚為先生無廣居千巖一茅茨四面祇藝蕙中間纔置錐鋭綠分宿叢脩紫擢幼枝孤榦八九花一花破初蕤西風淡無味微度成香吹燈夢得幽馥月寫傳静姿我欲掇芳英和露充晨炊眷然惻不忍環翫自忘饑豈無衆花草不願秋不遲種時亂不擇歲晩悔可追　薛季宣〈種蘭〉蘭生林樾間清芬倍幽遠野人
【圖】
坐官曹兹意極不淺西窓蔽斜日松釵架春晚墻隂蒔花木顦顇根日損植此山國香坐與前事反扶疎可紉佩心緒端有本芽生僅盈壇高風成九畹羣芳顔色好祗自誇園苑何如淡嚼蠟草莽曾誰混對我靜無言忘形如莽𥳰　〈刈蘭〉東畹刈真香靜院篸瓶水髙逺不勝情時逐微風起和雨翦閑庭誰作騷人語記得舊家山香来無覓處　朱子〈謝人送蘭二首〉幽獨塵事屏晼晚秋蘭滋芬馨不自媚掩抑空相思晤對日方永披叢露
【圖】
未晞翛然𤼵孤詠九畹陳悲詩　淹留閲歲序契濶心懷憂獨卧寄僧閭一室空山秋徘徊起顧望俯仰誰為儔伊人逺贈問孤根亦綢繆芳馨不我遺三載娛清幽愧無瓊琚報厚意竟莫酬瞻彼南陔詩使我心悠悠　〈秋蘭已悴以其根歸學古〉秋至百草晦寂寞寒露滋蘭臯一以悴蕪穢不能治端居念離索無以遺所思願言託孤根歲晏以為期
〔原〕周竹坡藝蘭當九畹蘭生香滿路紉君身上衣光明奪縑素孤芳一衰歇凋零濕秋
【圖】
露佩服得君子亦足慰遲暮
〔增〕元岑安卿〈盆蘭〉猗猗紫蘭花素秉巖穴趣移栽碧盆中似為香所誤吐舌終不言畏此塵垢汚豈無髙節士幽深共情素俛首若有思清風颯庭戶　明宋濓〈蘭花篇〉陽和煦九畹晴芬溢青蘭潛姿𤼵𤣥麝幽蘤凝紫檀綠蘿托芳鄰白谷挹髙寒𤣥聖未成調湘纍久長歎菉葹雖外蔽貞潔終能完豈知生平心卒獲君子觀雜以青瑶芝承以白玉槃靈風曉方薦清露夜初漙此時不見知駢羅混荒菅春風
【圖】
桃杏華爛若霞𦂶攢徒媚夸毗子千金買歌歡棄之不彼即要使中心安願結媺人佩把玩日忘餐
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／七言古詩(P.17-1)..[文淵閣四庫全書本]
［七言古詩］
〔増〕唐韓愈〈芍藥歌〉丈人庭中開好花更無凡木爭春華翠莖紅蕊天力與此恩不屬黃鍾家温馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將䨇頰一睎紅綠窓磨徧青銅鏡一樽春酒甘若飴丈人此樂無人知花前醉倒歌者誰楚狂小子韓退之　宋韓𤦺〈和𡊮陟節推龍興寺芍藥〉廣陵芍藥真竒美名與洛
【圖】
花相上下洛花年來品格卑所在隨人趁髙價接頭著處騁新妍輕去本根無顧藉不論姚花與魏花只供俗目陪妖姹廣陵之花性絶髙得地不移歸造化大豪大力或强遷費盡擁培無艶冶東君固是花之主千苞萬萼從榮謝似矯東君汎愛心枉殺春風不肯嫁遂令天下走香名髣髴丹青競誇詫以此揚花較洛花自合維揚推定覇其間絶色可麤陳天工著意誠堪訝仙家冠子鏤紅雲金線妝治無匹亞旋心體弱不勝枝寶髻𣣱
【圖】
斜猶墮馬氷雪肌膚一纈斑新試守宫明似赭䨇頭兩兩最多情象物更呈鞍面窊樓子𠅘𠅘欠姿媚特有怪狀堪圖冩見者方知畫不真未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植雖甚蕃及見花成由取捨出羣標致必驚人方徙矮壇臨大厦客來只見軒楹前國艶天姿相照射因知靈種本自然須憑精
【圖】
識能陶冶君子果有育材心請視維揚種花者
〔原〕陳與義微雨濕清曉老夫門未開煌煌玉仙子並擁翠蕤來臙脂洗盡不自惜為雨歸來更無力老夫五十尚兒癡憑軒一賦㑹真詩
〔増〕楊萬里〈芍藥〉何以築花宅筆直松枝子何以蓋花房雪白清江𥿄𥿄將碧油透松竹畫棟峙鋪𥿄便作瓦瓦色水晶似金鴨煖未熖銀竹響無水汗容漬不濕晴態嬌非醉盡將香世界關作閑天地風日幾曾來蜂蝶獨得至勸春入宅莫歸休勸花住
【圖】
宅且少留昨日花開開一半今日花飛飛數片留花不住春逕歸不如折插瓶中看　元𡊮桷〈新安芍藥歌〉洛陽花枝如美人㸃㸃不受塵土嗔輕朱深白鑄顔色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日隂晴看不足微雲澹蕩増寵光細雨輕濛賜湯沐何人看花不解理香雪紛紛手中毁酒酣跌蕩空低昻得意須臾竟如此翩翩驌驦雲中君愛花直欲留青春青
【圖】
春如流欲歸去明年看花君合住　明徐賁〈次韻楊孟載觀芍藥作〉輕隂釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵汚纎手籠春為花䕶一捻芳容飽弄嬌臙脂細結玲瓏露綵貼單屏襯碧綃微風纔動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宫娥翦花情最重是何人應有鴛鴦帳裏身不用傳心題𦂶字踏歌當為喚真真　陸
【圖】
粲〈賦内閣芍藥〉金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成芸閣留詩草卷幔頻看碧霧流揮毫正耐紅雲繞憶昨宣皇居法宫太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩𦂶繡明臨風宛轉如矜妬俯者如愁仰如訴半沾微雨妖紅濕太真泣凭欄干立至尊一顧六宫囘茜
【圖】
裙霞帔俱羞澀華萼樓頭雨露偏芳容贏得美人憐君恩為與分春色詔許移來種閣前閣前複道連金谷翠輦經過幾廻矚内家敕進賞花詞昭容傳制黃門促沉吟此事六十載當日繁華宛然在紺幰金輿稀幸臨黃扉紫禁留風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣雲窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風
【圖】
雨憔悴天之涯燕山遊子江南客獨對名花感今昔草木何知人自憐逢時亦復升沉隔世間榮辱偶然事不獨此花何歎息
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／金燈花／集藻／詩散句(P.2-1)..[文淵閣四庫全書本]
〔詩散句〕
〔増〕宋晏殊煌煌五枝燈下有玉蟠螭　楊巽齋如龍乍化青藜熖寧用窓前設短檠
子／醫家／御定佩文齋廣群芳譜／花譜　卷二十二至卷五十三／卷四十八　菊花一(P.1-1)..[文淵閣四庫全書本]
欽定四庫全書
御定佩文齋廣羣芳譜卷四十八
花譜
菊花一
〔原〕菊一名治蘠一名日精一名節花一名傅公一名周盈一名延年一名更生一名隂成一名朱嬴一名帝女花
〔增〕《本草》菊一名女節一名女莖一名金莖蘇頌曰白菊潁人呼為回峯菊汝南名荼苦蒿上黨及建安郡
【圖】
順政郡並名羊歡草河内名地薇蒿
〔原〕《埤雅》云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黄白紅紫粉紅間色淺深大小之殊味有甘苦之辨大要以黄為上白次之性喜隂惡水種須髙地初秋烈日尤其所畏本草及千金方皆言菊有子將花之乾者令近濕土不必埋入土明年自有萌芽則有子之驗也味
【圖】
苦甘平無毒昔有謂其能除風𤍠益肝補隂蓋不知其得金水之精英能益金水二臟也補水所以制火益金所以平木木平則風息火降則𤍠除用治諸風頭目其旨深微黄者入金水隂分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩𤍠四肢遊氣久服輕身延年或用之而無効者不得真菊耳
〔增〕《本草》陶𢎞景曰菊有兩種一種紫莖黄色氣香味甘為真菊一種青莖而大作蒿
【圖】
艾氣味苦者名苦薏非真菊也葉正相似以甘苦别之又有白菊莖葉都相似惟花白五月取之吳瑞曰花大而香者為甘菊花小而黄者為黄菊花小而氣惡者為野菊李時珍曰無子者謂之牡菊
〔原〕其𩔖有甘菊一名真菊一名家菊一名茶菊花正黄小如指頂外尖瓣内細蕚柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則青老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致都勝一名勝金黄一名大金黄一名添色喜容蓓蕾殷紅瓣濶而短花瓣大者皆有䨇畫直紋内外大小重疊相次面黄背紅
【圖】
開時黄暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黄千葉花如小錢大葉有䨇紋齊短而濶葉端皆有兩缺内外鱗次上二三層花色鮮明下層淺色帶微白心十餘縷色明黄葉比諸菊最小而青每葉不過如指面大或云出禁中因得名金芍藥一名金寶相一名賽金蓮一名金牡丹一名金骨朶蓓蕾黄紅花金光愈開愈黄徑可三寸厚稱之氣香瓣濶葉緑而澤稀而弓長而大亞深枝幹順直而扶疎髙可六七尺菊中極品黄鶴翎蓓蕾朱紅如泥金瓣面紅背黄開則外暈黄而中暈紅葉青弓而稀大而長多尖如刺枝幹紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者為下木香菊多葉畧似御衣黄初開淺
【圖】
鵝黄久則淡白花葉尖薄盛開則微卷芳氣最烈一名腦子菊大金黄花頭大如折三錢心瓣黄皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色小金黄一名明州黄一名疊金黄花頭大如折二錢心瓣黄皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層葢為狀先後不同也如此狀如笑靨花有富貴氣開早勝金黄花頭大過折二錢明黄瓣青黄心瓣有五六層花片比大金黄差小上有細脉枝杪凡三四花一枝之中有少從蕊顔色鮮明玩之快人心目但條梗纖弱難得團簇作大本須留意扶植乃成黄羅繖花深黄徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鐵高可六七尺報君知一名九日黄一名早黄一名蟹爪黄花黄赤而有寶色開于霜降前久而愈艶徑二寸有半氣
【圖】
香瓣末稍岐有尖突起葉青而稀長而大亞深莖紫枝幹勁挺髙可八九尺金鎖口一名黄錦鱗一名錦鱗菊瓣葉莖幹頗𩔖黄鶴翎開亦同時體厚瑩潤絶𩔖西施瓣背深紅面正黄瓣展則外暈黄而内暈紅既徹則一黄菊耳徑可二寸有半沈譜曰深紅千瓣週邊黄色半開時紅黄相雜如錦銀鎖口花初黄後淡週邊白色如銀半開時黄白相雜可愛上二花可為絶品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蔕即迸成三四亦有至五六者其瓣面重黄而背重紅開時奇怪一分為三截下截皆黄中截則紅其頂又紅四面支撑紅黄交雜如錦開徹四面盡露紅背盡隱厚徑二寸餘上尖髙二寸如樓臺氣香葉黑綠澤皺而瓦有稜角其尖最多亞甚深葉根多冗莖紫枝幹勁挺髙可四五尺御袍黄一名瓊英黄一名紫梗御袍黄一名柘袍黄一名大御袍黄花如小錢大初開中赤
【圖】
既開瑩黄徑三寸半瓣濶開早瓣末如有細毛開最久殘則紅葉綠稀而長厚而大亞深葉根青淨莖葉枝幹扶疎髙可一丈狀𩔖御愛但心有大小之分青梗御袍黄一名御衣黄一名淺色御袍黄朶瓣葉幹俱𩔖小御袍黄但瓣疎而莖清耳范譜曰千瓣初開深鵝黄而差疎瘦久則變白側金盞此品𩔖大金黄其大過之有及一寸八分者瓣有四層皆整齊花片亦濶大明黄色深黄心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫狀元黄一名小金蓮其花焦黄燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根清淨莖淡紅枝幹順直扶疎髙七八尺翦金毬一名翦金黄一名金鳳毛一名金樓子一名密翦毬其色瑩黄瓣末細碎如翦頂突有細萼相雜茸茸氣香其殘也紅葉青而綠皺而稠肥而厚濶
【圖】
而短亞深葉根冗甚枝幹勁挺髙可五六尺黄繡毬一名金繡毬一名黄羅衫一名木犀毬一名金毬花深黄葉色稍淡而髙大晩黄毬深黄千瓣開極大十采毬黄千瓣如毬大金毬金黄千瓣瓣反成毬小金毬一名毬子菊一名毬子黄一名金纓菊一名金彈子深黄千瓣中邊一色花較小突起如毬毬子開以九月中深黄千葉尖細重疊皆有倫理一枝之杪叢生百餘花若小毬諸菊黄花最小無過此者然枝青葉碧花色鮮明相映尤好金鈴菊花頭甚小如鈴之圓深黄一色其幹之長與人等或言有髙近一丈者可以上架亦可蟠結為塔故又名塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黄千葉菊以黄為正鈴以金為質是菊正黄色而葉有鐸形則于名實兩無愧也菊有花密枝偏䨇心貌長者謂之鞍子菊與此花一種
【圖】
特以地脉肥瘠使之然爾又有大黄鈴大金鈴蜂鈴之𩔖或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黄千葉與金萬鈴相𩔖而花頭瘦小不甚鮮茂以生非其時故也秋金鈴出西京開以九月中深黄䨇紋重葉花中細蕊皆出小鈴其萼亦如鈴葉但此花葉短廣而青有如蜂鈴狀初出時京師戚里相傳以為愛翫蜂鈴開以九月中千葉深黄花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此别爾大金鈴開以九月末深黄有鈴者皆如鐸之形而此花之中實皆五出細花下有大葉承之每葉有䨇紋枝與常菊相似葉大而疎一枝不過十數葉俗名大金鈴以花形似秋萬鈴耳千葉小金錢畧似明州黄花葉中外疊疊整齊心甚大單葉
【圖】
小金錢花心尤大開最早重陽前已爛熳小金錢開早大于小錢明黄瓣深黄心其瓣齊齊三層花瓣展其心則舒而為筩大金錢開遲大僅及折二錢心瓣明黄一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黄䨇紋重葉似大金菊而花形圓齊頗𩔖滴滴金人未有識者或以為棣棠菊或以為大金鈴但以花葉辨之乃可見荔枝菊花頭大于小錢明黄細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香清甚姚江士友云其花黄狀似楊梅金荔枝一名荔枝黄花金黄徑二寸餘厚半之瓣短而尖開遲葉青而稠大而尖其亞淺髙可三四尺荔枝紅一名紅荔枝紅黄千瓣棣棠出西京開以九月末䨇紋多葉自中至外長短相次如千葉棣棠狀凡黄菊𩔖多小花如都勝御愛雖稍大而色皆淺黄其最
【圖】
大者若大金鈴菊則又單葉淺薄無甚佳處惟此花深黄多葉大于諸菊而又枝葉甚青一枝叢生至十餘朶花葉相映顔色鮮好甚可愛也金䭔子花比甘菊差大纖穠酷似棣棠色艶如赤金他花色皆不及葢奇品也葉亦似窠株不甚髙金陵最多開早九煉金一名滲金黄一名銷金菊花似棣棠菊而稍大瓣似荔枝菊而稍禿開于九月前外暈金黄中暈焦黄葉綠狹而尖亞深葉根多冗莖紫而細勁直如鐵髙可一丈黄二色九月末開鵝黄䨇紋多葉一花之間自有深淡兩色然此花甚𩔖薔薇菊惟形差小又近蕊多有亂葉不然亦不辨其異種也橙菊花瓣與諸菊絶異黄色不甚深其瓣成筩排𥪡生于萼上後乃開作小片婉孌至于成團衆瓣之下又有綂裙一層承之亦猶橙皮之外包也其中無心小御袍黄一名深色御袍黄花全似御袍黄瓣稍細開頗遲心起突色如深鵝黄菊瘦有心不突黄萬卷一名
【圖】
金盤橙其色金黄徑二寸有半厚三之二其外夾瓣其中筩瓣開遲葉青而稠大而瓦其末團其亞深葉根多冗枝幹偃蹇而麤大髙五六尺鄧州黄開以九月末單葉䨇紋深于鵝黄而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黄菊而白者以五月採今人間相傳多以白菊為貴又採以九月頗與古說相異惟黄菊味甘氣香枝幹葉形全𩔖白菊疑𢎞景所說即此金絲菊花頭大過折二錢深黄細瓣凡五層一簇黄心甚小與瓣一色顔色可愛名為金絲者以其花瓣顯然起紋綹也十月方開此花根荄極壯垂絲菊花蕊深黄莖極柔細隨風動搖如垂絲海棠錦牡丹花之紅黄赤黄者多以錦名花之豐碩而矬者多以牡丹名或又名秋牡丹檀香毬色老黄形團瓣圓厚開徹整齊徑幾三寸厚三之二氣香葉幹短蹙麝香黄花心豐腴旁短葉密承之格極髙勝亦有白者
【圖】
大畧似白佛頂而勝之逺甚吳中比年始有黄寒菊花頭大如小錢心瓣皆深黄色瓣有五層甚細開至多日心與瓣并而為一不止五層重數甚多聳突而髙其香與態度皆可愛狀𩔖金鈴菊差大耳薔薇九月末開深黄䨇紋單葉有黄細蕊出小鈴萼中枝幹差細葉有支股而圓又薔薇有紅黄千葉單葉兩種而單葉者差尖人間謂之野薔薇葢以單葉爾鵝毛一名鵝兒黄開以九月淡黄纖如細毛生于花萼上凡菊大率花心皆細葉如下有大葉承之則謂之杔葉今鵝毛花自内至外葉皆一等但長短上下有次爾花形小于萬鈴亦近年花也金孔雀一名金褥菊蓓蕾甚巨初開金黄既開赤黄徑三寸半厚稱之其氣不佳瓣尖而下垂隨開隨悴葉青而濁長大而皺其亞深根冗甚枝幹偃蹇而麤大髙可一丈黄五九菊花鵝黄色外尖瓣一層中瓣茸茸然徑僅如錢夏秋二度開葉青而稠長而多尖其亞深葉根有冗
【圖】
枝幹細而高僅二三尺九日黄大如小錢黄瓣黄心心帶微青瓣有三層狀𩔖小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黄一名黄芙蓉一名金芙蓉一名近秋黄一名晩節黄一名大蠟瓣花蜜蠟色徑二寸有半瓣濶微皺開于秋末葉青稀厚而瓦大如掌亞深枝幹麤勁如樹髙可八九尺小殿秋黄朶瓣葉幹俱似殿秋黄而清雅過之疊羅黄狀如小金黄花葉尖瘦如翦羅縠三兩花自作一髙枝出叢上態度瀟灑繖葢黄花似御袍黄而小柄長而細萼黄莖青小金眼一名楊梅毬一名金帶圍一名腰金紫與大金眼同花朶差小枝幹稍細髙僅三四尺太真黄花如小金錢色鮮明黄木香深黄小千瓣花僅如錢黄翦羢色金黄黄粉團黄花千瓣中心微赤黄蠟瓣花淡黄錦雀舌一名金雀舌重黄多
【圖】
瓣瓣微尖如雀舌金玲瓏一名錦玲瓏一名金絡索金黄千瓣瓣卷如玲瓏錦絲桃一名錦蘇桃瓣背紫而面黄餘𩔖紫絲桃黄牡丹其花鵝黄其背色稍深金紐絲一名金撚線一名出谷箋一名金紋絲色瑩黄開遲髙可一丈瘦則薄而小肥則與銀紐絲同錦西施紅黄多瓣形態似黄西施黄西施嫩黄多瓣瑪瑙西施紅黄多瓣二色瑪瑙金紅淡黄二色千瓣錦褒姒金黄千瓣似粉褒姒而韻態尤勝鴛鴦菊一名合歡金千朶小黄花皆並蔕葉深碧波斯菊花頭極大一枝只一葩喜倒垂下久則微捲如髪之鬈淡黄千瓣茉莉菊花頭巧小淡淡黄色一蕊只十五六瓣或止二十片一㸃綠心其狀似茉莉花不𩔖諸菊葉即菊也每枝條之上抽出十餘層小枝枝皆簇簇有蕊紫粉團黄花千瓣中心微赤錦麒麟一名回回菊其花極耐霜露徑
【圖】
可二寸萼黄瓣初赤紅既開則面金黄而背赤紅葉綠而黑長厚而尖其亞深葉根有冗髙可五六尺鶯羽黄一名鶯乳黄嫩黄千瓣如大錢樓子佛頂花鵝黄其瓣大約四層下一層瓣單而大二層數疊稍縮三層亦數疊又縮四層黄萼細鈴茸茸然突起作頂徑僅如錢經霜即白其葉微似錦繡毬青而皺長厚而尖其亞淺葉根有冗其枝幹勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黄佛頂一名佛頭菊一名黄餅子一名觀音菊黄千瓣中心細瓣髙起花徑寸餘心突起似佛頂四邊單瓣瓣色深黄黄佛頭花頭不及小錢明黄色狀如金鈴菊中外不辨心瓣但見混同純是碎葉突起甚髙又如白佛頭菊之黄心也佛頭菊無心中邊亦同小黄佛頂一名單葉小金錢花佛頭頗痩花心微窪
【圖】
兎色黄蓓蕾葉幹俱似繡芙蓉瓣似荔枝菊色似兎毛徑僅二寸殊不足觀野菊亦有三兩種花頭甚小單層心與瓣皆明黄色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　以上黄色九華菊此品乃淵明所賞今越俗多呼為大笑瓣兩層者曰九華白瓣黄心花頭極大有濶及二寸四五分者其態異常為白色之冠香亦清勝枝葉疎散九月半方開昔淵明𡮢言秋菊盈園其詩集中僅存九華之一名喜容千葉花初開微黄花心極小花中色深外微暈淡欣然丰艶有喜色甚稱其名久則變白尤耐封植可以引長七八尺至一丈亦可攬結白花中髙品也金杯玉盤中心黄四旁淺白大葉三數層花頭徑三寸菊之大者不過此本出江東比年稍移栽吳中粉團此品與諸菊絶異含蕊時色淺黄帶
【圖】
微青花瓣成筩排𥪡生于萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚麤其梗柔弱龍腦一名小銀臺一名瑤井欄出京師開以九月末𩔖金萬鈴而葉尖花色𩔖人間紫鬱金而外葉純白香氣芬烈甚似龍腦是香與色俱可貴也新羅一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有青黄細葉如花蕊之狀盛開後細葉舒展始見其蕊枝正紫色葉青支股甚小凡菊𩔖多尖闕而此花之蕊分為五出如人之有支股與花相映標韻髙雅非尋常比玉毬出陳州開以九月末多葉白花近蕊微有紅色花外大葉有䨇紋瑩白齊長而蕊中小葉如翦茸初開時有殻青久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麤葉
【圖】
尖長無殘闕枝葉皆有浮毛頗與諸菊異然顔色標致固自不凡近年以來方有此本出爐銀一名銀紅西施一名粉芙蓉花寶色瓣厚大初微紅後蒼白如銀出爐終始可愛徑三寸許形團葉青而黄有紋蠟色皺而瓦長厚而尖葉根冗莖青枝幹屈曲髙僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色青白而有光燄花抱蔕大于鵝卵其瓣有紋中有細萼開最久殘則牙紅葉稀而青長大而多尖亞深枝幹勁直而扶疎髙可一丈玉牡丹一名青心玉牡丹一名蓮花菊花千瓣潔白如玉徑二寸許中暈青碧開早開徹疎爽葉青而稀長而厚狹而尖亞深葉根有冗莖淡紅枝幹勁挺髙僅二三尺玉芙蓉一名酴釄菊一名銀芙蓉初開微黄後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇髙僅三四尺
【圖】
銀紐絲一名白萬卷一名萬卷書一名銀絞絲一名撚銀條一名鵝毛菊一名銀撚絲初微黄後瑩白如雪徑可三寸體薄開早氣香味甘萼黄開徹瓣紐則萼亦不見瓣如𥿄撚殘則淡紅葉青而稠亞淺枝幹勁直扶疎髙可六七尺一搻雪一名勝瓊花花碩大有寶色其瓣茸茸然如雪花之六出葉似白西施而長大幹枝順直髙大玉寶相白多瓣初開微紅蠟瓣西施一名蜜西蠟瓣花不甚大而溫然玉質其品甚髙此外有紅蠟瓣大蠟瓣雖冐蠟瓣之名而實不相似惟紫蠟瓣花畧相似而枝葉又全不𩔖白疊羅一名新羅菊一名疊雪羅一名玉梅一名白疊雪一名倭菊蓓蕾難開中暈青而微黄開徹瑩白如雪徑可三寸厚三之二其瓣羅紋其殘粉紅葉青而稠大而仰其末團其亞深枝幹勁挺髙僅三四尺一團雪一名白雪團一名簇香毬一名鬭嬋娟花極白晶瑩瓣如勺長而厚疎朗香清中萼黄開遲最
【圖】
久徑可二寸殘時紫紅葉稀似艾白而青大而長尖而厚濶如掌亞最深葉極耐日深冬五色斑然如畫枝幹勁直髙可六七尺玉玲瓏一名玉連環蓓蕾初淡黄而微青漸作牙紅既開純白其瓣初仰而後覆葉青長而濶厚而大有稜角葉根淨秋有采色莖淡紅枝幹順直髙可至丈玉鈴開以九月中純白千葉中有細鈴甚𩔖大金鈴凡白花中如玉毬新羅形態髙雅而此花可與爭勝白麝香似麝香黄花差小亦豐腴韻勝蓮花菊如小白蓮花多葉而無心花頭疎極瀟散清絶一枝只一葩綠葉甚纖巧萬鈴菊中心淡黄䭔子旁白花葉繞之花端極尖香尤清烈月下白一名玉兎華花青色白如月下觀之徑僅二寸其形團其瓣細而厚葉青似水晶毬長而狹其背弓其亞淺其枝幹勁挺髙可三四尺水晶毬其花瑩白而嫩初開微青徑二寸許其瓣細而茸中微有黄萼初褊薄後乃暄泛葉稀而弓青而滑
【圖】
肥而厚大而長亞淺根有冗莖青枝幹挺勁髙可七八尺芙蓉菊開就者如小木芙蓉尤穠盛者如樓子芍藥但難培植多不能繁象牙毬其花豐碩初開黄白色其後牙色微作鴨卵之形柄弱不任其花色稠青而毛莖亦青劈破玉小白花每瓣有黄紋如線界之為二大笑菊白瓣黄心本與九華同種其單層者為大笑花頭差小不及兩層者之大其葉𩔖栗木葉亦名栗葉菊徘徊菊淡白瓣黄心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開亦若是矣其名不妄十月初方開或有一枝花頭多者至攅聚五六顆近似淮南菊玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉青而毛稀可數大如茄葉亞淺枝幹勁直如木髙可六七尺酴醿出相州開以九月末純白千葉自中至外長短
【圖】
相次花之大小正如酴醿而枝幹纖柔頗有態度若花葉稍圓加以檀蕊真酴醿也玉盆出滑州開以九月末多葉黄心内深外淡而下有濶白大葉連綴承之有如盆盂中盛花狀世人相傳為玉盆菊者大率皆黄心碎葉初不知其得名之繇後請于識者乃知物之見名于人者必有形似之實云波斯菊白千瓣狀同黄波斯白西施一名白粉西一名白二色花初微紅其中暈紅而黄既則白而瑩徑三寸以上厚二寸許瓣參差開早葉青而稠狹而尖其亞深葉枝多冗枝幹偃蹇髙僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有䨇紋白葉謂之銀盆者以其下葉正白故也此菊近出未多見木香菊一名玉錢大過小錢白瓣淡黄心瓣有三四層頗細狀如春架中木香花又如初開纒枝白但此花頭舒展稍平坦耳亦有黄色者銀盤白瓣二層黄心突起頗髙花頭或大或小不同想地
【圖】
有肥瘠故也鄧州白九月末開單葉䨇紋白葉中有細蕊出鈴萼中凡菊單葉如薔薇菊之𩔖大率花葉圓密相次而此花葉皆尖細相去稀疎然香比諸菊甚烈又為藥中所用葢鄧州菊潭所出枝幹甚纖柔葉端有支股而長亦不甚青白菊單葉白花蕊與鄧州白相𩔖但花葉差濶相次圓密而枝葉麤繁人多謂此為鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黄後牙色徑可二寸殘則淡紅葉青而狹長而多尖其亞深葉根冗甚枝幹細偃蹇髙可五六尺佛頂菊一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黄心初如楊梅之肉蕾後皆舒為筩子狀如蜂窠末後突起甚髙又且最大枝幹堅麤葉亦麤厚一種毎枝多直生上只一花少有旁出枝一種每一枝頭分為三四小枝各一花小白佛頂
【圖】
心大突起似佛頂單瓣淮南菊一種白瓣黄心瓣有四層上層抱心帶微黄色下層黯淡純白大不及折二錢枝頭一簇六七花一種淡白瓣淡黄心顔色不相染惹瓣有四層一枝攅聚六七花其枝杪六花如六面仗鼔相抵惟中央一花大于折三錢此則所産之地力有不同也大率此花自有三節不同初開花面微帶黄色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁縟全似茉莉綠葉亦似之長大而圓淨玉盤菊黄心突起淡黄綠邊粉薔薇花似紫薔薇而粉色玉甌菊或云甌子菊即纒枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名
【圖】
芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同白五九菊一名銀鈴菊一名夏玉鈴外瓣一層純白其中鈴萼淡黄徑僅如錢夏秋二度開葉青長大而尖亞深葉根有冗髙僅二三尺八仙菊花初青白色後粉色一花七八蕊葉尖長而青蠟瓣粉西施一名粉西嬌一名西施嬌葉幹全𩔖三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黄色似蘸瓊玲瓏白千瓣參差不齊碧蕊玲瓏白千瓣葉色深綠白絨毬花粉白餘𩔖紫絨毬白翦絨一名翦鵝毛一名翦鵝翎色雪白銀荔枝大㮣似金荔枝碧桃菊其花純白葉與紫芍藥相似艾葉菊心小葉單綠葉尖長似蓬
【圖】
艾白鶴頂似鶴頂紅而色較白白鶴翎一名銀鶴翎一名銀雀舌一名玉雀舌花純白與粉鶴翎同瓣皆有尖下垂粉蝴蝶一名玉蝴蝶一名白蛺蝶千瓣小白花白蠟瓣一名玉菡蓞花純白與粉蠟瓣同腦子菊花瓣微皺縮如腦子狀樓子菊層層狀如樓子單心菊細花心瓣大五月菊花心極大每一鬚皆中空攅成一匾毬子紅白單葉繞承之每枝只一花徑二寸葉似茼蒿夏中開近年院體畫草蟲喜以此菊冩生殿秋白一名玉玫瑰花朶葉幹俱𩔖殿秋黄寒菊大過小錢短白瓣開多日其瓣方増長明黄心心乃攅聚碎葉突起頗髙枝條柔細十月方開　以上白色　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝幹𩔖棣棠但色
【圖】
紫花大爾菊中惟此最大而風流態度又為可貴獨恨色非黄白不得與諸菊爭先耳紫牡丹一名紫西施一名山桃紅一名檀心紫花初開紅黄間雜如錦後粉紫徑可三寸瓣比次而整齊開遲氣香葉綠而澤長厚而尖其亞深葉根有冗枝幹肥壯髙僅三四尺碧江霞紫花青蔕蔕角突出花外小花花之奇異者䨇飛燕一名紫䨇飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟灑氣味芬馥不可以常品目之朝天紫一名順聖紫蓓蕾青碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根清淨枝幹細紫勁而直髙可五六尺翦霞綃紫多瓣瓣邊如翦其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞
【圖】
香紫一名錦瑞香花淡紫如瑞香色徑寸許瓣疎尖而𥪡枝葉𩔖金荔枝紫絲桃一名紫蘇桃一名曉天霞蓓蕾青綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱𩔖紫玉蓮墨菊一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目為順聖紫皆紫之極非世俗㸃染之説也夏萬鈴出鄜州開以五月紫色細鈴生于䨇紋大葉之上以時别之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有䨇紋大葉承之諸菊如棣棠是其最大獨此菊與順聖過焉環美可愛荔枝
【圖】
紫出西京九月中開千葉紫花葉捲為筒大小相間凡菊鈴并蕊皆生托葉之上葉背乃有花萼與枝相連而此菊上下左右攅聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅翦春花先紅後紫復淡紅變蒼白徑可三寸厚稱之其瓣濶大而鬅鬆開早氣香葉薄綠而澤稀而多尖其枝幹順直髙可四五尺繡毬出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉蓮一名紫荷衣一名紫蠟瓣蓓蕾青綠花紫而紅質如蠟徑可二寸瓣如勺終始上𥪡葉全似朝天紫瑪瑙盤淡紫赤心千瓣花極豐大紫薔薇花畧小似紫玉
【圖】
蓮而色淡紫羅繖一名紫羅袍花似紫鶴翎小而厚色勻其瓣羅紋而細葉青大而稠根多冗枝幹勁直髙大紫繡毬一名紫羅衫其花粉紫得養則如紫牡丹之色蒨麗失養則青紅黄白夾雜而不勻瓣結不舒葉𩔖錦繡毬綠而混厚而皺紫翦絨四翦絨俱小巧紫者其名獨振金絲菊紫花黄心以蕊得名水紅蓮一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝幹勁直髙可一丈或以為太液蓮非雞冠紫一名紫鳳冠千瓣髙大起樓取象于雞冠花非以雞之冠為比也福州紫紫多瓣　以上紫色　狀元紅花重紅徑可二寸厚半之瓣濶而短厚有紋其末黄其紅耐久開早葉似猫脚跡綠而麗亞深葉根冗枝幹如鐵髙僅三四尺錦心繡口一名楊妃
【圖】
茜裾紅一名美人紅徑二寸許厚半之外大瓣一二層深桃紅中筒瓣突起初青而後黄筒之中嬌紅而外粉筒之口金黄爛熳如錦香清開與報君知同葉綠而澤團而弓稀而可數其缺刻如㨗業枝幹紅紫細勁順直髙可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅既開彷彿亞腰葫蘆亞處無瓣黄蕊繞之其徹也黄蕊不見攅簇成毬大如雞卵開極耐久葉綠而秀濶而長薄而多尖葉根有冗莖淡紅枝幹勁直髙可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉青澤厚而大亞深末團葉根清淨莖青枝幹肥壯順直髙可四五尺紫霞觴一名紫霞杯花似狀元紅厚而大開早初重紅稍開即木紅葉青濶而皺亞深葉根多冗枝幹挺勁髙可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黄
【圖】
並作瑪瑙色中暈穠而外暈淡其瓣尖細而鬅鬆徑二寸有半厚稱之葉青澤厚而長稍尖亞深莖青枝幹順直髙可四五尺海雲紅一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黄其徹也鬅鬆其葉長而大青而多尖其亞深枝幹壯大髙可四五尺臙脂菊𩔖桃花菊深紅淺紫比臙脂色尤重比年始有之此品既出桃花菊遂無顔色葢竒品也縷金妝一名金線菊深紅千瓣中有黄線路出爐金一名錦芙蓉金紅千瓣色如爐金出火火煉金花徑僅寸許外尖瓣猩紅其中萼金黄朶垂其紅不變葉綠而澤稀而瓦長厚而尖亞深枝幹勁直髙可四五尺木紅毬一名紅羅衫一名紅繡毬花初開殷紅稍開即木紅徑可二寸有半瓣下覆如毬心萼黄甚莖葉枝幹頗𩔖御袍黄髙可五六尺紫骨朶一名大紅繡毬一名
【圖】
紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤豐滿如榴子其徹也攅簇如毬葉𩔖紫霞觴葉綠而小根有冗枝幹勁直髙可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉青厚短大而稠其尖多其亞淺葉根冗甚莖青枝幹偃蹇髙可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目既開徑二寸以上其萼如小錢初青後黄其中隱然有頂有開數瓣上𥪡者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅㸃面徑三寸瓣大而圓紅翦絨初殷紅後木紅徑寸有半其形薄而瓦其瓣末碎而茸攅簇如刺葉綠尖而小其亞淺其莖紅葉根清淨枝幹扶疎髙可三四尺錦繡毬一名
【圖】
錦羅衫蓓蕾如栗其花抱蔕其初殷紅既開鮮紅漸作紅黄色瓣濶而短葉似紫繡毬稀而大皺而尖葉根有冗鶴頂紅一名不老紅花似晩香紅薄而小外暈粉紅中暈大紅開徹粉紅瓣下嚲大紅瓣上攅如鶴頂葉青圓而小枝幹不甚髙大雞冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖青枝幹挺勁髙可四五尺繡芙蓉一名赤心黄一名老金黄初開赤紅既開中暈赤而外暈黄其瓣面黄而背紅徑二寸有半厚半之開早稜層整齊葉青澤而脆亞深葉根冗甚枝幹偃蹇而麤大髙可四五尺錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙蓉菊狀如芙蓉紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黄色其萼黄徑二寸許厚半之瓣如勺而
【圖】
毛末微皺上簇如蓮萼黄而大萼中或突起數瓣葉綠長大而多尖其亞深葉根有冗幹勁挺髙可四五尺襄陽紅並蔕䨇頭出九江彭澤賓州紅一名岳州紅一名日輪紅重紅褊薄如鏇徑二寸中黄萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為二三與花葉相雜比茸茸然花心與筒葉中有青黄色頗與諸菊異冬菊花薄而小徑僅寸半色深紅質如蠟瓣濶而短開極遲葉疎青而澤初似銀芍藥其後弓而厚長而尖亞深尖多莖紫枝幹順直扶疎髙可五六尺　以上紅色　桃花菊劉蒙泉云粉紅單葉中有黄蕊其色正䫫桃花俗以此名葢以言其色爾花之形度雖不甚佳而開于諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十
【圖】
三四片開時長短不齊經多日乃齊其心黄色内帶微綠此花嗅之無香惟撚破聞之方知有香至中秋便開開至十餘日漸變為白色或生青蟲食其花片則衰矣其綠葉甚細小范成大云多葉至四五重粉紅色濃淡在桃杏紅梅之間未霜即開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃既開四面支撑紫燄騰耀後漸白紐絲葉青而稀濶大如掌亞深葉根多冗枝幹順直而扶疎髙可七八尺垂絲粉紅出西京九月中開千瓣細如茸攅聚相次花下亦無托瓣枝幹纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名即一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉青長大而稀亞深葉根清淨枝幹順直髙可一丈粉西施一名
【圖】
紅西施一名紅粉西一名粉西花豐碩似白西施初開紅黄相雜有寶色開徹則淡粉紅瓣卷而紐背慘而紅如猱頭然柄弱不任葉青而厚長而瓦狹而尖亞深葉根多冗枝幹亦𩔖白西施合蟬菊九月末開粉紅筒瓣花形細者與蕊雜比方盛開時筒之大者裂為兩翅如飛舞狀一枝之杪凡三四花灑金紅一名灑金香一名金錢豹淡紅千瓣瓣間有黄色如灑紅粉團一名粉團花粉紅徑二寸厚半之中暈紅瓣短而多紋枝葉似金荔枝而青樓子粉西施一名晩香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠青而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍藥而髙大不及粉褒姒花粉紅而
【圖】
小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人𩔖多混稱不知玲瓏者疏朗通透之物卷則書卷畫卷之𩔖管則簫管筆管之𩔖取象各不同有詠之連環絡索即玲瓏之别號于命名之意寖失不可不辨八寶瑪瑙一名八寶菊千瓣粉紅花花具紅黄衆色紫芙蓉一名勝芙蓉一名芙蓉菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣　以上粉紅色　珠子菊白色見本草注云南京有一種開小花瓣下如小珠子丹菊見嵇含菊
【圖】
銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴往往有六七色黄白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朶二色西施一名紅二色一名黄二色一名二色白一名平分秋色徑可三寸厚半之開最久瓣葉枝幹皆與白西施同初開時數朶淡紅數朶淡黄逈然不𩔖半開時五彩寶色炫爛奪目開徹則皆淡桃紅色矣二色楊妃一名二喬一名金菊對芙蓉多瓣淺紅淡黄二色䨇出如金銀花徑僅二寸其萼黄其瓣如兎耳其葉綠而不澤厚而尖皺而瓦赤金盤一名脂暈黄一名琥珀杯其花初開紅黄而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅翦絨大寸許瓣疎初開黄而紅後紅而黄色易衰葉緑厚而短尖而
【圖】
長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣卷皺密蹙下截深黄上截瑩白重臺彷彿水仙花下垂成穟如梅花清逸開早香甚葉綠大而皺尖而長其亞深葉根多冗其枝幹柔細而扶疎髙可一丈或以為茉莉菊甚謬海棠菊一名錦菊一名海棠春一名海棠嬌一名海棠紅一名小桃紅一名鐵幹紅色𩔖垂絲海棠徑寸有半形薄而瓦瓣短多紋而尖愈開愈竒有寶色中暈赤外暈黄邊暈純白或數色錯出變態不窮葉綠而澤厚而小亞深其枝幹勁直扶疎髙可四五尺蜜西施蜜色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其殘也紅而麗葉青而稠大而尖亞深葉根冗枝幹偃蹇髙可四五尺紫絨
【圖】
毬一名紫絲毬一名紫蘇桃蓓蕾圓而綠如小龍眼大其開也碧綠紅紫黄白諸色間雜而紫燄為多瓣細而鑲四面參差茸茸如翦徑僅寸許圓如毬葉𩔖朝天紫小而青尖亞似少葉根清淨枝幹細直而勁髙可四五尺僧衣褐一名緇衣菊深栩子色小刺蝟菊一名栗葉花如兎毛朶團瓣如蝟之刺大如雞卵葉長而尖枝幹勁挺高可三四尺　以上異品
〔增〕劉蒙泉《菊譜》銀臺深黄萬銀鈴葉有五出而下有䨇紋白葉開之初疑與龍腦菊一種但花形差大且不甚香耳俗謂龍腦菊為小銀臺葢以相似故也枝幹纖柔葉青黄而麤疎近出洛陽水北小民家未多見也　范成大《菊譜》藤菊花密條柔以長如藤蔓可編作屏障亦名棚菊種之坡上則垂下裊數尺如纓絡尤宜池潭之瀕　史正志《菊譜》密友花頭大過折三明黄濶片花瓣形色不在諸品之下初開時長短不齊開
【圖】
極其盛乃齊至于六層其中如抽芽數條短短小心與瓣為一色狀如春間黄密友花窠枝低矮綠葉最繁密見霜則周圍綠葉變紫色　沈兢《菊譜》諸州及禁苑品𩔖有樝子菊花小色黄香如樝子泰州黄　黄素馨　白素馨　蹙線菊　鐵脚黄鈴　黑葉兒　團圓菊　柳條菊　枝亭菊枝梗甚長用杖子撐之即籬菊一丈黄碧蟬菊青色鈸兒菊一種紫梗開早一種青梗開晩潛山朱新仲菊坡有玉盤盂與金鈴菊相似枇杷菊葉似枇杷花似金盞銀臺而極大却不甚香舒州有蜂兒菊鵝黄色水晶菊花面甚大色白而透明潛江有鋪茸菊色綠其花甚大光如茸二月間開臨安有長沙菊　滿堂金
【圖】
壽安真珠俱黄色孩兒白　婺州有銷金紫菊紫瓣黄沿銷銀黄菊黄瓣白沿乾紅菊花瓣乾紅四沿黄色即是銷金菊三種乃佛頭菊種也浙有荷菊日開一瓣開足成荷花形衆菊未開不開衆菊已謝不謝金陵有松菊枝葉勁細如松其花如碎金層出于密葉之上　史鑄《越中菊譜》凌風菊黄色見山谷詩柑子菊黄色見后山詩楊妃裙黄色見徐仲車詩蠟梅菊見聞人善言菊卿公暇集　周師厚《洛陽．菊譜》紫幹子　五色菊　黄簇菊　柿葉菊　青心菊　葉紅菊　黄窠廷子　探白子　紅香菊　釵頭菊　川金菊深色單葉川翦金按原譜雜採劉范沈史諸譜以色分𩔖間
【圖】
有遺逸續錄于此
子／醫家／御定佩文齋廣群芳譜／花譜　卷二十二至卷五十三／卷四十八　菊花一／彚考(P.23-2)..[文淵閣四庫全書本]
〔彚考〕
〔原〕《禮記．月令》季秋之月菊有黄華　《唐書．李適傳》凡天子饗㑹遊豫惟宰相及學士得從秋登慈恩寺浮圖獻菊花酒稱壽
〔增〕《山海經》女几之山其草多菊
〔原〕《列仙傳》文賔取嫗數十年輙棄之後嫗老年九十餘復見賔年更壯拜泣至正月朝㑹鄉亭西社中賔教令服菊花地膚桑上寄生松子以益氣嫗亦更壯復百餘歲　《西京雜記》戚夫人侍兒賈佩蘭後出為扶風人段
【圖】
儒妻說在宮時九月九日佩茱茰食蓬餌飲菊花酒令人長壽菊華舒時并採莖葉雜黍米釀之至來年九月九日始熟就飲焉故謂之菊花酒　《神仙傳》康風子服甘菊花桐實後得仙　《神鏡記》滎陽郡西有靈源山巖有紫菊　《荊州記》縣北八里有菊水其源旁悉芳菊水極甘馨又中有三十家不復穿井即飲此水上壽百二十三十中壽百餘七十者猶以為夭漢司空王暢太傅袁隗為南陽縣令月送三十餘石飲食澡浴悉用之太
【圖】
尉胡廣久患風羸恒汲飲此水疾遂瘳此菊莖短葩大食之甘美異於餘菊廣又收其實種之京師遂處處傳植之　《風土記》日精治蘠皆菊之花莖别名也生依水邊其花煌煌霜降之節惟此草盛茂九月律中無射俗尚九日候時之草也
〔增〕《拾遺記》背明國有紫菊謂之日精一莖一蔓延及數畝味甘食者至老不饑渴
〔原〕《續晉陽秋》陶潛九月九日無酒坐宅邊菊叢中採摘盈把望見白衣人至乃王𢎞送酒即便就酌　《續齊諧記》
【圖】
汝南桓景從費長房遊學長房謂之曰九月九日汝南當有大災厄急令家人縫絳囊盛茱茰繫臂上登山飲菊花酒此禍可消景從其言舉家登山夕還雞犬俱暴死長房聞之曰此可代也　《名山記》朱孺子吳末入玉笥山服菊花乘雲升天
〔增〕《歲華紀麗》露凝白玉菊散黄金〔註〕秋日詩露凝千片玉菊散一叢金又云菊散金風起荷疎玉露圓
〔原〕《輦下歲時記》九月宫掖間爭插菊花民俗尤甚
〔增〕《清異錄》懿宗賞花歌云長生白久
【圖】
視黄共拜金剛不壞王
〔原〕《九域志》鄧州南陽郡土貢白菊三十斤　《越州圖經》菊山在蕭山縣西三里多甘菊　《歲時雜記》盧公範重陽日上五色糕菊花枝茱茰樹茱茰為辟邪翁菊花為延壽客故九日假此二物以消陽九之厄　《東坡雜記》菊黄中之色香味和正花葉根實皆長生藥也北方隨秋之早晩大畧至菊有黄華乃開獨嶺南不然至冬乃盛發嶺南地暖百卉造作無時而菊獨後開考其理菊性介烈不與百卉並盛衰須
【圖】
霜降乃發而嶺南常以冬至微霜故也其天姿髙潔如此宜其通仙靈也
〔增〕《東坡雜記》夏小正以物為節如王瓜苦菜之𩔖驗之畧不差而菊有黄華尤不失毫釐近時都下菊品至多皆人以他草接成不復與時節相應始八月盡十月菊不絶於市亦可怪也　李彦平《雜錄》韓魏公在北門有詩云不羞老圃秋容淡且看黄花晩節香識者知其晩節之髙
〔原〕《東京夢華錄》重九都下賞菊菊有數種有黄白色蕊若房曰萬鈴菊粉紅色
【圖】
曰桃紅菊白而檀心曰木香菊黄色而圓曰金鈴菊純白而大曰喜容菊無處無之酒家皆以菊花縛成洞户　《牧䜿閒談》蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊㵼人　《遯齋閒覽》南方花較北地常先一月獨菊花開最遲菊性宜冷也東坡𡮢言嶺南氣候不常吾謂菊花開時即重陽故在海南藝菊九畹後至冬半始開廼以十一月望日與客泛酒作重九㑹云
〔增〕《西溪叢
【圖】
語》楚辭云夕餐秋菊之落英王逸云英華也𩔖篇云英草榮而無實者後漢馮衍賦云食玉芝之茂英言英華之英洪興祖補註楚辭云秋花無自落者讀如我落其實而取其材之落此言為是今秋花亦有落者但菊蕊不落耳若云黄菊飄零滿地金即詩用楚辭之句且宋書符瑞志沈約云英葉也言食秋菊之葉據神農本草菊服之輕身耐老三月採葉玉函方王子喬變白增年方甘菊三月上寅採名曰玉英是英謂之葉晉許詢詩
【圖】
云青松凝素體秋菊落芳英　《老學庵筆記》菊花色雖多種黄者為正月令他卉皆曰始華於菊獨曰菊有黄花正其驗矣種法有九要一曰養胎二曰傳種三曰扶植四曰修葺五曰培䕶六曰幻弄七曰土宜八曰澆灌九曰除害能如此法便堪為松菊主人不減淵明矣　《三餘贅筆》曾端伯以菊花為佳友張敏叔以菊為壽客　《花經》菊四品六命　《乾淳歲時記》都人九月九日飲新酒泛萸簮菊且以菊糕為餽　《吳興園林記》趙氏菊
【圖】
坡園前面大溪為循堤畫橋蓉柳夾岸數百株中島植菊至百種為菊坡
〔原〕沈競《菊譜》臨安西馬城園每歲至重陽謂之鬭花各出竒異有八十餘種　東平府有溪堂為郡人遊賞之地溪流石崖間至秋州人泛舟溪中採石崖之菊以飲每歲必得一二種新異花
〔増〕《澄懐錄》終南五老洞碑記墨菊其色如墨古用其汁以書字
〔原〕《學圃餘疏》菊至江隂上海吾州而變態極矣有長丈許者有大如盌者有作異色二色者而皆名麤種
【圖】
其最貴乃各色翦絨各色幢各色西施各色狼牙乃謂之細種種之最難須得地得人燥濕以時蟲蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首歸今吾地尚有此種然開不能大佳想亦地氣使然菊中有黄白報君知最先開甘菊可作湯寒菊可入冬皆賤種也而皆不可廢又有一種五六月開亦異種也
〔增〕《懸笥瑣探》范文穆公至能作菊譜
【圖】
言月令以動植志氣候如桃桐軰直云始華而菊獨云菊有黄華豈以其正色獨立不伍衆草變詞而言之歟予始甚疑之信如譜中所載其色已不勝其多而月令獨云菊有黄華何也及來河南行熊耳錦屏𢎞農崤函諸山正秋草木俱衰謝盡山上下暨水厓籬落皆黄菊大如錢叢生粲然乃悟河南為中州得風氣之正黄為正色而正秋時著花隨地皆有此月令紀𠉀所以獨言之也然則如譜中所載諸品得無人智力變幻所致歟
【圖】
則其見述於月令宜矣　《缾花譜》各色細葉菊一品九命　《瓶史》浴菊宜好古而竒者　菊以黄白山茶秋海棠為婢
〔原〕《梧潯雜佩》陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壊陶淵明也聞者心媿　《花史》王龜齡十朋取莊園卉目為十八香以菊為冷香　吳致堯九疑考古云舂陵舊無菊自元次山始植沈譜云次山作菊圃記云在
【圖】
藥品為良藥為蔬菜是佳蔬　本草與千金方皆言菊花有子魏鍾㑹菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊冬收而春種之據此二說則菊之為花果有結子者　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　紫菊之名見于孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黄萼
【圖】
照耀丹墀杜荀鶴詩雨勻紫菊藂藂色趙嘏詩紫艶半開籬菊静夏英公詩落盡西風紫菊花韓忠獻公詩紫菊披香碎曉霞則紫花定是佳品　屈原離騷經朝飲木蘭之墜露兮夕餐秋菊之落英王逸註云言旦飲香木之墜露吸正陽之精液暮食芳菊之落華吞正隂之精蕊
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／傳(P.6-2)..[文淵閣四庫全書本]
〔傳〕
〔原〕元楊維楨〈黄華傳〉先生姓黄字華其先有日精者初生筮之繇曰煜煜煌煌綠衣黄裳徳與坤協數用九
【圖】
彰九九相仍俾爾壽昌佐用炎皇啓於兌方世為中黄夫中五數也寄旺四時九九重陽數也兌秋方也雖寄旺四時而盛必於秋乎陶氏旺春劉氏旺夏陶劉氏謝而中黄氏其昌乎後日精以養生術佐農皇氏壽登一百二十餘歲嘉其功封之雍州之土為壽鄉公賜姓中黄氏後有治蘠者注姬公旦爾雅旦上其名綴衣薦服於帝帝服之喜特賜御愛黄至孫英其祚始落三湘與屈原同夕餐英子為華西入秦遇陽翟大賈衒金爭價
【圖】
咸陽市華文備五色名次月令至今夏小正以華之善記節名為節華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上𡮢之喜曰金盞銀柈真神仙食也吾不能效武帝食露盤矣華𡮢以氣岸髙自標置曰予圜冠準天純色準地當贊天地開八荒壽域黄中通理獨暢四支非予前聞人佐農皇志也時陽九厄矣遂入平蓋山鍊九華大藥時時與好事者出沽酒市中見者咸呼
【圖】
為九華先生彭澤令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王𢎞送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬛較短長曰汝雖長遭斧創我雖短升中堂又以其能相殿最曰吾茹能使饑人辟糧汝能乎曰能吾飲能使癃殘人康寜壽
【圖】
考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬛亦曰吾一出能棟天子明堂一灰迹能染歴代之文章子能乎曰不能也曰此吾所以上子也潛聞而笑曰九華既失五鬛亦未為得也二三子黜徳滅巧將太上從太上無名功故無窮於是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冒姓名者
【圖】
曰滴金馬蘭童萬錢覆等凡六種題曰九華壽譜藏於家云
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／銘(P.12-2)..[文淵閣四庫全書本]
〔銘〕
〔增〕晉王淑之〈蘭菊銘〉蘭既春敷菊又秋榮芳薫百草色艶羣英孰是芳質在幽愈馨　嵇含〈菊花銘〉煌煌丹菊暮秋彌榮葳蕤圓秀翠葉紫莖詵詵神仙徒餐落英
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／賦(P.13-1)..[文淵閣四庫全書本]
賦
〈御製菊賦〉當金飈之蕭摵正珠露之飄零睹百卉之具腓感菀枯之逓更疇晩序而挺節矯氣化而敷榮爰有紫蔕含
【圖】
芳黄華逞茂擢苕穎於春初曜丰容於霜後先梅萼而吐芬繼蘭叢而擅秀既勁操之彌堅實寒香之可嗅爾其密葉蒙茸繁英歴琭霞蔚雲蒸煙披雨沐色徴土徳之純氣禀金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤癯儒植而供玩擷以當蔬存真味於淡泊協潛徳以敷腴亦有餐霞御氣乘雲握符盤飣桐杞囊繫茱萸或年壽之永延或災患之潛袪斯其著效於仙靈之籙尤不可以耳目拘也至若賦餐
【圖】
英於楚客傳送酒於晉賢泛甘馨於南郡準節令於渾天罔不貞操卓爾高韻悠然宜名流之競羨亦譜籍之長編矧茲北闕秋深西山氣爽餘桕葉之參差剰楓林之莽蒼蝶揚揚而𡡾秋鴈𡄸𡄸而流響寒漠漠而侵階月溶溶而度幌爾乃横逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之𡸁袖璀璨兮如白貝之編珂禀黄中之通理知中美之孔多蓋與松筠而共勁亦視桃李而殊科彼夫揚霜傑於詩人
【圖】
誇日精於本草藉滋培於寒雨綻鮮華於清曉咸以孤潔方幽人之貞高逸擬君子之道苟其歴歲寒而長存何恨乎挺生之不早
〔增〕魏鍾㑹〈菊花賦〉何秋菊之可奇兮獨華茂乎凝霜挺葳蕤於蒼春兮表壯觀乎金商延蔓蓊鬱緣阪被岡縹榦緑葉青柯紅芒芳實離離暉藻煌煌微風扇動照曜𡸁光於是季秋九月九日數并置酒華堂高㑹娛情百卉彫瘁芳菊始榮紛葩韡曄或黄或青乃有毛嬙西施
【圖】
荊姬秦嬴妍姿妖艶一顧傾城擢纖纖之素手雪皓腕而露形仰撫雲髻俯弄芳榮　晉孫楚〈菊花賦〉彼芳菊之為草兮禀自然之醇精當青春而潛翳兮迄素秋而敷榮於是和樂公子雍容無為翺翔華林駿足交馳薄言采之手折纖枝飛金英以浮旨酒拂翠葉以振羽儀偉茲物之珍麗兮超庶類而神竒　潘岳〈秋菊賦〉垂采煒於芙蓉流芳越乎蘭林遊女望榮而巧笑鵷雛遙集而弄音若乃真人採其實王母接其葩或充虚而養氣
【圖】
或增妖而揚蛾既延期以永壽又蠲疾而弭痾　齊卞伯玉〈菊賦〉佇寒丘以彌望覿中霜之嫩菊肇三春而懐芬凌九秋以愈馥不履苦而淪操不在同而表淑傷衆花之飄落嘉茲卉之能靈振勁翮以揚綠含凝露而吐英　唐楊炯〈庭菊賦〉庭菊美貞芳也天子幸於東都皇儲監守於武徳之殿以門下内省為左春坊今庶子裴公所居即黄門侍郎之㕔事也其庭有菊焉中令薛公昔拜瑣闥此焉遊處今兼左庶子止於東㕔甍宇連接
【圖】
洞門相向每罷朝之後未𡮢不游於斯詠於斯覽叢菊於斯歎其君子之徳命學士為之賦是日也薛愷以親賢為洗馬田巖以幽貞為學士高元思張師徳以至孝托後車顔强學沈尊行以博聞兼侍讀周琮李憲王祖英曹叔文以儒術進崔融徐彦伯劉知𣐱石抱忠以文章顯徳行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之末敢闕其辭哉遂作賦云日之貞矣於彼重陽
【圖】
菊之榮矣於彼華坊含天地之精氣吸日月之淳光雲布霧合箕舒翼張鬱兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之 煌煌爾其萬里年華九州春色花的爍兮如錦草綿連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志强其骨獨歲寒而晩登雨還風去天長地久純黄象於后土故採桑而菊衣輕體御於神仙故登
【圖】
山而菊酒文賔採之而羽化康公服之而不朽東極於是長存南陽以之睂壽胡太尉之允誠光輔漢庭萬機理三階平及暮年華髪𡸁肩秋菊長英蠲邪滌瘵於焉永貞鍾太尉之聲實彛倫魏室道合鹽梅功成輔弼降文屋之命修彭祖之術保性和神此焉終吉君章請老歲久懸車秋風生兮北園夕白露濕兮前階虚佇閑庭之曠邈對凉菊之扶疎人生行樂孰知其餘淵明解印退歸田野山鬱律兮萬里天蒼莽兮四下憑南軒以長
【圖】
嘯出東籬而盈把歸去來兮夫何為者若夫窈窕重闈亘青瑣兮接皇扉深沉大壯通肅成兮連博望乃有𨛬鄉貴族薛縣名家共汾河之鼎氣同庶子之春華朝遊夕處徘徊顧慕難揺落於三秋偉貞芳於十步伊纖莖之菲薄荷君子之恩遇不羡池水之芙蓉願比瑶山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至此聊從容以卒歲
〔原〕陸龜蒙〈杞菊賦〉天隨生宅荒
【圖】
少墻屋多隙地著圖書所前後皆樹以杞菊春苗恣肥得以採擷供左右杯案及夏五月枝葉老硬氣味苦澀旦暮猶責兒童輩掇拾不已人或歎曰千乘之邑非無好事之家日欲擊鮮為具以飽君者多矣君獨閉闗不出率空腸貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云惟杞惟菊偕寒互緑或穎或苕煙披雨沐我衣敗綈我飯脫粟羞慚齒牙苟且粱肉蔓延駢羅
【圖】
其生實多爾杞未棘爾菊未莎其如予何其如予何
〔增〕宋蘇軾〈後杞菊賦并序〉天隨生自言常食杞菊及夏五月枝葉老硬氣味苦澀猶食不已因作賦以自廣始余𡮢疑之以為士不遇窮約可也至於饑餓嚼囓草木則過矣而余仕宦十有九年家日益貧衣食之奉殆不如昔者及移守膠西意且一飽而齋厨索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不謬作後杞菊賦以自嘲且
【圖】
解之云吁嗟先生誰使汝坐堂上稱太守前賔客之造請後掾屬之趨走朝衙逹午夕坐過酉曾杯酒之不設攬草木以誑口對案顰蹙舉箸噎嘔昔隂將軍設麥飯與蔥葉井丹推去而不齅怪先生之眷眷豈故山之無有先生听然而笑曰人生一世如屈伸肘何者為貧何者為富何者為美何者為陋或糠覈而瓠肥或粱肉而墨瘦何侯方丈庾郎三九較豐約於夢寐卒同歸於一朽吾方以杞為糧以菊為糗春食苗夏食葉秋食花實
【圖】
而冬食根庶幾乎西河南陽之壽　張栻〈續杞菊賦〉張子為江陵之數月時方中春草木敷榮經行郡圃意有所欣非花柳之是問眷杞菊之青青爰命采掇付之庖人汲清泉以細烹屏五味而不親甘脆可口蔚其芬馨蓋日為之加飯而他物幾不足以前陳飯已捫腹得意嘔吟客有問者曰異哉先生之嗜此也乎蘇公之在膠西值黨禁之方興歎齋厨之蕭條乃覽乎草木之英今先生當無事之時據方伯之位校吏奔走頤指如意廣
【圖】
厦延賔毬場享士清酒百壺鼎臑爼胾宰夫奏刀各獻其技顧無求而弗獲雖醉飽其何忌而乃樂從夫野人之餐豈亦下取乎葑菲不然得無近於矯激有同於脫粟布被者乎張子應之曰天壤之間孰為正味厚或腊毒淡乃其至猩唇豹胎旋取詭異山鮮海錯紛糾莫計苟滋味之或偏在六府而成贅極口腹之欲初何出於一美惟杞與菊中和所萃謂勁不苦滑甘靡滯非若他蔬善嘔走水既瞭目而安神復沃煩而滌穢驗南陽於
【圖】
西河又頽齡之可制此其為功曷可殫紀况於膏粱之習貧賤則廢雋永之求不得則恚兹隨寓之必有雖約居而足恃殆將與之終身又可貽夫同志子獨不見吾納湖之隂乎雪銷壤肥其茸葳蕤與子婆娑薄言掇之石銚瓦盌啜汁咀虀高論唐虞詠歌書詩嗟乎微斯物孰同先生之歸於是相屬而歌殆日晏以忘饑　元郝經〈牡丹菊賦有序〉初入新館客將宋日新致硃砂紅牡丹菊一本祗三四花慘悴萎暗不以為竒遂植之穿廊
【圖】
西之隙地今歲忽茂逹成叢高六七尺及秋而放數百花所未見也適王甫書狀生朝而其花尤盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙綘綃於青苞翦翠羅於綠莛拆緗桃與紫薇訝鞓紅與鶴翎高層層以奕奕重裊裊以盈盈結膩黄以為心抹沉粉而含馨凝夜氣以夸晝姹斜陽而嚲晴仍牡丹之花王彊將菊以為名嗚呼噫嘻時哉匪時造化則奪形
【圖】
色不移雖反常而似妖顧真宰豈予欺寓國色於羇孤謝凡品之芬菲掞金氣於西陸吐霜葩於東籬鄙傾城之鄭袖期佩蘭之湘纍獨超出於羣倫不繫累於等夷特以秋而為春乃竒花之出竒彼自為一時殆非後時也且持杯而浥露更嚼句以待月儘吳江之飛霜甚窮海之饕雪與後凋之姚魏共終全於晩節　明何景明〈白菊賦有序〉甲子九月十四日馮侍御宴集出白菊詠賞屬予賦之蓋以奉賔主之歡洽耳豈有望於榮觀哉
【圖】
辭曰繄季秋之將望予恤夫序次之易代既無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尚愛喜幽玩以怡情追佳節之莫待豈無得於物觀實有感於斯㑹猥受簡以抒思庶形狀之具載爾其葳紫莖而上擢麃竒荄以孤植葉萋萋其微靄萼栗栗以寒色申纖縞以自貞羞組綵之外飾承危朶而不傾挺𣐱枝而益力香冉冉而不
【圖】
繁豔娟娟而稍抑態屢覿而愈妍意凝想而彌極始嚴整而莫䙝終溫郁而可即華不露而已章思欲語而復黙神超有而入無豈髣髴之遽得廼若閒館重深高幕虚凉簷蕭蕭以下月庭藹藹而降霜燦灼爍以映夕紛委綴而明廊素娥兮聯裙青女兮駢妝縹輕鬢以雲鬚皎靚質而雪光驂連蜷兮鸞鶴服陸離兮珮璫信雕容之可赧嗤效顰之不量於是賔徙𠋣而久竚若耿耿其懷傷釭滅影兮續膏夜就深兮移牀馳留歎於永謝結
【圖】
華思於餘芳允思美之所遇亦既隱而復揚乃歲律之甫遷慨金氣之何速鳥栖栖而斂翮飇颯颯以驚木怳窮莽於廣隰班紛薄於修陸衆已謝於塲野獨宛轉於寒谷甘苦心於螻蟻等末幹於樸𣙙雖曠絶以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉儻衣袖之是將亦絃琴而可錄吾觀夫懷逹人之隱徳抱貞女之幽衷詎嬰情於豐華奚移志於始終桃早秀而先萎槿晨敷而暮空苟清白之
【圖】
為尚曷芉菲之足崇嗟予之不淑兮撫年運而興悲覩兹植之所由懼修名之失時彼斯人之同志吾何俗之不隨廼孑孑以矯激羡草木之所為偉夫君之超越幸方圓之有持矧諸公之奮竒俱發蹤之可師顧㑹合之不偶常寡歡而多離指孤芳而締好創遊燕以為嬉誠後期之不忘或有徴於微辭　〈後白菊賦有序〉菊有白色者超越他品予𡮢賦之矣丙寅之秋京師桃李皆花予庭是種生意淒然久而不敷至十月始盛開色益鮮
【圖】
麗予感焉復作後賦大運荒乎何停隂陽奄以代謝究動植之所由嗟何物之弗化時維孟冬金虎兮屏舍白帝兮徂駕氣厲厲兮始嚴景曶曶兮將下值抱疴以閒居循周除而蕩思庭葉委以陳翳階蘚穢而不治覽庶草之先零撫茲根之獨遲彼桃李之非令亦競榮而呈姿曄丹華以鬱鬱冒緑林而萋萋胡衆人之好陊班紛慕其芳菲朝絲吹兮填闉夕車馬兮成蹊咎𤣥樞之舛訛諒人事之尤違矧天道之無逺或省予而弗知繄予
【圖】
植之雖晩實鄙志之所欣賤羣穠之溷濁恥雜敷之糾紛俱並進以取姸表孤花以見珍寧他卉之我先甘避迹而弗羣乃其蘊金氣以内凝標皜質而外映蔓不踰垣繁不被徑葉塗塗其自沃枝矯矯而獨勁宛含意其孰語若鍾情而未定女幽房而專情士窮巷而寡行服縞組以修容珮珩璜以昭令寄岑寂以怡心襲馨香以飾性無良朋以修好憾邪妁之干正又如下國之擯臣離宫之斥嬪心怦怦以濳惻懷耿耿而苦辛緬中宵以
【圖】
前席念昔日之下陳慨微欵之莫宣若有怨而弗伸分孤蹇以終畢羌孰予兮幸親結𣐱條而三嗅重延佇而欽心寂𨶑館以容與散塵營以滌襟鑒微月之曖曖步列星之森森天窈窈以條革疾風起而夕隂念冱寒之已逼慘獨悲夫衆林苟操性之殊軌豈華色之遽沉内惝悢以懷顧怳屏營以咨嗟覩日月之減毁恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而
【圖】
弗衰亦何枯而弗華夫芝焚而柏薪皆菸顔而殞葩伊桃李之既零亦奚異乎泥沙委常運以流轉復胡戚而胡夸誠予衷之不爽彼夸戚兮如何亂曰有美一人揚清芬兮縞袖合沓囘素雲兮被服文徽皓繽紛兮令儀襜襜斂玉手兮傾城獨立世不有兮時無蹇修誰則覯兮谷逶迤兮雪霰來兮衆芳萎兮嗟伊人兮秉志不囘兮　徐氏〈園菊賦〉晨步小園一望疎林白雲縹緲黄葉紛紜風蕭蕭而異響寒凛凛而侵人驚天道已殘秋覺
【圖】
霜氣之稜稜鴈嘹嚦而南還蛩啾唧而哀吟值時景之荒凉菊方華於後庭何其晩也是造物之無知乎善爾碧枝㸃翠嫩萼噴金無桃李之妖艶抱松柏之堅心雖素雅之非凡柰何生乎不辰寄寸根於塵世胡為乎不遇乎陽春及其華也不獲寵而鮮妍兮懷淒楚於秋霜隂雲慘淡以蔽天兮日色薄而無光日色既薄而苦短兮惜乎金英之徒芳遭風欺而雨妒兮獨㷀㷀而不變其常吁嗟佳哉細觀其高世出塵之姿幽黙徘徊之態
【圖】
嬾隨俗以富貴愛清冷而盤桓似有為而不見用於時者也似抱道而隱逸者也順天而安分者也豈習俗之能知邪重曰聊植疎籬清且幽兮天運閉塞隱而潛兮隱而潛兮霜淒雨霏兮百草罷綠爾猶存兮困苦自持時窮見操兮行比幽人素位履貞兮
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／七言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷五十
花譜
菊花三
〔集藻〕
〔七言古詩〕
〔增〕梁簡文帝〈採菊篇〉日精麗草散秋株洛陽少婦絶妍姝相呼提筐採菊珠朝起露濕霑羅襦東方千騎從驪駒更不下山逢故夫
〔原〕唐杜甫〈歎庭前甘菊花〉庭前甘菊移時晩青蘂重陽不堪摘明日蕭
【圖】
條盡醉醒殘花爛漫開何益籬邊野外多衆芳采擷細瑣升中堂念兹空長大枝葉結根失所纒風霜
〔增〕宋梅堯臣〈甘菊〉世言此解制頹齡便當園蔬春競種到秋猶得泛其英爛醉莫辭官有俸　〈和吳沖卿省中植菊〉園果已熟實未墜野卉已老葉未瘁菊叢是時方發榮潭上籬邊俱有為一從潭島輔長年一自籬根圖暫醉今將移近省中蘭壅培早與陶潜異黄土肥濃沃井泉朱欄屈曲侵堦地勁風不到何動揺清露能霑誰著意
【圖】
看看重九各登髙金蘂滿頭無所忌及此頻邀同舎歡向來莫羨鍾繇賜我家蓬藋不足云强對嘉章顔起愧　歐陽修〈希真堂東手種菊花十月始開〉當春種花唯恐遲我獨種菊君勿誚春枝滿園爛張錦風雨須臾落顛倒看多易厭情不專𨷵紫誇紅隨俗好豁然髙秋天地肅百物衰零誰暇弔君看金蘂正芬敷曉日浮霜相照耀後時寧與竹相榮𡡾世不爭桃李笑煌煌正色秀可餐藹藹清香寒愈峭髙人避喧守幽獨淑女靜容修
【圖】
窈窕方當搖落看轉佳慰我寂寥何以報時攜一樽相就飲如得貧交論久要我從多難壯心衰迹與世人爭靜躁種花勿種兒女花老大安能逐年少　曾鞏〈菊花〉菊花秋開只一種意逺不隨桃與梅遊人有幾愛孤淡零落野水空巖隈層層露萼間枝葉金靨萬箇圍蒼苔直從陶令酷愛尚始有我見心眼開為憐清香與正色欲搴更惜常徘徊當攜玉軫就花醉一飲不辭三百杯　陸游〈山園草間菊數枝開席地獨酌〉屋東菊畦蔓草
【圖】
荒痩枝出草三尺長碎金狼籍不堪摘掃地為渠持一觴日斜大醉呌墮幘野花村酒何曾擇君不見詩人跌宕例如此蒼耳林中留太白　楊萬里〈買菊〉老夫山居花繞屋南齋杏花北齋菊青春二月杏花開抱瓶醉卧錦繡堆凉秋九月菊花發自折寒枝插華髪湘纍落英曾幾何陶令東鄰未是多吾家滿山種秋色黄金為地香為國就中更有一丈黄霜葩月蘂耿出墻飲徒無酒尋不得尋得一身花露香如今小寓咸陽寺有口何曾
【圖】
問花事百錢擔上買一株聊伴詩人發幽意　病眼仇𡨚一束書客舎葭莩菊一株看來看去兩相厭花意蕭條恰似無清曉肩輿過花市陶家全圃移在此千株萬株都不看一枝兩枝誰復遺平地拔起金浮屠瑞光千尺照碧虚乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面密如積金鈿滿地無人識先生一見䨇眼開故山三徑何獨懐君不見内前四時有花賣和寧門裏花如海　林亦之〈奉題林
【圖】
稚春菊花枕子歌〉故人所説菊花枕似把冰丸月下飲秋水一䨇明炯炯數在青嚢第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂蟲魚石渠文字大如斗塲屋歲月又不偶𨚫來南山青草邊東西盡為菊花田手提長筐向山曲一下收拾三百斛昨者昬迷才起來解把簷頭小字讀乃知妙物通羣仙一切藥囊應棄捐　謝枋得〈菊〉淵明豈但隱逸人淵明素懐諸葛志清香
【圖】
不獨占秋天菊潭一滴三千歲　鄭思肖〈菊花歌〉太極之髓日之精生出天地秋風身萬木搖落百草死正色與秋争光明背時獨立抱寂寞心香貞烈透寥廓至死不變英氣多舉頭南山髙嵯峨　金宇文虛中〈白菊〉西風蕭颯百草黄南齋白菊占秋芳主人好事不專饗擷送客館分幽香幽香清艶兩難得冰雪肌膚龍麝裛悄然坐我蘂珠宮玉斧瑤姬皆舊識仙家藝菊名日精我今號爾為月英月中風露秋夕好感此仙種來曾城慿
【圖】
君傳與金天令月與霜姿駐清景重陽好伴白衣來五柳先生憶三徑　元范梈〈送菊〉卧病髙秋留海浦明日重陽更風雨杜門不出長蒼苔令我天涯心獨苦籬角黄花親手栽近節如何獨未開含芳閟采亮有以使君昨暮徵詩來凌晨試遣霜根送畚土雖微甚珍重極知無意競秋光任作横窓歲寒供憶我初客天子都西垣植此常千株結花年年應吹帽始信南邦事盡殊願得封培自今日何間朱厓萬家室秋香端不負乾坤但嗔
【圖】
簫管亂儔匹歸去來兮雖得歸念歸政自莫輕違他日采英林下酌誰向清霜望翠微　明吳寛〈過相城為沈陶庵和天全翁賞菊之作〉菊花開日是重陽坡翁妙語不可當我云但得花之趣何必秋來菊有黄神仙中人壽且康老年見客纔下堂幅巾飄飄映華髪導我直過東籬傍庵居春風定先到已見菊苗三寸長浩歌淵明飲酒章悠然依舊虞山蒼素琴無絃舊有例當春賞菊嗟何妨封題一笑報蘇子為我轉致陶柴桑　陳鴻〈買
【圖】
西園菊至招同社諸人花下小飲因和短歌〉幾處菊花殘西園餘數畝買來竹𥦗下折簡會賓友把酒坐花㫄一齊衫袖香春天百卉𡡾不及此幽芳堦下凉風薄暮起枝枝低拂深杯裏願君盡醉宿我家明日更看西園花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
【圖】
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
【圖】
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
【圖】
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
【圖】
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／五言古詩(P.31-2)..[文淵閣四庫全書本]
〔五言古詩〕
〔増〕宋孔平仲〈食桃〉翦彼十圍木架此百尺梁
【圖】
十圍不加大百尺不加長胡為被錦繡空爾飾文章根㫁膚已剥至朽不復昌食桃棄其核下與糞壤藏雨露之所濡𤼵生乃微芒回首枝幹大冉冉出我牆開花又結子意態何煌煌　梅堯臣〈將行與蔡仲謀飲分席上果得桃〉曽無千嵗人安見千嵗實聊效昔所投瓊瑶報非一
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／賦(P.4-1)..[文淵閣四庫全書本]
〔集藻〕
〔賦〕
〔増〕晋潘尼〈安石榴賦并序〉安石榴者天下之竒樹九州之名果是以屬文之士或叙而賦之盖感時而騁思覩物而興辭余遷舊宇爰造新居前臨曠澤却背清渠實有斯樹植於堂隅華實並麗滋味亦殊可以樂
【圖】
志可以充虚朱芳赫奕紅萼參差含英吐秀乍含乍披遙而望之煥若隋珠耀重川詳而察之灼若列宿出雲間湘涯二后漢川遊女攜類命儔逍遙避暑托斯樹以棲遲遡祥風而容與爾乃擢纖手兮舒皓腕羅袖靡兮流芳散披緑葉兮修條綴朱華兮弱榦豈金翠之足珍實兹葩之可玩商秋授氣收華斂實千房同蔕十子如一繽紛磊落垂光耀質滋味浸液馨香流溢　張載〈安石榴賦〉有若榴之竒樹肇結根於西海仰青春以啓萌
【圖】
晞朱夏以發采揮光垂緑擢榦曜鮮熻若羣翡俱棲爛若百枝並燃煥乎郁郁焜乎煌煌仰映青霄俯燭蘭堂似西極之若木譬東谷之扶桑于是天廻節移龍火西夕流風晨激行露朝白紫房既熟頳膚自坼剖之則珠散含之則氷釋　張協〈安石榴賦〉攷草木於方志覽華實於園疇窮陸産於包貢嗟英竒於若榴耀靈葩於三春綴霜滋於九秋爾乃飛龍啓節揚飈扇埃含和澤以滋生鬰敷萌以挺栽傾柯逺擢沉根下盤繁莖篠密豐
【圖】
榦林攢揮長枝以揚緑披翠葉以吐丹流暉俯散廻葩仰照爛若百枝並燃爀如烽燧俱燎皦如朝日晃若籠燭晞絳綵於扶桑接朱光於若木爾乃赬萼挺蔕金牙承蕤䕃佳人之𤣥髻發窈窕之素姿游女一顧傾城無鹽化為南威于是天漢西流辰角南傾芳實磊落月滿虧盈爰採爰收乃剖乃拆内憐幽以含紫外滴瀝以霞赤柔膚氷潔凝光玉瑩璀如氷碎泫若珠迸含清冷之溫潤信和神以理性　應貞〈安石榴賦并序〉余往日職
【圖】
在中書時直廬前有安石榴樹枝葉既盛華實甚茂為之作賦挹微露以鮮采承輕風而動葩南拂隂檐北扇陽阿其旁則有大厦崇房重廊髙廡皇籍帝典圖書之府時移節變大火西旋丹葩結秀朱實星懸膚坼理阻爛若珠駢　潘岳〈河陽庭前安石榴賦〉仰天路而髙睇顧鄰國以相望位莫微於宰邑館莫陋於河陽雖小縣陋館聊可以遊實有嘉木曰安石榴修條外暢榮榦内樛扶疎偃蹇冉弱紛柔于是暮春告謝孟夏戒初新莖
【圖】
擢潤膏葉垂腴曽華曄以先越含榮𪄚其方敷丹暉綴於朱房緗菂㸃乎紅鬚 煌煌煒煒熠爍委累似琉璃之棲鄧林若珊瑚之暎緑水光眀燐爛含丹耀紫味滋芳神色麗瓊蘂遥而望之煥若隨珠耀重淵詳而察之灼若列星出雲間十房同膜千子如一御渴療飢解酲止疾既乃攢乎狹庭載阨載褊土階無等肩牆惟淺壁衣蒼苔瓦被駁蘚處悴而榮在幽彌顯其華可翫其實可珍羞於王公薦於鬼神豈伊仄陋用渝厥真果猶如之
【圖】
而况於人　宋梅堯臣〈矮石榴樹子賦并序〉襄城縣庭下生矮石榴往來者異之予為作賦寫其狀因以自勵云有矮石榴其髙倍尺中訟庭儷戒石訪諸走胥云非封植忽此生榮三傳歳歴密葉如盖繁條如織萎蕤下垂疲軟無力緗苞貯露纍纍仄仄下人俯視顛本可識雀愧卑棲而不肯集兮故啾唧以矯翼偃偃盤盤若屈若鬰紉紉結結非曲非直榦不足攀隂不足息夫何挺質之可惑耶意為異與為妖與人以為異我不知其異
【圖】
曰殊衆人之類類人以為妖我不知其妖曰乖衆木之翹翹然而不生樊圃臺榭遊觀之所産兹堂下其有以警而有以覩因形取義庶将有補當革蔓衍之多枝無若軟柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
【圖】
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
【圖】
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
【圖】
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
【圖】
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
【圖】
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
【圖】
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
【圖】
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
【圖】
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
【圖】
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
【圖】
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
【圖】
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
【圖】
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
【圖】
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
【圖】
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
【圖】
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
【圖】
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
【圖】
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
【圖】
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
【圖】
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
【圖】
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
【圖】
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
【圖】
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
【圖】
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
【圖】
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
【圖】
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十二
果譜
荔支三
〔集藻〕
〔五言古詩〕
〔增〕梁劉霽〈荔支〉叔師貴其珍武仲稱斯美良由自逺致含滋不留齒　宋梅堯臣〈和答韓奉禮餉荔支〉韓盛人所希四海餽名物韓復未疎予分珍曾不一莆陽荔子乾皺殻紅釘宻存甘尚可嘉夲味固已
【圖】
失遥思海𣗳繁帶露摘初日安得穆王駿能置萬里疾
〔原〕劉攽〈荔支〉南州積炎徳嘉樹凌冬綠薰風海上来丹荔迎夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱迨今糟粕餘猶足驚凡目憶初成上林四方會竒木使臣得安榴天馬来苜蓿擢身自幽遐託地幸滲漉我欲咎真宰喟兹限荒服將非名實雄百果為羞縮區區化工意聊爾存衆族
〔增〕文同謝〈任瀘州師中寄荔支〉有客来山中云附瀘南信開門得君書歡喜失鄙吝筠籨包荔子四角俱封印童稚瞥聞之羣来立如陣競言此佳果生眼不識認相煎求拆觀顆顆紅且潤衆手攫之去爭奪逓追趂貪多乃為得廉恥曾不論喧閙俄頃間咀嚼一時盡空餘皮與核狼籍入煨燼　鄧肅〈看荔支〉荔子有佳品乃在府城東我来方秀𤼵紅雲幾萬重遥知香味色已具碎花中凭欄一念足不食意自充人世如夢耳當體色即空
【圖】
謂是為真實便可侑千鍾謂是為非實真飽亦何從虛實兩無有樓髙雨濛濛　元林士敏〈詠宋家香荔支〉江南有嘉植託根在庭除扶持王母力珍重端眀書君家忠孝門餘澤尚沾濡子孫貴封植慎勿忘厥初　明沐璘〈咏晉安荔支〉建水夫何如厥土早而熱蠻花開佛桑𠉀禽罷鶗鴂莽雲覆溟濛梅雨滋霠翳接地茂緗枝遮空舒黛葉翠葆霞焜煌錦幄風掀掲香麝忌經過飛鶹防盗竊勁雛赤膚脫肥奢瓊瓤凸明璫怪可餐冰丸訝
【圖】
許嚙真珠堆緑雲玳瑁垂綵纈鳳爪天下竒龍牙衆中傑飽食慚素餐長吟望林樾　林垐饋〈髙宗吕鳳池超荔支〉夲非凡品類超出鳳池羣自恨所居僻逺在瘴海濆至性耐煩熱丘園絶垢氛中含氷雪姿外纈紅錦文雨沾日已滋林髙爛紫雲龍牙尚莫敵蚶殻徒紛紜禽鳥不敢啄晨夕𠉀之勤起盻草亭前日日来南薰故人邈難見愁思劇如焚縱有一尊酒獨酌未成醺新摘不滿筐持贈将微芹封之吟不就無奈正思君　謝肇淛
【圖】
〈五月十日初嘗火山荔支〉五月猶未半輕紅已出市磊磊朱葳㽔乍疑晨星墜雖無膏腴肪已勝醇酪味碧玉初破瓜珠胎尚含淚襦薄不禁風肌細還愁穉跫然足谷音始知希者貴　鄧道協〈霧居園噉中冠荔支〉火山出未乆中冠繼其後裛露蒂猶青緑衫裼紅袖齒頬有餘酸膏腴尚未厚措大性所宜拏攫不停手琴瑟雖未調亦已勝瓦缶酸盡回㣲甘佳境漸入口岸幘𤼵浩歌孤月上髙栁　〈積芳亭噉蜜紅荔支分得藥名〉袒卧桂
【圖】
枝林紅雲實已羙酸漿猶殢人餘甘遂溢齒寒氷片片飛丹液巨勝爾殘香附筠籠擲地黄間紫劇談幸從容天半夏雲起預知佳味深早當歸故里　髙景倩〈齋頭啖鑛玉荔支賦得漢人名詩〉夏季布華筵鑛玉陳蕃枝輕黄香四座殷朱浮青絲出井丹液凉雪竇融凝脂楊盧植上苑桃李廣西陂未若三伏生微寒朗侵肌吾曹操彩筆揮霍光陸離餘甘寧可忘向子長相思　〈買莆田陳家紫一日夜直抵會城招諸子同賦〉閩海荔若雲
【圖】
遝荅布山谷列品七十餘陳紫擅其獨末銳廣兩肩核焦埋深緑此種出莆陽祕書閉門鬻寥寥五百載接枝彌蕃育在山豐年玉岀鄉荒年榖六月火雲蒸紅塵勞急足朝採楓亭林暮走馬江瀆旦起日初髙葳蕤爛盈目翠籠未開椷流香已滿屋飛燕雪中膚太真風前浴色味不可名但知果吾腹敗襦委芳草遊蜂尋殘馥中冠慚後塵桂林甘雌伏勝畫浄江瓶三分堪角逐異品固不常勝會亦難續何時從九仙飽噉壺山麓　〈陳价
【圖】
夫髙景倩齋頭啖鑛玉荔支各賦漢人姓名〉垂楊修竹下歌鍾會羣英門杜衆賔進譸張飛兕觥扶疎廣庭𣗳顆顆垂黄瓊朱李固難並况乃髙堂生在谷永殷繁出郭太縱横楚江乙萍實何足揚雄名　徐𤊹〈五月十日初食火山荔支〉仲夏氣欎蒸輕紅綴荔子厥種名火山早熟差足喜色香雖未全驟食亦清美不患甘傷脾且愛冷沁齒已勝餐来禽猶堪敵青李聊爾為先驅次第飽陳紫欲結林下盟請從今日始　〈十七日集鄧道協
【圖】
新居食中冠荔支〉新居初落成荔子熟已半梢頭覓早紅正品得中冠摘来恱我口彷彿眀星爛始食味尚酸浃背有微汗小者猶若珠大者已如彈嘗新頗不厭錦殻堆几案輕風送晩涼清香廽鼻觀置堠無飛塵不作蘓子歎　髙景倩〈齋中食鑛玉荔子賦得漢人名詩〉江陳萬年種夏景丹顆垂檀欒布鑛玉香甘始當時千枚乗露摘盆子盛纍纍諦審食其實核焦延夀宜楊盧植太酢青李尋傷頤綺疏受殘照林髙相蔽虧盤桓譚轉
【圖】
劇三伏湛凉颸　曹學佺〈石君亭噉荔嘲俞羡長〉纍纍荔子實采采動盈抱漫論市上錢詎秘林間寳充兹石君羞展彼山泉澡量腹受幾何百千恣傾倒齒牙沁甘露毛羽生難老嘗聞丹經言効驗良可攷使人羙顔色長似少年好為問羡門長何如瓜大棗
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言排律(P.29-2)..[文淵閣四庫全書本]
〔五言排律〕
〔原〕唐白居易〈題郡中荔支十八韻兼寄楊萬州八使君〉竒果標南土芳林對北堂素華春漠漠丹實夏煌煌葉捧低垂户枝擎重壓墻始因風㺯色漸與日争光夕訝條懸火朝驚𣗳㸃妝深於紅躑躅大較白㯽榔星綴連心朶珠排耀眼房紫羅裁襯殻白玉裹填瓤早嵗曾聞說今朝始摘𡮢嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尤珍重天髙苦𣺌𣴭已教生暑月又使阻遐方粹液靈
【圖】
難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白似潘郎　宋陶弼〈荔支〉五月南游渇欣逢荔子丹殻勻仙鶴頂肉露水晶丸色應離為火甘殊木作酸枝繁恐相染𣗳重欲成團赤蚌遺珠顆紅犀露角端爽能消内熱潤可濯中乾桂嶺無霜處梅天暴雨殘闕十字一簇氷蠶繭千苞火鳯冠隔瓤銀葉嫩透膜玉漿寒
〔增〕明謝肇淛〈噉瀛州荔支〉見說瀛洲好濃隂十里堤香凝絲籠滿葉簇錦丸齊夾岸
【圖】
雲猶濕浮江日未西肌豐埋𥡤核襦薄裂輕綈不分啇山橘還勝大谷棃紅釘金屈戍白乳玉玻瓈綘雪丹堪餌芳塵路不迷會湏乗興往斗酒聼黄鸝　祝𣗳勲〈荔支〉閩中新荔熟越客可休糧百谷成珠浦千林綴錦囊裊風湏細摘帶露合多𡮢消渇逢甘醴充飢得異漿青英團翡翠丹實炫鵞黄霞臉仍蒸日冰膚倍膩霜建宫遥自漢置驛廣于唐火齊緗枝綴珊瑚黛葉藏品多逾别域名重表炎方飽噉為名士嚬呼十八娘
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
【圖】
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
【圖】
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
【圖】
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
【圖】
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
【圖】
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
【圖】
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
【圖】
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
【圖】
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
【圖】
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
【圖】
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
【圖】
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
【圖】
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
【圖】
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
【圖】
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
【圖】
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
【圖】
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
【圖】
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
【圖】
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
【圖】
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
【圖】
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
【圖】
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
【圖】
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
【圖】
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
【圖】
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
【圖】
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
【圖】
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
【圖】
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
【圖】
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
【圖】
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
【圖】
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
【圖】
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
【圖】
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
【圖】
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／賦(P.12-2)..[文淵閣四庫全書本]
〔賦〕
〔增〕魏曹植〈橘賦〉有朱橘之珍樹於鶉火之遐鄉禀太陽之烈氣嘉杲日之休光體天然之素分不遷徙於殊方播萬里而遙植列銅雀之園庭背江洲之暖氣處𤣥朔之肅清邦換壤殊爰用喪生處彼不凋在此先零朱實不御焉得素榮惜寒暑之不均嗟華實之永乖仰凱
【圖】
風以傾葉冀炎氣之可懐颺鳴條以流響希越鳥之來栖夫靈德之所感物無㣲而不和神蓋幽而易激信天道之不訛既萌根而弗榦諒結葉而不華漸𤣥化而不變非彰德於邦家附微條以歎息哀草木之難化　晉潘岳　〈橘賦并序〉余齋前橘樹冬夏再熟聊為賦云爾嗟嘉卉之芳華信氤氲而芬馥既蓊茸而葳蕤且參差而橚矗已鬱鬱而冬茂亦離離而夏熟至如廣命賔客厯覽遊觀三清既設百味星爛炫熀乎玉案照耀於金盤
【圖】
故成都美其家園江陵重其千樹既見稱於陸言亦標名乎馬賦　宋謝惠連〈橘賦〉園有嘉樹橘柚煌煌圓丹可翫清氣芬芳受以玉盤升君子堂味既滋而事美實厥包之最良　梁吳均〈橘賦〉增枝之木既稱英於緑地金衣之果亦委體於玉盤見雲夢之千樹笑江陵之十蘭葉葉之雲共琉璃而並碧枝枝之日與金輪而共丹若乃秋夜初露長郊欲素風賫寒而北來鴈衝霜而南度方散藻於年深遂凝貞於冬暮　唐可頻瑜〈洞庭獻
【圖】
新橘賦〉洞庭之逺兮亘全楚而連巨呉路悠悠以窮塞波淼淼而平湖逺國之奥壤中華之外區風土所宜兮四方各異珍果斯出兮諸夏或無至於白商謝𤣥律改風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜清圓甚垂珠琪樹方而孰可味能適口玉果比而全輕在禹貢非它於周制則那充厥包於林下發使者於江沱穰橙不得而雜楚柚不得而和所獻者皆歎其美所貴
【圖】
者不以其多嵗峥嶸而已晩路﨑嶇而自逺齊萬物以坌入離本枝而不返其價可重其味可珍固緑蔕而未變施素錦而猶新兹夕發於南國已朝奉於北辰匪雕飾以自媚實羽翼以因人獻芹者既非其匹敵獻桃者何足以等倫豈比夫江北則枳江陵則洲隨樝棃而莫遂備職貢而無由同碩果而已矣望君門兮阻修美哉植物斯多結實者衆斯橘也栽則隔乎淮浦生則主乎雲夢獨專美於當年及嵗時而入貢　仲子陵〈洞庭獻
【圖】
新橘賦〉皇帝垂衣裳而洽萬國舞干戚而來九區包之橘柚至自江湖嵗以為常知方物之咸有時而後獻表庭實之何無本其來則風秋洞庭霜落寰海元侯布教下吏旁採碧林冬生大小異名已去霜蔕初辭緑莖然後盛以瀟湘之竹束以江淮之菁背楚塞以西走望秦雲而北征上方端想𤣥默深居穆清扇鴻鈞而不宰張大樂而無聲閲彼要荒之貢得斯華實之英乃明四目乃停九歌朱紱方來以彰其道泰碩果可食以表其時
【圖】
和時和在乎務本道泰在乎柔逺一果熟知百果之不荒一方來知萬方之未晩橘之名也則珍橘之熟也惟新越彼千里獻於一人丹其實體南方之正酸其味含木德之純足以附荔枝於末葉遺檳榔於後塵然出自荒陬升聞莫由煙波無已嵗月空流豈知夫湮沉可逹職貢可修辭草澤以孤往入金門而見收物之因人也其則以衆人之象物也豈不或中儻草木之可儔希成名於入貢　李徳裕〈瑞橘賦并序〉清霜始降聖上命中
【圖】
使賜宰臣等朱橘各三枚蓋靈囿之所植也臣伏以渡淮爲枳由地氣而不遷吹谷生黍信陽和之有感昔漢武致石榴於異國靈根遐布此西域柔服之應也魏武植朱橘於雀園華實不就乃呉人未格之兆也考於前史昭晰可知豈非天地同和羣物效祉去蠻邦之陋獲近太陽感王化之威更承膏露草木尚爾况乎人心漢宣帝宫館山澤意有所感必使近臣賦之臣幼學為文忝列樞近敢稽首而獻賦曰美南州之嘉樹受烈氣於
【圖】
炎德固一志於殊方遂不遷於上國貞枝凝碧蔚湘岸之夕隂華實變黄動江潭之秋色雜丹楓於溪畔映緑篠於巖側翡翠以之列巢鵷雛於焉栖息雖同霑於雨露竊自得於雕飾終獲譽於皇明豈因人之羽翼感大鈞之獨運輸造化之𤣥力思六合以同風採孤根而移植播元氣以茂育諒英靈之不測逮乎霜飛文囿風落秦川金莖炫熀於朝日玉樹菁蔥於霽天峩方壺之翠島列靈沼之清漣上蔚檉松下秀蓀荃赩朱草與屈軼
【圖】
曄紫芝與賓連靈卉必植而嘉橘在焉碧葉獨潤金衣更鮮天漢之華星焜燿閬風之珠樹粲然香若團於野露色疑炫於江煙既而大官獻新竒果列筵非厥包之自逺何菲陋之莫傳樹隐方塘比丹萍之初實盤映皎月與赤瑛而共妍東鄙孤臣謬塵三事既乏和羮之用猶霑可口之味并食不割竊愧晏嬰之知捧之以拜重感桓榮之賜庶不朽於雪霜永酬恩於天地
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／七言古詩(P.20-2)..[文淵閣四庫全書本]
〔七言古詩〕
〔增〕宋李綱〈食橘〉洞庭一夜天雨霜橘林緑苞朝已黄逺題書後三百顆入手便覺秋風香黄金為膚白玉瓤沆瀣深貯甘且芳雕盤初擘噀清露冰齒乍嚼流瓊漿色香氣味紛可喜下視衆果皆𣴭𣴭嗟余平生
【圖】
愛種此木奴千樹梁谿傍只今蒿艾已埋没豈敢向日争熒煌蓬萊雲氣久寂寞漢殿無復羅瀟湘厥包縱有盡酸澀剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷　范成大〈清江道中橘園正夥〉芳林不斷清江曲側影入江江水緑未論萬户比封君瓦屋人家衣食足暑風汎花蘭芷香秋日籬落明青黄客舟來遲佳景盡但見碧𣗳愁春霜　金党
【圖】
懐英〈題大理評事王元老䨇橘堂〉朱橘復朱橘傳分包貢實煌煌中堂榜奇畫照公堂前蘐草碧公今致養豐禄食更取蠻珍奉顔色舉觴一笑三千秋坐㸔諸孫索梨栗　元謝應芳〈洞庭胡敬之以余父執之交嵗饋新橘凡十有餘年感無以報是用作歌〉湖山清氣鍾而翁生兒亦有古人風年年送橘拜牀下甚愧我非龎徳公今年霜落洞庭早橘熟先於葑田稻青衣童子黄金丸橘頭摘來霜未乾儂家食指百三十分甘喜得皆波及
【圖】
嬌癡堪笑兩曾孫手弄金丸口欲吞阿翁老饕三嚥畢已敎食之還自喫一枝一枝復一枝翁有笑聲孫亦咍枯腸久似長卿渴甘露適從仙掌來楚江萍實不可得華𡶶藕亦無人識冷比雪霜甘比蜜此句眞可題此橘韓子之詩今代無借作報章揮我筆懐哉故人家洞庭七十二𡶶環翠屏洛陽秋風塵滿城莫能汚爾䨇鞵青南山不爛黄河清正須坐閲三千齡山中舊識諸耆英煩道老夫多寄聲
子／醫家／御定佩文齋廣群芳譜／果譜　卷五十四至卷六十七／卷六十五　柑等／柑／集藻／頌(P.10-2)..[文淵閣四庫全書本]
〔頌〕
〔增〕梁宗炳〈甘頌〉煌煌嘉實磊如景星南金其色隋珠其形
子／醫家／御定佩文齋廣群芳譜／果譜　卷五十四至卷六十七／卷六十五　柑等／金橘／集藻／七言古詩(P.29-1)..[文淵閣四庫全書本]
〔七言古詩〕
〔增〕宋周必大〈曾無疑以長韻送金橘時已暮春次韻〉荼䕷殿春枝滿霜盧橘熟夏今乃黄彈丸煌煌照坐光老叟驚詫見未嘗客言採果孟冬月剖竹為符帶蒼雪包之赫蹏滿貯中纒以絲枲外合節或藏緑豆飲醉翁或雜寸稾仍緘封三説未識將誰從但覺色香新摘同分甘安能與衆樂祕方何惜都傳𨚫已誇指下石化金仙指併求君勿噱　楊萬里〈十月四日同諸弟訪三十二叔祖於蓬萊酌酒摘金橘小集〉誠齋老子不
【圖】
耐静偶拄烏藤出苔徑獨遊無伴𨚫成愁羣從同遊還起興每過一家添一人須臾保社如煙雲褰裳渉溪溪水淺著履渡橋橋柱新蓬萊一㸃出塵外南溪裹在千花裏芙蓉照波上下紅琅玕繞屋東西翠槿籬竹石重復重雞鳴犬吠青霞中蓬萊老仙出迎客朱顏緑髪仍方瞳餐菊為糧露為醑染霧作巾雲作屨欣然領客到仙家幾盡蓬萊日未斜更傾山瓢酌仙酒酒外瓢邊亦何有偶看小樹䨇團欒碧琉璃葉黄金丸主人忍喫不
【圖】
忍摘笑道未霜猶帶酸小童隨我勇過我不管仙翁惜仙果手撓風枝揀霜顆爭獻滿盤來飣坐隔水蓬萊看絶竒蓬萊看水海如池主人勸客對絶境不飲令儂坐生癭何如寄下未盡瓢留待早梅伴疎影
子／醫家／御定佩文齋廣群芳譜／果譜　卷五十四至卷六十七／卷六十七　甜瓜等／甜瓜／集藻／賦(P.13-1)..[文淵閣四庫全書本]
〔賦〕
〔增〕魏劉楨〈瓜賦並序〉在曹植坐厨人進瓜植命為賦促立成其辭曰布象牙之席薫玳瑁之筵憑彤玉之几酌縹碧之尊三星在隅溫風節暮枕翹於藤流美遠布黄花炳曄潛實獨著豐細異形圓方殊務揚暉發藻九
【圖】
采雜糅厥初作苦終然允甘應時湫熟含蘭吐芳藍皮密理素肌丹瓤乃命圃師貢其最良投諸清流一浮一藏析以金刀四剖三離承之以雕盤羃之以纎絺甘逾蜜房冷亞氷圭　晉傅元〈瓜賦〉調土下種播之有經應運候時負甲徐生遂日就而月將既成母而盤縈次落莫之密葉兮交逶迤之修莖敷碧緑之純采金華炳其朗明育之以人功養之以六氣黄逾金緗青侔含翠雖貍首之甘美兮未若東門之奇偉舊有蜜筩及青括蔞
【圖】
嘉味溢口鮮類寡儔一齧之頃至三揺頭選美芳園重簡其珍披以呉刀承以朱盤中割而破雖分若完質兼五味氣美芳蘭愈得冷而益甘兮怡神爽而解煩細肌密理多瓤少瓣豐㫖絶異食之不䬼
〔原〕陸機〈瓜賦〉佳哉瓜之為德邈衆果而莫賢殷中和之淳祐播滋榮於甫田背芳春以初載迎朱夏而自延奮修系之莫莫邁秀瓞之綿綿赴廣武以長蔓粲烟接以雲連感嘉時而促節䝉惠露而增鮮若乃紛敷雜錯鬱悦婆娑發彼適
【圖】
此迭相經過熙朗日以熠耀扇和風其如波有葛虆之覃及象椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定陶黄㼐白摶金文蜜筩小青大斑𤣥骭素椀貍首虎蹯東陵出於秦谷桂髓起於巫山五色比象殊形異端或濟貌以表内或惠心而醜顔或攄文而抱緑或披素而懷丹氣洪細而俱芬體修短而必圓芳郁烈其充堂味窮理而不䬼德𢎞濟於饑渴道殷流乎貴賤若夫濯
【圖】
以寒水淬以夏凌越氣外斂溫液密凝體猶握虚離若剖氷
〔增〕張載〈瓜賦〉羊骹虎掌桂枝蜜筩𤣥表丹裏呈素含紅豐膚外偉緑瓤内醲甘柤夏熟丹柰冬芳朱李零於桂圃蒲萄潰於椒牀雖茲肴之孤起莫斯瓜之允臧超椰子於南海越橘柚於𢖍陽若乃㯽榔椰實龍眼荔枝徒以希珍難致為竒論實比德孰大於斯　嵇含〈瓜賦〉世云三芝瓜則處全焉故植根玉巖潤葉飛泉攬之者壽食之者仙是謂雲芝芙蕖振采擢莖元瀬闕二字
【圖】
葩映莫此為最是謂水芝甘瓜普植用薦神祗其名龍膽其味亦奇是謂土芝乃剖甘瓜旣淳且馨荒者饗之忘困解酲流味通其五臟冷氣反其迷精　梁張纘〈瓜賦〉惟茲瓜之實茂體太素之純精翕元潤於浮霄含皇澤於夏庭於是蒼春發歲天地交和乃啓沃壤是殖是播納佳種於畦畹應時運而芽剖揮萌散蘖㘽葉負柯蓊茸鬱薈苯䔿婆娑晞慶雲以吐蕤仰旭日之敷花朝晞重陽夕承朗月淸露湛而宵降翔風穆以晨發振柯
【圖】
翹之繞若顧惠風以滋悅感靈化而絪縕覩佳實之並結始懷徵而苦發終感宫而甘通信不和而自馨與九鼎乎齊功蔓草是藉密葉是蔽潛湫獨熟墮莖落蔕芬馥酷烈氣暢雲際申狄不能詳其味隸首不能為之計昔東陵之甘瓜美顯名於中古彼服閭之攸擔乃衆仙之所睹美人神之同好何厥用之𢎞普惟令實於無窮永可殖於靈圃
〔原〕唐康子玉〈瓜賦〉巫山之岡秦川之陽垂條引蔓布緑敷黄彌臯被野含芬吐芳轉晨風之
【圖】
穆穆湛宵露之瀼瀼花葉則曄曄煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相暖廹而察之瓞兮緜明璣盈蚌媚重泉大鱗巨介近相連細雨流風每飄颻兮葉上遊蜂戲蝶時歴亂於花前爾其大則三尺二升美則金漿玉實貍頭羊骹之字黄㼐白摶之質感仙貴於孫鍾避世資於歩隲異蔕表於前代同心彰乎曩日旣而横綺席會嘉賓琴樽逸賞海陸具陳香分四座氣雜
【圖】
八珍既取類於母子亦取辨乎君臣猗哉彼美流玩不已何以剖之金錯刀何以澆之玉英水邵平固植以著業阮籍托辭而興己非但留怨於戍夫抑亦取誡於君子
子／醫家／御定佩文齋廣群芳譜／木譜　卷六十八至卷八十一／卷八十一　君子樹等／夜光木(P.27-1)..[文淵閣四庫全書本]
〔集藻〕
〔賦〕
〈御製夜亮木賦并序〉塞上古木夜視有光遇雨益明移置室
【圖】
中即之可以燭物嘉其有異故賦猗嘉木之迥異垂四照之華英蜿輪囷於川壌萃盤錯於柯莖外禀㢲德内藴離精煥然夕皎灼爾宵明晼瑞星之初麗炯璧月之漸生既騰輝於山谷亦揚彩於檐楹若乃靈根濯雨榮枝浥露芳澤加鮮澄暉遠布方隐之而彌耀旋即之而如晤洵昭質之無虧何㝠行之是懼爾廼金膏灺蘂鶴燄韜光獨飛熛而振采長煜煜以煌煌吐瓊文於赤水懸瑶景於昆岡非朝華而夕謝殆積闇以能彰於是列之桂宫置以椒室流
【圖】
映金鋪近燭緗帙豈浮艶之為容亮靈竒之足述庻含章之可貞雖在野而靡失
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／表(P.15-1)..[文淵閣四庫全書本]
〔集藻〕
〔表〕
〔増〕唐崔融〈皇太子賀芝草表〉伏承某月日芝草生於乾元殿瑞命天来符祥日至煌煌三秀分芰井而攢柯曄曄九光間梅梁而吐葉晉都宮閣何必靈芝之臺洛邑山川居然密芝之地伏惟天皇天臨海内帝有域中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如葢如閣如日如星得五方之氣象合四時之景色仙人在上則車馬疑飛神龍居下則風雲不去謂蓬瀛之海列即崑
【圖】
閬之山開魏皇之䨇榦莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右日覽休徵雖玉脛延齡在神仙而可致而刀圭入膳視朝夕而猶賖是用心馳仁夀之前慶集肅成之後　孫逖〈為宰相賀合鍊院産芝草表〉臣等伏見道士黄河清等奏興慶宫合鍊院内產芝草五色分輝六莖並秀神丹入鍊而轉精禎祥應期以如荅覩兹嘉瑞望宣付史官者伏以靈芝所致和氣之精著美仙經標名瑞典
【圖】
陛下深仁契道至徳通神鍊液飛丹既啟長年之館敷華有葉遽呈三秀之祥五色有類於卿雲六莖且符於帝樂豈惟動植昭感以表於休徵固亦真仙叶應用彰於聖夀　常衮〈中書門下賀芝草嘉禾表〉伏見兵部尚書中書門下平章事李抱玉進芝草嘉禾者臣聞王者道洽則靈芝生天下和平則嘉禾應伏惟陛下誕膺景命憂濟生靈合太上之徳感元精之氣天地氤氲神眀滋液降此珍物叶於昌期垂葢連莖三華煥發離根合
【圖】
穎一穗孤秀沐我渥澤扇其祥風衆草之英百穀之長以兆稔嵗以符太平昔周得唐郊之獻列篇於典策漢獲甘泉之祉薦歌於清廟三瑞之極一朝㑹同長發其祥無疆之慶　〈中書門下賀芝草表〉今日中使吳承清至宣示宋汴節度使御史大夫田神功所獻芝草一株紫葢黄莖叢生者天生神物王者嘉瑞竒秀之狀靈篇未書伏惟陛下孝通神眀徳至草木和氣所感禎祥屢彰 煌煌靈芝郡國來獻垂以金葢發其瓊葩爛然紫雲
【圖】
之色灼然紅蕖之秀王徳斯應皇家永昌固可寫狀圖牒薦於郊廟祗奉天意贊揚鴻休
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／贊(P.24-2)..[文淵閣四庫全書本]
〔贊〕
〔原〕魏繆〈襲神芝贊〉青龍元年神芝産於長平之習陽其色丹紫其質光耀其長尺有八寸五分其本圍三寸有三分上别為三榦分為九枝散為二十六莖圍則一寸九分葉徑二寸七分其榦洪纖連屬有似珊瑚之形其吐柯載葉祥眀蠲㓗考圖案牒葢羙乎所聞於前代者矣
〔増〕無名氏〈神芝贊〉古瑞命紀曰王者慈仁則芝生採食之則延年與真人同又神農氏論芝云山川雲雨五行四時隂陽晝夜之精以生五色神芝皆為聖王
【圖】
休祥焉自漢孝武顯宗世號隆盛而元封永平所紀神芝方斯蔑如也且其枝榦條莖本末相承乃協乎天官之數非神眀其孰為此哉推其類象則蓂莢之植階庭萐蒲之生庖厨視匹靈矣乃詔御府匱而藏之且畫其形遂以名圖為之贊曰帝徳允臻爰不難致煌煌神芝吐葩揚榮曩披其圖今握其形永章遐紀載之頌聲
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／古歌樂章(P.32-1)..[文淵閣四庫全書本]
〔古歌樂章〕
〔原〕漢四皓〈紫芝歌〉莫莫髙山深谷逶迤曄曄紫芝可以療饑唐虞世遠吾將何歸駟馬髙葢其憂甚大富貴之畏人兮不如貧賤之肆志
〔増〕《漢書．郊祀歌》齋房産草九莖連葉宮童效異披圖案牒𤣥氣之精回復此都蔓蔓日茂芝成靈華　班固〈郊祀靈芝歌〉因露寢兮産靈芝象三徳兮瑞應圖延夀命兮光此都配上帝兮象太微參日月兮揚光輝　《宋史．上尊號樂章》曄曄靈芝生於殿闈照映華栱紛敷玉㽔感召元和光符
【圖】
聖期祥篇恊吉百嵗咸宜　〈朝㑹樂章〉嘉瑞降臨應我皇徳曄曄神芝不根而植春秋三秀晝夜一色物播詩歌聲被金石　彼茁者芝茂英煌煌敷秀喬嶽實繁其房適符修貢封巒允臧永言登薦抑惟舊章　 煌煌茂英不根而生蒲茸奪色銅池著名晨敷表異三秀分榮書於瑞典光我文眀
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言古詩(P.33-1)..[文淵閣四庫全書本]
〔七言古詩〕
〔原〕宋蘇軾〈石芝并引〉元豐三年五月十一日夜夢游何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也予率
【圖】
爾折食一枝衆皆驚笑其味如雞蘇而甘眀日作此詩空堂明月清且新幽人睡息來初勻了然非夢亦非覺有人夜呼祁孔賔披衣相從到何許朱闌碧井開瓊户忽驚石上堆龍蛇玉芝紫筍生無數鏘然敲折青珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脱終勝嵇康羨王烈神山一合五百年風吹石髓堅如鐵
〔増〕蘇軾〈石芝并引〉予昔夢食石芝作詩記之今乃眞得石芝於海上子由和前詩見寄予
【圖】
頃在京師有鑿井得如小兒手以獻者臂指皆具膚理若生予聞之𨼆者此肉芝也與子由烹而食之追記其事復次前韻土中一掌嬰兒新爪指良具肌骨匀見之怖走誰敢食天賜我爾不及賔旌陽逺遊同一許長史玉斧皆門戸我家韋布三百年祗有隂功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時脱夢想至人空激烈古來大藥不可求眞契當如磁石鐵　蘇轍〈次韻石芝并引〉
【圖】
子瞻昔在黄州夢食石芝起賦八韻記之元祐八年予與子瞻皆在京師客有至自登州者言海上諸島石向日者多生耳海人謂之石芝食之味如茶久而益甘海上幽人或取服之言甚益人客以一籃遺子瞻遂次前韻雞鳴東海朝日新光䝉洲島霧雨勻一晞石上徧生耳幽子自食無來賓寄書乞取乆未許箬籠蕉囊海神戸一掬誰令堕我前無為知我超諸數此身不願清廟瑚但願歸去随樵蘇龜龍百嵗豈知道養氣千息存其
【圖】
胡塵中學仙定難脱夢裏食芝空酷烈中山軍府得安閒更試朝霞磨鏡鐵　陸游〈丹芝行〉劒山峩峩挿穹蒼千林萬谷嶓其陽大丹九轉古所藏靈芝三秀夜吐光如火非火森有芒朝陽欲升尚煌煌何由斸取換肝腸往駕素虬朝紫皇
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言律詩(P.35-2)..[文淵閣四庫全書本]
〔七言律詩〕
〔増〕宋蘇轍〈邵武游氏老人三清堂紫芝〉黑龜赤鳳早逢師白髮蒼顔老不衰丹鼎一丸深自秘紫芝三葉𨚫先知烟薰晴日雲容薄色凝秋霜玉性竒何日刀圭救羸病盡芟荊棘種交棃　張孝祥廟錫珍符豈偶然雲華再見幾經年詳開二室昭詒燕根托同楹自屬聨上瑞應誠難紹聖宸衷思孝益増䖍微臣願考皇天意不厭終童效異篇　煌煌瑞彩映金鋪元氣回旋即此都太史連年書盛事近臣更日獻新圖璇穹薦祉
【圖】
寧虚應玉葉流芳已兆符早晚清塵欵原廟臨觀敢請駐前驅
〔原〕眀王世貞數盡潘園賦衆芳何如神草被昆岡庭中玉露傳三秀木末丹霞散九光出共萐蒲昭聖瑞歸同天韭作仙糧野夫亦有黄公癖地肺何年許並藏
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／詩散句(P.36-2)..[文淵閣四庫全書本]
〔詩散句〕
〔増〕魏曹植靈芝生王地朱草被洛濵榮華相晃耀光采曄若神
〔原〕晉嵇康煌煌靈芝一年三秀
〔増〕
【圖】
張華西入華隂山求得神芝草
〔原〕唐杜甫空聞紫芝歌不見杏壇丈　但使芝蘭秀何須棟宇鄰　知名未足稱局促髙山芝　其陽産靈芝其隂宿牛斗　吾慕漢初老時清猶茹芝
〔増〕宋王珪柯同庭柏勁色近御衣深　夏竦四眀開奥壤三秀發靈芝　黄庭堅不須許斧子辛勤採五芝　汪藻齋房輝玉斚岱檢雜金泥菌蠢朝承露熒煌夜吐霓　唐李白身騎白鹿得飄颻手翳紫芝笑披拂
〔原〕杜甫知君此計誠長往芝草
【圖】
琅玕日應長　李紳靈根盤錯呈天瑞寳葉蟬聫表地祥
〔増〕宋黄庭堅卓仙在時養瓊芝深根固蔕活人命　陸游不用采芝驚世俗恐人謗道是神仙　魏阮籍芝英耀朱堂　晉庾闡層霄暎紫芝　齊王融五芝多秀色　周庾信芝房脆似蓮　青泥羙熟芝　唐孟浩然采秀弄芝草　杜甫靈秀冠衆芳　張籍分采紫芝苗　李商𨼆紫見地仙芝　皮日休盡日嗅金芝　宋楊億芝苗晝茹肥　梅堯臣芝以保萬夀　蘇軾黄公
【圖】
獻紫芝　金元好問紫芝僅盌匊　魏曹植東上蓬萊采靈芝　唐曹唐洞中天地足金芝　宋蘇軾枯朽猶能出菌芝　元倪瓚赤城霞暖神芝秀
子／醫家／御定佩文齋廣群芳譜／卉譜　卷八十七至卷九十二／卷九十一　萍等／垣衣／附錄　瓦松／集藻(P.33-1)..[文淵閣四庫全書本]
〔集藻〕
〔増〕唐崔融〈瓦松賦〉崇文館瓦松者産於屋霤之上千株萬莖開花吐葉高不及尺下纔如寸不載于仙經靡題于藥錄謂之為木也訪山客而未詳謂之為草也驗農皇而罕記豈不以在人無用在物無成乎俗以其形似松生必依瓦故曰瓦松楊炯謂余曰此中草木咸可為賦其詞曰賔館兮沉沉明月高兮重海深試一望
【圖】
兮上棟下宇開陽闔隂彼美嘉族依于夏屋煌煌特秀狀金芝兮産霤歴歴空懸若星榆而種天苯䔿丰茸青㝠芊眠葩條郁毓根柢連拳間青苔而裛露陵碧瓦而含烟春風搖兮鬱起冬雪糅兮蒼然詎充採掇罕任雕鐫桐君莫賞梓匠難甄用匪適于時要必濫聞于俗傳慚魏宮之烏韭恧漢官之紅蓮觀其衆開榮列虚心獨潔高寧我慕無木禾之五尋卑以自安類石蒲之九節進不必𡡾居不求利芳不為人生不因地其質也菲無
【圖】
忝于天然其隂也薄纔足以自庇望之常見其表尋之罔得其祕肅穆承華堂皇不賒繩懸麥穗户刻菱花竹蒼筤而衆色樹連理而相加芙蓉發池兮照爛日及懸霤兮紛葩彼懷寳以遇賞此不材而見嗟雖有慕於階闥亦無混于泥沙已矣哉不學懸蘿附柏直蓬倚麻固將含美惡以同貫齊是非于一家亂曰少陽之地兮於何不春博望之苑兮莫匪正人纎根弱植兮生君之館荷施霑恩兮為人所翫物不謝生不知其榮惟願聖皇
【圖】
千萬壽但知傾葉向時明　無名氏〈瓦松賦〉式觀圖籍幽山窮野聞卉木之名焉考神農之嘗者根莖可驗洪纎不捨惟瓦松兮闕書何昔人兮智寡原其所托高而又雅抽形先寄于鶴樓聳質更資于鴛瓦旖旎芬葩含風接霞既當春而吐葉亦凌秋而㸃花異山苗之極秀狀澗松兮抽芽高居壤霤匪雜泥沙向朝陽兮發榮經夕露兮増華常在危簷心必直詎欲牽風影暫斜小大殊品高卑異盼離離兮若星榆之照灼煜煜兮疑石蒲
【圖】
之蔥蒨既乏棟梁之用寧怯鐫雕之變豈比夫桂山上蘭谷中長幽隠兮銷馥為芬芳兮敗叢奚若兹物之獨茂無憂患兮養䝉
子／醫家／群芳譜／元部／天譜／卷之二　天譜二／日／麗藻散語(P.10-1)..[明末刻本]
○麗藻散語日月麗乎天　明兩作離大人以繼明照于四方　君子終日乾乾夕惕若厲旡咎　日中則昃月盈則食天地盈虛與時消息而況于人乎況于鬼神乎　懸象著明莫大于日月　日月得天而能久照　日月之道貞明者也【易】　分命羲仲宅嵎夷曰暘谷寅賓出日寅餞納日【虞書】　自朝至于日中昃不遑暇食　一日二日萬幾【書】　日居月諸胡迭而微　日之夕矣　曕彼日月悠悠我思　豈不日戒一月三捷　我日斯邁　吉日維戊　吉日庚午　日月吿訩不用其行　日監在茲　日就月將【俱詩】　日南則景短多暑日北則景長多寒日東則景夕多風日西則景朝多陰　以土圭
【圖】
測日之法以正日景以求地中【俱周禮】　日者衆陽之宗陽精外發故以晝明【萬年曆】　夫日者乃陽德之母也【春秋內事】　陽燧見日則燃而為火【淮南子】　日者衆陽之宗輝光所燭萬里同晷故日將旦淸風起群陰伏【李尋傳】　日出三竿黃色赤暈【南齊天文志】　　化國之日舒以長故其民間暇而力有餘亂國之日促以短故其民困鶩而力不足舒長者非羲和安行君明民靜也促短者非分度减損上闇下亂也【潛夫論】　月則陰精日則陽精故周髀云日猶火月猶水火則施光水則含影月光生于日所照魄生于日所蔽【事林廣記】　日行舒疾與騏驥步相類【正克論衡】　日行遲月行疾者何君舒臣勞也日月所以懸者何助天行化昭明下地也【白虎通】　日者太陽之精積而成鳥象烏陽之類
【圖】
其數奇月者陰精之宗積而成獸象兔陰之類其數偶【張衡靈憲】　日者火精也【范子計然】　積陽之氣生火火氣之精為日【淮南子】　　宋玉招魂十日代出流金鑠石【楚辭】　日為流珠【𠫵同契】　天地間理與氣而已有理斯有氣有氣斯有形天之氣下柔而上剛愈高則愈淸淸則愈剛故日月星辰歷千古而不毀地之氣上柔而下剛愈深則愈堅堅則愈剛故江湖之底深山之谷類多堅剛　按天體北高南下日近北則去地遠而出早入遲故晝長日近南則去地近而出遲入早故晝短　四時者天之吏日月者天之使【淮南子】　按地居天之中地平不當天之半地上天多地下天少是以日出日洛時見日大近人也日中時見日小遠人也日初出時見日大宜暖熱而尚寒凉者陰凝而陽未盛也日
【圖】
中時見日小宜寒凉而反暖熱者陽盛而陰已消也申未時愈熱者陽積而盛也　廣海冬熱者由冬日南行正當戴日之下故熱朔北夏寒者夏日雖北行然朔北直當陰山之背處日光斜及故寒由此觀之南北寒熱亦由于日也　日君道也無朏魄之變月臣道也遠日益明近日益虧望與日軌相會則徙而浸遠遠極又徙而近交所以注人臣之象也望而止于黃道是謂臣于君明則陰斯食矣朔而止于黃道是謂臣壅君明則陽為之食矣若過至未分月或變行而避之或五星潛在日下禦侮而救之或涉交數淺或在陽曆陽盛陰微則不食或德之休明而有小𤯝焉則天為之隱雖交而不食此四者皆德敎之所由生【唐書】　物類相動本標相應故虎嘯而谷風至龍舉而景雲屬麒麟闘而日月
【圖】
食鯨魚死而慧星出蠶珥絲而商絃絕賁星墜而渤海决【淮南子】　孔子東遊見兩小兒問辨問其故一兒曰我以日始出去人近日中時遠一兒曰日中時近日初出時遠一兒曰日初出時如大車輪及中如盤盂此不為遠者小而近者大乎一兒曰日初出蒼蒼凉凉日中時如探湯此不為近者熱而遠者凉乎孔子不能决兩兒笑曰丘孰謂汝多智乎【列子】　取日虞淵洗光咸池潛授五龍夾日以飛【唐狄仁傑贊】　日中則移【吳越春秋】　暾將出兮東方【楚詞】　日月者人君之象也君不假臣下之權則日月揚光【瑞應圖】　九暑乃至時雨乃降五穀百果乃登此謂日德【管子】　日月不高其威不赫【荀子】　遠而望之皎若太陽升朝霞【洛神賦】　日出于地萬物蕃息【文子】　景日曜靈玄鳥攸生【傅玄擬
【圖】
天問】　昺明離章五色淳光【太玄經】　日神五色明照四方　日為太陽之宗【晉天文志】　　扶桑曉兮白日飛【李白】　日出于暘谷浴于咸池拂于扶桑是謂晨明登于拂桑爰始將行是謂朏明至于曲阿是謂旦明臨于曾泉是謂蚤食次于桑野是謂晏食臻于衡陽是謂隅中對于昆吾是謂正中靡于鳥次是謂小還至于悲谷是謂餔時至于女紀是謂大還經于隅泉是謂高㫪頓于連石是謂下舂爰止羲和爰息六螭是謂懸車薄于虞淵是謂黃昏淪于蒙谷是謂定昏日入崦嵫經于細柳入于虞淵之汜曙于蒙谷之浦日西垂景在樹端謂之桑榆【淮南子】賦煦百川以氷開煖千林而花發煎綠潭而水沸瀾靑雲而火生曜凝霜而輕白帶飛霞而淡紅赫然作色無物不憚溫然為容有情皆翫終而
【圖】
復始旣明且煥自非造化之至精焉能作群生之壯觀【王珪日賦】　步栖遲以徙倚兮白日忽其將匿風蕭瑟而並興兮天慘慘而無色獸狂顧以求群兮鳥相鳴而舉翼【王粲登樓賦】　相彼烏矣超然莫同不振羽于域上自呈形于日中儀鳳肯慙信五色而都混高天已及豈三年之始冲懿此生成貫乎今昔東西必隨于運動昇降寧離于赫奕俯黃人而更助金光映玉宇而偏疑鳥跡旣乃騰凌霄漢披拂雲霓那楚幕而堪處匪霜臺之足棲分明而不似籠中固非仙鶴髣髴而還如鏡裏豈是山雞曷九雛之莫對乃三足而長在黑羽雖同于不黔白頭詎得而終待始來何地誰見入于重輪爰止何年孰可聞于真宰徒訝其煒煒煌煌形標翼張縱橫弄色宛轉和光風起而遙疑飛動烟含而杳若潛藏
【圖】
足令人子間窺因寄情于反哺日官頻測空懷望于殊祥嘉其靄爾無疋裒然斯出鳴琴安得寫其啼流水焉能變其質復不知見也何期隱也奚歸有咸池兮飲不飲有蟠桃兮依不依誰使梯航景象沐浴光輝炫晃乎淸晝優游乎翠微靡願稻粱志士留之而莫得無猜彈射夸父驚之而不飛客有指寥廓之儀形訪前時之歌詠且彼素姿神異赤羽輝映不為陰隲之符葢本陽精之命今仁風已扇孝理方盛烏之靈兮得不降休而瑞聖【康僚日中烏賦】喻生而眇者不識日問之有目者或告之曰日之狀如銅槃扣槃而得其聲他日聞鐘以為日也或吿之曰日之光如燭捫燭而得其形他日揣籥以為日也日之與鐘籥亦遠矣而眇者不知其異以其未嘗見而求之人也道之難見也甚于日而人
【圖】
之未達也無以異于眇達者告之雖有巧譬善導亦無以過于槃與燭也自槃而之鐘自燭而之籥轉而相之豈有旣乎故世之言道者或卽其所見而名之或莫之見而意之皆求道之過也然則道卒不可求歟蘇子曰道可致而不可求何謂致孫武曰善戰者致人而不致于人孔子曰百工居肆以成其事君子學以致其道莫之求而自至斯以為致也歟南方多沒人日與水居也七歲而能涉十歲而能浮十五而能沒矣夫沒者豈苟然哉必將有得于水之道者日與水居則十五而得其道生不識水則雖壯見舟而畏之故北方之勇者問于沒人而求其所以沒以其言試之河未有不溺者也故凡不學而務求道皆北方之學沒者也昔者以聲律取士士雜學而不志于道今也以經術取士士知求道
【圖】
而不務學渤海吳君彥律有志于學者也方求舉于禮部作日喻以吿之【蘇東坡】對臣聞日者衆陽之宗人君之表至尊之象君德衰微陰道盛強侵蔽陽明則日蝕應之書曰羞用五事建用皇極如貌言視聽思失大中之道不立則咎徵荐臻六極屢降皇之不極是為大中不立其傳曰時則有日月亂行謂眺側匿甚則薄蝕是也又曰六沴之作歲之朝曰三朝其應至重廼正月辛丑朔日有蝕之變見三朝之會上天聰明苟無其事變不虛生臣聞師曰天右與王者故災異數見以譴吿之欲其改更若不畏懼有以塞除而輕忽簡誣則凶罰加焉其至可必詩曰畏天之威干時保之皆謂不者凶懼之則吉也【孔光日蝕對】歌行赫赫初出咸池中浴光洗跡生天東不覺有物來晦昧團團一
【圖】
片如頑銅前時蝦蟇食爾妃天下戢戢無有忠責罵四方誰膽大仰頭憤憤唯盧仝欲持寸刃去其害氣力雖有天難通是時了無毫芒益徒有文字辯且雄仝死于今百餘載日月幾度遭遮蒙衆人見之如不見誰肯開口咨天公老鴉居處已自穩三足鼎峙何乖慵而今有嘴不能噪而今有爪不能攻任看怪物翳天眼方且省事保爾躬日月與物固無惡應由此烏招禍凶吾意彷彿料此烏定亦閃避離日宮安逢后羿不乖暴直與審殼彎強弓射此賈怨烏以謝毒惡蟲二曜各安次災害無由逢南不尤赤鳥東不誚蒼龍北龜勿吐氣西虎勿嘯風五行不汩陳虞舜生重瞳我今作此詩可與仝比功【梅聖俞】詩五言遙峰隱半規　晚見朝日暾【俱謝靈運】　太陽移日昃　浮雲蔽紫闥白日難
【圖】
廻光【李白】　野潤烟光薄沙曈日色遲　白日移歌袖靑霄近笛牀　江城孤照日山谷遠含風　滄海先迎日銀河倒列星　落日邀䨇鳥晴天捲片雲　寒日外澹泊長風中怒號　羲和冬日近愁畏日車翻【俱杜少陵】　靑天敷翠彩朝日含丹輝　暘谷發精曜九日棲高枝願得並天馭六龍齊玉羈【傅玄】　陰陽迭用事乃俾夜作晨咿喔天雞鳴扶桑色昕昕赤波千萬頃湧出黃金輪【劉禹錫觀日出】　杲杲冬日出照我屋南隅負暄閉目坐和風生肌膚初似飲醇醪又如蟄者蘇外融百骸暢中適一念無矌然㤀所在心與空虛俱【白居易】　落日在簾鉤溪邊春事幽芳菲緣岸圃樵爨倚灘舟啅雀爭枝墜飛蟲滿院遊濁醪誰造汝一酌解千憂【杜甫】　讓爾名千載還吾適一區竹深留客坐苔濕藉
【圖】
兒扶雨歇啼鳩婦風疎綻鼠姑雕闌白日下堪老托注湖【于念東】　長繩難繫日目古共悲辛黃金高北斗不惜買陽春石火無留光還如世中人卽事已如夢後來我誰身提壺莫辭貧取酒會四隣仙人如恍惚未若醉中真【李白】七言春渚日落夢相牽【杜甫】　東邊日出西邊雨道是無晴也有晴【劉禹錫】　未離海底千山黑纔到天中萬國明【宋太祖】　嶺上晴雲如劈絮樹頭初日掛銅盤【蘇東坡】　城頭旭日照闌杆城下降戎綵仗攢九陌塵埃千騎合萬方臣妾一聲歡樓臺乍仰中天異衣服初廻左衽難淸水莫敎波浪濁從今一統屬長安【薛逢】　朝遊碧峯三十六夜向天壇月邊宿仙人攜我搴玉英壇上半夜東方明仙鐘撞撞迎海日海中離離三山出霞梯赤城遙可分霓旌絳節擁彤雲八
【圖】
龍五鳳紛在御王母欲上朝元君【李益】
子／醫家／群芳譜／元部／天譜／卷之二　天譜二／星／麗藻散語(P.64-1)..[明末刻本]
〇麗藻散語辟如北辰居其所而眾星共之　日月星辰繫焉　星辰之遠也【四書】　庶民維星星有好風星有好雨【書】　嘒彼小星維參與昴　綢繆束薪三星在天　星言夙駕　哆兮侈兮成是南箕　三星在罶　跂彼織女終日七襄　晥彼牽牛不以服箱東有啓明西有長庚有捄天畢載施之行　維南有箕載翕其舌維北有斗西柄之揭【詩】　燦若天星之羅【楊雄】　萬物之精上為列星【說文】　星者水之精也【三五曆紀】
【圖】
眾星浮生虛空之中其行其止皆須氣焉【晉天文志】　山川精氣上為列星【唐嚴善思傳】　星者散也言列位布散也【宋玉九辯】　文章昭囘之光粲然如繁星麗天而芒寒色正【柳文】　保章氏掌天星以志日月星辰之變動以觀天下之遷辨其吉凶以星土辨九州之地所封之域皆有分星以觀妖祥【周禮】　明明上天爛然星陳日月光華弘于一人【八伯歌】　星者體生于地精成于天列居錯峙各有逌屬在野象物在朝象官【張衡】　蒼龍連蜷于左白虎猛據于右朱雀奮翼于前靈龜匿首于後黃龍軒轅于中【前人】文柳子夜歸自外庭有設祠者𩜾餌馨香蔬是交羅插竹垂綏剖瓜犬牙且拜且祈怪而問焉女隷進曰今茲秋孟七夕天女之孫將嬪于河鼓邀而祠者幸而與之巧驅去蹇拙手目開
【圖】
利組絍縫製將無滯于心焉為是禱也柳子曰苟然歟吾亦有所大拙儻可因是以求去之乃纓弁束袵促武縮氣旁趨曲折傴僂將事再拜稽首稱臣而進曰下土之臣竊聞天孫專巧于天轇轕璇璣經緯星辰能成文章黼黻帝躬以臨下民欽聖靈仰光曜之日久矣今聞天孫不樂其獨得貞十于元龜將蹈石梁欵天津儷于神夫于漢之濱兩旗開張中星耀芒靈氣翕歘茲辰之良幸而弭節薄遊民間臨臣之庭曲聽臣言臣有大拙智所不化醫所不攻威不能遷寬不能容乾坤之量包舍海岳臣身甚微無所投足蟻適于垤蝸休于殼龜黿螺蜯皆有所伏臣物之靈進退唯辱仿佯為狂局束為諂吁吁為詐坦坦為忝他人有身動必得宜周旋獲笑顛倒逢嘻已所尊眤人或怒之變情狥勢射利抵巇
【圖】
中心甚憎為彼所奇忍仇佯喜悅譽遷隨胡執臣心常使不移友人是已曾不惕疑貶名絕命不負所知抃嘲似傲貴者啟齒臣旁震驚彼且不恥叩稽匍匐言語譎詭令臣縮恧彼則大喜臣若效之瞋怒叢已彼誠大巧臣拙無比王侯之門狂吠狴犴臣到百步喉喘顛汙睢盱逆走魄遁神叛欣欣巧夫徐徐縱誕毛群掉尾百怒一散世途昏險擬步如漆左低右昂鬬冐衝突鬼神恐悸聖智危慄泯焉直透所至如一是獨何工縱橫不恤非天所假彼智焉出獨嗇于臣惜使玷黜沓沓騫騫恣口所言迎知喜惡默測憎憐搖唇一發徑中心原膠如鉗夾誓死無遷探心扼膽踊躍拘牽彼雖佯退胡可得𣃼獨結臣舌喑抑啣𡨚擘背流血一辭莫宣胡為賦授有此奇偏眩耀為文瑣碎排偶抽黃對白啽哢飛走
【圖】
駢四儷六錦心繡口宮沉羽振笙簧觸手觀者舞悅誇談雷吼獨溺臣心使甘老醜嚚昏莽鹵樸鈍枯朽不期一時以俟悠久旁羅萬金不鬻敝帚跪呈豪傑投棄不有眉頞蹙喙唾胞歐大赧而歸填恨低首天孫司巧而窮臣若是卒不余𢌿獨何酷歟敢願聖靈悔禍矜臣獨艱付與姿媚易臣頑顏鑿臣方心䂓以大圓拔去吶舌納以工言文詞婉軟步武輕便齒牙饒美眉睫增妍突梯卷臠為世所賢公侯卿士五属十連彼獨何人長享終天言訖又再拜稽首俯伏以俟至夜半不得命疲極而睡見有靑褏朱裳手持絳節而來吿曰天孫吿汝汝詞良苦凡汝之言吾所極知汝擇而行嫉彼不為汝之所欲汝自可期胡不為之而誑我為汝唯知恥諂貌淫詞寧辱不貴自適其宜中心已定胡𡚶而祈堅汝
【圖】
之心密汝所持得之為大失不汙卑凡吾所有不敢汝施致命而昇汝慎勿疑嗚呼天之所命不可中革泣拜欣受初悲後懌抱拙終身以死誰惕【柳子厚乞巧文】　歲帷壬辰七月之七王子潛居訌訌弗懌適冷風颯然月綻雲拆桐籟薦秋露花凝夕有一嬋娟歘蒞吾席析析步搖灧灧繁餙睨王子而言曰吾帝之女孫也職司天巧式利下民禱吾者泰背吾者屯趨吾者富違吾者貧吾久聞子多戅少文吾實恤子來濟子身汝或不憚吾悉汝陳王子竦肩歛踵覷覷忞忞似夢非夢謂神非神蒲伏而言曰臣固拙矣敢不願聞天孫整裾端坐憮然曰噫人生兩間孰弗冀通今子弗克巧進自貽醜窮不師詭遇祗業專攻末塗噂𠴲厖言滋豐技夸鬼蜮計逞狙公鳥翼蛇驤蜂聚蟻同託根巍柯名曰宛童俾
【圖】
不曲合焉致斯崇路欺握雉祝天祛蟲陽縱陰戢內傾外融懀陋忻嫭人心攸同聾俗瞽世譎行迂蹤季子由是而貴曲逆山是而封子不聞歟矧乎妙奪工倕紆行曲施能若是者庸無不宜前邀後障左繩右䂓笑涴薇露戲焚玉蕤錦心繡腹侮書嫚詩啟喙成訟轉趾微疵予予奪奪是是非非顛倒縱橫起滅提搥荷天拔地斷蛟剸犀藻葩綴縟陟降驅馳氣劘屈子目短相如諸侯見搆豪族爭儲一譽可喜一毀可悲致顯若彼汝奚不為今子𧮈吃赭顏沉吟支頤窮鄉僻地運日以奇我今吿汝汝應締思汝不改轍焉能救而夫騏驥捕鼠弗逮狐狸吾將錫子語穽助子嘲機納子之點驅子之痴詎不偉哉王子曰臣聞駑馬安步麒麟跼躅各有攸得奚慰奚恧良玉渾然烏事刻琢馬宮善宦倪寬樸學寧
【圖】
為拙傷毋為巧獲岐途術異彼此相角沾沾求容栩栩強語手擎足旋神辱志沮我嗟其人汩此靈府命栖險竿躬罣游弩蒿目蓬心臣寔不取天孫噱然笑曰井蛙不見東海蟪蛄不知春秋弗識宜樞弗察芳猷方柄圓鑿事恒弗投毀方瓦合懵不知謀耳與目敵心與身讐么麼之技自矜寡儔汝不思變吾實汝羞汝今絳宮弗懲玉堂弗收攻苦敷澹羈如楚囚匪徒羞之吾實汝憂王子又蒲伏而謝曰天孫之心固仁矣啟臣之智固備矣然強哭者雖疾不哀強歡者雖笑不妍生龜脫筩顧非自然危鶴斷脛乃違厥天機械藏心神德不全夫巧者言拙者默巧者勞拙者逸巧者賊拙者德巧者凶拙者吉此先正之格言敢弗服膺而警惕于是天孫砉然冥逝茫無所得出門視之但見繁星麗天萬里一碧
【圖】
【王達却巧文】頌皇上宅位六祀七政貞明于上七敎敷聞于下其有不迪不吉不庭不若之徒皆薰然而和瞭然而化春三月司天氏奏歲星居心宿五度其色黃明潤大光澤帝位積五十餘日詔下有司頒示中外故臣得而言之以形歌頌謹按歲星五帝為蒼五行為木五常為仁五事為貌天意若曰時以至仁為理覆露萬民浹洽生類協夫五行五事之用則發于星緯形于禎應陰隲大化始報成功玄符幽贊其昭昭如是禮運之論聖人以日星為紀洪範之敘皇極曰歛時五福用敷錫厥庶民發于人格于天天人交感合若符節其年秋平河中之寇塟其遺骸復其世紀班淮右之師用弘文吿用去武備此二帝三代所以恢令名也于是一統類以昭德明法制以塞違薦禮百神賓懷獷俗嘉瑞
【圖】
美祥紛委狎至置之而不有哲人端士連茹播職求之如已失然後端拱于穆淸怡神于靖冥驅一代為純誠接萬靈于明庭斯又登邁古光昭聞見巍乎紹天統物之盛者也微臣瑣賤沐浴仁聖敢獻歲星居心頌一章以備周詩由庚由儀之缺頌曰皇天上帝降鑒下人后王承之制作禮文人用明德家尚孝仁人無疵癘俗以阜蕃敷佑四方發為天祥重華煌煌乃居明堂下煦仁澤上為祥光回復感通天人攸同乃法五事乃建大中君君臣臣德輝昭融保祐命之自天無窮微臣頌歌敬備唐風【權德輿歲星居心頌】賦倬垂象以昭回惟帝居之曰斗壯魁台以立極建衡杓而為首齊七政而均序五行臨四海而橫制九有所以附乾樞壓坤紐攜龍枕參左槍右棓總列宿而環衛中宮體群臣而
【圖】
輔弼元后範圍六合紀綱四維其道不昧其照無私若乃銅渾作式未央取則其變可考其動可測履端于始當獻歲以指南舉正于中在陰方而主北觀夫崢嶸纚聮若懸揭西柄以戒滿拱北辰而處偏乘三台而幹運齊七曜而廻旋酌天地之心豈酒漿之可挹分寒暑之氣較鈞石而罔愆躔次靡失歷數斯在晝其隱也不爭曜于太陽昏必見焉能藏輝于真宰照萬國兮猶魚從網宗百川兮北朝于海參差北斗闌干太淸環帝座之焜燿薄河漢之縱橫不應豐以中見每居次而自明總五緯于天綂行四時而歲成非止雄橋樑于巴蜀壯都邑于咸京而已【崔捐】　分宿有章懸象成文或靑龍垂尾或白虎距參玄龜匿首于女虛朱雀奮翼于井鬼桓屏連珠三台雁行軒轅華布而曲分攝提鼎峙而直
【圖】
掃【成公綏】表光净而明當井絡之端色黃而潤叶中方之正【楊慿賀老人星】　旣在井東又當秦分色侔蒸栗光掩連珠彰爾寶圖類堯年之河出延長聖曆齊漢代之山呼【同前令狐楚】　自南耀采將弘解慍之風近曉流光欲助無私之日送玄燕于梁問傷時自切望白榆于天上厥路無繇【賀老人星見】賦宛彼佳人阻銀潢兮豈無同仇誰與航兮翹首天路寡修梁兮憂心燋妍厪七襄兮資質靚好蒙素裳兮九秋茲夕歡未央兮別促遘希安可長兮予思怨嬪實與併兮扃殿寥寥晝凄淸兮君不為御徒熒熒兮瞻望深宮懷廣庭兮單棲守誓感斯靈兮【何景明織女賦】歌仰觀俯察天人際羲和死來職事廢官不求賢空取藝昔聞西漢元成間下陵上替謫見天北辰微暗少光色四星 煌煌如火
【圖】
赤耀芒動角射三台半見半沒中台圻是時非無太史官眼見心知不敢言明朝趨入明光殿唯奏慶雲壽星見天文時變兩如斯九重天子不得知不得知安用臺高百尺為【白居易】詩五言星橋視桂華【庾信】　宮闕羅北極　超然若流星　戮力掃攙搶【杜甫】　心將客星隱身與浮雲閑　陣解星色盡營空海霧消　文質相炳煥衆宿羅星文【俱李太白】　蜀星陰見少江雨夜聞多【杜子美】　金鈿已照耀白日未蹉跎欲待黃昏後含嬌渡淺河【劉孝感】　蜀郡靈槎輔豐城寳劒新將軍臨北塞天子入西秦未作三台賦寧為五老臣今宵穎川曲誰識聚賢人【李嶠】　古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蜘蛛浪作窠【梅聖俞】　相傳會牛女今
【圖】
夕喜應多凉風氣璇閣秋風澹玉河鵲橋原縹緲龍駕竟蹉跎天上無情極入間更若何【王燁】　粉席秋期緩針樓別怨多奔龍爭渡月飛鵲亂填河失喜先臨鏡含羞未解羅誰能留夜色來夕倍還梭【宋之問】　一年啣別怨七夕始言歸歛淚開星靨微步動雲衣天迥兔欲落河曠鵲停飛那堪盡此夜復往弄殘機【杜審言】　白露含明月靑霞斷絳河天街七襄轉閣道二神過袨服鏘環珮香筵拂綺羅年年今夜盡機杼別情多【前人】　寳婺搖珠珮姮娥照玉輪靈歸天上匹巧遺世間人花果香千戶笙竽溢四隣明朝曬犢鼻方信阮郞貧【李義山】　旦暮已凄凉離人遠思忙夏衣臨曉薄秋影入簷長前事風隨扇歸心雁在梁殷勤寄牛女河漢正相望【元】　耿耿玉京夜迢迢銀漢流影斜烏鵲渡光映
【圖】
鳳凰樓雲錦虛張月星房冷閉秋遙憐天帝子辛苦會牽牛【歐陽修】　遠山歛氛祲廣庭揚月波氣往風集隙秋還露泣柯節氣旣已屏中宵振綺羅來歡詎終夕收淚欲分河【王僧逵】　天河橫欲曉鳳駕儼應飛落月移粧鏡浮雲動別衣歡逐今宵盡愁隨還路歸猶將宿昔淚更上去年機【王脊】　仙車駐七襄鳳駕出天潢月映九微火風吹百和香來歡蹔巧笑還淚已啼粧別離不得語河漢漸湯湯【何遜】　玉皇頒綵詔金女送靑蛾翠帳含春滿雕窓領月多画眉鸞鏡入攜袖鵲橋過百歲開今夕其如燦者何【王少廣】　奔流蘭浦合羽葢逐星移倚月施靑靚憑空拂翠眉駕龍來斗渚填鵲向河湄促夜羅幃寂居然對錦絲【范夫人徐淑】　鵲橋斷銀漢別恨黯淸流霧帶朝來减風鬟午夜愁歛粧消舊粉
【圖】
整匣抱新裯脉脉憑機杼䨇䨇似去秋【范夫人】　迢迢牽牛星皎皎河漢女纖纖濯素手札札弄機杼終日不成章泣涕零如雨河漢淸且淺相去復幾許盈盈一水間脉脉不得語【古詩】　漢曲天榆冷河邊月桂秋婉孌期今夜飄颻渡淺流輪隨月宿轉路逐綵雲浮橫波翻瀉淚束素反緘愁此時機杼息獨向素粧羞【江總】　白露月下圓秋風枝上鮮瑤臺含碧霧羅幕生紫烟妙會非綺節佳期乃隔年玉壺承夜急蘭膏依曉煎昔悲漢難越今傷河易旋怨咽䨇念斷悽悼兩情懸【梁簡文帝】　盈盈河水側朝朝長嘆息不恡漸哀苦波流詎可測秋期忽云至停梭理容色束衿未解帶廻鑾已霑軾不見眼中人誰堪機上織願逐靑鳥去暫因希羽翼【邢子才】　鳳律驚秋氣龍梭靜夜機星橋百枝動雲路七
【圖】
香飛映月回雕扇凌霞曳綺衣含情向華幄流態入重闈歡餘夕漏盡怨結曉驂歸誰念分河漢還憶兩心違【張文恭】　紅粧與明鏡二物本相親用持施點畫不照離居人往秋雖一照一照還復塵塵生不復拂蓬首對河津冬夜寒如此寧遽到陽春初商忽云至暫得奉衣巾施衿誠已故每聚忽如新【沈約織女贈牽牛】　新知與生別由來儻相值如何寸心中一宵懷兩事歡娛未繾綣倐忽成離異終日遙相望秪益生愁思猶憶今春悲尚有故年淚忽遇長河轉獨喜凉飈至奔情翊鳳軫纖阿警龍轡【王筠代牽牛答織女】　靑天何歷歷明星如白石黃姑與織女相去不盈尺銀河無鵲橋非時將安適閨人理紈素遊子悲行役瓶水知冬寒霜露欺遠客客似秋葉飛飄颻不言歸別後羅帶長愁寬去時
【圖】
衣乘月託宵夢因之寄金徽【李白】　落日隱簷楹升月照簾櫳團團滿葉露淅淅振條風蹀足循廣除瞬目儷層穹雲漢有靈匹彌年闕相從遐川阻昵愛脩渚曠淸容弄杼不成藻聳轡鶩前踪昔離秋已雨今聚夕無䨇傾河易廻幹欵顏難久悰沃若靈鴛旋寂寥雲幄空留情顧華寢遙心逐奔龍【謝惠連】　牽牛出河西織女處其東萬古永相望七夕誰見同神光意難候共事終朦朧颯然精靈合何必秋遂通亭亭新粧立龍駕具層空世人亦為爾祈請走兒童稱家隨豐儉白屋達公宮膳夫翊堂殿鳴玉棲房櫳暴衣徧天下曳月揚微風蜘蛛小人態曲綴瓜果中初筵浥重露日出甘所終嗟汝未嫁女秉心鬱沖沖防身動如律竭力機杼中雖無舅姑事敢昧織作功明明君臣契咫尺或未容義無棄禮
【圖】
法恩始夫婦恭小大有佳期戒之在至公方圓苟齟齬丈夫多英雄【杜甫】七言南極一星朝北斗五雲多處是三台【杜甫】　年年乞與人間巧不道人間巧已多【楊朴】　更闌獨坐意偏嘉靜倚闌干望斗斜好句忽來情思洽梅花和月上窓紗【桑貞白】　月帳銀河次第開多情惟恐曙光催時人不用穿針待沒得心情送巧來【羅隱】　雲堦月地一相過未抵今年別恨多最恨明朝洗車雨不敎回却渡天河【杜牧之】　天空露下夜如何漫道䨇星已渡河見說人間方恤緯可知天上欲停梭　七夕千門望女牛爭言乞巧獨登樓人間機事知多少永夜蜘絲總未收【俱馮琢菴】　廣殿陰陰桂樹靑嫦娥千古說娉婷傷心烏鵲橋邊過安得身如織女星【屠隆】　東人杼軸總傷心雲錦千箱天闕深一線未堪
【圖】
持補袞還從兒女笑穿針【眭石】　靈鵲成橋事有無人間今夜憶仙姑倚牕久坐秋聲動一夜西風到碧梧【馬氏】　傳說銀河有鵲橋昭陽飲宴似元宵誰嫌牛女佳期少猶勝朱門鎖寂寥【胡安】　鸞扇斜分鳳幄開星橋橫道鵲飛廻爭將世上無期別換得年年一度來【李商隱】　鄰家乞巧候天孫月轉參橫不掩門拙癖病來逾自愛臥陪孤影度黃昏【王鳳洲】　清風明月等閒天重理機絲情暗牽廻首鵲橋成底事流光迢遞又經年　飲牛河畔水潺湲俯首長河思慘然堪羡江干老漁父妻孥聚首永團圓　牛女佳期傳七夕一年猶得一廻憐爭似嫦娥居月窟朝朝暮暮只孤眠【俱王藎臣】　長安城中月如練家家此日持針線仙裙玉佩空自知天上人間不相見長信深陰夜轉憂玉階金闕數螢流
【圖】
班姬此夕愁無限河漢三更看斗牛【崔灝】　恐是仙家好別離故敎迢遞作佳期來由碧海銀河畔可要金風玉露時淸漏催移相望久微雲未接過家遲豈能無意酧烏鵲惟有蜘蛛乞巧絲【李義山】　巧夕頻年望鵲橋明河耿耿夜迢迢七襄有恨留千古一水無情恨九霄匣鏡半開銀兔窟針樓虛佇紫鸞鑣緱山何處邀笙鶴對酒當歌興自饒【申瑤泉】　計拙誰云巧可圖逢人且醉酒家胡銀河渡鵲宜淸淺寳月窺人乍有無七夕今年還自夏䨇星明夜便成孤不知相隔杳何許一水盈盈不可呼【曹含亝】　微雲遠漢淡無波夜久天孫漫渡河蟋蟀壁間摧織早梧桐月上聽砧多十年旅客傷離別此日仙郞對笑歌盡道燕京人競巧獨憐拙宦欲如何【方九功】　燕闕天高暮雨收靑錢沽酒醉蘭舟蓼
【圖】
花曲岸回殘照禾黍西風動早秋三載空成南國夢一官還向上林遊遙思今夜吳門月幾處穿針望斗牛【郭鯤溟】　年年此夜結慇勤終古看來只此心滿載秋容淸火宅斜分月色照金針人間巧思多成拙老大陳緣未了今花果堦前人拜禱經聲遙答漏聲沉【孫慎行】　北斗佳人䨇淚流眼穿腸斷為牽牛封題錦字凝新恨拋擲金梭結舊愁桂樹三春烟漠漠銀河一水夜悠悠欲將心向仙郞說借問榆花早晚秋【曹唐】　河邊獨自對星宿夜織天孫難接續拋梭振躡動明璫為有秋期眠不足遙愁今夜河水隔龍駕車轅鵲填石流蘇翠帳星渚間環珮無聲燈寂寂畫作天河刻作牛玉梭金鑷綵橋頭每年宮女穿針夜勑賜諸親乞巧樓【王建】　亭臯一葉梧桐飄蓐收行秋回斗杓靈官召集役靈鵲
【圖】
直渡天河雲作橋河邊女兒天帝子機杼年年勞玉指織成雲霧紫綃衣辛苦無歡容不理帝憐獨居無與娛河邊嫁與牽牛夫自從嫁後廢織絍綠鬂雲鬟朝暮梳貪歡不歸天帝怒謫歸却踏來時路但令一歲一相逢七月七夕橋邊渡別多會少知奈何却憶從前歡愛多忽忽萬事說不盡燭龍已駕隨羲和河邊靈官催曉發令嚴不管輕離別空將淚作雨滂沱淚痕有盡愁無歇寄言織女君休怨地久天長會相見猶勝嫦娥不嫁人夜夜孤眠廣寒殿【張文潛】詞碧梧初出桂英纔吐池上水花微謝穿針人在合歡樓正月露玉盤高瀉蛛忙鵲懶耕慵織倦空做古今佳話人間剛道隔年期想天上方纔隔夜【妓嚴蘂鵲橋仙】
子／醫家／群芳譜／元部／歲譜／歲譜三　秋／七月／麗藻散語(P.23-1)..[明末刻本]
○麗藻散語七月流火　七月鳴鵙　七月食瓜　七月烹葵及菽【詩】　火流而清風塞　七月青女乃出以降霜雪　天河之西有星煌煌與參俱出謂之牽牛天河之
【圖】
東有星凝凝在氐之下謂之織女【樵林大斗記】序若夫龍津燕喜地切登仙鳳閣玄虛門稱好事亦有似仙山臨水長想巨源秋風明月每思玄度未有能星馳一介留美跡於芳亭雲委八行抒勞思於綵筆遂令啔瑤緘者攀勝集而長懷披瓊翰者仰高筵而不暇王子猷之獨興不覺浮舟稽叔夜之相知欣然命駕琴樽重賞始詣臨卭口腹良游未辭安邑乃知兩鄉投分林泉可攘袂而游千里同心烟霞可傳檄而定友人河南宇文嶠清虛君子中山郎餘令風流名士或三秋意契闢林院而開襟或一面新交敘風雲而倒屣彭澤陶潛之菊影泛仙樽河陽潘岳之花光縣妙理巖巖思壁家藏虹岫之珍森森言河各控驪泉之寳偶同金碧蹔照詞塲巴漢英靈潛光翰院亹亹焉蕭蕭焉信天下之奇託
【圖】
也于時白藏開序青女御律金風高而林野動秋露下而江山靜琴亭酒榭磊落乘烟竹徑松扉參差向月魚鱗積磴還昇蘭桂之峯鴛翼分橋卽映芙蓉之水亦有紅蘋綠荇亘渚連翹玉帶瑤華分楹間植池簾夕敞香牽十步之風岫幌霄褰氣襲三危之露縱冲衿於俗表留逸契於人間東山之賞在焉南澗之情不遠夫以中牟馴雉猶嬰觸網之悲單父歌漁罕繼鳴琴之趣俾夫一同詩酒不撓於牽𢇁千載巖溪無慙於景燭云爾【王勃宇文德陽宅秋夜山亭宴序】啟素商驚辰白藏屇節金風曉振偏傷征客之思玉露夜凝直法山人之掌桂吐花於小山之上棃翻葉于太谷之中故知節物變衰草木搖落敬想足下時稱獨步世號無䨇萬頃澄波黃叔度之器量千尋聳𠏉稽中散之楷模但某一介
【圖】
庸才三隅頑學懷經問道不遇披雲負笈尋師牢逢見日俛仰興嘆形影自憐不知龍前不知龍後鷽鵬雖異風月是同幸矣擇交希垂影拂【昭明大子】賦若夫乾靈鵲讖之端地輔龍驂之始慿紫都而授曆按玄丘而命紀鳳毛鍾桂閫之祥麟角燦椒庭之馳綠軒于九域振黃麾于萬里抗芝舘而星羅擢蘭宮而霧起則有皇慈霧洽聖渥天浮庭分玉禁邸瞰金樓剪鳧洲于細柳披鶴籞于長楸啟魚鈴而分帝術授虹璧而控神州擁黃山於石磴洩玄灞於銅溝列瑤窓而送燠闢銀榜而迎秋君王乃排青幌搖朱舄戒鵷輿靜鸞掖繞震廊而轉步傃雲阡而縱跡嘯陳客於金牀命淮仙於桂席翔萃䍐於雲甸迎簫吹於鳳驛佇霛匹於星期眷神姿于月夕于時玉繩湛色金漢斜光烟凄碧樹露濕銀
【圖】
塘視蓮潭之變彩見松院之生凉引驚蟬於寳瑟宿蘭燕於瑤筐綠臺兮千仞赩樓兮百常拂花筵而慘惻披彩序而徜徉結遙情於漢陌飛永睇於霞莊想佳人兮如在怨靈歡兮不揚促逕悲於四運味遺歌於七襄于是蚪簷晚靜魚扃夜飾忘帝子之光華下君王之顏色握犀管展魚箋顧執事招仲宣仲宣跪而稱曰臣聞九變無津三靈有作布元氣于浩蕩運太虛于寥廓辨河鼓于西壖下天孫于東堮循五緯而清黃道正三衡而澄紫落海人支機之石江女穿針之閣鄙塵情于春念擬仙契于秋諾于是光清地𡵒氣歛天標霜凝碧宙水瑩丹霄躍靈軒于霧術褰翠羽于星橋徵赤螭而架渚漾靑翰而乘潮停翠梭兮卷霜縠引鴛杼兮割氷綃舉黃花而乘月艷籠黛葉而卷雲嬌撫今情而恨促指
【圖】
耒渚而傷遙旣而丹軒黃拱紫芳朱䈁山御逶遲靈徒擾弱風驚雨驟烟廻電爍媧皇遷冀埜之龍莊叟命雕陵之鵲駐𪊲駕披鸞幙奏雲和汎霞酌碧虬玉室之饌白兔銀臺之藥莎葉頳鮫芙蓉青雀上元錦書傳寳字王母瓊箱薦金約綵襻魚頭比目縫香緘燕尾同心縛羅帳五花懸珉砌百枝然下芸幬而暱枕弛蘭眼而交筵託新歡而密勿懷往眷而潺湲於是羈鸞切鏡旅鶴驚絃悲侵玉履念起金鈿儼歸裝而容曳整還盖而遷延洞庭波兮秋水急關山晦兮夕霧連謂河漢之無浪似參商之永年君王乃背雕砌陟玄室冲想自閑神情如逸痛靈妃之稀偶嘉沉思之可畢荊艷齊升燕佳並出金聲玉貌蕙心蘭質珠櫳綺檻北風臺綉戶雕窓南向開響曳紅雲歌面近香隨白雪舞腰來掩清琹而
【圖】
獨進凌絳樹而輕廻盧女黃金之枕張家碧玉之杯奉君王於終夕夫何怨于良媒俄而月還西漢霞臨東沼鳧氏鳴秋雞人唱曉玉關空鶴瓊林飛鳥君王乃馭風殿而長懷俯雲臺而自矯矜雅範而霜厲穆冲襟而烟渺迎十客召三英香涵蔗酎簫吹蘭旌娃舘踈兮綠草積歡房寂兮紫苔生聳詞鋒於月徑披翰藪于雲扃方絕元凱而高視豈與梁楚而駢聲【王勃七夕賦】　渾元告秋羲和奏曉太陰望兮圓魄皎閶闔開兮凉風嫋四海澄兮百川晶陰陽肅兮天地窅掃離宮清重閣設皇邸張帝幕鸞鳳翺翔晱暘倐爍雲舒霞布翕赫冥霍陳法供飾盂蘭壯神功之妙物何造化之多端赤蓮吐而非夏頳果搖而不寒銅鐵鉛錫璆琳琅玕映以百泉之玉樹𠜍以承露之金盤憲章三極儀刑萬類上寥廓
【圖】
兮法天下安貞兮象地殫恠力窮神異少君王子掣曳兮若來玉女瑤姬翩躚兮悉至鳴鷫鸘與鸑鷟舞鵾鷄與翡翠毒龍怒兮赫然狂象奔兮沉醉怖魍魎潛魑魅離婁明目不足見其精微匠石洗心不足徵其奧秘繽繽紛紛氛氛氳氳五色成文若榮光休氣發彩於重雲奮奮粲粲燠燠爛爛三光啟旦若合璧連珠耿耀於長漢夫其遠也天台燦起繞之以赤霞夫其近也青城孤峙覆之以蓮花晃兮瑤臺之帝室赩兮金闕之仙家其高也上諸天于大梵其廣也遍諸法于恒沙上可以薦元符于七廟下可以納群動于三車者也於是乎騰聲名列部伍前朱雀後玄武左蒼龍右白虎環衛匝羽林周雷皷八而龍旂九斿星戈耀日霜戟含秋三公以位百僚乃入鳴珮鏘鏘高冠岌岌規矩中威容翕無族
【圖】
談無錯立若乃山中禪定樹下經行菩薩之權現如來之化生莫不汪洋在列歡喜充庭天人儼而同會龍象寂而無聲聖神皇帝乃𠜍通天佩玉璽冕旒垂目紸纊塞耳前後正臣左右直史身為法度聲為宮徵穆穆然南面而觀矣八枝初會四影高懸上妙之座取於燈王之國大悲之飯出於香積之天隨藍寳味舍衛金錢麵為山兮酪為沼花作雨兮香作烟明因不測大福無邊鏗九韶撞六律歌千人舞八佾孤竹之管雲和之瑟麒麟在郊鳳凰蔽日天神下降地祗咸出於是乎上公列卿大夫學士再拜稽首而言曰聖人之德無以加於孝乎散元氣運洪爐斷鼇足受龍圖定天寳建皇都至如立宗廟平圭泉綉栭文楣山楶藻梲昭穆敘樽罍設以覲嚴祖之耿光以揚先皇之大烈孝之始也考辰耀
【圖】
制明堂廣四修一上圓下方布時令合蒸嘗配天而祝文考配帝而祝高皇孝之中也宣大乘昭群聖光祖考登靈慶發深心展誠敬刑于四海加於百姓孝之終也夫孝始於顯親中於禮神終於法輪武盡美矣周命維新聖神皇帝於是乎唯寂唯靜無營無欲壽命如天德音如玉任賢相惇風俗遠佞人措刑獄省游讌披圖籙損珠璣寳菽粟罷官之無事恤人之不足鼓天地之化淳作皇王之軌躅太陽夕乘輿歸下端闈入紫微【楊烱盂蘭盆賦】　素曆旋秋瑤星啟夜昏曖曖以罨帷涼冷冷而泛榭指列次於南端暏大辰之西舍計時往其必遷亮功成而自謝方其炎精向麗煩歊鬰充大地皆火火曜乃中挂絺衣而臨水倦團扇以追風曾俛仰之何幾失緒暑于寥空爾其銀浦隨流璿璣向倚辭南陸
【圖】
以云徂遡金方而戻止撫天運兮密移遏民功兮可弛雖霜葉之未零凜壺氷其代至于是周原田父豳野山臞亟蠶桑於播始接杼軸于明逾忽茲星之在牖念卒歲之勤劬戒紅女與織婦可當寒而問繻則有羔羊大夫狐裘公姓西成平秩之官盖藏蓐收之正察頹景於坤維惕先時而布政詔世婦于泉人孰先民而弗競若乃征夫絕塞思婦空房瞻星移之有歲顧影隻以無光來長飈兮大漢憯下月兮流黃機何年而蹔下衣何日而遠將別有翡翠簾垂芙蓉殿鎖悵斜漢之秋星隔西宮之夜火秋未老兮哀吟夜方長兮愁坐豈羅綺之無溫攬齊紈而泪墮暨夫馳光係慨換節驚魂時序定民依之要歌謠發王化之端孰閨帷之猥務勿恤孰閭巷之煩思可諼瓊樓兮針線砧杵兮荒村雕筵兮瓜果
【圖】
藍縷兮覆盆此際新秋深樂事誰為七月採陳言稼穡開基遠艱難締業尊追星火于堯曆信聖哲之所敦【眭東蓀七月流火賦】歌行王子喬愛神仙七月七日上賓天白虎搖瑟鳳吹笙乘騎雲氣噏日精噏日精長不歸遺廟今在而人非空望山頭草草露濕君衣【宋之問】　君不見昔日宜春太液邊披香盡閣與天連燈火灼爍九衢映香氣氛氳百和然此夜星繁河正白人傳織女牽牛客宮中擾擾曝衣樓天上娥娥紅粉席舒羅散彩雲霧開綴玉垂珠霄漢廻朝霞彩色羞衣架晚月春花列鏡臺上有仙人長命綹中看寳媛迎歡繡玳瑁筵中別作春琅玕窓裡翻成晝椒房金屋寵新流意氣嬌奢不自由漢文宜惜露臺費晉武須焚前殿裘【沈佺期七夕曝衣】　長安城中月如練家家此夜持針
【圖】
線仙裾玉珮空自知天上人間不相見長信深陰夜轉幽玉堦金閣數螢流班姬此夕愁無限河漢三更看斗牛【崔灝】　鵲橋崔嵬河宛轉織女牽牛夜相見岳陽女兒迎七夕乞巧樓高高百尺蕐燈明月光窈窕結彩蟠花綺羅繞富家女兒恃嬌小年年乞巧不得巧貧家女巧世所稀只為他人縫嫁衣須臾露濕金剪刀䨇星漸沒河漸高人間天上兩迢遙步襪仙裾空寂寥君不見古來巧拙何足語歲歲樓前競兒女【何大復乞巧】　䨇星隔漢渚終歲遙相望豈不念綢繆欲濟河無梁含情罷機杼何由成報章玉衡指孟秋金飈扇微凉鵲駕飛虹起鸞馭乘雲七襄開閣道環珮逾天潢盈盈限一水昔如參與商關關在河洲今為鴛與鴦琴瑟暢和樂殽醴羅芬芳一言申繾綣再顧揚輝光試問夜何其
【圖】
初旭升扶桑新歡挾故愁欵語不及詳岐路獨徘徊涕下沾衣裳良會固有期轉盻成星霜耿耿夜雖促綿綿歲何長猶勝月中娥終古不得䨇不恨久離別但願無相忘【申瑤泉】詩四言大儀斡運天廻地游四氣鱗次寒暑環周星火旣多忽焉素秋凉風振落熠燿宵流吉士思秋實感物化日與月俱荏苒代謝逝者如斯曾無日夜嗟爾庶士胡寧自舍【張華勵志】　商風初授辰火微流朱明送夏少昊迎秋嘉禾茂園芳草被疇于時秋游以豫以休【潘尼】五言將秋數行雁離夏幾聲蟬　漢曲天榆冷河邊月桂秋橫波翻瀉淚束素反緘愁【江總】　鳳曆驚秋氣龍梭靜夜機惟餘夕漏盡怨結晚驂歸【張文潛】　白露下玉墀風清月如練坐看池上螢飛入昭陽殿【劉基】　獨坐小窓下幽蛩不絕
【圖】
鳴青天孤月淨滿耳是秋聲【潘女郎】　火逝首秋節明經弦月夕月弦光照戶秋首風入隙凌風步層岑慿雲肆遙脉徙倚西北庭竦踊東南覿紈綺無報章河漢有駿軛【謝靈運】　落星初伏火秋霜正動鐘北閣連橫漢南空映鑿龍祥鸞栖竹實靈蔡上芙蓉自有南風曲還來吹九重【庾信】　盈盈一水邊夜夜空自憐不辭精衛苦河流未可填寸情百重結一心萬處懸願作䨇青鳥共舒明鏡前【范雲】　結綺羅瓜果喧喧兒女曹雲章織不就天女思空勞蛛網縈逾細雲閽叩轉高誰知搗衣婦秋意靜蘭臯【王燁】　秋動淸風扇火移炎氣歇廣簷含夜陰高軒通夕月安步廵芳林傾望極雲闕組幕縈漢陳龍駕凌霄發泬情未申寫飛光已飄忽來對眇難期今歡自茲沒【劉鑠】　獨坐滿清聽秋空何處尋刁
【圖】
騷喧岸葦淅瀝遞霜林雜響雲中雁和鳴月下砧初從寒葉渡轉向夕山沉不雨泉生夜無鐘梵送音瑤琴將玉笛一倍助蕭森【區海日】　明月皎夜光促織鳴東壁玉衡指孟秋衆星何歷歷白露沾野草時節忽復易秋蟬鳴樹間玄鳥逝安適思我同門友高舉振六翮不念携手好棄我如遺跡南箕北有斗牽牛不負軛良無盤石心虛名復何益【古詩】　皎皎河漢月照我西南樓七夕遠賓集置酒城東陬展席對䨇星盈盈隔中流艷艷靚粧女欲濟無方舟神爽卽易合茫昧竟難求明明君子德寡妁誰為仇豈無采唐約失身良可尤心事信齟齬世事良悠悠不見古人時皓首猶公侯葵藿不我死富貴安可謀願縶塲下駒盡我盤中羞我今為秦聲子也當吳謳酣歌達清曙臨分贈吳鉤【李空同】七
【圖】
言是時新秋七月初金秋按節炎氣除【韓文公】　桂魄初生秋露微輕羅已薄未更衣銀箏夜久慇懃弄心怯空房不忍歸【王維】　蕭蕭木葉動鳴秋寂寞寒泉帶雨流西風一夜披霜月飛向江南草木愁【徐淑】　鐵馬聲喧風力緊雪窓夢破鴛鴦冷玉爐燒麝有餘香羅扇撲螢無定影洞蕭一曲是誰家河漢西流月半斜要染纖纖紅指甲金盆夜搗鳳仙花【鄭奎妻】　客有相過選勝游西山爽氣滿城頭尊前白破䨇鴻溟笛裡橫催一葉秋萬戶淸砧新夜色六宮團扇故年愁登高幸不逢搖落避暑仍驚暑乍收【鳳洲】詞七月新秋風露早蓮渚未折庭梧老是處瓜花時節好金樽倒人間綵縷爭祈巧　萬葉敲聲凉乍到百蟲啼晚烟如埽漏箭初長天杳杳人語悄那堪夜雨催清曉【歐陽修漁家傲】
【圖】
梧桐墜秋光碎一痕河影添嬌媚錦梭撇綵橋結今宵天上歡娛節嫦娥凝望也應痴絕熱熱熱　天如醉雲如睡朦朧方便䨇星會雞饒舌催離別別時打筭閒年月自從盤古許多周折歇歇歇【釵頭鳳】　拋團扇拈針線画樓笑擁如花面拜中庭問䨇星何故牛郎偏對娉婷卿卿　時光箭恩情電一年一度來相見天河淸萬里明月墜銀瓶犬吠金鈴行行【惜分釵】　早起未梳頭倦倚高樓添些半臂桂簾釣剪剪輕風來拂面微帶溫柔　鶯老燕含羞交付輕鷗荷花十里蓼花洲對對䨇䨇眠水上賣弄新秋【浪淘沙俱陳眉公】
子／醫家／群芳譜／元部／歲譜／歲譜四　冬／十一月／麗藻散語(P.17-2)..[明末刻本]
○麗藻散語歲十一月徒杠成【孟子】　一之日觱發【詩】　冬至則八風之序立萬
【圖】
物之性成【魏相傳】　日短星昴以正仲冬厥民隩烏獸氄毛【書】　易復卦反復其道七日來復天行也啟日往月來灰移火變暫乖語嘿頓隔秦吳旣傳蘇李之書更共范張之志冷風盛而結鼻寒氣切而疑唇虹入漢而藏形鶴臨橋而送語彤雲垂四面之葉玉雪開六出之花敬想足下世號氷壺時稱武庫命長袂而留客施大被以招賢酌醇酒而㨿切骨之寒溫獸炭而祛透心之冷某携戈日久荷戟年深揮白刃而萬定死生引虹旗而千決成敗退龍劔而却歩月下開營進鯨鼓而橫行雲前起陣徒勞斬斫豈用功勳諸不具陳謹伸微意【梁昭明】　懷五更三點之鴛行舊同班于吳下騐一寸四分之牛晷今假蔭于黔中方圖修獻履之辭已先拜鳴謙之寵故情未慗弱念易盈恭惟某官禮樂宗
【圖】
英侯王相種决科唐殿肯吟麗日之煌煌宅攸相源聊和舞風之濟濟對此重緹之候藹然五袴之歌魯雲必書翻手隨看于短至趙日可愛舉頭卽近于長安某比德微芒甘心半刺地爐煨芋巴漸叅南岳之禈山意放梅倘尚憶西湖之飲【孝標冬啟】表七政上齊協璣衡於景至九儀下辨旋圭壁于陽生休氣亟蒙祲容飭備恭惟陛下道原皇極化浹太和天地之心玩儀爻而來復日月所照觀周正之徧頒同軌同文時萬時億臣等跡汙班聮目睇簾陛南面而朝群臣雖亞歲彜章之舊北鄉而壽慈極實熙朝慶典之新【播芳大全】賦五行倐而競鶩兮四節終而電逝量暑往而寒來兮十二月而成歲日月會于析木兮重陰悽而增肅在仲冬之祁寒兮迅季旬而逾蹙彩虹藏于虛廓兮鱗介凄而長
【圖】
伏若乃天地凜冽庶極氣否嚴霜夜結悲風晝起飛雪山積肅條萬里百川咽而不流兮水凍合于四海扶木憔悴于暘谷兮肅霜零落于濛汜【晉傅玄】歌行陽和微弱陰氣結地凍不流綿絮折呼吸不通寒冽冽【阮嗣】　　宗素雪任風流𣗳木轉枯悴松柏無所憂折楊柳寒衣履薄氷歡詎知儂否　宮城團迥凜嚴光白天碎碎墮瓊芳撾鐘高飲千日酒天却凝寒作君壽御溝泉合如環素火井溫泉在何處【李賀】詩四言玄陰受謝青陽啟號氣以升新光以承照【王讚】五言冬至初日長【杜甫】　長河夜闌干層氷如玉炭【鮑照】　綠水去淸夜黃爐搖白烟【山谷】　星昴殷仲冬短晷窮南陸柔荔迎時萋芳芸應節馥【傅亮】　北杓指玄朔南景留嚴冬中衢返羲馭淑氣肩黃鍾【何大復】　序
【圖】
節嚴冬暮寒雲掩落暉遠聞風瑟瑟亂觀雪霏霏浪起川難渡林深人至稀山禽背徑走野鳥歷塘飛【簡文帝】　晷度隨天運四時互相乘東壁正昏中涸陰寒節升繁霜當夕冷悲風中夜興朱炎青無光蘭膏坐自凝重衾無暖氣挾纊如懷氷【張華】　天宮初動磬緹室已飛灰暮風吹竹起陽雲覆戶來折氷開荔色除雪出蘭栽慚無宋玉辯濫吹楚王臺【蕭愨】　連星貫初曆令月臨首歲薦樂行陰政登金贊陽滯收凉降天德萌華宣地惠司瑞紀夜稀書雲掌朝誓【袁淑】　荒村建子月獨樹老夫家雪裡江船度風前徑竹斜寒魚依密藻宿鷺起圓沙濁酒禁愁得無錢何處賒【杜甫】　侯氣窺玄籥淸齋席白茅彤雲連北闕春雪近南郊窓迥簷花積風廻苑樹交天心如可見暗點易中爻【周孟簡】　冬至子
【圖】
之半天心無改移一陽初動處萬物未生時玄酒味方淡太音聲正稀此言如不信更請問庖羲【邵康節】　細雨丹陽郭新寒小雪天孤舟繫遙夜亂葉落踈烟一斗吳姬酒三百水衡錢淹留問叢桂高詠小山篇【張祥鳶】　行邁日峭峭山谷勢多端雲門轉絕岸積阻霾天寒寒峽不可度我實衣裳單况當仲冬交沂船增波瀾野人尋烟語行子傍水飡此生免荷芟未敢辭路難【杜少陵】七言夜久雪猿啼嶽嶺夢回清月上梅花【惠洪】　禽翻竹葉霜初下人立梅花月正高【楊誠齋】　去歲茲晨捧御床五更三點入鴛行何人錯認窮愁日愁日愁添一線長【杜少陵】　邯鄲驛裡逢冬至抱膝燈前影伴身想得家中夜深坐還應說着遠行人【白居易】　新陽氣候未全佳尚縱寒威壓歲華賴有椒湯共卯酒
【圖】
不妨和雪看梅花【韓子華】　年年至日長為客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝來散紫宸心折此時無一寸路迷何處見三秦　金華山北涪水西仲冬風日始凄凄山連越嶲蟠三蜀水過巴渝下五溪獨鶴不知何事舞饑烏似欲向人啼射洪春酒寒仍綠極目傷神誰為携　天時人事日相催冬至陽生春又來刺繡五紋添弱線吹葭六管動飛灰岸容待臘將舒柳山意衝寒欲放梅雲物不殊鄉國異敎兒且覆掌中杯【俱杜少陵】　遠信初慿䨇鯉去他鄉正遇一陽生樽前豈解愁家國輦下惟能憶弟兄旅舘夜憂姜被薄暮江寒覺晏裘輕竹門風過還惆悵疑似松窓雪打聲【杜牧之】奉天門下玉欄橋此日催班早侍朝占史奏雲懽萬國大官傳宴散層
【圖】
霄苑梅迎律春先動宮柳迎風色欲搖一出忽今驚十載百年勳業有漁樵【李空同】　中宵忽見動葭灰料得南枝有早梅四海便應枯草綠九重先覺凍雲開陰氛莫向河源塞陽氣今從地底回不道慘舒無定分都憂蚊響却成雷【韓偓】　子月風光雪後看新陽一縷動長安禁鍾乍應雲和曲宮樹先驅黍谷寒臺上書祥傅太史齋居問禮向祠官紛紛䨇闕鳴環珮未覺玄關閉獨難【董玄宰】詞薄雪初消銀月端踈踈浮竹影紅蘭梅花夢事落孤山禁人處霜重鼓聲寒　留取曉來看斑簾低小閣燭花殘一帆明月去蒼湾空相憶雪浪月痕翻【曾實軒小重山】
子／醫家／群芳譜／亨部／果譜／果譜三／荔枝／麗藻散語等(P.7-1)..[明末刻本]
○麗藻散語側生荔枝【左思】　綠葉雲舒朱實星映【孔稚圭】　荔枝丹兮蕉葉黃
【圖】
雜餚蔬兮進侯堂【東坡韓廟碑】序白樂天荔枝圖曰荔枝生巴峽間形狀團團如帳葢葉如桂冬靑花如橘春榮實如丹夏熟朵如蒲桃核如琴軫殼如紅繒膜如紫綃瓤肉潔白如氷雪漿液甘酸如醴酪大畧如彼其實過之如離本枝一日色變二日香變三日味變四五日香色味盡去也　南海郡出荔枝焉每至季夏其實乃熟狀甚環詭味特甘滋百果之中無一可比余往在西掖嘗盛稱之諸公莫之知固未之信唯舍人彭城劉侯弱年累遷經於南海一聞斯談倍復嘉嘆以為甘美之極也又謂龍眼凡果而與荔枝齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追敘往心夫物以不知為輕味以無味而疑遠不可驗終
【圖】
焉永屈况物有未効之用而身在無譽之間苟無深知與彼亦何以異也因導揚其實遂作此賦云【張九齡荔枝賦序】論荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離枝盖夸言無有是也東京交趾七郡貢生荔枝十里一置五里一堠晝夜奔騰有毒蟲猛獸之害臨武長唐羗上書言狀詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寳中妃子尤愛嗜涪州歲命驛致時之詞人多所稱詠張九齡賦之以託意白居易刺忠州旣形於詩圖而序之雖髣髴顏色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛之餘色香味之存者亡幾矣是生荔枝中國未
【圖】
始見之也九齡居易雖見新實驗今之廣南州郡與夔梓之間所出大率早熟肌肉薄而味甘酸其精好者僅比東閩之下等是二人者亦未遇真荔枝也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎盖亦有之而未始遇乎人也予家莆陽再臨泉福二郡十年往還道由鄉國每得其尤者命一寫生萃集旣多因而題目以為倡始夫以一木之實生於海濱之險地遠而能名徹上京外被夷狄重於當世是亦有足貴者其於果品卓然第一然性最高寒不堪移植而又道里遼絕曾不得班盧橘江橙之右少發光彩此所以為之歎惜而不可不述也【荔枝譜論第一篇】　興化軍風俗園池勝處惟荔枝當其熟時雖有他果不復見省大重陳
【圖】
紫富室大家歲或不嘗雖别品千計不為滿意陳氏欲採摘必先閉戶隔墻入錢度錢與之得者自以為幸不敢較其直之多少也列陳紫之所長以例衆品其樹晚熟其實廣上而圓下大可徑寸有五分香氣清遠色澤鮮紫殼薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而狀也荔枝以甘為味雖有千株莫有同者過甘與淡失味之中惟陳紫之於色香味自拔其類此所以為天下第一也凡荔枝皮膜形色一有類陳紫則已為中品若夫厚皮尖刺肌理黃色附核而赤食之有查食已而澁雖無酢味亦自下等矣【荔枝譜論第二篇】　福州種植最多延施原野洪塘水西尤其盛處一家之有至於萬株城中當州署之北鬰為林麓暑雨初霽晚日照耀絳囊
【圖】
翠葉鮮明蔽映數里之間焜如星火非名画之可傳而精思之可入也觀覽之勝無與為比初着花時商人計林斷之以立劵若後豐寡商人知之不計美惡悉為紅鹽水浮陸轉以入京師外至比戎西夏其東南舟行新羅日本琉球大食之屬莫不愛好重利以酬之故商人販益廣而鄉人種益多一歲之出不知幾千萬億而鄉人得飫食者盖鮮以其斷林鬻之也品目總三十有三惟江家綠為州之第一【荔枝譜論第三篇俱蔡君謨】　牡丹花之絕而無甘實荔枝果之絕而無名花昔樂天有感於二物矣然斯二者惟不兼萬物之美故各得其精造化之理宜如此也余少游洛陽花之盛處也因為牡丹作記君謨閩人也故能識荔枝而譜之因念昔人嘗有感二物而二人者適各得其一之詳故書其所
【圖】
以然而附於君謨之譜末【歐陽公荔枝譜後論】　莆田荔枝名品皆出天成雖以其核種之終與其木不相類宋香之後無宋香所存者孫枝爾陳紫之後無陳紫過墻則為小陳紫矣筆談謂焦核荔枝令勿生旁枝其核自小里人謂不然此果形狀變態百出不可以理求或似龍牙或類鳳爪釵頭之可簪綠珠之旁綴是豈人力所能加哉初方氏有樹結實數千顆欲重其名以二百顆送蔡忠惠公紿以常歲所產止此公為目之曰方家紅著之於譜印證其妄自後華實雖極繁茂逮至成熟所存者未嘗越二百遂成語讖此叚已載遯齋閑覽中郡士黃處權復志其詳如此【容齋隨筆】賦暖若春雲之興森若橫天之彗湛若大厦之容鬰若峻岳之勢修𠏉紛錯綠葉蓁蓁灼灼若朝霞之映日離離若繁
【圖】
星之著天皮似丹罽膚如明璫潤侔和璧奇踰五黃仰嘆麗表俯嘗嘉味口含甘液腹受芳氣兼五滋而無常主不知百和之所出卓絕類而無儔超衆果而獨貴【王逸】　果之美者厥有荔枝雖受氣於震方實稟精於火離乃作酸於此裔爰負陽以從宜蒙休和之所播涉寒暑而匪虧下合圍以犀傍蔭畆而抱規紫文紺理黛葉細枝蓊茸霮䨴環合棼纚如葢之張如帷之埀雲烟沃若孔翠于斯靈根所盤不高不卑陋下澤之沮洳惡層崖之險巇彼前志之或妄何側生之見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其花但旨其實如有意乎端本故微文而妙質蒂葯房而捽萃皮龍鱗以駢比膚玉英而含澤色江䓑以吐日朱苞剖明璫出冏然數寸猶不可匹未玉齒
【圖】
而殆銷雖瓊漿而可軼彼衆味而有五此甘滋之不一伊醇淑之無筭非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於柑橘援蒲萄以見擬亦古人之深失若乃華軒洞開嘉賓四會時當燠煜客或煩憒斯果在御莫不心侈而體泰信琱盤之仙液實玳筵之綺繢有終食於累百愈益氣而理內故無厭於所甘雖不貪而必愛沉美李而莫取浮甘瓜而自退豈一座之所榮𠜍四時而為最夫其貴可以薦宗廟珍可以羞王公亭十里兮莫致門九重兮曷通山五嶠兮白雲江千里兮青楓何斯美之獨遠嗟爾命之不逢每被誚於凡口罕獲知於貴躬柿何稱乎梁侯梨何幸乎張公亦因地之所遇孰能辨乎其中哉【張九齡荔枝賦】歌行南村楮北
【圖】
村盧白衣靑葉冬不枯垂黃綴紫烟雨裏特與荔枝為先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麄先生洗醆酌桂醑氷盤薦此頳虬珠似開江鰩斫玉柱更洗河豚烹腹腴我生涉世本為口一官久已輕蓴鱸人間何者非夢幻南來萬里真良圖　十里一置飛塵灰五里一堠兵火催顛坑什谷相枕籍知是荔枝龍眼來飛車跨山鶻橫海風枝露葉如新採宮中美人一破顏驚塵濺血流千載永元荔枝來交州天寳歲貢取之涪至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意
【圖】
年年闘品充官茶吾君所乏豈此物致養口體何陋耶洛陽相君忠孝家可憐亦進姚黃花【俱東坡】　炎精孕秀多靈植荔枝佳名聞自昔絳囊剖雪出琱盤尋常百果無顏色閩天六月雨初晴星火熒熒耀川澤歘如彩鳳戲翺翔爛若彤雲堆翕爀中郎裁品三十二陳紫方紅𠜍儔匹鹽蒸蜜漬尚絕倫啄瓊空羡南飛翼我聞政和全盛時貢輸不减開元日涪州距雍已云遠况此奔馳來海側繡衣使者動輶車黃𥿄封林遍阡陌浮航走轍空四郊妙品人間無復得似聞供給只纖毫往往盡入公侯宅驪山廢苑狐兔靜艮嶽新宮鼙鼓急繁華今古共凄凉遶樹行吟悲野客西風刮地戰塵昏一聽胡笳䨇淚滴【陳簡齋】詩五言輕紅擘荔枝【杜少陵】　蠻果餐蕉枝【山谷】　一色鮮猩血【程金紫】　憶昔
【圖】
南海使奔騰獻荔枝【杜少陵】　莆陽荔枝丹皺殼紅飣蜜【梅聖俞】　荔枝幾時熟枝頭花正繁【東坡】　新來嘗小綠又勝擘輕紅【石屏】　火齊驪龍脫紅綃玉露團謫居深不負沉醉亦何難【張芸叟】　丞相祠堂下將軍大樹傍炎雲駢火食瑞露酌天漿爛紫垂先熟高紅掛遠揚分甘徧鈴下也到黑衣郎【東坡】　五月南游渴欣逢荔子丹殼勻仙鶴頂肉露水晶丸色映離為火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中乾一簇氷蠶繭千苞火鳳𠜍隔瓤銀葉嫩透膜玉漿寒【陶弼】　南州積炎德嘉樹凌冬綠薰風海上來丹荔逾夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱
【圖】
迨今糟粕餘猶足驚凡目憶初成上林四方會奇木使臣得安榴天馬來苜蓿擢身自幽遐託地幸滲漉我欲咎真宰喟茲限荒服將非名實雄百果為羞縮區區化工意聊爾存衆族【劉貢父】　奇物標南上芳林對北堂素華春漠漠丹寳夏 煌煌葉捧低垂戶枝擎重壓墻始因風弄色漸與日爭光夕訝條懸火朝疑樹點粧深於紅躑躅大較白檳榔星綴連心朵珠排耀眼房紫羅裁襯縠白玉裏填囊早歲曾聞說今朝始摘嘗嚼疑天上味嗅異世間香潤勝蓮生水鮮逾橘得霜臙脂掌中顆甘露舌頭漿物少尤珍重天高苦渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白見潘郎【白樂天】七言花旌難老隔年芳　墻頭
【圖】
荔子已爛斑【俱程金紫】　荔子凝丹摘晚鮮【蔡君謨】　黃金小帶荔枝垂【薩天錫】　南賓佳實傳名久【劉原父】　曉風凍作氷晶團【楊誠齋】　絳衣仙子過中元絳殼囊收白露團【蘇穎濱】　映我綠衫渾不見對公銀印最相鮮　香連翠葉真堪畫紅透靑籠實可憐　摘來正帶陵晨露寄去須慿下水船【俱白樂天】　炎方每續朱櫻獻玉座應悲白露團【杜少陵】　葉似楊梅蒸霧雨花如盧橘傲風霜【東坡】　紅錦皺縫包玉液靑綃斜剪襯金丸【汪內翰】　光射腰金陵寳印影回殿砌拂猗蘭【洪駒父】　五月照江鴨頭綠六月連山柘枝紅　天與蹙紅裝寳髻更挼猩血染殷紅【俱山谷】　紅消白瘦香猶在想見當年十八娘　托根曾是三山下結實應歸萬木先【俱穎濱】　綠幄翠籠文縠皺絳囊包就寸珠圓
【圖】
【程金紫】　春甌水動茶花白日落雲生荔子紅【晁冲之】　海山珠樹玉斕斑擬擘炎雲覲玉顏【王在丞】　白蓮近揖三千女丹荔遐招十八娘【周文忠】　蘭蕙香浮衿解後雪氷膚在酒酣間【曾文清】　水晶透膜輕含液絳縠離苞未變香【朱待制】　臨水釅粧新雨後出墻背向曉風西【楊誠齋】　風枝露葉走筠籠玉潤氷寒擘皺紅【方秋崖】　玉潤氷清不受塵仙衣裁剪絳紗新千門萬戶誰曾得只有昭陽第一人【曾南豐】　羅浮山下四時春盧橘楊梅次第新日啖荔枝三百顆不妨長作嶺南人【東坡】　絳衣搖曳綻氷肌依約華清出浴時何物鴉兒驅不去前身恐是食酥兒【李梅亭】　仙果移從海上山露華供液鶴分丹硃砂芒刺羞紅顆龍目團圓避赤丸【洪駒父】　厚葉纖枝雜絳囊使君分寄驛人忙彩
【圖】
毫封處曾留筆箬片開時不减香【蔡端明】　憶昔瀘戎摘荔枝青楓隱映石逶迤京華應見無顏色紅顆酸甜只自知【杜甫】　遐方不許貢珍奇密詔惟教進荔枝漢武碧桃爭比得枉令方朔號偷兒【韓渥】　昨日閩中進荔枝君王親受幸龍池先將並蒂盛金盒密賜修儀盡不知【王濟】　封開玉露鷄𠜍澁葉襯金盤鶴頂鮮想得佳人微露齒翠釵先取一枝懸■■　巧裁絳片褁璚漿崖蜜天然有異香應是仙人金掌露待成氷入茜羅囊　■　側生野岸及江浦不熟丹宮滿玉壺雲壑布衣駘背死勞人害馬翠眉須【杜子美】　長安回首繡成堆山頂千門次第開一騎紅塵妃子笑無人知是荔枝來【杜牧】　風韻能令百果低難將盧橘闘新奇品題自合還詩祖模寫何妨覔画師【劉後村】　絳袖氷肌画
【圖】
本難駢肩含笑倚闌干淸霜且莫來相妒聞道佳人不耐寒【王藎臣】　王公權家荔子綠寥致平家綠荔枝試傾一杯重碧色快擘千顆輕紅肌誰能同此最勝味唯有老杜東樓詩【黃山谷】　托根初不異南山十八妖嬈帶沃丹玉潤滿苞甘露液文綃團蹙絳紗丸便為仙苑千年果回笑幽皋九畹蘭【張無極】　錦筵火齊堆金盤五月甘漿破齒寒南國已隨朱夏熟北人猶作画圖看烟嵐不續丹櫻獻玉座空悲羯鼓殘相見任誇䨇蒂美多情莫唱水晶丸【劉貢父】詞五嶺麥秋殘荔子初丹絳紗囊裡水晶丸可惜天教生處遠不近長安　往事憶開元妃子偏憐一從魂散馬嵬關只有紅塵無驛使滿眼驪山【歐陽公】　憶昔謫巴蠻荔子親攀氷肌照映柘枝𠜍日擘輕紅三百顆一味甘寒　重入鬼門關
【圖】
也似人間一䨇和葉插雲鬟賴得清湘燕玉面同倚欄杵【黃山谷俱浪淘沙】　閩溪珍獻過海雲帆來似箭玉座金盤不貢奇葩四十年　輕紅釃白雅稱佳人纖手擘骨瘦肌香恰似當年十八娘【東坡减字木蘭花】　名與牡丹聮譜南珍獨比江瑤閩山入貢冠南朝露葉風枝裊裊　香玉滿苞仙液皺紅圓蹙鮫綃華淸宮殿蜀山遙一騎紅塵失笑【康伯可西江月】　霓裳弄月氷肌不受人間熱分明蜜露枝枝結碧樹珊瑚容易與君折　玉環舊事誰能說迢遙驛路香風徹故人莫恨東南别不寄梅花千里寄紅雪【韓南澗醉落魄】　只說閩山錦繡帷忽從團扇得生枝皺紅衫子映豐肌　春線應憐壺漏永夜深頻見燭花催塵飛一騎憶來時【張子湖浣溪沙】　紅粉裡絳金裳一巵仙酒艷晨粧醉溫柔
【圖】
别有鄉　清暑殿偶風凉雞頭擘破誤君王泣梨花春夢長【李方舟㨶練子】　粉筆丹青描未得金鍼綵線功難敵誰傍暗叢輕採摘淅淅船頭觸散䨇鸂𪅍　夜雨染成天水質朝陽烘出臙脂色落又開人共惜秋風逼盤中已見新蓮的【晏叔原漁家傲】
子／醫家／群芳譜／亨部／果譜／果譜三／石榴／麗藻散語等(P.24-1)..[明末刻本]
○麗藻散語縹葉翠萼紅華絳采烈照泉石芬披山海【江淹】　丹葩結秀朱實星懸接翠萼於綠葉冐紅牙於丹鬚　千房同膜十子如一【潘岳】　剖之則珠散含之則氷釋【張載】　披綠葉於修條綴朱華於弱𠏉豈金翠之足珍實茲葩之可玩　新莖擢潤膏葉垂腴丹暉綴於朱房緗的點乎紅鬚【潘岳】　風觸枝而翻蘤雨淋𠏉而殞芬環青軒而燧列繞翠波而星分【顏氏】　其在晨也灼若九日之栖扶桑其在夕也爽若燭龍之吐潛光【傅玄】歌蟬噪秋枝槐葉黃石榴香老愁寒霜流霞色染紫鶯粟黃蠟𥿄褁紅瓠房玉刻氷壺含霧濕斕斑似帶湘娥泣蕭娘初嫁嗜甘酸嚼破水晶千萬粒【皮日休】詩五言花宜插鬂紅【飛卿】　榴開帶酒紅【張說】　鮮葩猩血染【楊文公】　蠟珠攢作帶
【圖】
緗綵剪成叢【溫飛卿】　葉翠如新剪花紅似舊栽【梁元帝】　新枝含淺綠晚萼帶深紅【隋魏彥】　畏日助殷紅過雨滌濃翠【溫公】　都緣賦色淺遂不趂春繁【宋景文淡紅】　塗林未應發春暮轉相催燃燈疑夜火連珠勝早梅【梁元帝】　安榴若拳石中蘊丹砂粒剖之珠滿盤不待鮫人泣【梅聖俞】　日烘古錦囊露浥紅瑪瑙玉池嚥清肥三彭跡如掃【范至能】　靈囿同嘉稱幽山有奇質停采久彌鮮含華豈期實長願微名隱無使孤株出【沈約】　弱植不盈尺遠意駐蓬瀛月寒空堦曙幽夢彩雲生糞壤攫珠樹莓苔插瓊英芳根閟顏色徂歲為誰榮【柳子厚】　庭前安榴樹花稀更可憐靑旌擁絳節伴我作神仙遲日耿不暮微雲眩彌鮮一尊兼百慮心賞覺悠然【陳簡齋】　榴枝苦多雨過熟折已半秋雷石
【圖】
罌破曉日丹砂爛任從琱俎登豈待霜刀判張騫西使時蒟醬同歸漢【梅聖俞】　魯女東窓下海榴世所稀珊瑚映綠水未足比光輝淸香隨風發落日好鳥歸願為東南枝低舉拂羅衣無由共攀折引領望金扉【李白】　何年安石國萬里貢榴花迢逓河源遠因依漢使槎酸辛犯葱嶺憔悴涉龍沙初到標珍木多來比亂麻深拋故園裏少種貴人家惟我荊州見憐君胡地賖【元微之】　春去花隨盡紅榴暖欲然後時何所恨處獨不祈憐葉葉自相偶重重久更鮮流珠沾暑雨改色淡朝烟着子專寒酒移根擅化權愧非無價手刻畫竟難傳【陳無己】　綠葉裁烟翠紅英動日華新簾裙透影踈牖燭籠紗委作金爐焰飄成玉砌霞乍驚珠綴密終誤繡幃奢琥珀烘梳碎胭脂嫩頰搽風翻一林火電轉五雲車
【圖】
絳帳迎霄日芙蓉綻早芽淺深俱隱映前後各分葩宿露低蓮臉朝光借綺霞暗紅徒繳繞濯錦莫周遮俗態能嫌舊芳姿尚可嘉【元微之】　炎州氣序異十月榴始華是誰初植此石罅抽根斜綠陰蔽朝曦朱艷奪暮霞始猶一二枝俄已千百葩染人不能就畫史無以加洛陽擅牡丹久矣埋胡沙蜀州誇海棠邈然隔夔巴安知籬壁間亦有尤物耶坐令農圃室化為金張家詩人好摸擬凍蘂并寒槎斯篇儻令見無乃譏吾奢【劉後村】七言石榴花發滿溪津【李賀】　風翻火焰欲燒天【白樂天】　海榴紅綻錦窠新【元微之】　胭脂新染薄羅裳【謝幼槃】　紅纈誰家合羅袴【古詩】　江上年年小雪遲年光獨報海榴知【李嘉運】　薰風四月濃芳歇火玉燒枝拂露華【劉原父】　安石榴花開最遲絳裙深樹
【圖】
出幽扉【東坡】　日烘麗萼紅縈火雨過柔條綠噴烟【李廸】　綠葉晚鶯啼處密紅房初日照時繁【歐陽公】　春花開盡見深紅夏葉始繁明淺綠【梅聖俞】　霜風擊破錦香囊鸚鵡啄殘紅豆顆【莊布】　霧縠作房珠作骨水晶為粒玉為漿【楊廷秀】　瑤階飛盡石榴花日轉晶簾影欲斜【許景樊女郎】　庭榴結實墊芳叢一夜飛霜染茜容萬子同苞無異質金房玉隔謾重重【劉彥冲】　五月榴花照眼明枝間時見子初成可憐此地無車馬顛倒青苔落絳英【韓昌黎】　幾年封植愛芳叢韶艷朱顏竟不同從此休論上春事看成古木對衰翁【柳子厚】　蹙蹙生紅露滴珠薰風深幌曉粧初折來戴朵頻拈看應訝羅裙色不如【武朝宗】　似火山榴映小山繁中能薄艷中閑一朵佳人玉釵上祗疑燒却碧雲鬟【杜牧
【圖】
之】　五月榴花忽見春白頭還喜一番新可能畧不解春意只有尋枝摘葉人【陳后山】　吳中四月尚餘寒細雨霏霏怯倚闌老子真成興不淺榴花折得一枝看【陸放翁】　待闕南風欲炷香東風折併住西堂石榴已着乾紅蕾却問春歸為底忙　蒨羅皺薄剪薰風已自開花蒂亦同不肯染時輕着色却將密綠護深紅【俱楊誠齋】　不住宮鶯喚曉粧紅榴綠艾暎年芳內中闘得同心草把向燈前欲斷腸【車大任】　紅綿拭鏡照宮紗画就䨇眉八字斜蓮歩輕移何處去階前笑折石榴花【魏鵬】　日向午臨疑噴火雨從晨洗欲流脂酡顏賸照䨇眸醉珠腹還成百子奇【張銘盤】　翠袖參差瑞色新稜𡾓老幹擁祥雲無邊生意包㴠厚滿腹珠璣取次陳【王藎臣】　一叢千朵壓欄杆剪碎紅綃却作團風裊舞
【圖】
腰香不盡露銷粧臉淚成乾薔薇帶刺攀常懶菡萏生泥玩亦難不及此花簷戶下任人攀折儘人看【韓昌黎】　陰霾渺渺接江鄉登陸猶褰未涉裳入晚天容糊水色拂明雲影帽山光悶拈昌歜嗟香玉披讀離騷玩徹章最是荷榴兩懷古對人無語濕紅粧【陳肥遯】　一夜春工綻絳囊碧油枝上晝煌煌風勻秪似調紅露日煗惟憂化赤霜火齊滿枝燒夜月金津含蕊滴朝陽不知桂樹知情否無限同遊阻陸郞【皮日休】　春花落盡海榴開奇種誰分寳地栽斜日捲簾深色映晚風隔座暗香來披襟更擬頻燒燭把臂何妨數舉杯最愛芳時看不去繁枝折向月中廻【方九功】　塗林踈樹自離離入眼紅膚總不遺若為連珠過沈約何來新築伴潘尼金房半圻珠駢落霜葉平翻玉並欹還記葡萄槎上種
【圖】
折來那不稱同時【方廣德】詞翠樹芳條颭灼灼裙腰初染佳人携手弄芳菲綠陰紅影方展䨇紋簟　插花照影窺鸞鑑只恐芳容減不堪零落春晚青苔雨後深紅點【歐陽公梁州令】　乳燕飛華屋悄無人桐陰轉午晚凉新浴手弄生綃白團扇扇手一時似玉漸困倚孤眠清熟簾外誰來推繡戶枉敎人夢斷瑤臺曲又却是風敲竹　石榴半吐紅巾蹙待乳花浪蘂都盡伴君幽獨濃艷一枝細看取芳心千重似束又恐被西風驚綠若待得君來此向花前對酒不忍觸共粉淚兩簌簌【東坡賀新郎】　紫陌尋春去紅塵拂面來無人不道看花回惟見石榴新蕋一枝開　水簟堆雲髻金樽灧玉醅綠陰青子莫相催留取紅巾千點照池臺【■■南歌子】　深庭邃館鎖清風榴花芳艷濃陽光染就欲燒空
【圖】
誰能窺化工　觀物外喻聲中靈砂别有功若將一粒比花容金丹色又紅【■■阮郎歸】
子／醫家／群芳譜／亨部／果譜／果譜四／甜瓜／麗藻賦等(P.11-2)..[明末刻本]
○麗藻賦佳哉瓜之為德邈衆果而莫賢殷中和之淳祐播茲榮於甫田背芳春以初戴迎□夏而自延奮脩系之莫邁延秀瓞之綿綿赴廣武以長蔓粲烟接以雲連感嘉時而促節蒙惠霑而增鮮若乃紛敷雜錯鬱悅婆娑發彼適此迭相經過熙朗日以熠燿扇和風其如波有葛虆之覃及椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定桃黃㼐白摶金文蜜筩小靑大斑玄骭素椀貍首虎蹯東陵出於秦谷桂髓起於巫山五色比象殊形異端或濟貌以表內或惠心而醜顏或攄文而抱綠或披素而懷丹氣洪細而俱芬體修短而必圓芳郁烈其充堂味窮理而不䬼德弘濟於饑渴道殷流乎貴賤若夫濯以寒氷淬以夏凌越氣外歛溫液密
【圖】
凝體猶握虛離若剖氷【陸機】　巫山之岡秦川之陽垂條引蔓布綠敷黃彌高被野合芬吐芬轉晨風之穆穆湛宵露之瀼瀼花葉則燁燁煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相煖迫而察之瓞兮緜明璣盈蚌媚重泉大鱗巨介近相連細雨流風每飄飄兮葉上遊蜂戲蝶時歷亂於花前爾其大則三尺二升美則金漿玉實狸頭羊骹之字黃㼐白搏之質感仙貴於孫鍾避世資於步隲異蔕表於前代同心彰乎曩日旣而橫綺席會嘉賓琴罇逸賞海陸具陳香分四座氣雜八珍旣取類於母子亦取辨於君臣欽哉彼美流玩不已何以割之金錯刀何以澆之玉英水邵平固植以著業阮籍託詞而興已非但留怨於戍夫抑亦取誡於君子
【圖】
【康子玉】詩五言破甘霜落瓜　欲識東陵味靑門五色瓜龍蹄遠珠履女臂動金花六子方呈瑞三仙實可嘉終期奉絺綌謁帝佇非賖【李嶠】七言故人夙有分瓜約走送筠籃百里間翠甒瓊罌纔一握極知風味勝黃斑　柘漿澑澑香浮玉蘇水沉沉色弄金那似甘瓜能破暑一盤霜雪沍淸襟【俱劉彥冲】
子／醫家／群芳譜／貞部／花譜／花譜二／牡丹／麗藻序等(P.18-2)..[明末刻本]
○麗藻序牡丹出丹州延州東出青州南亦出越州出洛陽者今為天下第一洛陽所謂丹州紅延州紅青州紅者皆彼土之尤傑者然來洛陽纔得備衆花之一種列第不出三以下不能獨立與洛陽敵而越花以遠罕識不見齒然雖越人亦不敢自譽以與洛陽爭高下是洛陽者為天下第一也洛陽亦有黃芍藥緋桃瑞蓮千葉李紅郁李之類皆
【圖】
不减他出者而洛陽人不甚惜謂之果子花曰某花云云獨至牡丹則不名直曰花謂天下真花獨牡丹其名著不假曰牡丹而可知也其愛重如此說者多言洛陽于三河間古善地昔周公以尺寸考日出沒則知寒暑風雨乖與順于此取正此蓋天下之中草木之華得中和之氣者多故獨與他方異予以為不然夫洛陽于周所有之土四方入貢道里均乃九州之中在天地崑崙㫄礴之間未必中也又況天地之和氣宜徧四方上下不宜限其中以自私夫中與和者有常之氣其推于物者亦宜為有常之形物之常者不甚美亦不甚惡乃元氣之病也美惡隔并而不相入故物有極美與極惡者皆得于氣之偏也花之鍾其美與夫癭木擁腫之鍾其惡美惡之異是得一氣之偏也洛陽城數十里而諸
【圖】
縣之花莫及城中者出其境則不可植焉豈偏氣之美者獨聚此數十里之地乎此又天地之大不可考也凡物不常有而為害乎人者曰灾不常有而徒可恠駭不為害者曰妖語曰天反時為灾地反物為妖此亦草木之妖而萬物之一恠也然比夫癭木擁腫者竊獨鍾其美而見幸于人焉余在洛陽四見春天聖九年三月始至洛陽其至也晚見其晚者明年會與友人梅聖俞游嵩山少室緱氏嶺石塘山紫雲洞旣還不及見又明年有悼亡之感不暇見又明年以𤲢守推官歲晚觧去只見其早者是未嘗見其極盛時然目之所矚已不勝其麗焉余居府中時嘗謁錢思公于雙桂樓下見小屏立座後細字滿其上思公指之曰欲作花品此是牡丹名凡九十餘種余時不暇讀之然余所經見而今人多
【圖】
稱者纔三十許種不知思公何從而得之多也計其餘雖有名而不著未必佳也故今所錄但取其特著者而次第之【歐陽永叔花品敘】記大中祥符辛亥春府尹任公中正宴客大慈精舍州民王氏獻一合歡牡丹公卽命圖之士庶創觀闐咽終日蜀自李唐後未有此花凡圖画者惟名洛陽偽蜀王氏號其苑曰宜華權相勳臣競起第宅窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植于新宅至孟氏于宣華苑廣加栽植名之曰牡丹苑廣政五年牡丹雙開者十黃者白者三紅白相間者四後主宴苑中賞之花至盛矣有深紅淺紅深紫淺紫淡黃鏂黃潔白正暈倒暈金含稜鈕含稜𠊓枝副搏合歡重臺至五十葉蜀平花散落民間小東門外有張百
【圖】
花李百花之號皆培子分根種以求利每一本或獲數萬錢宋景文公初帥蜀彭州守朱君綽始取彭州園花凡十品以獻公在蜀四年每花時按其名往取彭州送花遂成故事公于十種花尤愛重錦被堆嘗為之賦蓋他園所無也牡丹之性不利燥濕彭州丘壤旣得燥濕之中又土人種蒔偏得法花開有至七百葉面可徑尺以上今品類幾五十種有一種色淡紅枝頭絕大者舍人程公厚倅是州目之為祥雲其花結子可種餘花多取單葉花本以千葉花接之千葉花來自洛京土人謂之京花單葉時號用花朱彭州牡丹詩有啼金點鬢密璋玉鏤跗紅香惜持來遠春應摘後空之句今西樓花數欄不甚多而彭州所供率下品錢公成大時以錢買之始得名花提刑程公沂預會嘆曰自離洛陽今始
【圖】
見花爾程公故洛陽人也【胡元質牡丹記】　天彭號小西京以其俗好花有京洛之遺風大家至千本花時自太守而下徃徃卽花盛處張飲㡩幕車馬歌吹相屬最盛于清明寒食時在寒食前者謂之火前花其開稍大火後花則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕剪蓋剪花則次年花絕少惟花戶則多植花以侔利雙頭紅初出時一本花取直至三十千祥雲初出亦直七八千今尚兩千州家歲常以花餉諸臺及㫄郡蠟蒂筠籃㫄午于道予客成都六年歲常得餉然不能絕佳淳熙己酉歲成都帥以善價私售于花戶得數百苞馳騎取之至成都露猶未晞其大徑尺夜宴西樓下燭焰與花相暎發影搖酒
【圖】
中繁麗動人嗟乎天彭之花要不可望洛中而其盛已如此使異時復兩京王公將相築園亭以相誇尚予幸得與觀焉其動盪心目又宜何如也【陸放翁】　洛陽見記于歐陽公者天彭往往有之此不載載其著于天彭者彭人謂花之多葉者京花單葉者川花近歲尤賤川花賣不復售花之舊栽者曰祖花其新接頭有一春兩春者花少而富至三春則花稍多及成樹花雖益繁而花葉减矣狀元紅者重葉深紅花其色與鞓紅潛紅相類而天姿富貴彭人以冠花品多葉者謂第一架葉少而色稍淺者謂第二架祥雲者千葉淺紅花妖艷多態而花葉最多花戶王氏謂此花如朵雲故謂之祥雲臙脂樓者深淺相間如胭脂染成重跗累萼狀如樓觀色淺者出于新繁勾氏色深者出于花戶宋氏又有一
【圖】
種色稍下獨勾氏花為冠雙頭紅者並蒂駢萼色尤鮮明出於花戶宋氏始秘不傳有謝主簿者始得其種今花戶往往有之然養之得地則歲歲皆雙不爾則間年矣此花之絕異者也富貴紅者其花葉圓正而厚色若新染未乾者他花皆落獨此抱枝而槁亦花之異者鹿胎紅者鶴頂紅子花色紅微帶黃上有白點如鹿胎極化工之妙歐陽公花品有鹿胎花者乃紫花與此頗異醉西施者粉白花中間紅暈狀如酡顏紫繡毬一名新紫蓋魏花之别品也其花葉圓正如繡毬狀亦有起樓者為天彭紫花之冠青心黃者其花心正青一本花往往有兩品或正圓如毬或層起成樓子亦異矣玉樓子者白花起樓高標逸韻自然是風塵外物大抵洛中舊品以姚魏為冠天彭紅花以狀元紅為第一紫花以
【圖】
紫繡毬為第一黃花以禁苑黃為第一白花以玉樓子為第一然花戶歲益培接新特間出將不特此而已好事者尚屢書之【陸放翁】評吾亳牡丹年來𣹰盛嬌容三變猶在季孟之間等此而上有天香一品妬橊紅勝嬌容宮袍紅琉璃貫珠新紅種類不一惟雜紅最後出頗稱難得又有大黃一種輕膩可愛不减三變初開拳曲結銹不甚舒展須大開時方到極妙處為一病耳至如佛頭青為白花第一此時極多無難致大抵紅色以花子紅銀紅桃紅為上如紫色或如木紅則卑卑不足數矣吾亳土脉頗宜花毋論園丁地主但好事者皆能以子種或就根分移其捷徑者惟取方寸之芽于下品牡丹全根上如法接之當年盛者長一尺餘卽着花一二朵二三年轉盛如上三變之類皆以此法接之
【圖】
其種類異者其種子之忽變者也其種類繁者其栽接之捷徑者也此其所以盛也他處好事者目擊千葉大紅卽以為至寶不遑深辨而上色上品卽吾亳好事之家惟有力者能得之予向于牡丹亦止浮慕近且精其伎倆園丁好事之家窮搜而厚遺之故所得名品頗多草堂數武之地種蒔殆遍率以兩色併作一叢紅白異狀錯綜其間又以平頭紫慶天香先春紅三色插入花叢間雜而成文章他時盛開爛然若錦點綴春光亦一奇也【夏□□】傳高陽國王諱黃字時重姓姚氏舜八十一代孫先世居諸馮之姚墟舜子商均出娥皇數傳至中央而王于漢至晉子姓蕃衍富者貴者馨名上苑名園五傳而黃生思本娥皇易皇為黃重出也黃為天下正色祖中央也黃美丰姿肌體膩潤拔類絕倫
【圖】
游西京術者相之謂其有一萬八千年富貴楊勉見而奇之曰此皇王之胄奇種也開元初薦為先春舘上賓上以黃先朝富貴勳舊不敢易之命同遊沉香亭時曉日倚欄東風拂翠上與黃酣樂見其冶容浥露檀口呼風愛幸特至命李白賦詩美之所謂解釋東風無限恨沉香亭北倚闌干葢實錄云又召金臺御史紫霞仙官洪狀元佐飲于亭擊羯鼓為樂黃每飲正色不迷得元吉風其醉而酣變𢆱萬狀向時如迎背時如訣忻時如語含時如咽時俯而愁如時仰而悅如時側而跌如而曲之時則折如也凡作止動中䂓矩識者云豈獨風流冠西洛只疑富貴是東皇金臺御史連章上薦以為富貴為衆所宗宜膺爵土遂受封為高陽郡公娶魏國公女紫英相傳魏本丹朱後名紫者從朱也當時有姚
【圖】
黃魏紫奕葉重華之讖黃出入禁苑紫車翠葆高牙大纛並擬王者安祿山嫉之謂其為婚同姓上章極論楊勉為表申解其畧曰舜堯同祖姚祁異姓此堯所以以二女觀舜也况數百代以降聖人易姓遺教彰人耳目于婚奚尤祿山自負赤心實狼子野心耳宜勿聽上從勉言置不問尋命黃就封之郡久之衆推戴日深尊為高陽國王稱制設官屬出警入蹕已又共稱為花天子冊紫英為皇后傳國甚遠【李珮】賦圜玄瑞精有星而景有雲而卿其光下垂遇物流形草木得之發為紅英英之甚紅鍾于牡丹拔類邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如將憤洩淑色披開照耀酷烈美膚膩體萬狀皆絕赤者
【圖】
如日白者如月淡者如赫殷者如血向者如迎背者如訣忻者如語含者如咽俯者如愁仰者如悅裊者如舞側者如跌亞者如醉曲者如折密者如織疎者如缺鮮者如濯慘者如别初朧朧而下上次鱗鱗而重疊錦衾相覆繡帳連接晴籠晝薰宿露宵浥或灼灼騰秀或亭亭露奇或颭然如招或儼然如思或帶風如吟或泣露如悲或垂然如縋或爛然如披或迎日擁砌或照影臨池或山雞已馴或威鳳將飛其態萬萬胡可立辨不窺天府孰從而見乍疑孫武來此敎戰其戰謂何搖搖纖柯玉欄風滿流霞或披歷堦重臺萬朵千窠西子南威洛神湘娥或倚或扶朱顏色酡各眩紅粧爭顰翠蛾灼灼夭夭逶逶迤迤漢宮三千艷列星河我見其少孰云其多弄彩呈妍壓景駢肩席發銀燭爐升絳烟洞府
【圖】
真人會于群仙晶瑩往來金缸列錢凝睇相看曾不晤言未及行雨先驚早蓮公室侯家列之如麻咳唾萬金買此繁華遑恤終日一言相夸列幄庭中歩障開霞曲廡重梁松篁交加如貯深閏似隔窓紗髣髴息媯依稀館娃我來觀之如乘仙槎脉脉不語遟遟日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落群類獨占春日其大盈尺其香滿室葉如翠羽擁抱櫛比蕋如金屑粧餙淑質玫瑰羞死芍藥自失夭桃無妍穠李慙出躑躅宵潰木蘭潛逸朱槿灰心紫薇屈膝皆讓其先敢懷憤嫉煥乎美乎后土之產物也使其花如此何其偉乎何前則寂寞而不聞今則昌然而天來豈草木之命亦有時而塞亦有時而開吾欲問汝曷為生哉旣緘口而不言徒𤲢翫
【圖】
以裵徊【舒元輿】　爾其月陂隄上長壽街東張家園裏汾陽宅中當春光之旣和藹亭榭之載營天宇曠霽兮絲游景物招人而事起彼貴子兮王孫蹙游龍于流水遶茲葩而密坐藉芳草而芊芊感盛年之若斯傷代謝之能幾爾則粉承日華朱含霧雨群蔕如翔交柯如拒凌晨併粧對客不語衛尉出婢子於羅幃鄂君擁翠被于江渚當其百蘂千芽照耀朱霞綠葉紛紜望之轉賒若儒生之授學列女樂於絳紗迨夫背戶迎窓上下甍簷二三作隊矯矯愈鮮飛燕進女弟於遠條夫人挾三國而朝天錦瓣重捲檀心飛屑柔鬚夜殷怒苞曉决宛婦姑之反脣似相稽而無說則有若盛時合沓諸娣從韓姞以同歸颯焉凋衰漢主放宮人而憎别風薦小爽雨委微溫楚姝舞歇於章臺陳后泣罷于長門亦有
【圖】
細加巨上慎妃橫逼座之勢紫侍黃側班姬抗同輦之尊或勁而昂婕妤當逸熊於上殿或翹而望處子窺宋玉於東垠旣離以披亦競而駢近不極態遠不盡妍夫彷彿乎佳麗意所想而隨存奚拔引之數姝可罄比而殫論【徐渭】歌吉祥寺中錦千堆前年買花真盛哉道人勸我清明來腰鼓百面如春雷打徹涼州花自開沙河塘上戴花回醉倒不覺吳兒咍豈知如今雙鬢催城西古寺沒蒿萊有僧閉門手自栽千枝萬葉巧剪裁就中一叢何所似碼瑙盤盛金縷盃向我食菜方清齊對花不飲花應猜夜來雨雹如李梅紅殘綠暗吁可哀【蘇東坡】　君不見沉香亭北耑東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫
【圖】
歸江表天香染就山龍裳餘芬却染水雲鄉青原白鷺萬松竹被渠染作天上香人間何曾識姚魏相公新移洛陽裔呼酒先招野客看不醉花前為誰醉【楊誠菴】　洛陽地脉花最宜牡丹尤為天下奇我昔所記數十種于今十年皆忘之開圖若見古人面其間數種昔未窺客言近歲花特異往往變出逞新枝洛人矜誇立名字買種不復論家貲當時絕品可數者魏紅窈窕姚黃肥壽安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰妍𡟎當時所見已云絕豈有更妍此可疑古稱天下無正色似恐世好隨時移鞓紅鶴翎豈不美歛色如避新來姬何況遠証蘇與賀有類後世誇嬙施造化無情疑一槩偏此着意何其
【圖】
移又疑人心愈巧偽天欲𨷖巧窮精微不然元化樸散久豈特今歲尤澆漓爭新𨷖麗若不已更後百載知何為但令新花日愈好惟有我老年之衰【歐陽公】　牡丹芳牡丹芳黃金蕋紅玉房千片赤英霞爛爛百枝絳艷燈煌煌照地初開錦繡叚當風不結麝蘭囊仙人琪樹白無色王母蟠桃紅不香宿霧輕盈汎紫艷朝陽照耀生紅光紅紫二色間深淺向背萬態隨低昂暎葉多情隱羞面臥叢無力含醉粧低嬌笑容疑掩口凝思怨人如斷腸穠姿貴彩信奇絕雜卉亂花無比方【白樂天】詩五言落日含明艷輕風襲暖香【王原父】　紅棲金谷妓黃值洛川妃【梅聖俞】艷絕花百態花中合面南【王內翰】　濯水錦窠艷頺雲仙髻繁【宋祁】　向日檀心並承烟翠榦孤【夏英公】　傾國姿容别多開富貴家
【圖】
臨軒一賞後輕薄萬千花【古詩】　壓枝高下錦攢蕋淺深霞疊綵晞陽媚鮮蘆照露斜【宋景文】　紅芳爭並萼湘葉競駢枝彩鳳雙飛穩霞冠對舞遟【夏英公】　綠艷閑且靜紅衣淺復深花心愁欲斷春色豈知心【王維】　亂前看不足亂後眼偏明却得蓬蒿力遮藏見太平【鄭谷】　今日花前飲甘心飲數杯但看花有語不為老人開【劉禹錫】　秀色洗紅粉晴花生雪膚黃昏更蕭索頭重欲人扶　城裏田員外城西賀秀才不愁家四壁自有錦千堆【俱東坡】　壓砌錦地鋪當霞日輪暎蝶舞香暫飄蜂牽蕋難正籠處彩雲合露湛紅珠瑩結葉影交加搖風光不定【元微之】　賃宅得花饒初開恐是妖粉光深紫膩肉色退紅嬌且願風流看惟愁日炙銷可憐零落片𤲢取作香燒【王建】　數朵欲傾城安同桃李
【圖】
榮未嘗貧處見不似地中生比物疑無價當春獨有名遊蜂與蝴蝶來往自多情【張說】　自古成都勝開花不似今徑圍三尺大顏色幾重深未放香噴雪仍藏蕋散金要知空相諭聊見主人心【范景仁】　牡丹開蜀國盈尺豈如今妍麗色殊衆栽培功倍深矜誇傳萬里圖寫費千金難就朱欄賞徒搖遠客心【范堯夫】　明日雨當止晨光在松枝清香入花骨肅肅初自持午景發濃艷一笑當及時依然暮還歛每似惜幽姿　幽姿不可惜後日東風起酒醒何所見合粉抱青子千花與百草共盡無妍鄙未忍污泥沙牛酥煎落蕋【俱東坡】　洛中移小景亭北倚新粧題處皆名品開時正艷陽露凝酣酒色風度返䰟香觧道稱姚魏繁華壓衆芳【申瑤泉】　繡屋擁花王穠姿𨷖艷陽枝枝承日彩片片引天香托
【圖】
植依餘地含清逐後行獨憐春殿裏歌舞侍瑤觴【眭□□】　尤物開何晚餘香貯小亭繁華愁日　暮富貴自天成花合隋時𠖥根疑未生拂衣尋古色屋角老松青【桑民懌】　前年題名處今日看花來一作芸香吏三見牡丹開豈獨花堪惜方知老暗催何况尋花伴東都去未回誰知紅芳側春盡興悠哉　帝城春欲暮喧喧車馬度共道牡丹時相隨買花去家家習為俗人人迷不悟有一田舍翁偶來買花處低頭獨長嘆此嘆無人悟一叢深色花十戶中人賦【俱白樂天】七言牡丹經雨泣斜陽【元微之】　一枝香折瑞雲紅【韓忠獻】　天女奇姿雲錦裳【張文潛】　春殘獨自殿春芳【吳融】　霧重不勝瓊液冷雨餘惟見玉容低【白氏集】　香澤最宜風靜後醉紅須在月明時【蔡君謨】　天香未染蜂猶懶
【圖】
日幄先籠蝶已知【周益公】　平分造化雙苞出拆破春風兩面開【徐仲雅】　玉盤迸淚傷心數錦瑟繁絃破夢頻【李商隱】　花時何處偏相憶寥落衰紅雨後看【元微之】　先傳青帝開金屋欲送姚黃比玉真【蘇穎濱】　盡日玉盤堆秀色滿城繡轂走春風【司馬溫公】　却嫌點污青春面自汲寒泉洗醉紅　浴泉秦虢流丹粉臨渚娥媖冷佩衣【俱山谷】　初洗退紅脣啟絳半沾斜綠眼橫波【劉巨濟】　晚來低面開檀口似笑窮愁病長官　牡丹妖艷亂人心一國如狂不惜金曷若東園桃與李果無成語自成陰【炙轂子】　長安豪貴惜春殘爭賞新開紫牡丹别有玉盤承露冷無人起向月中看【裴璘】　一朵妖紅翠欲流春光回照雪霜羞化工只欲呈新巧不放閑人得少休【蘇東坡】　南鄰北舍牡丹開年少
【圖】
尋芳去又回惟有君家老柏𣗳春風來似不曾來【張在】　平章宅裏一欄花臨到開時不在家莫道兩京非遠别春明門外卽天涯【張籍】　紫蕋叢開未到家却敎賓客賞繁華始知年少求名處滿眼空中别有花【李益】　花向璢璃池上生光風婉轉紫雲霙自從天女盤中見直到今朝更眼明【元微之】　落盡殘紅始吐芳佳名號作百花王競誇天下無雙艷獨占人間第一香【皮日休】　蟾精雪魄孕雲荄春入香腴一夜開宿露枝頭藏玉塊暖風庭面倒銀盃【歐陽永叔】　霏霏雨霧作清妍爍爍明燈照欲然明日春陰花未老故應未忍著酥煎【蘇東坡】　百寶闌干護曉寒沉香亭畔若為看春來誰作韶華主總領群芳是牡丹　數孕紅雲靜不飛含香含態醉春暉東皇雨露知多少昨夜風前已賜緋　瑤
【圖】
華脉脉殿春殘姑射仙人画裏看月下敢矜容似玉年來真有嗅如蘭　艷蕋連翩暎彩霞獨將傾國殿春華虛擬五色文通筆散作平章萬𣗳花　非烟非霧倚雕闌珍重天香雨後看願以美人錦繡段高張翠幕護春寒【俱馮琢菴】　洛陽春色画圖中𢆱出天然奪化工不泥繁華競紅紫一般淸艷領東風【陸平泉】　近來無奈牡丹何數十千錢買一窠今朝始得分明見也共戎葵不挍多【柳渾】　白花淡泊無人愛亦占芳名道牡丹應似東宮白贊善被人也喚作朝官【白樂天】　閑來吟繞牡丹叢花艷人生事畧同半雨半風三月內多愁多病百年中【杜荀鶴】　人老簪花不自羞花應羞上老人頭醉扶歸路人應笑十里珠簾半上鉤　花開時節雨連風却向霜餘染爛紅滿地春光私一物此心未信出
【圖】
天工　當時只道鶴林仙能遣春光發杜鵑誰信詩能回造化直敎霜枿發春妍　城西千葉豈不好笑舞春風醉臉丹何似後堂氷玉潔遊蜂非意不相干【俱蘇東坡】　霜臺何處得奇葩分送天津小隱家初訝山妻忽驚走尋常只慣插葵花【邵康節】　千毬紫繡檠熏炷萬葉紅雲砌寳冠直把醉容欺玉斝滿將春色上金盤【蘇穎濱】　千里相逢如故人故栽庭下要相親明年一笑東風裏山杏江桃不當春【張文潛】　露晞春晚到春叢拂掠殘粧可意紅多病廢詩仍止酒可憐雖在與誰同【黃山谷】　不管鶯聲向曉催錦衾春晚尚成堆香紅若解知人意睡取東君不放回【韓忠獻詠錦被堆】　棗花至小能成實桑葉雖柔解作絲堪笑牡丹如斗大不成一事又空枝【王文康】　香玉封春未着花露根烘曉
【圖】
見纖霞自非水月觀音様不稱維摩居士家【朱淑真】　錦園處處瑣名花步障層層簇絳紗斟酌君恩似春色牡丹枝上獨繁華【薛惠】　姚魏從來洛下誇千金不惜買繁華今年底事花能賤緣是宮中不賞花【徐意一】　春工殫巧萬花叢晚見昭儀擅漢宮可惜芳時天不惜三更雨歇五更風【程滄洲】　桃時杏日不爭濃葉帳陰成始放紅曉艷遠分金掌露暮香深處玉堂風名遺蘭杜千年後貴擅聲歌百醉中如夢如仙忽零落暮霞何處綠屏空【韓琮】　宮雲朵朵暎朝霞百寳欄前𨷖麗華卯酒未消紅玉面薄施檀粉伴梅花　洛陽女兒紅顏饒血色羅裙寳抹腰借得霓裳半庭月居然管領百花朝【王辰玉二色牡丹】　似共東風别有因絳羅高捲不勝春若敎解語應傾國任是無情也動人芍藥與君
【圖】
為近侍芙蓉何處避芳塵可憐韓令功成後辜負穠華過此身【羅隱】　落盡春紅始見花花時比屋事豪奢買栽池館恐無地看到子孫能幾家門倚長衢攢繡轂幄籠輕日護香車歌鍾只管貪歡賞肯信流年鬢有華【羅鄴】　錦圍初捲衛夫人繡被猶堆越鄂君垂手亂翻雕玉珮細腰頻換欝金裙石家蠟燭何曾剪荀令香爐可待薰我是夢中傳彩筆欲書花片寄朝雲【李商隱】　病眼看書痛不勝洛花千朵煥雙明淺紅釅紫各深様雪白鵞黃非舊名擡舉精神微雨過𤲢連消息嫩寒生蠟封水養松窓底未似雕欄倚半醒【楊誠齋】　紫玉盤盛碎紫綃碎綃擁出九嬌嬈都將㱔子欝金粉亂點中央花片稍葉葉鮮明還互照亭亭風韻不勝妖折來細雨輕寒裏正是東風折半苞【誠齋詠重臺九心淡紫】
【圖】
翠霧紅雲護短墻豪華端稱作花王洛陽宮裏楊妃醉吳國臺前西子粧芳露淡勻腮粉膩暖風輕度口脂香開時亦自知珍重靜鎮東風白晝長【馬氏】　新除藥圃結亭臺傾國奇葩忽自開霜後看花還傲菊春前破萼肯輸梅韶華豈為三冬借陽氣直從九地廻敢謂青皇私綠野名園桃李暗相猜【申瑤泉】　臨風興嘆落花頻芳意潛消又一春應為價高人不問却緣香甚蝶難親紅英只稱生宮裏翠葉那堪染露塵及至移根上林苑王孫方恨買無因【魚玄機】　三月一出游季園千奇萬麗攢雕欄紛紛紅紫盡辟易中有一株白牡丹初疑龍池宴罷舞雙成盤又似洗頭盆暫卸天女冠姑射寒生雪膚粟欝儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麼何足觀太真霞
【圖】
臉太醉色覩此亦學江妃酸舉觴酬季郞化工在手汝不難得非揚州觀頭逢七七又何必善和坊裏延端端卽使宋人琢此瓣百歲那得茲花看老夫久寂寞為爾暫為歡再進金叵羅屬客莫𤲢殘日落不落天闌干欲去不去心盤桓皎然秀色轉可餐他年倘許蕋珠會别跨長螭勝紫鸞【王鳳洲】　一春無計消繁華坐香𠊓色餐流霞妖桃穠李俱小器揩目晚看花大家素質盈盈美無度何年摘下瑤臺路精神飛入銀河篇體態都歸洛神賦神樂觀主容臺卿空花壓眼真無情吾儕放浪為無事東風斗酒消春晴曾聞二本歸天上幾度
重瞳轉相向內園點綴黃金屋禁苑安排紫絲帳朅來此種𤲢人間託根洞府非塵寰隨時窮達花不識天遊何必乘青鸞萬事到頭俱
【圖】
瑣瑣大觀萬物皆無我半醉題詩謝主人名花可鑄傳千古【桑民懌白牡丹】詞百紫千紅占春多少共推絕世花王西都萬家俱好不為姚黃謾腸斷巫陽對沉香亭北新籹記清平調詞成進了一夢仙鄉○天葩秀出無雙倚朝暉半如酣酒成狂無言自有檀心一點偷芳念往事情傷又新艷曾說滁陽縱歸來晚君王醒後別是風光【晁無咎夜合花】　雪弄輕陰榖雨乾半垂雲幙護殘寒化工着意呈新巧剪刻朝霞飣露盤○輝錦繡掩芝蘭開元天寳盛長安沉香亭子鉤欄畔偏得三郞帶笑看【賀方回剪朝霞】　燕子來時春未老紅蠟團枝費盡東君巧烟雨弄晴芳意惱雨餘特地殘粧好○斜倚青樓臨遠道不管𠊓人只取東君笑都見嬌多情不少丹青傳得傾城貌【王道輔蝶戀花】　雲橫水遶
【圖】
芳塵陌一萬重花春拍拍藍橋仙路不崎嶇醉舞狂歌容倦客○真香解語人傾國知是紫雲誰敢覓滿蹊桃李不能言分付仙家君莫惜【范石湖玉樓春】　翠葢牙籤幾百株楊家姊妹夜遊初五花結隊香如霧一朵傾城醉未蘇○閑小立困相扶夜來風雨有情無愁紅慘綠今宵看却似吳宮敎陣圖【辛稼軒鷓鴣天】　濃翠深黃一画圖中間更有玉盤盂先裁翡翠𧚌成葢更點胭脂染透蘇○香瀲灧錦糢糊主人長得醉工夫莫携弄玉欄邊去羞得花枝一朵無　占斷雕闌只一株春工費盡幾工夫天香夜染衣猶濕國色朝酣酒未蘇○嬌欲語巧相扶不妨老𠏉自扶疎恰如翠幙高堂上來看紅衫百子圖【俱稼軒】　華堂闌檻占韶光端不負年芳依倚東風向晚數行濃淡仙粧○停杯醉折多情多
【圖】
恨次艷真香只恐去為雲雨夢䰟時惱襄王【曾海野朝中揩】　玉宇煖清禁曉丹葩色照晴空珊瑚敲碎玉玲瓏人間無此種來自廣寒宮○雕玉闌干深院靜嫣然頻笑東風曲屏須占一枝紅且圖欹醉枕香到夢䰟中【張材甫臨江仙】　一餉園林綠就柳外鶯聲輕透輕暖與輕寒又是牡丹時候時候時候歲歲年年人瘦【吳履齋如夢令】　維摩病起兀坐等枯株清晨裏誰來問是文殊遣名姝奪盡群花色浴纔出酲初解千萬態嬌無力困相扶絕代佳人不入金張室却訪吾廬對茶鐺禪榻笑殺此翁癯瑤砌金壺始消渠憶昇平日繁華事修成譜寫成圖奇絕甚歐公記蔡公書古來無○自京華隔問姚魏竟何如多應是彩雲散刦灰餘野鹿衘將花去休回首河洛丘墟謾傷春弔古夢遶漢宮都歌罷
【圖】
欷歔【後村六州歌頭】　晏起還嗔中酒時玉牌分得牡丹枝花下自調新樂府寫烏絲○付與紫衣傳别院夜來翻入管絃吹得老夫重醉也有情癡【陳眉公浣溪沙】
子／醫家／群芳譜／貞部／花譜／花譜三／菊(P.30-2)..[明末刻本]
【菊】一名治蘠一名日精一名節花一名傅公一名周盈一名延年一名更生一名陰威一名朱嬴一名帝女花埤雅云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬高有至丈餘者葉綠形如木槿而大尖長而香花有千葉單葉有心無心有子無子黃白紅紫粉紅間色淺深大小之殊味有甘苦之辨大要以黃為上白
【圖】
次之性喜陰惡水種須高地初秋烈日尤其所畏本草及千金方皆言菊有子將花之乾者令近溼土不必埋入土明年自有萌芽則有子之驗也味苦甘平無毒昔有謂其能除風熱益肝補陰蓋不知其得金水之精英能益金水二臟也補水所以制火益金所以平木木平則風息火降則熱除用治諸風頭目其旨深微黃者入金水陰分白者入金水陽
【圖】
分紅者行婦人血分皆可入藥久服令人長生明目治頭風安腸胃去目翳除胸中煩熱四肢遊氣久服輕身延年或用之而無効者不得真菊耳菊之紫莖黃色冗心氣香而味甘者為真菊當多種其類有甘菊一名真菊一名家菊一名茶菊花正黃小如指頂外尖瓣內細萼柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則靑老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷
【圖】
以作羹及泛茶極有風致都勝一名勝金黃一名大金黃一名添色喜容蓓蕾殷紅瓣闊而短花瓣大者皆有雙畫直紋內外大小重叠相次面黃背紅開也黃暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鉄瘦矬肥則高可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黃千葉花如小錢大葉有雙紋齊短而闊葉端皆有兩缺內外鱗次上二三層花色鮮明下層淺色帶微白心十餘縷色明黃葉比諸菊最小而靑每葉不過如指面大或云出禁中因得名金芍藥一名金寳相一名賽金蓮一名金牡丹一名金骨朵蓓蕾黃紅花金光愈開愈黃徑可三寸原稱之氣香瓣闊葉綠
【圖】
而澤稀而弓長而大亞深枝幹順直而扶疎高可六七尺菊中極品黃鶴翎蓓蕾朱紅如泥金瓣而紅背黃開也外暈黃而中暈紅葉靑弓而稀大而長多尖如刺枝幹紫黑勁直如鉄高可七八尺韵度超脫菊中之仙品也蜜寉翎久不可見白者次之粉者又次之紫者為下木香菊多葉畧似御衣黃初開淺鵞黃久則淡白花葉尖薄盛開則微卷芳氣最烈一名腦子菊大金黃花頭大如折三錢心瓣黃皆一色其瓣五六層花片亦大一枝之杪多獨生一花枝上更無從蕋綠葉亦大其梗濃紫色小金黃花頭大如折二心瓣黃皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層蓋為狀先後不同也如此穠密狀如笑靨花有
【圖】
富貴氣開早勝金黃花頭大過折二錢明黃瓣靑黃心瓣有五六層花片比大金黃差小上有細脉枝杪凡三四花一枝之中有少從蕋顏色鮮明玩之快人心目但條梗纖弱難得團簇作大本須留意扶植乃成黃羅繖花深黃徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鉄高可六七尺報君知一名九日黃一名早黃一名蟹爪黃花黃赤而有寳色開于霜降前久而愈艷徑二寸有半氣香瓣末稍岐有尖突起葉靑而稀長而大亞深莖紫枝幹勁挺高可八九尺金鎖口一名黃錦鱗一名錦鱗菊瓣葉莖幹頗類黃鶴翎開亦同時體厚瑩潤絕類西施瓣背深紅面正黃瓣展則外暈黃而內暈紅旣徹則一黃菊耳徑
【圖】
可二寸有半沈註深紅千瓣週邊黃色半開時紅黃相雜如錦銀鎖口花初黃後淡週邊白色如銀半開時黃白相雜可愛上二花可為絕品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蒂卽迸成三四亦有至五六者其瓣面重黃而背重紅開也奇怪一分為三截下截皆黃中截則紅其頂又紅四面支撑紅黃交雜如錦開徹四面盡露紅背盡隱厚徑二寸餘上尖高二寸如樓臺氣香葉黑綠澤皺而瓦有稜角其尖最多亞甚深葉根多宜莖紫枝幹勁挺高可四五尺御袍黃一名瓊英黃一名紫梗御袍黃一名柘袍黃一名大御袍黃花如小錢大初開中赤旣開瑩黃徑三寸半瓣闊開早瓣末如有細毛開最久殘則紅葉綠稀而長厚
【圖】
而大亞深葉根靑淨莖葉枝幹扶疎高可一丈狀類御愛但心有大小之分靑梗御袍黃一名御衣黃一名淺色御袍黃朵瓣葉幹俱類小御袍黃但瓣疎而莖淸耳范譜曰千瓣初開深鵞黃而差疎瘦久則變白側金盞此品類大金黃其大過之有及一寸八分者瓣有四層皆整齊花片亦闊大明黃色深黃心一枝之杪獨生一花枝中更無從蕋名以側金盞者以其花大而重欹側而生也葉綠而大梗淡紫狀元黃一名小金蓮其花焦黃燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根淸淨莖淡紅枝幹順直扶疎高七八尺剪金毬一名剪金黃一名金鳳毛一名金樓子一名密剪毬其色
【圖】
瑩黃瓣末細碎如剪頂突有細萼相雜茸茸氣香其殘也紅葉靑而綠皺而稠肥而厚闊而短亞深葉根冗其枝幹勁挺高可五六尺黃繡毬一名金繡毬一名黃羅衫一名木犀毬一名金毬花深黃葉色稍淡而高大晚黃毬深黃千瓣開極大十采毬黃千瓣如毬大金毬金黃千瓣瓣反成毬小金毬一名毬子菊一名毬子黃一名金纓菊一名金彈子深黃千瓣中邊一色花較小突起如毬毬子開以九月中深黃千葉尖細重叠皆有倫理一枝之杪叢生百餘花若小毬菊諸黃花最小無過此者然枝靑葉碧花色鮮明相映尤好金鈴菊花頭甚小如鈴之圓深黃一色其幹之長與人等或言有高近一丈者可以上架亦可蟠結為塔故又名
【圖】
塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黃千葉菊以黃為正鈴以金為質是菊正黃色而葉有鐸形則于名實兩無愧也菊有花密枝偏者謂之鞍子菊與此花一種特以地脉肥瘠使之然爾又有大黃鈴大金鈴蜂鈴之類或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黃千葉與金萬鈴相類而花頭瘦小不甚鮮茂以生非其時故也秋金鈴出西京開以九月中深黃雙紋重葉花中細蕋皆出小鈴萼中亦如鈴葉但比花葉短廣而靑有如蜂鈴狀初出時京師戚里相傳以為愛翫蜂鈴開以
【圖】
九月中千葉深黃花形圓小而中有鈴葉擁聚蜂起細視若有蜂窠之狀似金萬鈴獨以花形差小而尖又有細蕋出鈴葉中以此別爾大金鈴開以九月末深黃有鈴者皆如鐸之形而此花之中實皆五出細花下有大葉開之每葉有雙紋枝與常菊相似葉大而疎一枝不過十數葉俗名大金鈴花形似秋萬鈴千葉小金錢畧似明州黃花葉中外叠叠整齊心甚大單葉小金錢花心尤大開最早重陽前已爛熳小金錢開早大于小錢明黃瓣深黃心其瓣齊齊三層花瓣展其心則舒而為筩大金錢開遲大僅及折二心瓣明黃一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黃雙紋
【圖】
重葉似大金菊而花形圓齊頗類滴滴金人未有識者或以為棠棣菊或以為大金鈴但以花葉瓣之乃可見荔枝菊花頭大于小錢明黃細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香淸甚姚江士友云其花黃狀似楊梅金荔枝一名荔枝黃花金黃徑二寸餘厚半之瓣短而尖開遲葉靑而稠大而尖其亞淺高可三四尺荔枝紅一名紅荔枝紅黃千瓣棣棠出西京開以九月末雙紋多葉自中至外長短相次如千葉棣棠狀凡黃菊類多小花如都勝御愛雖稍大而色皆淺黃其最大者若大金鈴菊則又單葉淺蒲無甚佳處惟此花深黃多葉大于諸菊而又枝葉甚靑一枝叢生至十餘朵花葉相映顏色鮮好金䭔
【圖】
子花比甘菊差大纖穠酷似棣棠色艷如赤金它花色皆不及蓋奇品也葉亦似窠株不甚高金陵最多開早九煉金一名滲金黃一名銷金菊花似棣棠菊而稍大瓣似荔枝菊而稍禿開于九月前外暈金黃中暈焦黃葉綠狹而尖亞深葉根多冗莖紫而細勁直如鉄高可一丈黃二色九月末開鵞黃雙紋多葉一花之間自有深淡兩色然此花甚類薔薇菊惟形差小又近蕋多有亂葉不然亦不辨其異種也橙菊花瓣與諸菊絕異黃色不甚深其瓣成筩排𥪡生于萼上小片婉孌至于成團衆瓣之下又有統裙一層承之亦猶橙皮之外包也其中無心小御袍黃一名深色御袍黃花全似御袍黃瓣稍細開頗遲心起突色如深鵞黃菊瘦有心不突黃萬卷
【圖】
一名金盤橙其色金黃徑二寸有半厚三之二其外夾瓣其中筩瓣開遲葉靑而稠大而瓦其末團其亞深葉根多冗枝幹偃蹇而粗大高五六尺鄧州黃開以九月末單葉雙紋深于鵞黃而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黃菊而白以五月採今人間相傳多以白菊為貴又採以九月頗與古說相異惟黃菊味甘氣香枝𠏉葉形全類白菊疑弘景所說卽此金絲菊花頭大過折二深黃細瓣凡五層一簇黃心甚小與瓣一色顏色可愛名為金絲者以其花瓣顯然起紋綹也十月方開此花根荄極壯垂絲菊花蕋深黃莖極柔細隨風動搖如垂絲海棠錦牡丹花之紅黃赤黃者多以錦名花之豐碩而矬者多以牡丹
【圖】
名或又名秋牡丹檀香毬色老黃形團瓣圓厚開徹整齊徑幾三寸厚三之二氣香葉𠏉短蹙麝香黃花心豐腴旁短葉密承之格極高勝亦有白者大畧似白佛頂而勝之遠甚吳中比年始有黃寒菊花頭大如小錢心瓣皆深黃色瓣有五層甚細開至多日心與瓣并而為一不止五層重數甚多聳突而高其香與態度皆可愛狀類金鈴菊差大耳薔薇九月末開深黃雙紋單葉有黃細蕋出小鈴萼中枝𠏉差細葉有枝股而圓又薔薇有紅黃千葉單葉兩種而單葉者差尖人間謂之野薔薇蓋以單葉爾鵞毛開以九月淡黃纖如細毛生于花萼上凡菊大率花心皆細葉如下有大葉承之間謂之杔葉今鵞毛花自內自外葉皆一等但長短上下有次爾花形
【圖】
小于萬鈴亦近年花也金孔雀一名金褥菊蓓蕾甚巨初開金黃旣開赤黃徑三寸半厚稱之其氣不嘉瓣尖而下垂隨開隨悴葉靑而濁長大而皺其亞深根冗甚枝𠏉偃蹇而粗大高可一丈黃五九菊花鵞黃色外尖瓣一層中瓣茸茸然徑僅如錢夏秋二度開葉靑而稠長而多尖其亞深葉根有冗枝𠏉細而高僅二三尺九日黃大如小錢黃瓣黃心心帶微靑瓣有三層狀類小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黃一名黃芙容一名金芙容一名近秋黃一名晚節黃一名大蠟瓣花蜜蠟色徑二寸有半瓣闊微皺開于秋末葉靑稀厚而瓦大如掌亞深枝𠏉粗勁如樹高可八九尺小殿秋黃
【圖】
朵瓣葉𠏉俱似殿秋黃而淸雅過之叠羅黃狀如小金黃花葉尖瘦如剪羅縠三兩花自作一高枝出叢上態度瀟洒繖蓋黃花似御袍黃而小柄長而細萼黃莖靑小金眼一名楊梅毬一名金帶圍一名腰金紫與大金眼同花朵差小枝𠏉稍細高僅三四尺太真黃花如小金錢色鮮明此花小甚黃木香一名木香菊深黃小千瓣花僅如錢黃剪羢色金黃黃粉團黃花千瓣中心微赤黃蠟瓣花淡黃錦雀舌一名金雀舌重黃多瓣瓣微尖如雀舌金玲瓏一名錦玲瓏一名金絡索金黃千瓣瓣卷如玲瓏錦絲桃一名錦蘇桃瓣背紫而面黃餘類紫絲桃黃牡丹其花鵞黃其背色稍大金紐
【圖】
絲一名金撚線一名出谷箋一名金紋絲色瑩黃開遲高可一丈瘦則薄而小肥則與銀紐絲同錦西施紅黃多瓣形態似黃西施黃西施嫩黃多瓣瑪瑙西施紅黃多瓣二色瑪瑙金紅淡黃二色千瓣錦褒姒金黃千瓣似粉褒姒而韵態尤勝鴛鴦菊一名合歡金千朵小黃花皆並蒂葉深碧波斯菊花頭極大一枝只一葩喜倒垂下久則微捲淡黃千瓣茉莉菊花頭巧小淡淡黃色一蕋只十五六瓣或止二十片一點綠心其狀似茉莉花不類諸菊葉卽菊也每枝條之上抽出十餘層小枝枝皆簇簇有蕋紫粉團黃花千瓣中心微赤錦麒麟一名回回菊其花極耐霜露徑可二寸萼黃瓣初赤紅旣開則面金黃而
【圖】
背赤紅葉綠而黑長厚而尖其亞深葉根有冗高可五六尺鶯羽黃一名鶯乳黃嫩黃千瓣如大錢鵞兒黃一名鵞毛黃開以九月末淡黃纖細如毛生于花萼上樓子佛頂花鵞黃其瓣大約四層下一層瓣單而大二層數叠稍縮三層亦數叠又縮第四層黃萼細鈴茸茸然突起作頂徑僅如錢經霜卽白其葉微似錦繡毬靑而皺長厚而尖其亞淺葉根有冗其枝𠏉勁直高可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黃佛頂一名佛頭菊一名黃餅子一名觀音菊黃千瓣中心細瓣高起花徑寸餘心突起似佛頂四邊單瓣瓣色深黃黃佛頭花頭
【圖】
不及小錢明黃色狀如金鈴菊中外不辨心瓣但見混同純是碎葉突起甚高又有白佛頭菊之黃心也佛頭菊無心中邊亦同小黃佛頂一名單葉小金錢花佛頭頗瘦花心微窪兔色黃蓓蕾葉幹俱似繡芙容瓣似荔枝菊色似兔毛徑僅二寸殊不足觀野菊亦有三兩種花頭甚小單層心與瓣皆明黃色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　【以上黃色】　九華菊此淵明所賞今越俗多呼為大笑瓣兩層者曰九華白瓣黃心花頭極大有闊及二寸四五分者其態異常為白色之冠香亦淸勝枝葉疎散九月半方開昔淵明嘗言
【圖】
秋菊盈園詩集中僅存九華之一名喜容千葉花初開微黃花心極小花中色深外微暈淡欣然丰艷有喜色甚稱其名久則變白尤耐封植可以引長七八尺至一丈亦可攬結白花中高品也金盃玉盤中心黃四旁淺白大葉三數層花頭徑三寸菊之大者不過此本出江東比年稍移栽吳中粉團亦名玉毬此品與諸菊絕異含蕋時色淺黃帶微靑花瓣成筩排𥪡生于萼上其中央初看一似無心狀如燈菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚粗其梗柔弱龍腦一名小銀臺出京師開以九月末類金萬鈴而葉尖花色類人間紫鬰金而外葉純白香氣芬烈甚似龍腦是香與色俱
【圖】
可貴也新羅一名玉梅一名倭菊出海外開以九月末千葉純白長短相次花葉尖薄鮮明瑩徹若瓊瑤始開有靑黃細葉如花蕋之狀盛開後細葉舒展始見蕋枝正紫葉靑支股甚小凡菊類多尖闕而此花之蕋分為五出如人之有支股與花相映標韵高雅非尋常比玉毬出陳州開以九月末多葉白花近蕋微有紅色花外大葉有雙紋瑩白齊長而蕋中小葉如剪茸初開時有殼靑久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麄葉尖長無殘闕枝葉皆有浮毛頗與諸菊異然顏色標致固自不凡近年以來方有此本出爐銀一名銀紅西施一名粉芙蓉花寳色瓣厚大初微紅後蒼白如銀出爐終始可愛徑三寸許形
【圖】
團葉靑而黃有紋蠟色皺而瓦長厚而尖葉根冗莖靑枝幹屈曲高僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色靑白而有光燄花抱蒂大于鵞卵其瓣有紋中有細萼開最久殘則牙紅葉稀而靑長大而多尖亞深枝幹勁直而扶疎高可一丈玉牡丹一名靑心玉牡丹一名蓮花菊花千瓣潔白如玉徑二寸許中暈靑碧開早開徹疎爽葉靑而稀長而厚狹而尖亞深葉根有冗莖淡紅枝幹勁挺高僅二三尺玉芙蓉一名酴醿菊一名銀芙容初開微黃後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇高僅三四尺銀紐絲一名白萬卷一
【圖】
名萬卷書一名銀絞絲一名撚銀條一名鵞毛菊一名銀撚絲初微黃後瑩白如雪徑可三寸體薄開早氣香味甘萼黃開徹瓣紐則萼亦不見瓣如𥿄撚殘則淡紅葉靑而稠亞淺枝榦勁直扶疎高可六七尺一搻雪一名勝瓊花花碩大有寳色其瓣茸茸然如雪花之六出葉似白西施而長大幹枝順直高大玉寳相白多瓣初開微紅花徑三尺許上可坐人其瓣如大杓容二三升或以為粉雀舌非也蠟瓣西施一名蜜西蠟瓣花不甚大而溫然玉質其品甚高此外有紅蠟瓣大蠟瓣雖冒蠟瓣之名而實不相似惟紫蠟瓣花畧相似而枝葉又全不類白叠羅一名新羅菊一名叠雪羅一名玉梅一名白叠雪一名倭菊蓓蕾難開中暈靑而微黃開徹瑩白如雪徑可三
【圖】
寸厚三之二其瓣羅紋其殘粉紅葉靑而稠大而仰其末團其亞深枝幹勁挺高僅三四尺一團雪一名白雪團一名簇香毬一名闘嬋娟花極白晶瑩瓣如勺長而厚疎朗香淸中萼黃開遟最久徑可二寸殘時紫紅葉稀似艾白而靑大而長尖而厚闊如掌亞最深葉極耐日深冬五色斑然如画枝幹勁直高可六七尺玉玲瓏一名玉連環蓓蕾初淡黃而微靑漸作牙紅旣開純白其瓣初仰而後覆葉靑長而濶厚而大有稜角葉根淨秋有采色莖淡紅枝幹順直高可至丈玉鈴開以九月中純白千葉中有細鈴甚類大金鈴凡白花中如玉毬紅羅形態高雅而此花可與爭勝白麝香似麝香黃花差小亦豐腴韵勝蓮花菊如小白蓮花多葉而無心花頭疎極
【圖】
瀟散淸絕一枝只一葩綠葉甚纖巧萬鈴菊中心淡黃䭔子旁白花葉繞之花端極尖香尤淸烈月下白一名玉兔華花靑白色如月下觀之徑僅二寸其形團其瓣細而厚葉靑似水晶毬長而狹其背弓其亞淺其枝幹勁挺高可三四尺水晶毬其花瑩白而嫩初開微靑徑二寸許其瓣細而茸中微有黃萼初褊薄後乃暄泛葉稀而弓靑而滑肥而厚大而長亞淺根有冗莖靑枝幹挺勁高可七八尺芙容菊開就者如小木芙容尤穠盛者如樓子芍藥但難培植多不能繁象牙毬其花豐碩初開黃白色其後牙色微作鴨卵之形柄弱不任其花色稠靑而毛莖亦靑劈破玉小白花每瓣有黃紋如線界之為二大笑白瓣黃心本與九華同種其單
【圖】
層者為大笑花頭差小不及兩層者之大其葉類栗木葉亦名栗葉菊徘徊淡白瓣黃心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開若是其名不妄十月初方開或有一枝花頭多者至攢聚五六顆近似淮南菊佛頂亦名佛頭菊中黃心極大四旁白花一層繞之初秋先開白色漸沁微紅玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉靑而毛稀可數大如茄葉亞淺枝幹勁直如木高可六七尺酴醿出相州開以九月末純白千葉自中至外長短相次花之大小正如酴醿而枝幹纖柔頗有態度若花葉稍圓加以檀蕋真酴醿也玉盆出滑州開
【圖】
以九月末多葉黃心內深外淡而下有闊白大葉連綴承之有如盆盂中盛花狀世人相傳為玉盆菊者大率皆黃心碎葉初不知其得名之繇後請于識者乃知物之見名于人者必有形似之實云波斯花頭極大一枝只一葩喜倒垂下久則微捲如髮之鬈白西施一名白粉西一名白二色花初微紅其中暈紅而黃旣則白而瑩徑三寸以上厚二寸許瓣參差開早葉靑而稠狹而尖其亞深葉枝多冗枝幹偃蹇高僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有雙紋白葉謂之銀盆者以其下葉正白故也此菊近來未多見木香菊大過小錢白瓣淡黃心瓣有三四層頗細狀如春架中木香花又如初開纏枝白但此花頭舒展稍
【圖】
平坦耳亦有黃色者銀盤白瓣二層黃心突起頗高花頭或大或小不同想地有肥瘠故也鄧州白九月末開單葉雙紋白葉中有細蕋出鈴萼中凡菊單葉如薔薇菊之類大率花葉圓密相次而此花葉皆尖細相去稀疎然香比諸菊甚烈又為藥中所用盖鄧州菊潭所出枝𠏉甚纖柔葉端有支股而長亦不甚靑白菊單葉白花蕋與鄧州白相類但花葉差闊相次圓密而枝葉麄繁人多謂此為之鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵞黃後牙色徑可二寸殘則淡紅葉靑而狹長而多尖其亞深葉根冗甚枝幹細偃蹇高可五六尺佛頂菊大過折二或如折三單層白瓣突起淡黃心初
【圖】
如楊梅之肉蕾後皆舒為筩子狀如蜂窠末後突起甚高又且最大枝𠏉堅粗葉亦粗厚又名佛頭菊　一種每枝多直生上只一花少有㫄出枝　一種每一枝頭分為三四小枝各一花淮南菊一種白瓣黃心瓣有四層上層抱心微帶黃色下層黯淡純白大不及折二枝頭一簇六七花一種淡白瓣淡黃心顏色不相染惹瓣有四層一枝攢聚六七花其枝杪六花如六面仗鼓相抵惟中央一花大于折三此則所產之地力有不同也大率此花自有三節不同初開花面微帶黃色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁全似茉莉綠葉亦似之長大而圓淨萬鈴菊心茸茸突起花多半開者如鈴
【圖】
玉盤菊黃心突起淡白綠邊粉薔薇花似紫薔薇而粉色玉甌菊或云甌子菊卽纏枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名芙容菊一名樓子菊一名瓊芍藥一名太液蓮一名銀牡丹一名銀骨朵初似金芍藥後瑩白香甚殘色淡紅葉亞深與金芍藥同小銀臺一名龍腦菊一名腦子菊一名瑤井欄花類金盞銀臺外瓣圓厚色正白中筒瓣色黃開甚早葉厚而深綠高大白五九菊一名銀鈴菊一名夏玉鈴外瓣一層純白其中鈴萼淡黃
【圖】
徑僅如錢夏秋二度開葉靑長大而尖亞深葉根有冗高僅二三尺八𠎣菊花初靑白色後粉色一花七八蕋葉尖長而靑白粉團一名玉粉團千瓣白花似粉團蠟瓣粉西施一名粉西嬌一名西施嬌葉𠏉全類三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黃色似蘸瓊玲瓏白千瓣參差不齊碧蕋玲瓏白千瓣葉色深綠白佛頂一名瓊盆菊一名佛頂菊一名佛頭菊一名銀盆菊一名大餅子菊單瓣中心細瓣突起如黃佛頂小白佛頂一名小佛頂心大突起似佛頂單瓣白絨毬花粉白餘類紫
【圖】
絨毬白剪絨一名剪鵞毛一名剪鵞翎色雪白銀荔枝大槩似金荔枝白木香一名木香菊一名玉錢菊白千瓣小花徑如錢碧桃菊其花純白葉與紫芍藥相似艾葉菊心小葉單綠葉尖長似蓬艾白鶴頂似鶴頂紅而色較白白鶴翎一名銀寉翎一名銀雀舌一名玉雀舌花純白與粉寉翎同瓣皆有尖下垂白麝香似麝香黃花差小豐腴粉蝴蝶一名玉蝴蝶一名白蛺蝶千瓣小白花白蠟瓣一名玉菡萏花純白與粉蠟瓣同腦子菊花瓣微皺縮如腦子狀纏枝菊花瓣薄開過轉紅色樓子菊層層狀如樓子單心菊細花心瓣大五月菊花心極大每一鬚皆中空
【圖】
攢成一匾毬子紅白單葉繞承之每枝只一花徑二寸葉似茼蒿夏中開近年院體画草虫喜以此菊寫生殿秋白一名玉玟瑰花朵葉幹俱類殿秋黃寒菊大過小錢短白瓣開多日其瓣方增長明黃心心乃攢聚碎葉突起頗高枝條柔細十月方開　【以上白色】　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而每葉盤叠凡三四重花葉空處間有筒葉輔之大率花枝幹類垂絲棣棠但色紫花大爾菊中惟此最大而風流態度又為可貴獨根色非黃白不得與諸菊爭先耳紫牡丹一名紫西施一名山桃紅一名檀心紫花初開紅黃間雜如錦後粉紫徑可三寸瓣比次而整齊開遲氣香葉綠而
【圖】
澤長厚而尖其亞深葉根有冗枝幹肥壯高僅三四尺碧江霞紫花靑蒂蒂角突出花外小花花之奇異者雙飛燕一名紫雙飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟洒氣味芬馥不可以常品目之朝天紫一名順聖紫蓓蕾靑碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根淸淨枝幹細紫勁而直高可五六尺剪霞綃紫多瓣瓣邊如剪其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞香紫一名錦瑞香花淡紫如瑞香色徑寸許瓣
【圖】
疎尖而𥪡枝葉類金荔枝紫絲桃一名紫蘇桃一名曉天霞蓓蕾靑綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱類紫玉蓮墨菊一名早紫花似紫霞觴而厚大色紫黑穠艷開于九日前莖葉與紫袍金帶相似高可四五尺皆紫之極非世俗點染之說也夏萬鈴出鄜州開以五月紫色細鈴生于雙紋大葉之上以時别之者以有秋時紫花故也或以菊皆秋生花而疑此菊獨以夏盛按靈寳方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有雙紋大葉承之諸菊如棣棠是其最大獨此
【圖】
菊與順聖過焉環美可愛荔枝紫出西京九月中開千葉紫花葉捲為筒大小相間凡菊鈴并蕋皆生托葉之上葉背乃有花萼與枝相連而此菊上下左右攢聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅剪春花先紅後紫復淡紅變蒼白徑可三寸厚稱之其瓣闊大而鬅鬆開早氣香葉薄綠而澤稀而多尖其枝𠏉順直高可四五尺繡毬出西京開以九月中千葉紫花葉尖闊相次叢生如金鈴花似荔枝菊花無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉
【圖】
蓮一名紫荷衣一名紫蠟瓣蓓蕾靑綠花紫而紅質如蠟徑可二寸瓣如勺終始上竪葉全似朝天紫瑪瑙盤淡紫赤心于瓣花極豐大紫薔薇花畧小似紫玉蓮而色淡紫羅繖一名紫羅袍花似紫寉翎小而厚色勻其瓣羅紋而細葉靑大而稠根多冗枝𠏉勁直高大紫繡毬一名紫羅衫其花粉紫得養則如紫牡丹之色蒨麗失養則靑紅黃白夾雜而不勻瓣結不舒葉類錦繡毬綠而混厚而皺紫剪絨四剪絨俱小巧紫者其名獨振金絲菊紫花黃心以蕋得名水紅蓮一名菡萏紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數闊大而厚皺而蹙似
【圖】
芡葉枝𠏉勁直高可一丈或以為太液蓮非雞冠紫一名紫鳳冠千瓣高大起樓取象于雞冠花非以雞之冠為比也福州紫紫多瓣【以上紫色】　狀元紅花重紅徑可二寸厚半之瓣闊而短厚有紋其末黃其紅耐久開早葉似猫脚跡綠而麗亞深葉根冗枝幹如鉄高僅三四尺錦心繡口一名楊妃茜裾紅一名美人紅徑二寸許厚半之外大瓣一二層深桃紅中筒瓣突起初靑而後黃筒之中嬌紅而外粉筒之口金黃爛熳如錦香淸開與報君知同葉綠而澤團而弓稀而可數其缺刻如捷業枝幹紅紫細勁順直高可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅旣開彷彿亞腰葫蘆亞處無瓣黃蕋繞之
【圖】
其徹也黃蕋不見攢簇成毬大如雞卵開極耐久葉綠而秀闊而長薄而多尖葉根有冗莖淡紅枝幹勁直高可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉靑澤厚而大亞深末團葉根淸淨莖靑枝幹肥壯順直高可四五尺紫霞觴一名紫霞杯花似狀元紅厚而大開早初重紅稍開卽木紅葉靑闊而皺亞深葉根多冗枝幹挺勁高可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黃並作瑪瑙色中暈穠而外暈淡其瓣尖細而鬅鬆徑二寸有半厚稱之葉靑澤厚而長稍尖亞深莖靑枝幹順直高可四五尺海雲紅一名海東紅一名相袍紅一名將袍紅一名揚州紅一名
【圖】
舊朝服先殷紅漸作金紅久則木紅而□徑二寸有半其瓣初尖而後岐其萼黃其徹也鬅鬆其葉長而大靑而多尖其亞深枝幹壯大高可四五尺燕脂菊類桃花菊深紅殘紫比燕脂色尤重比年始有之此品旣出桃花菊遂無顏色盖奇品也縷金粧一名金線菊深紅千瓣中有黃線路出爐金一名錦芙容金紅千瓣色如爐金出火火煉金花徑僅寸許外尖瓣猩紅其中萼金黃朵垂其紅不變葉綠而澤稀而瓦長厚而尖亞深枝幹勁直高可四五尺木紅毬一名紅羅衫一名紅繡毬花初開殷紅稍開卽木紅徑可二寸有半瓣下覆如毬心萼黃甚莖葉枝𠏉頗類御袍黃高可五六尺紫骨朵一名大紅繡毬一名紅繡毬蓓蕾鮮紅頂如泥金開
【圖】
甚早先紅紫後紫紅徑可二寸有半厚二寸瓣明潤豐滿如榴子其徹也攢簇如毬葉類紫霞觴葉綠而小根有冗枝榦勁直高可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而硬下覆如臍花繁而柄弱其英乃垂其葉靑厚短大而稠其尖多其亞淺葉根冗甚莖靑枝幹偃蹇高可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目旣開徑二寸以上其萼如小錢初靑後黃其中隱然有頂有開數瓣上竪者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅點面徑三寸瓣大而圓紅剪絨初殷紅後木紅
【圖】
徑寸有半其形薄而瓦其瓣末碎而茸攢簇如刺葉綠尖而小其亞淺其莖紅葉根淸淨枝幹扶疎高可三四尺錦繡毬一名錦羅衫蓓蕾如栗其花抱蒂其初殷紅旣開鮮紅漸作紅黃色瓣濶而短葉似紫繡毬稀而大皺而尖葉根有冗鶴頂紅一名不老紅花似晚香紅薄而小外暈粉紅中暈大紅開徹粉紅瓣下軃大紅瓣上攢如寉頂葉靑圓而小枝幹不甚高大鷄冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖靑枝榦挺勁高可四五尺繡芙容一名赤心黃一名老金黃初開赤紅旣開中暈赤而外暈黃其瓣面黃而背紅莖二寸有半厚半之開早稜層整齊葉靑澤而脆亞深葉根冗甚枝幹偃蹇而粗大
【圖】
高可四五尺桃花菊一名桃紅菊花瓣如桃花粉紅色一蕋凡十三四片開時長短不齊經多日乃齊其心黃色內帶微綠此花嗅之無香惟撚破聞之方知有香至中秋便開開至十餘日漸變為白色或生靑虫食其花片則衰矣其綠葉甚細小錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙容菊狀如芙容紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黃色其萼黃徑二寸許厚半之瓣如勺而毛末微皺上簇如蓮萼黃而大萼中或突起數瓣葉綠長大而多尖其亞深葉根有冗幹勁挺高可四五尺襄陽紅並蒂雙頭出九江彭澤賓州紅
【圖】
一名岳州紅一名日輪紅重紅褊薄如鏇徑二寸中黃萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為一三與花葉相雜比茸茸然花心與筒葉中有靑黃色頗與諸菊異冬菊花薄而小徑僅寸半色深紅質如蠟瓣闊而短開極遲葉疎靑而澤初似銀芍藥其後弓而厚長而尖亞深尖多莖紫枝幹順直扶疎高可五六尺　【以上紅色】　桃花菊多葉至四五重粉紅色濃淡在桃杏紅梅之間未霜卽開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃旣開四面支撑紫燄騰
【圖】
耀後漸白紐絲葉靑而稀闊大如掌亞深葉根多冗枝幹順直而扶疎高可七八尺垂絲粉紅千瓣細如茸攢聚相次花下亦無托瓣枝幹纖弱其花淡紅似銀紐絲而瓣不紐其朵俱垂色態嬌艷與醉西施醉楊妃各不相涉或謂三名卽一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉靑長大而稀亞深葉根淸淨枝幹順直高可一丈粉西施一名紅西施一名紅粉西一名粉西花豐碩似白西施初開紅黃相雜有寳色開徹則淡粉紅瓣卷而紐背慘而紅如猱頭然柄弱不任葉靑而厚長而瓦狹而尖亞深葉根多冗枝幹亦類白西施合蟬菊九月末開粉紅筒瓣花形細者與蕋雜比方盛開時筒之
【圖】
大者裂為兩翅如飛舞狀一枝之杪凡三四花洒金紅一名洒金香一名金錢豹淡紅千瓣瓣間有黃色如洒孩兒菊一名澤蘭花淡粉紅色筒瓣茸茸四五月卽開葉靑長狹多尖花葉皆香莖紫高數尺宜小兒佩一云置衣中髮中可辟汗紅粉團一名粉團花粉紅徑二寸厚半之中暈紅瓣短而多紋枝葉似金荔枝而靑樓子粉西施一名晚香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠靑而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍
【圖】
藥而高大不及粉褒姒花粉紅而小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人類多混稱不知玲瓏者疏朗通透之物卷則書卷画卷之類管則簫管筆管之類取象各不同百詠之連環絡索卽玲瓏之别號于命名之意寖失不可不辨垂絲粉紅出西京九月中開千葉葉細如茸攢聚相次而花下亦無托葉人以其枝葉纖柔故以垂絲目之八寳瑪瑙一名八寳菊千瓣粉紅花花具紅黃衆色紫芙
【圖】
容一名勝芙容一名芙容菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣【以上粉紅色】　珠子菊白色見本草注云南京有一種開小花花瓣下如小珠子丹菊見嵇含菊銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴徃徃有六七色黃白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朵二色西施一名紅二色一名黃二色一名二色白一名平分秋色徑可三寸厚半之開最久瓣葉枝幹皆與白西施同初開時數朵淡紅
【圖】
數朵淡黃迥然不類半開時五彩寳色炫爛奪目開徹則皆淡桃紅色矣二色楊妃一名二梅一名金菊對芙容多瓣淺紅淡黃二色雙出如金銀花徑僅二寸其萼黃其瓣如兔耳其葉綠而不澤厚而尖皺而瓦赤金盤一名脂暈黃一名琥珀盃其花初開紅黃而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅剪絨大寸許瓣疎初開黃而紅後紅而黃色易衰葉綠厚而短尖而長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅粧一名壽陽粧一名銀梅每花不過數瓣瓣大如指頂每瓣卷皺密蹙下截深黃上截瑩白重臺彷
【圖】
彿水仙花下垂成穟如梅花淸逸開早香甚葉綠大而皺尖而長其亞深葉根多冗其枝幹柔細而扶疎高可一丈或以為茉莉菊甚謬海棠菊一名錦菊一名海棠春一各海棠嬌一名海棠紅一名小桃紅一名鉄幹紅色類垂絲海棠徑寸有半形薄而瓦瓣短多紋而尖愈開愈奇有寳色中暈赤外暈黃邊暈純白或數色錯出變態不窮葉綠而澤厚而小亞深其枝幹勁直扶疎高可四五尺蜜西施密色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其淺也紅而麗葉靑而稠大而尖亞深葉根冗枝幹偃蹇高可四五尺紫絨毬一名紫絲毬一名紫蘇桃蓓蕾圓而綠如
【圖】
小龍眼大其開也碧綠紅紫黃白諸色間雜而紫燄為多瓣細而鑲四面參差茸茸如剪徑僅寸許圓如毬葉類朝天紫小而靑尖亞似少葉根淸淨枝幹細直而勁高可四五尺僧衣褐一名緇衣菊深栩子色小刺蝟菊一名栗葉花如兔毛朵團瓣如蝟之刺大如雞卵葉長而尖枝幹勁挺高可三四尺以上異品凡黃白二色皆可入藥其莖靑而大作蒿艾氣者味苦不堪食薏也非菊也不惟無益且耗元氣菊之無子者名牡菊燒灰撒地能止鼃黽說出禮記
子／醫家／群芳譜／貞部／花譜／花譜三／菊／典故(P.68-1)..[明末刻本]
○典故日精治蘠皆菊之花莖别名也生依水邊其花煌煌霜降之節唯此草盛茂九月律中無射俗尚九日候時之草也【風土記】　茱萸為辟邪翁菊花為延壽客故九日假
【圖】
此二物以消陽九之厄【仙書】　鄧州南陽郡土貢白菊三十斤【九域志】　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　牧豎閑談云蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊瀉人　東平府有溪堂為郡人游賞之地溪流石崖間至秋州人泛舟溪中採石崖之菊以飲每歲必得一二種新異花【沈譜】　吳致堯九疑考古云舂陵舊無菊自元次山始植沈譜云次山作菊圃記云在藥品為良藥為蔬菜是佳蔬　菊山在蕭山縣西三里多甘菊【越州圖經】　本草與千金方皆言菊花有子魏鍾會菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊
【圖】
冬收而春種之據此二說則菊之為花果有結子者　南陽酈縣有甘谷谷中水甘美其上有大菊落水從山流下得其滋液谷中飲此水者上壽百二三十中壽百餘歲七八十則謂之夭【風俗通】　重九都下賞菊菊有數種有黃白色蕋若房曰萬鈴菊粉紅色曰桃紅菊白而檀心曰木香菊黃色而圓曰金鈴菊純白而大曰喜容菊無處無之酒家皆以菊花縛成洞戶【東京舞花錄】　紫菊之名見於孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黃萼照耀丹墀杜荀鶴詩雨勻紫菊藂藂色趙嘏詩紫艷半開籬菊靜夏英公詩落盡西風紫菊花韓忠獻公詩紫菊披香碎曉霞則紫花定是佳品　劉家譜菊有順聖淺紫之名按宋朝嘉祐中有油紫英宗時有黑
【圖】
紫神宗時色加鮮赤目為順聖紫　屈原離騷經朝飲木蘭之墜露兮夕餐秋菊之落英王逸註云言但飲香木之墜露吸正陽之津液暮食芳菊之落華吞正陰之精蕋洪興祖補註云秋花無自落者當讀如我落其實而取其華之落又據一說云詩之訪落以落訓始也意落英之落為始開之花芳馨可愛若至于衰謝豈復有可飡之味　魏文帝與鍾繇書曰歲徃月來忽焉九月九日九為陽數俗宜其名以為宜于長久是月芳菊紛然敷榮輔體延年莫斯之貴謹奉一束以助彭祖之術【本紀】　陶潛九月九日無酒坐宅邊菊叢中摘花盈把悵望久之見白衣至乃江州太守王弘為龎通轉送酒遂卽酣飲醉而後㱕【續晉陽秋】　漢武帝宮人賈佩蘭九日佩茱萸食餌飲菊花酒云令人長壽【風土記】
【圖】
盧公範重陽日上五色糕菊花枝茱萸樹　宣帝時異國貢紫菊一莖蔓延數畝味甘食者至死不飢渴【寳櫝記】　朱孺子入玉笥山服菊花乘雲升天【名山記】　康風子服甘菊花□實後得仙【神仙傳】　湖廣久患風羸汲酈縣菊水飲之疾遂瘳年百餘歲【荊州記】　列仙傳文賓取嫗數十年輒棄之後嫗老年九十餘續見賓年更壯拜泣至正月朝會鄉亭西社中賓教令服菊花地膚桑上寄生松子以益氣嫗亦更壯復百餘歲　汝南桓景隨費長房遊學長房謂曰九月九日汝南當有災危急令家人縫絳囊盛茱萸繫臂上登高飲菊花酒此禍可消景從其言舉家登山夕還雞犬俱暴死長房曰此可代矣今人九月九日登高是其遺事【續齊諧記】　唐高宗時李適為學士凡天子饗會游幸唯宰相及
【圖】
學士得從秋登慈恩寺浮圖獻菊花酒稱壽【李適傳】　唐輦下歲時記九月宮掖間爭插菊花民俗尤甚杜牧詩云黃花插滿頭　荊公詩黃鞠飄零滿地金歐陽曰秋花不比春花落慿仗詩人仔細看荊公笑曰歐九不學故也不見楚詞云飡秋菊之落英云云噫荊公盖拗性自文耳詩之訪落訓落為始盖謂花始敷也草之精秀者為英本鞠之始英以其精華所聚而飡之不然殘芳剩馥豈堪咀嚼乎嘗詢楚黃土人實無此種【史正志敘】　陸龜蒙自號天隨生宅荒少墻屋多隙地前後皆樹以杞菊春苗恣肥得以採擷供左右盃案及夏五月枝葉老硬氣味苦澁旦暮猶責兒輩掇拾不已遂作杞菊賦【文粹】　蘇東坡守膠西傳舍索然人不堪其憂日與通守劉廷式循古城廢圃求杞菊食之作後杞菊
【圖】
賦【東坡文集】　南陽內鄉縣西北有菊潭出析谷東石澗山其水重于諸水旁生甘菊九月花開水極其馨有數十家惟飲此水壽多至百歲【一統志】　南方花發較北地常先一月獨菊花開最遲菊性宜冷也東坡嘗言嶺南氣候不常吾謂菊花開時乃重陽故在海南蓻菊九畹後至冬半始開廼以十一月望日與客泛酒作重九會云【遯亝閑覽】　重陽都下賞菊菊有數種縛成洞戶都人都出郊登高前一二日各以粉麫蒸糕遺送上插剪綵小旗糝飣果實如石榴子栗黃銀杏菘子肉之類【風土記】　余聞有麝香菊黃花千葉以香得名有錦菊者粉紅碎花以色得名有孩兒菊者粉紅靑萼以形得名有金絲菊者紫花黃心以蕋得名嘗訪于好事求于園圃旣未之見故特論其名色列于記花之後焉
【圖】
【花史】　王龜齡十朋取莊園卉目為十八香以菊為冷香　張南軒為江陵之數月方春經行郡圃命採杞菊付之庖人或謂先生居方伯之位頤指如意乃樂從野人之飡得無矯激有同于脫粟布被者乎先生應之曰天壤之間孰為正味厚或腊毒淡乃其至惟杞與菊中和所萃驗南陽與西河又頹齡之可制于是又作續杞菊賦【文集】　陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壞陶淵明也聞者心媿【張七澤】　成都府學有神曰菊花仙相傳為漢宮女諸生求名者徃祈影響神必明告仙為漢宮女盖在漢宮飲菊花酒者或云成都府漢文翁石室壁間画一婦人手持菊花前對一猴號菊花娘子大
【圖】
比之歲士人多乞夢頗有靈異【夷堅志】　亳社吉祥僧剎有僧誦華嚴大典忽一紫兔自至馴伏不去隨僧坐起聽經坐禪惟飡菊花飲淸泉僧呼菊道人　舒州菊多品如蜂兒菊者鵞黃色水晶菊者花面甚大色白而透明又有一種名末利菊者初開花小四瓣如末利旣開花大如錢　菊至江陰上海吾州而變態極矣有長丈許者有大如盌者有作異色二色者而皆名粗種其最貴乃各色剪羢各色撞各色西施各色狼牙乃謂之細種種之最難須得地得人燥溼以時虫蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首㱕今吾地尚有此種然開不能大佳想亦地氣使然菊中有黃白報君知最先開甘菊可作
【圖】
湯寒菊可入冬皆賤種也而皆不可費又有一種五六月開亦異種也【王敬美】　潛江有鋪茸菊色綠其花甚大光如茸二月間開　臨安有大笑菊其花白心黃葉如笑或云卽枇杷菊長沙菊多品如黃色曰御愛笑靨孩兒黃滿堂金小千葉丁香壽安真珠白色曰叠羅艾葉毬白餅十月白孩兒白銀盆大而色紫者曰荔枝菊　聞他處有十様菊者一叢之上開花凡十種　婺女有銷金北紫菊紫瓣黃㳂銷銀黃菊黃瓣白㳂有乾紅菊花瓣乾紅四㳂黃色卽是銷金菊三菊乃佛頭菊種也　浙有荷菊日開一瓣開足成荷花形衆菊未開不開衆菊已謝不謝又有腦子菊其香如腦子花色黃如小黃菊之類又有茱萸菊麝香菊水仙菊水仙者卽金盞銀臺也　金陵有松菊枝葉勁細如松其花如碎
【圖】
金層出于密葉之上　臨安西馬城園子每歲至重陽謂之闘花各出奇異有八十餘種【俱花史】
子／醫家／群芳譜／貞部／花譜／花譜三／菊／麗藻散語等(P.73-1)..[明末刻本]
○麗藻散語季秋之月菊有黃花【月令】　蘭有馨兮菊有芳【漢武秋風詞】　三徑就荒松菊猶存【陶靖節】　綠葉雲布黃蕋星羅【盧湛】　菊艸屬也以黃為正是以槩稱黃花記菊黃中之色香味和正花葉根實皆長生藥也北方隨秋之早晚獨嶺南不然至冬乃盛發嶺南地煗百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿高潔如此宜其通仙靈也吾在海南萟菊九畹以十一月望與客汎菊作重九書此為記【蘇東坡】序菊苗可以採花可以藥囊
【圖】
可以枕釀可以飲所以高人隱士離落畦圃之蒔不可一日無此花也陶淵明植于三徑采于東籬裛露掇英汎以忘憂鍾會賦以五美謂圓華高懸準天極也純黃不雜后土色也早植晚發君子德也冒霜吐穎象勁直也杯中體輕神仙食也其為所重如此然品類有數十種而白菊一二年多有變黃者予在三水植白菊百餘株次年盡變為黃花今以色之黃白及雜色品類可見于吳門者二十有七種大小顏色殊異而不同自昔好事者為牡丹芍藥海棠竹筍作譜記者多矣獨菊花未有為之譜者殆亦菊花之缺文也余始以所見為之若夫耳目之未接品類之未備更俟愽雅君子與我同志者續之【史正志】　草木之有花浮冶而易壞凡天下輕脆難久之物皆以花比之宜非正人達士之所好然
【圖】
余觀屈原之為文香草龍鳳以比忠正而菊與菌桂荃蕙蘭芷同為所取松者天下堅正之木也陶淵明乃以松配菊連語而稱之夫屈原淵明實皆正人達士其于菊貴重之如此是菊雖以花為名固與浮冶易壞之物不可同年而語也且菊固有異于物者凡花者以春盛而實者以秋成菊獨以秋花悅茂于風霜搖落之時此其得時者異也有花葉者花未必可食而康風子乃以食菊仙此其花異也花可食者根葉未必可食而陸龜蒙云春苗恣肥得以採擷供左右盃案本草云以正月取根此其根葉異也夫以一草之微自本至末有功於人如此加以色香態度纖妙閑雅可為丘壑燕靜之娛然則古人取以比德而配以歲寒之松夫豈徒然而已哉洛陽風俗大抵好花菊品比他州為盛劉原孫隱
【圖】
居伊洛廣植諸菊朝夕嘯詠其側盖已有意譜之而未暇也崇寧甲申九月余為龍門之遊得至君居顧而樂之相與訂論因隨其名品論序于左以列諸譜之次【劉蒙】　山林好事者或以菊比君子其說以為歲華婉婉草木變衰乃獨燁然秀發傲睍風露此幽人逸士之操雖寂寥荒寒而味道之腴不改其樂月令以動植志氣候如桃桐華直云始華至菊獨曰菊有黃華豈以正色獨立不伍衆草變詞而言之歟【范至能菊譜序】傳先生姓黃字華其先日精者初生筮之繇曰燁燁煌煌綠衣黃裳德與坤協數用九彰九九相仍俾爾壽昌佐用炎皇啟于兌方世為中黃夫中五數也寄旺四時九九重陽數也兌秋方也雖寄旺四時而盛必于秋乎陶氏旺春劉氏旺夏陶劉氏謝而中黃氏其昌乎後日
【圖】
精以養生術佐農皇氏壽登一百二十餘歲嘉其功封之雍州之土為壽鄉公賜姓中黃氏後有菭蘠者注姬公旦爾雅旦上其名綴衣薦服于帝帝服之喜特賜御愛黃至孫英其祚始落三湘與屈原同夕飡英子為華西入秦遇陽翟大賈衒金爭文價咸陽市華文五色備名揆次月令至今夏小正以華之善記節為名華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈真神仙食也吾不能效武帝食露盤矣華嘗以氣岸高自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平盖山煉九華大藥時時與好事者出沽酒市中見者咸呼為九華先生彭澤
【圖】
令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王弘送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬣較短長曰汝雖長遭斧創我雖短升中堂又以其能相殿最曰吾茹能使飢人辟粮汝能乎曰能吾飲能使癃殘人康寧壽考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬣亦曰吾一出能楝天子明堂不灰迹能染歷代之文章子能乎曰不能也曰此吾所以上子也潛聞而笑曰九華旣失五鬣亦未為得也二三子黜德滅巧將太上從
【圖】
太上無名功故無窮于是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冐姓名者曰滴金馬蘭童萬錢覆等凡六種題曰九華壽譜藏于家云【楊維禎】頌先民有作詠茲秋菊綠葉黃花菲菲彧彧芳踰蘭蕙茂過松竹其莖可玩其葩可服【成公綏】　英英麗草稟氣靈和春茂翠葉秋曜金華布濩高原蔓衍陵阿楊芳吐馥載芳載葩爰拾爰採投之醇酒御于王公以介眉壽【傅統妻辛氏】賦日之貞矣于彼重陽菊之榮矣于彼華芳含天地之貞氣吸日月之淳光雲布霧合箕舒翼張欎兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之 煌煌爾其萬里年華九州春色花的爍兮如錦草綿連兮似織
【圖】
當此時也和其光同其塵應春光而早植及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登【楊烱】　惟杞惟菊偕寒互綠或穎或苕烟披雨沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何【陸龜蒙杞菊賦】詩四言采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之　歲方晏矣霜落殘促誰其榮斯有英者菊豈微春華懿此貞色人之侮我混于薪棘詩人有言好是正直【俱蕭穎士】五言芳菊舒金英【唐德宗】　黃花催逸興【李白】　細葉抽輕翠圓花簇嫩黃【唐太宗】　雨荒深院菊霜倒半池蓮　異方初艷菊故里亦高桐　愁眼看
【圖】
霜露寒城菊自花　羹煮秋蓴滑盃迎露菊新【俱杜甫】　擷其黃金蕋泛此白玉巵【歐文】　輕霜臨菊月細雨似梅天【王潛亝】　菊嫩金風起荷疎珠露圓將秋數行雁離夏幾聲蟬【古詩】　九日龍山飲黃花笑逐臣醉看風落帽舞愛月留人【李白】　每恨陶彭澤無錢對菊花如今九日至自覺酒須賖【杜甫】　白雁獨橫秋黃花伴醉遊眼看風物換愁殺仲宣樓【李夢陽】　九日不出門十日見黃菊灼灼尚繁英美人無消息【賈島】　強飲登高去無人送酒來遙憐故鄉菊應傍戰塲開【岑參】　紫菊宜新壽萸茱辟舊邪願陪長久宴歲歲捧香花【趙彥昭】　暗暗淡淡紫融融冶冶黃陶令籬邊宅羅含舍裏香【李義山】　粲粲黃金裾亭亭白玉膚極知時好異擬與歲寒俱墮地良不忍抱枝寧自枯【吳履亝】　辟惡
【圖】
茱萸囊延年菊花酒與子結綢繆丹心此何有【郭元振】　九日山僧院東籬菊也黃俗人多汎酒誰解助茶香【釋皎然】　佳節逢吹帽黃金染菊叢淵明何處飲三徑冷香中【王十朋】　靑蕋冐珍叢幽姿含曉露政爾破荒寒詎免傷遲暮　味苦誰能愛香含只自珍長將潭底水普供世間人【俱楊誠亝】　冷艷吐金英疎香入玉斝偏宜處士居不種朱門下【于若瀛】　瑞塔千尋起仙輿九日來萸房陳寳席菊蕋散花臺御氣鵬霄近升高鳳野開天歌將梵樂空裡共徘徊　鳳剎侵雲半虹旌倚日邊散花多寳塔張樂布金田時菊芳仙醞秋蘭動睿篇香街稍欲晚淸蹕扈㱕天　金節三秋晚重陽九日歡仙盃還泛菊寳饌且調蘭御風雲霄近乘高宇宙寬今朝萬壽節宜向曲中彈【俱宋之問】　御氣幸金方
【圖】
慿高薦羽觴魏文頒菊蕋漢武賜萸囊去寉留笙吹㱕鴻識舞行年年重九慶日日奉天長【□佺期】　可嘆東籬菊莖疎葉且微雖言異蘭蕙亦自有芳菲未泛盈樽酒徒沾淸露輝當榮君不採飄落欲何依【李太白】　寒花開已盡菊蕋獨盈枝舊摘人頻異輕香猶暫隨地偏初衣袷山擁更登危萬國皆戎馬酣歌淚欲垂【杜子美】　籬落歲云暮數枝聊自芳雪栽新蕋密金拆小包香千載白衣酒一生靑女霜春叢莫輕薄彼此有行藏【羅隱】　嫩菊含新彩遠山閉夕煙涼風驚綠樹淸韵入朱絃思婦機中錦征人塞外天雁飛魚在水書信若為傳【魚玄機】　不隨群草出能後百花榮氣為凌秋健香緣飲露淸細開宜避世獨立每含情可道蓬蒿地東籬萬代名【李夢陽】　誅茆疏野徑種菊擬山家秀擢三秋
【圖】
幹奇芬五色葩凌霜留晚節殿歲奪春華為道飡英好東籬與獨賖【申瑤泉】　西苑宸遊地東籬菊已花當年誇野色此日麗天葩輕白凌寒露深紅散晚霞秋英疑可茹無復楚人嗟【唐文獻】　結廬在人境而無車馬喧問君何能爾心遠地自偏採菊東籬下悠然見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物遠我遺世情一觴雖獨進盃進壺自傾日入群動息㱕鳥趨林鳴嘯傲東軒下聊復得此生【俱淵明】　今日雲景好水綠秋山明携壺酌流觴搴菊汎寒榮地遠松石古風揚絃管淸窺觴照歡顏獨笑還自傾落帽醉山月空歌懷友生【李白】　騷人足以思香草比君子況此霜下傑淸芬絕蘭茝氣稟金行秀德僃黃中美古來寉髮翁飡英飲其水
【圖】
但恐蓬藋傷課童加料理【蘇允明】　故里樊川菊登高素滻源他時一笑後今日幾人存巫峽蟠江路終南對國門繫舟身萬里伏枕淚雙痕為客裁烏惜從兒具綠樽佳辰對群盗愁絕更堪論【杜甫】　菊以黃為正君子正其名所以東坡老欲埽紫與頳東臯千株菊畦圃吁未經單心復纏枝千葉并萬鈴庶以說耳目何用攙品評節物苟如此敢與時好爭高詠南山詩悠然念淵明【錢牧□】　和澤周三春燁燁涼秋節露凝無遊芬天高風景徹陵岑聳逸峯遙睇皆奇絕芳蘭開林耀靑松冠岩列懷此貞秀姿卓為霜中傑啣觴念幽人千載撫爾訣儉素不復轉厭厭覺良月【淵明】　家家菊盡黃梁園獨如霜瑩淨真琪樹分明對玉堂仙人披雪氅素女厭紅籹粉蝶來難見麻衣拂更香面風搖羽扇含露滴
【圖】
瓊漿高艷遮銀井繁枝覆象床桂叢慙並發梅萼妬先芳一入瑤花詠從茲播樂章【劉禹錫】　越山春始寒霜菊晚愈好朝來出細蕋稍覺芳歲老孤根蔭長松獨秀無衆草晨光雖照耀秋雨半摧倒先生臥不出黃蕋紛一埽無人送酒壺空腸嚼珠寳香風入牙頰楚些發天藻新英蔚已滿宿根寒不槁揚揚弄芳蝶生死何足道頗訝昌黎公恨爾生不早【韓愈】七言樷菊兩開他日淚【杜少陵】　眼前景物年年别只有黃花似故人【古詩】　苦遭白髮不相放羞見黃花無數新【杜甫】　牢褁烏紗莫吹却免敎白髮見黃花【徐竹隱】　秋風為我語籬菊且耐寒香伴白雲【王滄灣】　草臥夕陽牛犢健菊留秋色蟹螯肥【方秋崖】　莫言滿眼無知己耐久黃花是故人【徐集孫】　猶作霓裳舞妖態零紅墜粉溼秋
【圖】
痕【張芸窗楊妃菊】　何時一飽與子同更煎土茗浮甘菊【陸放翁】　不許秋風常管束競隨春卉闘芳菲　似嫌九月淸霜重亦對三春麗日開【咏春菊】　獨坐異香為異客每逢佳節倍思親遙知兄弟登高處遍插茱萸少一人【王維】　秋叢遶舍似陶家遍繞籬邊日漸斜不是花中偏愛菊此花開處更無花【元微之】　節去蜂愁蝶不知曉庭和露折殘枝自緣今日人心别未必秋香一夜衰【鄭谷】　花上淸光花下陰素娥惜此萬黃金一杯寒露三更後誰信幽人更苦心【張本】　闘雞臺下秋風裏白白黃黃無數花日暮城南城北道半隨榛棘上樵車【王庭堅】　九日東籬採菊英白衣遙見眼能明向今自有盃中物一叚風流可得成【韓子蒼】　一夜新霜著瓦輕芭蕉新折敗荷傾奈寒唯有東籬菊金粟初
【圖】
開曉更淸【白樂天】　雪彩氷姿號女華寄身多是地仙家有時南國和霜立幾處東籬伴月斜【唐張賁】　秋風兩度身為客已見重陽未到家村酒不堪供節事祇將靑眼看黃花　誰將陶令黃金花幻作酴醿白玉香小草真成有風味東園添我老生涯【黃山谷】　共坐欄邊日欲斜更將金蕋泛流霞欲知却老延齡藥百草開時始見花【歐文忠】　城荒落葉風颼颼淮水茫茫古渡頭白首不堪行樂也黃花點點是離愁【趙信菴】　落託山園載酒來江梅含雪倚春臺菊花無藉秋光老猶自離披帶雨開　黃花照眼又經秋山自靑靑江自流多謝龍頭鰲禁客年年把酒對江樓　羞與春花艷冶同殷勤培溉待西風不須牽引淵明比隨分籬邊要幾叢【劉後村】　獨向隣園看菊回隔籬驚見一枝梅西風憐
【圖】
我太寂寞特地遣花將句來【徐介軒】　莖細花黃葉又纖淸香濃烈味還甘祛風偏重山泉漬自古南陽有菊潭【文保雍】　妍㬉春風蕩物華初回午夢頗思茶難尋北苑浮香雪且就東籬擷嫩芽【鄭景龍】　築臺結閣兩爭華便覺流涎過麴車戶小難禁竹葉酒睡多須藉菊苗茶【洪遵】　盈盈宮額半塗黃不減花前舊様粧笑殺阿嬌金屋貯香衾寒怯夜來霜　越孃初試素羅裳愛向秋風學靚粧一夜不勝瓊佩冷晚香亭館有新霜【俱靳貴】　冷艷疎枝擢素秋結茅相對轉淸幽摘來自喜簪蓬髩只恐黃花笑白頭【申瑤泉】　黃花應不種朱門自合移根老瓦盆露委烟斜看不足呼兒長夜倒芳尊【于念東】　芳叢燁燁殿秋光嬌倚西風學道粧一自義熙人去後冷烟疎雨幾重陽【戴紫宸】　雨中百草秋
【圖】
爛死堦下決明顏色鮮著葉滿枝翠羽盖開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣　澹雲微雨暮秋天為愛黃花帶晚烟聞說名園千百種願分秋色到籬邊【陸氏】　庭前甘菊移時晚靑蕋重陽不堪摘明日蕭條盡醉醒殘花爛熳開何益籬邊野外多衆芳采擷細瑣升中堂念茲空長大枝葉結根失所纏風霜【杜子美】　誰采繁花席上題偶將名姓託唐妃日烘花萼醺時面雨換華淸沐後衣隔坐似邀秦國語揮毫未放謫仙㱕欲從顏色窺生相已落詩家第二機【李東陽】　露冷江蘋㕍度時蕭蕭黃菊滿疎籬寒枝帶雨開仍艷晚節凌霜賞未遲移傍小簷承綺席縱觀深夜倒金巵摘來冉冉香盈把共泛西風醉莫辭　莫惜寒花開太晚孤懷深喜客
【圖】
來雙疎枝最耐存霜圃晚節偏宜映月窗同調自應蘭是籍濁醪何有玉為缸籬邊無限陶潛與倒著綸巾醉未降【俱方九功】　水浸長天搖砌明亭亭珠玉綻秋英晚香冷秀經霜後淡意疎容與景迎籬下留連非藉酒雨中尋覓最多情飛塵不到莎廳下愛爾幽香浸骨淸【吳執御】　秋風菊圃吹寒風報道阿家花早樷鶯羽半遮西子白寉翎斜映太真紅參差萬朵霜天曉稠叠千枝烟雨空肯與山樵分秀色移栽不遠過墻東【馬德澄】　貪看晚節傲霜颸淡色幽香冷不辭入坐叵羅爭自引㱕來欵叚未須騎推敲月下猶孤語競病風流波一時若使東籬主人在攢眉𨚗肯和新詩【王世貞】詞去年秋晚此園中携手玩芳叢拈花嗅蕋惱烟撩霧沉醉倚西風○今年重對芳叢處追徃事又成空𩫈遍闌
【圖】
杆向人無語惆悵滿枝紅【歐陽公少年遊】　老夫白髮尚兒戲廢圃一番料理飡飲落英并墜露重把離騷拈起冷艷幽香深黃淺白占斷西風裡飛來雙蝶繞叢欲去還止○嘗試銓次群芳梅花差可伯仲之間耳佛說諸天金世界未必莊嚴如此尚友靈均定交元亮結好天隨子籬邊坡下一盃聊泛霜蕋【劉後村念奴嬌】　與客携壺上翠微江涵秋影㕍初飛塵世難逢開口笑好花須插滿頭㱕○酩酊但酧佳節了登臨不用怨斜暉古徃今來誰不老多少牛山何必更沾衣【蘇東坡定風波】　黃菊滿東籬與客携壺上翠微已是有花兼有酒良期不用登臨怨落暉○滿酌不須辭莫待無花空折枝寂莫酒醒人散後堪悲節去花愁蝶不知【黃山谷南鄉子】　未老金莖些子正氣東籬淡薄齊芳分頭添
【圖】
様白同局幾般黃向閑處須一一排行淺深饒間新粧那陶令漉他誰酒趂醒消詳○況是此花開後便蝶戀無花管甚蜂忙你從今採却蜜成房秋英試商量多少為誰甜得淸涼待說破長生真訣要飽風霜【陳龍川秋蘭香】　寒樷弄日寳鈿承露籬落亭亭相倚當年彭澤未㱕來料獨抱幽香一世○疎風冷雨淡烟殘照日日重陽天氣帽簷已是半欹斜問甕裡新蒭熟未【盧浦江鵲橋仙】　黃菊枝頭生曉寒人生莫放酒盃乾風前橫篴斜吹雨醉裡簪花倒著冠○身健在且加飡舞裙歌扇盡淸歡黃花白髮相牽挽付與時人冷眼看【鷓鴣天】　雅致裝庭宇黃花開淡佇細香明艷盡天與助秀色堪飡向曉自有真珠露剛被金錢妒擬買秋天容易獨歩○粉蝶無情蜂已去要上金樽惟有詩人曾許待
【圖】
宴賞重陽恁時盡把芳心吐陶令經回顧免顦顇東籬冷烟疎雨【柳耆卿受恩深】　一種濃華别様粧留連春色到秋光解將天上千年艷翻作人間九月黃○凝薄霧傲繁霜東籬恰似武陵鄉有時醉眼偷相顧錯認陶潛作阮郞【張于湖鷓鴣天】　江水浸雲影鴻雁欲南飛携壺結客何處空翠緲烟霏塵世難逢一笑況有紫英黃菊須插滿頭㱕風景今朝是身世昔人非○酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公水調歌頭】　薄霧濃雲愁永晝瑞腦噴香獸時節又重陽玉枕紗厨半夜秋初透　東籬把酒黃昏後有暗香盈袖莫道不消愁廉捲西風人似黃花瘦【李易安醉花陰】　憶得去年今日黃花正滿東籬曾
【圖】
與主人臨小檻共折香英泛酒枝長條插髩垂○人貌不應遷換珍叢又覩芳菲重把一樽尋舊徑可惜光陰去似飛風高露冷時【晏叔原破陣子】
子／醫家／群芳譜／貞部／花譜／花譜四／芍藥／麗藻散語等(P.7-2)..[明末刻本]
○麗藻散語伊其相謔贈之以芍藥【詩】　芍藥離草也【韓詩外傳】敘天地之功至大而神非人力所能竊勝惟聖人為能體法其神以成天下之化其功葢出其下而曾不少加以力不然天地固亦有間而可窮其用矣余嘗論天下之物悉受天地之氣以生其小大短長辛酸甘苦與夫顏色之異計非人力之可容致巧于其間也今洛陽之牡丹維揚之芍藥受天地之氣以生而小大淺深一隨人力之工拙而移其天地所生之性故奇容異色間出於人間以人而盜天地之功而成之良可怪也然而天地之間事物紛紜出乎其前不得而曉者此其一也洛陽風土之詳已見於歐陽公之記此不復論維揚大
【圖】
抵土壤肥膩於草木為宜禹貢曰厥草惟夭是也居人以治花相尚方九月十月時悉出其根滌以甘泉然後剝削老硬病腐之處揉調沙糞以培之易其故土凡花大約三年或二年一分不分則舊根老硬而侵蝕新芽故花不成就分之數則小而不舒不分與分之太數皆花之病也花顏色之淺深與葉蕋之繁盛皆出於培壅剝削之力花旣萎落亟剪去其子屈盤枝條使不離散脉理不上行而皆歸於根明年新花繁而色潤雜花根窠多不能致遠惟芍藥及時取根盡去本土貯以竹席之噐雖數千里之遠一人可負數百本而不勞至於他州則壅以沙糞雖不及維揚之盛而顏色亦非他州所有者比也亦有踰年卽變而不成者此亦繫土地之宜不宜而人力之至不至也花品舊傳龍興寺山子羅
【圖】
漢觀音彌陀之四院冠於此州其後民間稍稍厚賂以丐其本培壅治事遂過於龍興之四院今則有朱氏之園最為冠絕南北二圃所種幾於五六萬株意其自古種花之盛未之有也朱氏當其花之盛開飾亭宇以待來遊者逾月不絕而朱氏未嘗厭也揚之人與西洛不異無貴賤皆喜戴花故開明橋之間方春之月拂旦有花市焉州宅舊有芍藥廳在都廳之後聚一州絕品於其中不下龍興朱氏之盛徃歲郡將召移新守未至監護不密悉為人盜去易以凡品自是芍藥廳徒有其名爾今芍藥有三十四品舊譜只取三十一種如緋單葉白單葉紅單葉不入名品之內其花皆六出維揚之人甚賤之余自熙寧八年季冬守官江都所見與夫所聞莫不詳熟又得八品焉非平日三十一品之比此皆
【圖】
世之所難得今悉列於左舊譜三十一品分上中下七等此前人所定今更不易【王觀揚州芍藥譜敘】　天下名花洛陽牡丹廣陵芍藥為相侔埒禹貢記揚州草木夭喬聖人之言然未見其為夭喬也廣陵芍藥有自他方種來種之者經歲則盛至有十倍其初而勝廣陵所出遠甚地氣所宜信其為夭乎然則醫書本草所載雖小物方土所出山川原野氣力不同或相倍蓰十百如此花矣不可不詧也然芍藥之盛環廣陵四五十里之間為然外是則薄劣不及洛陽牡丹繇人力接種故歲歲變更日新而芍藥自以種傳獨得於天然非剪剔培壅灌溉以時亦不能全盛又有風雨寒暄氣節不齊故其名花絕品有至十四五年得一見者其開不能成或變為他品此天地尤物不與凡品同待其地利人力
【圖】
天時參併具美然後一出意其造物亦自珍惜之爾芍藥始開時可畱七八日自廣陵南至姑蘇北入射陽東至通州海上西止滁和州數百里間人人厭觀矣廣陵至京師千五百里駿馬疾足可六七日至也上不以耳目之玩勤遠人而富啇大賈逐利纖嗇不顧又無好事有力者招致之故芍藥不得至京師而洛陽牡丹獨擅其名其移根北方者六年以徃則不及初年自是歲加劣矣故北方之見芍藥者皆其下者也然種芍藥為生者猶得厚價重刊云熙寧六年攽罷海陵至廣陵正四月花時會友傅欽之孫莘老偕行相與歷覽人家園圃及佛舍所種凡三萬餘株芍藥嫩好及雖好而不至者盡具矣扶風馬玿府大尹給事公子也博物好奇為余道芍藥本末及取廣陵人所第名品示予予按唐氏
【圖】
藩鎮之盛揚州號為第一萬商千賈珍貨之所叢集百氏小說尚多記之而莫有言芍藥之美者非天地生物無祖於古而特隆於今也殆時所好尚不齊而古人未必能知正色爾白樂天詩言牡丹取叢大花繁者為佳此最洛人所卑下者古人之不知芍藥何疑然當時無記錄故後世莫知其詳今此復無傳說使後勝今猶不足恨或人情好尚更變駸駸日久則名花奇品遂將冺默無傳來者莫知有此不亦惜哉故因次序為譜三十一種皆使画工圖寫以示未嘗見者使知之其嘗見者固以吾言為信矣【劉貢夫譜序】論維揚東南一都會也自古號為繁盛唐末亂離群雄據有數經戰焚故遺基廢迹徃徃蕪沒而不可見今天下一綂井邑田野雖不及古之繁盛而人皆安生樂業不知有兵革之
【圖】
患民間及春之月惟以治花木飾亭榭以徃來遊樂為事其幸矣哉揚之芍藥甲天下其盛不知起於何代觀其今日之盛古想亦不减於此矣或者以謂自有唐若張祐杜牧盧仝崔涯章孝標李嶸王播皆一時名士而工於詩者也或官於此或遊於此不為不久而畧無一言一句以及芍藥意其古未有之始盛於今未為通論也海棠之盛莫甚於西蜀而杜子美詩名又重于張祐諸公在蜀日久其詩數千篇而未嘗一言及海棠之盛張祐輩詩之不及芍藥不足疑也芍藥三十一品乃前人之所次余不敢輒易後八品乃得於民間而最佳者然花之名品時或變易又安知止此八品而已哉後將有出茲八品之外者余不得而知當俟來者以補之也【王觀】詩五言傍砌看紅藥【杜甫】　夾砌紅藥
【圖】
欄【白居易】　凝脂新賜浴半面更啼紅【陳良】　煙輕瑠璃葉風亞珊瑚朵　仙禁生紅藥微芳不自持幸因淸絕地還遇豔陽時【張九齡】　跗萼晴相照芳香暖競飄波翻蜀地錦霞萃赤城標【劉原父】　千葉揚州種春深霸衆芳無言比君子窈窕有溫香【王梅溪】　月娥䨇䨇下楚艷枝枝浮洞裏逢故人綽約靑霄遊【孟郊】　斜月正當樓花霧壓城重起傍藥欄行花亦方在夢【李春伯】　醉紅如堕珥奈此惱人香政爾無言咲未應吳國亡【黃山谷題醉西施】　微雨溫淸曉老夫門未開煌煌玉仙子並擁翠蕤來胭脂洗盡不自惜為雨歸來更無力老夫五十尚可癡憑軒一賦會真詩【陳去非】　春色今方滿名花爾較遲含芳如有意呈彩亦當時調𪔂需仙液揮毫停鳳池天工知不淺一夜露華滋【眭石】　凡
【圖】
卉與時謝妍華麗茲晨欹紅醉濃露窈窕畱餘春孤賞白日暮暄風動搖頻夜窗藹芳氣幽臥知相親願致溱洧贈悠悠南國人【柳子厚】　今日忽不樂折盡園中花園中亦何有芍藥饒殘葩久旱復遭雨紛披亂泥沙不折亦安用折去還可嗟奔擲諒未能送與謫仙家還將一枝春插向兩髻丫【蘇東坡】　紫禁肅陰陰彤庭赫弘敞風動萬年枝日華承露掌玲瓏結綺錢深沉映朱網紅藥當堦翻靑苔依砌上茲言翔鳳池鳴佩多淸響信美非吾室中園思偃仰朋情以欝陶春物方駘蕩安得凌風翮𦕼恣山泉響【謝玄暉】　罷草紫泥詔起吟紅藥詩詞頭封送後花口拆開時坐對鉤簾久行觀歩履遲兩三叢爛熳十二葉參差背日房微斂當堦朵旋欹釵莖抽碧股粉蕋撲黃絲動盪情無限低斜力不支周
【圖】
回看未足化諭語難為勾漏丹砂裏僬僥火焰旗彤雲賸根蒂絳幘欠纓緌况有淸風動仍兼宿露垂疑香熏罨畫似淚着胭脂【白樂天】七言芍藥初登童子科【陳肥遯】　露紅𤎆紫不勝妍【曾南豐】　忽見孤芳欲斷魂【蔡君謨】　多情應認紫薇郞　丹砂纈玅深難染白玉冠巍瑩絕瑕　紅玉斵成樓突兀白雲爭簇髻巍峩　嬌紅鬧密輕多葉醉粉欹邪奈軟條　粉粧瑞玉千樷密冠縷真金半尺圍【俱韓魏公】　香于蘭芷偏饒艷画入縑綃未逼真【蔡君謨】　一枝賸欲簪䨇髻未有人間第一人【陳無己】　西掖階前辭御傘瓊林殿後媚天衣【張芸叟】　玉龍十二蓬山頂寳髻三千漢殿中　密葉自成金罽飾亂英誰緝紫茸香　半籹宮面迎風咲間色仙衣帶露收【俱陳輔良】　油壁車中同載女菱
【圖】
花鏡裏並籹人【穆伯長】■自洗銅瓶插欹側要令書卷識奢華【趙紫芝】　今日堦前紅芍藥幾花欲老幾花新開時不欲比色相落後始知如𢆱身【白樂天】　浩態狂香昔未逢紅燈爍爍綠盤龍覺來獨坐忽驚恐身在仙宮第幾重【韓昌黎】　廣陵之花品絕高得地不移㱕造化旋心弱體不勝枝寳髻欹斜猶堕馬【韓忠獻】　阿姨天上舞霓裳姊妹庭前剪雪霜要與牡丹為近侍鉛華不御學梅籹【邵康節】　蚕老桑柔戴勝鳴翻堦芍藥占春榮牽風孫壽愁睂破帶雨驪姬淚眼橫【洪駒父】　含露仙姿近玉堂翻堦美態醉紅籹對花未免須酣舞到底昌黎是楚狂【邵康節】　酒酣誰欲張蛛網金鈿偏宜間寳冠露裛更深雲髻重蝶棲長苦玉樓寒【韓忠獻】　感傷綸閣多情客珍重維揚好事僧酌處酒杯㴱蘸
【圖】
甲折來花朵細含稜　倚竹佳人翠袖長大寒猶着薄羅裳揚州近日紅千葉自恃風流學楚狂　春風十里珠簾捲彷彿三生杜牧之紅藥稍頭初繭栗揚州風物髩成絲【黃山谷】　一聲啼鴂画樓東魏紫姚黃掃地空多謝化工憐寂寞尚畱芍藥殿春風【蘇東坡】　日暮君王舉鳳觴醉來忽地倚紅籹雕欄芍藥親教折傳逓佳人嗅艷香【黃省曾】詞人間花老天涯春去揚州别是風光紅藥萬株佳名千種天然浩態狂香尊貴御衣黃未便敎西洛獨占花王困倚東風漢宮誰敢鬪新籹○年年高會維揚看家誇絕艷人詫奇芳結萼當屏聯葩就幄紅遮綠遶華堂花面映交相更秉簡觀洧幽意難忘罷酒風亭夢魂驚恐在仙鄉【晁旡咎望海潮】　一夢揚州事画堂㴱金瓶萬朵元戎高會座上祥雲層
【圖】
臺起不减洛中姚魏歎别後關山迢逓國色天香何處在想東風猶憶狂書記驚歲月一彈指○數枝淸曉煩馳騎向小牕依稀重見蕪城妖麗料得花憐儂消瘦儂亦憐花憔悴謾悵望竹西歌吹老矣應無騎寉日但春衫點點當時泪那更有舊情味【劉後村賀新郞】　日借輕黃珠綴露困倚東風無限嬌春處看盡嬌紅渾謾語淡籹偏稱泥金縷○不共鉛黃爭勝負殿後開時故欲尋春去去似朝雲無定所那堪更着催花雨【陳兆湖蝶戀花】　把酒問花繭栗稍頭春今幾何咲身居近侍翻階萬玉面勻菩薩髻擁千螺一一牙籤英英碧字占定花間甲乙科㱕來也傍紫薇吟處揉作陽和○秪今花事無多看幾許風煙付與他待圍將翡翠怕蜂粘粉織成雲錦遣鳳銜梭誰剪并刀贈之燕玉莫負䨇娥嬌
【圖】
溜波花應道儘花強人面底用能歌【方秋崖沁園春】　窗綃㴱掩護芳塵翠眉顰越精神幾雨幾晴做得這些春切莫近前輕着語題品錯怕渠嗔○碧壺誰貯玉粼粼醉香茵晚風頻吹得酒痕如洗一番新只恨謫仙渾懶却辜負那倚闌人【方秋崖江神子】　洛下根株江南栽種天香國色千金重花邊三閣建康春風前十里揚州夢○油壁輕車靑絲短鞚看花日日催賓從而今何許定王城一枝且為鄰翁送【張于湖踏莎行】　鶗鴂怨花殘誰道春闌多情紅藥待君看濃淡曉籹新意態獨占西園○風葉萬枝繁猶記平山五雲樓映玉成盤二十四橋明月下誰凭朱欄【韓南澗浪淘沙】　閑時盈盈向人自咲還無語牡丹飄雨開作群花主○柔美溫香剪染勞天女靑春去花間歌舞學箇狂韓愈【王梅溪
【圖】
點綘唇】　熏風時候芍藥披晴晝天上玉欄千展一枰天家錦繡漢宮唐殿嬪御逞妖嬈飛燕女太真妃一樣新籹就○黃金撚線色與紅芳闘誰把綘綃衣誤將他胭脂漬透晚風生處襟袖捲濃香持玉斝秉紗籠倚醉聽更漏【陳濟翁驀山溪】　訪鶯花陳迹姚魏遺風綠陰成幄尚有餘香付寳堦紅藥淮海維揚物華天產未覺輸京洛時世新籹施朱傅粉依然相若○束素腰纖捻紅唇小鄣袖嬌羞倚闌柔弱玉珮瓊琚勸王孫行樂况是韶華為伊挽駐未放離情薄顧盻歌前留連醉裏莫敎零落【劉圻父醉蓬萊】　杜鵑啼老春紅翠陰滿眼愁無奈飛來何處鳳駢鸞馭霞琚雲珮風檻嬌凭露梢慵軃酒痕微退念洛陽人去香魂又返依然是風流在○十年一覺揚州春夢離愁似海浩態難留暗香吹散
【圖】
幾時重會向樽前咲折一枝紅玉帽簷斜戴【盧浦泣水龍吟】　人生行樂算一春歡賞都來幾日綠暗紅稀春已去贏得星星髩白醉裏狂歌花前起舞𢬵罰金杯百倍淋漓宮錦忍辜妖艷姿色○須信殿得韶光只愁花謝又作經年别嫩紫嬌紅邀客語應為主人留客月落烏啼酒闌燭暗離緒傷吳越竹西歌吹不堪老去重憶【曾海野念奴嬌】　恨春易去甚春却向揚州住微雨正繭栗梢頭弄詩句虹橋二十四總是行雲處無語漸半脫宮衣咲相顧○金壺細葉千朵圍歌舞誰念我髮成絲來此共樽俎後日西園綠陰無數寂寞劉郞自修花譜【姜白石側犯】
子／醫家／群芳譜／貞部／卉譜／卉譜一／芝／麗藻散語等(P.5-2)..[明末刻本]
○麗藻散語王者德先地序則芝草生【尚書大傳】　王者服之則延年與真人同【瑞應紀】　瑤光得則芝生【董仲舒】　濯靈於朱柯【張平子】　五芝含氣而晨敷【孫綽】　其色丹紫其質光耀委綏連屬恍似珊瑚【繆襲】歌漠漠高山深谷迤邐曄曄紫芝可以療飢唐虞世遠吾將何㱕【商山四皓】詩四言煌煌靈芝一年三秀【嵇康】五言空聞紫芝歌不見杏壇丈　但使芝蘭秀何須棟宇隣　知名未足稱局促商山芝【俱杜少陵】七言靈根盤錯呈天瑞寳葉蟬聯表地祥【李伸】　知君此計誠長徃芝草琅玕日應長【杜少陵】　數盡潘園賦衆芳何如神草被昆岡庭中玉露傳三秀木末丹霞散九
【圖】
光出其箑蒲昭　聖瑞㱕同天韭作仙糧野夫亦有黃公癖地肺何年許並藏【王鳳洲】　閑凭高閣一徜徉芝草窗前細吐香隱几雲光廻素壁枕書山翠濕匡床曾聞夜照靑藜火却喜風生玉𣗳涼中有縱橫詞賦客風流誰似蔡中郞【妓薜素素】　空堂明月淸且新幽人睡息來初勻了然非夢亦非覺有人夜扣祈孔賓披衣相從到何許朱闌碧井開瓊戶忽驚石上堆龍蛇玉莖紫筍生無數鏗然散折靑珊瑚味如蜜藕和雞蘇【蘇東坡】
史／傳記／國朝獻徵錄／卷之十五／內閣四／席書(P.105-1)
光祿大夫柱國少保兼太子太保禮部尚書武英殿大學士贈太傅謚文襄席公書墓志銘
楊一清
嘉靖丁亥春二月少保兼太子太保禮部尚書席公以目疾久木愈求致仕先是凡三上疏乞休不允至是　上曰卿學行才識朕所簡注方賴輔成化理而卿疾彌留志不可奪宜勉從之特加武英殿大學士以示優異然不欲卿遠去賜第京師月俸支如故尚資謀議以匡不逮文臣得謝恩禮之優未嘗有是命下而公卒是月十日也訃聞　上悼惜為輟視朝一
日贈太傅賜謚文襄諭祭九壇初喪文出親製備述君臣始終之義聽者感動給官舟遣行人馮震護喪歸其鄉凡葬事則遣工部主事張淑督有司治之又官其子中為尚寶司丞子中將以四月日扶柩還蜀葬於遂之席家陵其弟翰林修撰春狀公行事率中哭詣予請為志銘按公諱書姓席氏字文同別號元山系出蜀潼川州之遂寧七世祖友軫軫生福號橫岡學博而邃嘗遊元草廬吳先生之門橫岡生汝霖汝霖生思恭思恭生瑄公大父也父祖憲娶於吳寔生公少穎敏強記既冠為文有時名補縣學生弘治
己酉舉鄉試庚戌第進士壬子授山東郯城知縣歲水溢為患地曠賊繁民苦輸公察其所疾苦者而釐革之勸民墾闢荒畝生業漸拓轉徙他郡者多來歸作新黌舍以其餘力課諸生講說科目漸多癸丑歲饑倡義民輸粟擇人分地為粥食之多所全活嘗效古人立保甲法守望相助盜賊莫敢入境戊午召為都水主事去之日老稚遮道留之不獲立生祠事之督清江廠漕舟稅不苛而財用裕所規置條格代理者遵行之至今考漕運顛未作誌附以己見庚申改戶部陞員外郎甲子雲南晝晦公疏言致災之由係
天下不係一方因論列時政　孝廟嘉納陞河南按察僉事理屯政時兵部議奏勘復屯田舊額以足兵食所司承望風旨徵屯稅訟獄蝟興公為緩其徵民得奏復溫汜二縣民訟河灘地至殺人積十餘年不決撫按屬公勘處公諭民曰汝所爭地耳忍戕民命乎吾為直之使汝不復爭也歲大饑撫按議賑時鎮守中貴甚橫督修黃河諸工役朘削無算所在騷然公曰第停工役禁剋削不煩賑濟也撫按從之民稍安回賊流劫汝鄧間公督軍勦平之賜白金文綺正德己巳陞貴州提學副使夷方士鮮知學公立教約
廸以正道時王伯安□□塲驛公每學擇其秀者一二人集省城書院延伯安為師士始聞古道趨正學庚午進賀萬壽表歸至河南子自陜西被召為司徒遇諸驛舍中詢之曰河南省試黃河策其出子乎曰然予曰貴州宜無勞子河事關係頗重非子孰克任之入朝薦公河南參政意以河事屬之而公以外艱歸矣癸酉服闋北上擢浙江按察使風采一新訟牒填委決斷如流剔姦雪冤吏無所措其手甲戌遷山東右布政以丁內艱去丁丑服闋補雲南霑益州土官搆怨為亂道塞撫按受命撫剿議以屬公公遣人
諭以福禍指授夷方畧刻期平之夷首伏誅事聞被賚白金文綺遷福建左布政宸濠之變公募軍二萬赴援道聞賊平乃歸又建道山書院以祀閩中諸賢擢右副都御史巡撫湖廣定審戶則以均徭役築沿江堤岸以備水患廉得省城號三虎者置之法人心稱快長沙知府貪酷而巧於附麗顧得旌獎公發其贓以萬計坐謫戍嘉靖改元以大禮稱號事關綱常名義當正有所論列道聞詔下乃止尋陞南京兵部右侍郎以　獻帝尊號恩贈祖及父如其官祖母及母俱淑人署南京戶部京軍以乏糧興怨公規畫得
銀數萬給之稍安貽書執政奏截運儲五十萬以給軍餉南直隸大饑戶部議發銀賑貸公疏謂江北淮揚廬鳳諸郡災傷為甚蘇松常鎮次之徽寧池太又次之執政始知狀議遣大臣往賑公適上賑粥要議眾喜曰此任幸屬此公也時餓莩塞途人至相食盜起莫可制公被命講求時宜謂給散銀米實滋弊端且饑民命在旦夕若待編審事定將無遺類矣設粥則所賑皆貧民乃令州縣每十里一局先發見銀市米為粥饑民趨之全活者若千萬盜賊漸解乃以奏截運儲及戶部所發銀給粥兩月餓夫稍蘇始定議
米銀閒月兼給人沾實惠甲申春南京刑部主事今禮部侍郎桂公蕚以公及吏部員外郎今少詹事方獻夫大禮疏錄奏上下其議再命遣官徵入京憾公者乃咸謂賑粥非善謗議紛起公疏乞終事三月特陞禮部尚書公疏辭不允南北言官交章劾公公又疏乞休致以全臣節溫旨褒答仍命吏部趣之入京五月公再疏乞休并上所撰大禮考議有謗公侵賑濟銀者公乞差官覈勘　上遣近臣偕戶部及法司會查公復疏乞放還不允使者催趣相望於道公不得已北行至德州聞百官伏闕被逮繫上疏乞宥學
士豐熙等未許仍趣其來八月至京陛見初廷臣執議以為人後者為之子謂今　上宜考　孝宗母□聖太后稱本生為叔父母上勉從之既下詔矣然終以為疑公及今兵部侍郎張公璁少詹事霍公韜抗議謂　上以　聖祖兄終弟及之訓八繼大統非為人後者尊號宜具實以稱庶合古禮經爭論數年幾成聚訟至是　上下公等及廷臣先後所奏會文武百司集議於朝眾論既定卒如公等言合疏以請大禮始告成焉公謂禮成之後宜圖新政以答人望乃疏列十二事皆指陳實政觸犯忌諱言人所不敢言
者而言官復有所動公杜門三上疏乞罷俱不允乃出視事乙酉大同五堡軍叛殺參將及撫臣又奪總戎印并令旗焚之劫死罪將官朱振於獄求立為帥朝廷權授振總兵以紓其亂因命禮部鑄新印給振公疏以唐藩鎮之禍為鑑宜追究原印不宜輕給與執政意忤銜之署丞何淵奏　獻帝宜附太廟公引漢宣帝故事請於南城北建穪廟奏可乃定世廟之議修　獻皇帝實錄命公為監修　上所修大禮集議四卷纂要二卷降手勑加太子太保賜白金五十兩紵絲衣四襲頒其書於天下梓行之公又疏辭加
官不允丙戌二月會試為知貢舉官廷試充提調官五月偶感暑疾在告目漸失明又具疏辭　上遣中官齎賜牲酒食米瓜菜來問疾又賜詩遣官慰問以　獻皇帝實錄成進少保兼秩如故賜白金文綺鞍馬公以　世廟告成宜倣宋郊祀覃恩之典將先日議禮獲罪諸臣從寬矜貸詔褒答又疏舉禮部尚書起復羅公欽順自代重修大禮全書以公為總裁公立朝僅二歲有餘耳所賜賚白金文綺者十一賜宴禮部者四賜文獻通考敬一箴　獻皇帝宸翰及遣中官齎酒米蔬肉來問疾者各三賜詩者一又賜三
代誥命贈曾祖父祖父父俱少保兼太子太保禮部尚書曾祖妣祖妣妣俱一品夫人乞休荷溫旨褒答十有四日望其勿藥將用之內閣典機務而公不可起矣比屬纊時呼第修撰及子中至榻前曰自檢平生清苦體國一念可質鬼神即死無媿　上若問遺言第曰願朝廷親君子遠小人分別邪正審於取舍而已語畢而逝公生天順辛巳四月五日壽六十有七公孝友天至有弟四人詩與記先卒撫諸孤如己子次即修撰次彖舉進士為給事中實公誨之於成公讀書信道學求理性窮探苦索務窺蘊奧居常以
□自牧至義之所在則勇往直前無所忌避言若不出諸口至當大事決大疑發幽析紛則極其明辨眾莫能奪取與一介不苟門庭如水然不以是自負且以先人跡其行履素孚於人作官所至聲聞籍甚部使者剡薦未嘗不及官至侍郎尚書計日可得也而直以議禮之疏與眾不合譁言遂興一倡百和牢不可解公方自信不疑謂公論在萬世不待辨而達禮君子固有先得公心之同然者矣初桂公疏上或勸公宜勿承不然忤眾且得罪公不肯以書質予予復之曰公既實有此疏今安得不承亦據其所見者耳
何必同比尚書命下或止公不宜來予曰　上命若是公不去恐衣冠之禍起矣比公入朝　聖心悅懌上下相安消重禍釋隱憂不可謂無功也是時　上方圖新政理公特被知遇假之歲年所建明樹立可量哉天顧喪其明又遏其年使不克大究厥施以沒嗚呼其命也夫銘曰惟士窮經或不達於政公以經術飾其政令析繁舉劇心得手應而要其終卒歸乎正雷風春撞眾恃公以定士有從政或未閑於禮公執典禮以佐天子謂禮弗習如跣地弗視羣咻柰何曰有人紀眾匪之狥惟權度在已我求天知亦求同
理食少慮多云胡不傷能喪其目不奪心之明煌煌禮書匪裁曷彰有命自天公不起在床帝聞曰嗟我鑑斯亡曷顯我忠曷遂我良辭以誄之公雖歿有耿光稽行易名無忝文襄
史／傳記／國朝獻徵錄／卷之十七／內閣六／陳以勤(P.41-1)
光祿大夫柱國少傅兼太子太師吏部尚書武英殿大學士贈太保謚文端松谷陳公以勤墓誌銘
許國
萬曆丙戌六月十九日光祿大夫柱國少傅兼太子太師吏部尚書武英殿大學士松谷陳公卒於家公之謝政歸在隆慶庚午迄于丙戌十七年往矣當公乞身時年僅六十聰明強健猶壯也　先帝睠惟舊學可任肺腑倚藉方殷功見言信朝評士論兦不鼎呂而蓍蔡之而同事者興化李公恂恂守和新鄭高公共事　裕邸之日久江陵張公則公所舉士內江
趙公為鄉人四公者又交重公非有纖介瑕顯納鑿齟齬也而公健而引疾眷而乞休無卻而先遯未缺而遽止葢公之稱曰夫酒有闌而驩有極使主人意倦而客留連或酌酒罵坐而後去孰與威儀秩秩一辭而退者乎自公去後而內江以他事與新鄭左明年興化以言去後三年新鄭以罪去最後江陵乃敗一紀之間政府若奕碁然而公巖居川遊以坐觀勝負詘信之變諸公先後淪謝而公老白首無恙優游相羊於南岷西水之間如鳳翔千仞而松栢鬱然後凋也公有子曰學士君初以史官扶持公歸已自講
帷奉　上賜歸為壽既晉學士念公不置方圖歸養而公訃至　上聞嗟悼輟朝一日贈太保謚文端諭祭十有一壇給水衡錢遣官治葬事葢君臣相得父子相成上壽完名終始靡間云公諱以勤字逸甫號松谷一號青居山人其先世自閬中來居南充之水西里始祖曰彥良更數世有興祖者當元至正間為公八世祖興祖生思誠思誠生文質文質生平皆受農平生紀始用儒起家為博士弟子而紀之子衡貢為訓導衡之子信貢為太學生皆室於蒲氏以禮經世其家信四子大道大策大學大猷大道正德丁丑
進士終慶陽判大猷貢為宿州學正而大策室王氏是為公父母自公父母而上至訓導公三世並以公貴贈光祿大夫少傅兼太子太傅禮部尚書武英殿大學士室俱一品夫人而公母王夫人身公時夢有星如月光燭庭階俄有神降授以研寤而生公生頴異不好弄伯父器之曰吾陳三世為儒鬱而未鬯其在孺子乎公益發憤與季父相師友銳志經術年十八為郡博士弟子才名籍甚丁酉領鄉書辛丑第進士選庶吉士癸卯授翰林院檢討乙巳代制草充　會典纂修官丁未分校禮闈尋請急侍父歸己酉居
母喪壬子服除是秋充　裕邸講讀官丙辰遷修撰戊午進司經局洗馬兼翰林侍講初　兩邸並建而位號未定羣小窺隙搆釁動搖百端公憂之密勸　穆皇夔夔藩邸規左右戒屬垣多方調護之一日分宜子致公及新鄭屏人語曰稍聞　殿下有惑志謂家大人何新鄭故為謔語公正色曰安得此言夫　國本固默定久矣乃生而命名從元從土若曰首出九域君意也故事　諸王講讀並用檢討今間一編修獨異他邸以示崇重相意也　殿下每謂尊公社稷臣安得此言分宜乃安侍　裕邸九年　穆皇嘗
手書忠貞二大字及啓發弘多四字賜公庚申聞父喪　賜祭賻及綵幣路資癸亥復除仍代制草甲子遷侍讀學士掌院事總校永樂大典亡何遷太常寺卿領國子祭酒事乙丑擢禮部右侍郎尋改左明年改吏部左侍郎兼翰林院學士教庶吉士小子國以此得執經門屏間竊步趣公乃無行不與二三子雖不廢課習非其重也　穆宗登極召見　賜賚有加是時天下想望太平而公自以舊臣首上謹始十事定志保位畏　天法　祖愛民崇儉攬權用人接下聽言比于姚崇要說云丁卯遂　詔公以宗伯直文
淵閣參機務總裁　世廟實錄同知經筵事會大典成加太子太保直武英殿尋以大慶加少傅兼太子太傅戊辰　今上五齡正位東宮出遇輔臣于馳道勞苦之公仰見　睿姿退而額手曰宗社萬年慶也時華亭徐公當國而新鄭用事兩家門客乘其隙交章相攻朝士或左右袒公獨中立無所附竟二公去私議不及公公嘗自言　朝廷置輔設參本為恊心體國安事羯羠乃或專愎不受言或引嫌不盡言皆非也故公在政府若金石相宣塤箎共和及當大事決大疑正色昌言不為首鼠兩端又言執政者苐虛
心潔己奉一人威福聽百司公議絜綱維蠲煩苛進忠賢抑躁競慎守　祖宗憲令罷一切紛更恬然而天下理矣自古賢豪功名葢天下而無功名之心心喜功名天下始多事葢公相業未竟乃其梗□在數語間隆慶初法令畫一海宇敉寧公所匡維□□之力多焉公又以時政尚恭□希所裁決而近倖多緣內降得橫恩於是疏言勵精脩政四事甚切至　上心寤已有　詔令司禮監設文書案視　先朝如公指竟罷之疏亦留中論者惜□庚午公以從一品滿蒙羊酒鈔錠之賜廕一子中書舍人而是時新□內
江外相引重而中矛盾江陵因搆其間公燭其微固有歸志然猶上疏陳慎擢用酌久任處贓吏廣用人練民兵重農穀六事其秋遂乞骸骨　上慰留甚溫疏四上始得請加太子太師吏部尚書致仕　賜璽書嘉奬給驛歸遣行人護行有司給廩役　陛辭之日　上目送之而諸縉紳為公祖道者車馬填溢瞻望咨嗟以學士君與俱即兩疏東都門事未足侈談而後新鄭得罪獨乘牛車徬徨去國嘆曰南充公眞聖人也公立朝三十年歷館局卿貳以及宣麻一務直己守義奉公履正上結　明主而下為物情所歸
國嘗燕見問應事公曰行其初心得失勿問國至今弦韋斯言抑以是想見公平生公貌古氣清與人交表裏洞徹不設町畦而其中有介然不可溷者議論慎重不破的不發生平獨好古法書名繪彝器至其奉身粗糲之食澣濯之衣泊如也其學以倫紀為大□操修為實地謂古人盛德大業自勤小物慎一介始故居恒不輕取予即燕褻衣冠危坐見世儒聚談性命掩耳不願聽曰儒者于學譬食飲裘葛耳獨行不愧影獨寢不愧衾獨居不愧屋漏安事多言人有迂公目笑之者公曰作法于迂其弊猶通作法于通
流沔何極或又誚公此不近名乎公曰夫無實而外自標幟者電光蜺采耳若實也日月星辰麗天自古所為垂簡編勒鼎彝皆是物也柰何弗好公為文初宗馬遷後頗尚曾子固即參大政不復修詞人業獨手錄古今名臣批患扶傾解紛應變之蹟口誦心惟設身其地而懸車以後乃喜佛書時與高僧遊葛巾羽氅婆娑小園中更不問戶外事至聞端人耆碩進用色動眉端有不當未嘗不嚬蹙也庚辰公七十　上出尚方綺幣寶鏹命學士君持歸賜公且令兩臺使者存問海內艷之平生少疾歲鯢齒耳豪寸許面
有嬰孺色偶以暑月㿃下遂不起公雅數夢日星河漢卿雲鸞鶴幡幢狀人曰公殆從列宿間謫也卒之前日有大星自西南墜一郡皆驚葢與母夫人夢徵合公生正德辛未九月二十日享年七十有六室王氏封一品夫人先公卒側室賈氏智氏李氏賈智俱先卒有弟曰以勛國子生葢推子蔭予之子二長于陛即學士君辛酉戊辰以家學魁其經婦左都御史王公廷女封孺人贈安人繼婦馮封安人次于明生十一年夭皆賈出女一適福建左布政使王遵子庠生揚之智出孫男二長光謨生十三年夭次光譔孫
女三所著有青居山房稿若干卷學士君卜以戊子年三月十七日葬公於　賜塋棲樂山之麓介大司馬張公所為狀屬予小子銘予小子寔師事公異知又心服公沉毅有大節近世大臣去就之際先幾勇決未有如公者銘何敢辭銘曰　有曜列星淪精少傅夢而公生墜而公仆天啟我公篤我　明祚眾圓獨方人趨我駐　潛龍在淵如翼斯附　飛龍在天如霖斯雨矢其謨謀去其媚妒羹和樂諧牖納巷遇示我師表式我王度朱紱方來歸田早賦明哲煌煌靡有他故鴻飛冥冥弋人何慕西水逍遙濠濮同趣
帝念舊臣乃眷西顧養羊上尊載沽異數令名考終全昌後裕羔袖狐裘傾輈載路先幾如公誰與並騖穹然者封鬱然者樹巢有鳳凰穴無狐兔于萬斯年亦孔之固
史／傳記／國朝獻徵錄／卷之十七／內閣六／陳于陛(P.183-1)
太子太保禮部尚書文淵閣大學士贈太保□文憲玉壘陳公于陛墓志銘代
陳懿典
萬曆甲午秋余與南充陳公實同受綸扉之命公入既數月而余從田間來與公周旋公荷　上知遇又自念父子繼登三事世受　國恩益感奮圖報稱而會政府諸君子皆同籍石交愈得發舒其意諸君子方倚公為重而公感時憂國拮据勞瘁丙申冬遂寒疾不起　上震悼卹典極優贈太保仍太子太保禮部尚書文淵閣大學士諡文憲遣官護喪歸其嗣太學生光譔將以某年月日葬公於　賜葬某山之阡
走使數千里以黃太史所勒狀請志銘余自惟與公舉同榜仕同官學同志知公最深何敢辭按狀公姓陳諱于陛字元忠別號玉壘世為四川順慶府南充縣人先自閬中徙南充出宋秦公後始祖曰彥良元至正間有興祖者實公九世祖興祖生思誠思誠生文質文質生平平生紀家世業農紀始受讀記生衡為大理府訓導衡生信貢為太學生信生大策大策生太傅文端公以勤則公父也衡信大策皆以太傅貴贈光祿大夫少保兼太子太保禮部尚書大學士太傅為檢討時生公于京邸生時室中夢有仙音導
從自天擁一人下已而公生太傅異之公生而幼□讀書如夙習太傅不甚督公篤志下帷有所綜輯結譔輒如太傅公旨太傅益喜曰是眞類我辛酉公年十七舉鄉試第四人戊辰舉禮部第三人對策高等尋改翰林院庶吉士時同館皆一時之選而太傅方爰立公出從諸彥歸奉庭訓博綜考鏡銳意於文閣試每冠太傅公常避不閱卷徐文貞笑謂太傅曰我安知為公子眾實有目公何不學祁大夫庚午授編修尋充實錄纂修官時太傅意有所不可輒上書乞骸骨公固請扶侍同還蜀中父子晝繡世侈為盛事
壬申公復如京師會　穆宗實錄成陞修撰旋以太夫人憂歸丁丑以　世宗實錄成陞俸一級服闋以原官充日講己卯以講幄敘勞再晉俸一級庚辰太傅公年七十公上疏乞歸省　上念太傅為　先帝舊學而公又以世臣在講席特　詔有司存問賜公鏹幣乘傳歸省故事大臣里居滿八袠始存問而太傅以七十因公得之稱異數云公歸集里中耆舊如任太史瀚王恭節公庭十餘輩為高年會公從太傅身行酒炙必極歡乃罷太傅雅愛嘉陵黛玉山□□游焉公集唐詩詠江樓者命童子歌以佐□凡可□
太傅者無不先意承之類如此癸未仍補日講兼起居注甲申擢司經局洗馬乙酉主順天鄉試晉侍講學士丙戌秋太傅訃至公哀毀骨立　上仍賜鏹幣給驛所以贈卹太傅有加己丑　上召公仍為日講官俄遷詹事府詹事掌翰林院事庚寅上疏請立　東宮辛卯擢禮部右侍郎掌詹事府壬辰主考會試尋改吏部右侍郎未幾轉左以原官教習庶吉士癸巳以三品滿考　上賜鈔錠羊酒廕一子入冑監復同諸臣固請　冊立雖未俞允而並封中止　皇儲出閣公與有力焉已又疏請　上勤朝講接臣工如
往歲不報是秋擢禮部尚書兼翰林院學士仍掌詹事府公少從太傳習國家故實入詞林後更留意通今之學國史家乘無不折衷而討其至謂實錄寶訓秘在金匱而會典職掌又渙而不屬野史諸家更秕而不典苟不及此時修正史何以昭一代之盛乃上疏請倣宋正史例開局纂修　詔允行甲午春感疾乞歸　上慰留不許是年秋　詔簡閣臣吏部已有所推舉　上詔并上前所推姓名乃　命公以原官兼東閣大學士與不佞同入閣參機務則　上固獨深知公也公感　上拔擢首上六事一□我見大臣
二曰採用人才三曰勸獎外吏四曰清查邊餉五曰儲將養才六曰選擇邊吏大意謂方今　至尊端撰忠良沈滯吏治惰窳國儲匱乏邊隅多警武備未修失今不為更始後將何極以　肅皇帝之精明而末年貪黷成風夷戎交侵則倦勤之故請亟修朝講召對之典以振綱紀決壅蔽斥謫諸臣無終錮理宜令吏部次第列上可用者用之而後以賞罰隨其後人情重內輕外今後行取宜及州守太守治行高者即入為列卿巡撫宜參用內外果賢則久任之歲入有限邊餉日增宜簡主餉曹郎重其權使覈虛冒將帥
國之爪牙平時宜令公卿大夫各舉所知武舉外別立一途以收異才邊吏宜擇人與地宜者詮註令習熟邊事以需邊道開府之用縷縷幾萬言葢公素所籌畫而稸積者也　上皆嘉納允行乙未二月以西塞功進太子少保已滿二品考晉太子太保賜賚如優仍廕一子入監讀書是冬言官同時被　旨落籍者二十餘人南北臺省幾空公同余輩密揭救者再露章救者一丙申春公獨上疏曲為諸臣營救若謂諸臣建白各有主者又或遠在留都或奉使外省平時往往抗直不避槩而逐之是言亦罪不言亦罪天
下且謂　陛下陰惡其言而名以不言斥之臣等亦何以自解言極委婉意　上或稍解竟寢不行然中外翕然誦之未幾　兩宮災公同諸大臣直叩內殿問慰覬得面陳不獲已上疏引咎自陳乞罷不許然因是多時事之感矣每與余輩言輒憂形於色公體素強又加意尊生戒飲甘澹乃自此日減冬至有事南郊感寒疾漸成關格竟不起　上聞震悼命宗伯諭祭賜賚加渥又諭　皇長子故閣臣于陛有講幄勞特致優賜尤曠典也於是議贈贈太保議諡諡文憲諡法曰博文多能曰憲　本朝有三文憲曰宋公
景濂彭公時費公宏併公而四矣公生於嘉靖某年月日卒于萬曆二十四年某月某日享年五十有二生平端凝雅重外和內介被容接者如坐春風而砥礪操持凜然不可奪自史局以至政府謝絕餽遺門庭如水無私交無私請尤嚴飭家幹短褐應門從無有鮮衣怒馬出長安市者性澹素雖生而富貴衣不御鮮華飾不享兼味一切濃艷嗜好泊然無涉惟好裒聚古今墳典閉戶伏讀門分類析皆手自綜輯為詩文冠冕宏麗居然盛世之音顧匠心鎔裁不輕出嘗著文樂軒記以見志而所注心者尤在經世之學
自居太傅子舍歷金門踐樞要日月考究往代典制朝家令甲與夫名臣碩輔所規條厝注者故首創正史之議先勒諸大志欲使六曹九域之故披卷可得上備九重乙夜之覽下令當事者有所據以應猝意頗深遠一參大政即毅然以擔當國事為己任會余輩同心一洗往時格套遇事皆參伍斟酌公處其中益得抒發其生平矢謨效悃功在　廟社者良多然公自分世臣遭遇殊尤幾得一旦為所欲為挽回旋轉以竟太傅之緒而一時極重難返公每苦心深念思所以潛移九閽滯隔之端陰消四海凌競之習而
心口自語難以告人竟抑鬱賚志而沒悲哉古稱三立公金玉其身龍虎其文旂常其伐藉令假之數年正史勒成則　祖宗之盛美與夫王侯將相之懿爍煌煌琬琰比於日星奚旦遷固卻步將令典謨爭光以公精誠謀斷巽入密成旋乾轉坤於不見不聞之地又奚論夫姚宋房杜哉惜也盛年不待大業未終然在公身則少生貴門長膺華選晚入鼎司通籍二十餘年與修實錄者二總裁正史者一入侍日講者三分校禮闈者一典主文衡者二　主上養之以為舟楫鹽梅而海內仰之如清鏞大呂沒之日無賢不
肖皆嘆息其賢始終完結毫無點垢可謂得全全昌者矣所著有萬卷樓集若干卷藏于家前代父子繼相者時有　本朝公卿奕葉蟬聯者累累不絕而父子大拜獨公一家公起家詞垣久侍講讀受知　聖主宣麻時年未逾艾入閣即條上天下大計卒未及躋首揆皆與文端公同然太傅因同事者多牴牾蚤冥鴻見幾先歸享巖居之樂者凡二十年公與余輩規隨共濟方期樹立無涯乃盛年而失之此則所以異也先時彗犯中台占者曰中台主益州公竟應之抑亦異矣是宜銘銘曰　益部山川古稱奇絕錦江
委蛇蛾嵋𡽱嶫篤生太傅濬發我公黑頭黃閣父子攸同巍科早掇光我王國出入承明含香載筆金華久直玉鉉終升忠貞世篤簡在帝心帝曰休哉余思世臣惟陟繼尹克相中興六事要說比於姚崇正色垂紳穆如清風家無鼓鐘國有桃李濟濟多士拔茅連茹 煌煌正史推擅三長首創義例欲駕漢唐立朝三紀平章兩歲補袞回天中流砥柱來從天末去應中台彗芒夜射哲人竟摧豈不華閥豈不鼎貴僅止中壽造物若忌惟鳳有羽惟麟有趾視彼遺文遺茲哲嗣高山崇墉賜藏在焉用託貞珉結為大年
史／傳記／國朝獻徵錄／卷之三十四／禮部二／尚書二／歐陽德(P.15-1)
敕建文莊歐陽公祠堂碑
李春芳
我國家崇德報功厥有懿典開國靖難有大勳勞者並廟祀兩京其善葢一鄉而勳業未著於天下者則祠祀於其鄉此定制也至於功業未登於廟祀而行業迵邁於一鄉為人心所共仰者則又請於朝而敕建祠祀二百年來惟文成劉公墓文貞楊公士奇暨我文莊歐陽公某三人而已文莊公登嘉靖癸未進
士累官禮部尚書嘉靖甲寅卒於京　肅皇帝雅意重用公聞訃哀悼晉秩太子少保祭葬褒卹如制隆慶庚午江西巡撫都御史劉光濟巡按御史劉思問采泰和諸生議疏請建祠祀於其鄉下禮部議曰稽諸祀典允恊　上從之爰敕有司建祠每歲春秋次丁致祀以為常　命下縉紳莫不稱允至其鄉之士大夫則又允愜初心尤鼓舞慶忭嗟此豈可強也哉詩不云乎民之秉彛好是懿德葢德之浹於人心不可解也如此公少負奇資早□鄉薦聞陽明王公守仁講學南贛攝笈往從學焉獲聞致良知之教遂與
諸同志友日夕切劘者七年癸未春王公促與計偕登進士高等授六安州守隨事致知推以宜民境內大治於是令聞四布擢刑部員外郎尋改翰林院編修是時秉政者悉出詞臣擇海內一時有才名者改入翰林先後改用者數十輩皆以不稱罷終始無恙者惟公一人壬辰銓郎林子春偕余謁公京邸是年公擢南司業余與吉安守袁子株同往受學金陵是時門下士紛集如雲公獨顧余二人厚以為可教葢屬意者惓惓焉既擢南尚寶轉鴻臚擢南北大司成禮部侍郎轉吏部兼學士教庶吉士隨在講學不輟
育成善類有裨世教者多矣癸丑擢禮部尚書時　穆宗皇帝龍潛外邸兩府並處事勢危疑人情汹汹公周旋其間潛幾默運諸所題奏意恒在明長少之序杜嫌疑之端雖忤　上意冐危險弗恤也然公幾沉而動中窾卻卒之事體定而主不疑士大夫咸嘆以為難是時當國者頗厭講學而獨服公頗忌同進有才者而公獨不見疑葢默有所感而人不能測也　肅皇帝聖資天縱銳情玄學使初年得公為佐引而之道不難也豈斯世斯文之不幸乃俾晚遇而又□究其用可慨哉夫文成公以謀謨佐命於開國文
貞公以經濟贊治於守文我文莊公以讜言正論衞　主器於潛邸危疑之日葢事異而功則同也至於講明正學開牗人心則又二公所未有專祠以祀夫誰曰不宜仲子水部有紹慶造余而請言以識諂麗牲之碑余受公之教最久且深而又躬逢其典禮之成因不辭而文之仍繫以詩曰　國有常典崇德報功聿崇廟祀匹休無窮紆籌輔治勳齊汗馬俎豆其鄉以示來者執嗣厥美曰文莊公煌煌　帝敕寵命攸同惟公之德高明廣大與物同體并包無外惟公之功繼徃開來闡明正學陶鑄羣才成均造士青衿
環匝洪鐘在虡隨抽隨答晉掌邦禮大猷是經正名別嫌國本以寧德浹人心功在海宇春秋享祀士論咸與宗伯上議　帝曰俞哉春秋享祀厥義允諧公之道脉貫徹古今公之精神悉在人心人心傾嚮神其昭格千秋萬載享祀無斁
史／傳記／國朝獻徵錄／卷之三十四／禮部二／尚書二／陸樹聲(P.24-1)
資政大夫太子少保禮部尚書兼翰林院學士贈太子太保諡文定平泉先生陸公樹聲墓誌銘
于慎行
葢觀乎鉅公名卿其功信烈章謨猷畢效於國者間或不能不自挫其身名而急流勇退抗志塵寰往往乏鴻漸之儀懷石隱之介國家不得藉其楷模士類不得想其風采雖身名俱永而體用亦未全也乃若保合太和含貞履方廻瀾倚為砥柱平世師為儀刑元老完人聲實並泰則肅皇以來惟陸公一人而已陸公諱樹聲字與吉學者稱平泉先生松江華亭人
也自三國為吳大姓世有聞人而系不可詳高曾以下乃皆以隱德稱祖贈尚書梅莊公蘭配贈夫人林氏考贈尚書志梅公鵠配贈夫人沈氏皆以公貴而志梅公鞠於母家嘗蒙其姓為林公仕而復為陸也志梅公三子其仲為公季即中丞公樹德公之生也沈夫人夢初日投懷紅光烱烱固心知其非凡而家世業農又貧無所佐讀則強之服田與傭雜作私常帶經而鉏及覓楮為文一日泣請志梅公願從里師受經師試以義避席驚賞時方簡肅公為令見而奇之補邑諸生自是輒試第一居則授徒里中間取挺
脯以佐旨甘邑令周以鍰金則謝不受嘉靖庚子張文毅公典留畿試拔公第五明年辛丑舉會試第一廷對二甲第四選庶吉士壬寅歸省三載始北上故事南宮第一人被選必授館職而分宜與其冑子銜公落落見無加禮欲以它官抑之先進有欲得公一言以為地者公為不省分宜詘於朝論竟授編修一日同館謁壽分宜皆更緋衣而入公獨青袍鵠立其間分宜則目攝之然不深訝也　肅皇帝祠竹宮儒臣競進青詞公獨無所預執政間以嘗公遜謝不應而目與同舍高文端公毘陵荊川唐公同郡中江莫
公諸人以問學志行相切劘大為清議所歸吳門袁安節公時為給事特疏品第詞林首以守正推公即分宜亦亟稱安得門戶寡交如林與吉者庚戌廷試充掌卷官知鼎魁陰有所属故混其卷分宜亟司不能得聲色俱厲公不為動壬子請急還里中途奔太公喪服闋久之不出丁巳即家拜南京國子監司業同志諸公馳書勸駕勉一就職未幾即請告歸闢適園宴處若將老焉辛酉起左春坊左諭德掌留院篆旋召回坊不赴乙丑進太常卿管南京國子監祭酒□立教務持大體畧去煩苛先本實而後藝文著汲
古叢語及條訓十二以示諸生南雍斷斷至今挈為功令其年秋進吏部右侍郎引疾不就穆廟即位特旨起原官又婁疏辭己巳再起原官兼翰林院學士掌詹事府教習庶吉士赴召抵淮復請告返時同年高新鄭公在政府公弟中丞居省中新鄭遇事不如意輒語中丞曰吾甚愧平泉趙文肅公至謂中丞舉朝傒公正欲主上新政一見風采知先朝培養有此偉人耳其為名流推重如此壬申陪推內閣即家拜禮部尚書兼學士疏辭不允時今上初嗣服公以碩德清節首膺簡召中外動色相賀公亦感激　上恩
不忍終辭乃以是冬詣闕時江陵當國喜得引公為□□見公相對湛然意無所接則大失望公之莅部率正僚属引經誼以裁典禮操持凜凜無敢干以私虜酋邀增歲幣樞臣將許之公以職力爭不可樞臣竟不能奪嘗以公事謁江陵適冡宰先謁出入見客坐甚偏江陵亟引正之公乃就坐同列或諷公以相君尊重宜少委蛇公默不應葢已浩然有歸志矣而會明年甲戌當會試江陵營諸子入彀欲援公正人以塞物議公微知之請去益決疏上空溫旨勉留遣中使問賚及門江陵復托中丞挽公微示將有別命
公咲曰一史官去國二十年始一出山豈為樹桃李希揆席耶疏凡五上乃得賜告乘傳歸瀕行疏陳十事皆關大計而辨宮府抑戚倖斥貂璫尤觸時忌江陵益大咈頃之就公邸訣公踞床見之抗手謝曰病甚負公推轂柰何翌日出都傾城祖送皆謝不見相與望塵嘆羡以為長安道上數十年所未有也先是江陵詢公公即去誰為代者公舉宜興萬文恭及閩林文恪萬為公友文恪則公丁未禮闈所舉士也兩公皆世所稱端人然皆與江陵有忤而江陵徒心重公竟用文恭以代公歸而江陵貽書猶以不究用公
恐後世不能無咎於執政以為恨江陵既敗臺諫奏詔舉海內耆德三十七人以公為首自是薦剡無虛歲而公高臥彌堅終無世念會中丞亦解節歸白首怡怡易子而教時相擕出郭選勝命觴僊僊如也中丞歿而公摧泣輟食曰吾乃失一艮友戊子公年八十詔撫按官奉彩幣羊酒及門存問已復加太子少保歲給廩米輿夫己丑公子大行君成進士當館試手書敕其母趨捷徑母暱權門澹泊寧靜守吾家四字箴乃吾子也是秋大行以使歸省遂請終養戊戌公年九十詔遣中書柴君大履存問公跨馬郊迎詔
壬寅　皇太子立詔遣儀部郎劉君憲寵存問跨馬郊迎如昔觀者夾道相指目以為眞天人也大臣三奉恩詔亦故事所未覩及遣孫景元詣闕疏謝優詔褒答錄景元入成均而加大行月俸葢皆異數云公嘗著耋餘雜識有云六陽終巳巳者已也而公年踰大耋善遊飲啖行步若飛髯鬂間復見黑毫至歲建巳竟以無疾逝矣先一日手書遺言置之屏几自以冐濫國恩戒無請卹勗子孫致身以報臨終目光爍爍射人睨大行作咲容乃瞑逾時頂熱如熾四體柔和作黃金色比舍覩一大星曳白光射公廬而隕也
大行奉公遺戒卜以某月某日葬於某地兩臺業已訃聞　上為震悼立詔所司治葬賜祭幾壇贈太子太保賜諡文定備物而有加焉初公試南宮時郡守王公華夢謁帝庭庭下數百人羅拜口舉善人則公名也守覺而異之比得第一人報守語人曰此君冥行通神明他時祿位名壽必皆第一至是果騐而公自少至老數遇奇險如頹垣墜木皆不能傷每撰辰出游天日必熙明如天雨凄瑟無不頓霽意必有神物呵護者斯亦異矣公登第六十五歲婁起婁歸中間居官兩都不及一紀而閉門掃軌優游相羊於雲
水湖山者餘五十年先後二三權相力皆奔走海內而寵辱之柄卒不得少加於公鄉袞當國所網羅推挽徧天下知名士而獨不得引公自近天下儀公以為含譽卿雲神龍威鳳異代異人不啻松栢之欝然後凋也士甲一出慨然有開濟之懷竟以時事不合奉身而退然至聞朝廷行一善政進一正人輒喜動眉端不則神情不懌者彌日惓惓忠愛至老不衰乃知第以退而益重稱公使主上知當世有不愛爵祿之臣者其亦未窺公大臣之用心矣公為人修長峭岸氣骨稜稜神襟遒朗舉止端凝終□□居衣冠危
坐不見跛倚之容持正深堅論議皆有根柢無少唯阿而寬容樂善常依長者不忍有所刻核居常無他嗜玩惟手一編生平撰述甚富然皆元本六經而尤邃於易旁引曲證多儒先所未發間涉內典玄宗用以叅互儒術不為溺也至於運炁服食諸術雖知其指不甚稱說惟飲食臥起皆有常度屏去一切伐性勞形之事恒古士大夫於世法中惟廉取薄享可迓續壽命之原何從更慕長生施德戚里情意周至御子姪族属相而能訓即有過失莊顏對之能改即驩家居於當事諸司不通書問惟遇歲祲民饑即首倡
鄉紳請議捐賑事關學政士風必正色昌言多所匡扶奬借寒畯後生不啻口出郡守李公以廉平得民而坐為郎被察去郡民闔門乞留監司目為倡亂輒捕以兵公以大義折之監司愧其言乃解兵去郡以輯寧部使長吏干旄過謁時以幅巾出見出亦無所報謝曰老臣以不任朝謁罷安能僕僕趨公府乎對賓客子弟談說忠孝名理朝家典故及微時耕耘事娓娓不休踰九十後漸寡酬答惟斂容調息神觀澄穆殆天游也所遺山田數頃居廬僅庇子孫其書傳世者有陸學士雜著善俗毗議鄉會公約陸氏家訓
及詩文若干卷公生正德己巳二月初七日卒萬曆乙巳七月九日得壽九十有七元配封孺人贈夫人李氏某人女也公為諸生贅於其家與公食貧幾四十年又能推慈逮下蕃公之胤丁卯先卒子男三長未名殤次彥章即大行君俱顧孺人出顧孺人者太公以公艱嗣告諸廟而納者也庚子先卒次彥卿殤陳出又嘗繼族子彥璵國子生銘曰天篤皇祐保艾名世夢日公生墜星公逝道總羣流學本六經文明以止黻藻帝庭守虛抱冲褆躬如砥如淵斯凝如岳斯峙粵有負喁其視耽耽獨立不懼莫公敢餤考潤
棲衡託尚千古國之藩衞士之□矩厥迹彌隱而望胥崇蒲輪三御廼正南宮典禮寅清式我王度大政將聞歸田載賦煌煌明哲蹇蹇匪躬十事矢謨帝鑒貞忠卷舒以時潛見不測譬彼鴻冥亦猶龍德及耆而子既庶孫曾踰壯而第卦數復成稽公名壽史無其伍維衞武公維師尚友爰乘大化神與天行勒銘樂石永護玄扄
史／傳記／國朝獻徵錄／卷之四十七／刑部四／員外郎／王懋(P.58-1)
刑部山西清□司員外郎守原王公懋墓誌銘
澹園集
公與余交最善且久其卒長安邸也余馮而哭之為經紀其喪嗣子邦彥迓以南還將即茲萬年之宅非余志之而誰也公姓王諱懋德孺其字鄉人稱守原先生世家蕪湖考濟配某氏以嘉靖丁酉四月五日而生公少惺惚不羣十五補諸生甲子舉於鄉寔與余同籍錚錚以能文舄奕輩行矣少失怙事母有至性處伯仲退讓有恩禮仲乏嗣歿之日哀毀特甚與伯氏子分異產聽其自取而逋負身任之曰彼幼無
相累也已復減己業之半給之曰彼眾無相失也鳩茲濱大江賈人雜遝俗靡甚公請當道創精舍以為會所遷學宮以作士氣自是駸駸知向學云公精制舉業謂一第承蜩耳顧數上數報罷萬曆癸未謁銓典銓者試第一得湖州郡丞甫至武康民變起監司以屬公公單騎入下令曰母懼第自言所苦吾為若釋之賊皆羅拜即日散遣去烏鎮一豪猾勾引鹽盜恣睢里閈間莫敢問聞公名自縳請死獎其能悔縱之歸卒為良民過滛祠見僧蹤跡詭甚意動亟使索之得婦女衣物即杖其僧毀其祠公之芟夷非類而
袵席其長老甚具會大計郡人以居間不獲中公□遷陳州民無不涕泣送者陳俗纖嗇而武徤公至先獎進文學示向往歲侵斗粟千錢為發廩作糜大疫為設醫藥所全活甚眾巨盜張剌陰事持吏短長所不快立中以禍公廉得實即白當道遣人縛豪豪拒不出薦紳為豪關說日以百輩來公乃為好言聞若犯令甚夥若細人耳何至是第出吾為力白之豪喜詣公遽捽置獄中竟庾死徒黨屏跡吏民以安庚寅遷彰德府同知是時　天子封介弟為潞王道出彰德彰德守牧圉之弗捍一切倚公公毅然肩其事先
期謁　王左右陳說利害從者盡說服至之日郵傳供億省以數萬計公舒緩詳雅不動聲與色而一切治辦大氐此類　王之國適衞太守以罪去官縱橫郡中為民害當道無可柰何則以篆檄公眾聞公來驚曰是前彰德王公者邪即不逞勿令公知比至已帖息矣居恒官方人瘼興革利害往往精探其繇上官有所咨問或不待咨問而公白發其端靡不曲當顯重用事者皆引公自助其名聲噪一時以此無何內艱訃至哭絕奔還竭力襄事經三年仕宦之意遂絕蕪令葉君浙人也悉公治湖狀為具橐勸駕不得
已強起復除衞輝丞衞公故所拊循地百姓聞公□至喜甚而值歲大饑人相食　上大發帑藏遣鍾公化民為救荒使者使者至則盡以屬公公是時起白骨而肉之心力耗敝諸所調劑宛至中事窾所過輒署數語志梗概歸報使者使者大說命工繪為圖而以所署語系其尾轉聞於朝　上嘉使者功而公亦益蔚著晉補刑部員外郎無何奉　簡書慮囚北平公奮曰囚當死數也　天子且不忍死之以屬我我何以稱塞百一得牘晝夜自披閱務求生端為之平反活人無慮四百有奇故事諸曹所上牘不比法廷
尉平得駁放公所上無駁放每一奏至爭傳寫以為程謂二百年來所無者歷寒暑始得還少司寇呂朱兩公大才公爭欲得之守其郡而公業已病矣余是時有校士之役比出圍一再握手而公卒時丁酉九月二十五日也余與潘君去華躬為含歛俟其子至授之未幾而余且以罪廢嗟乎德孺與余年相亞地相望立朝先後相若比公即世而余亦罷歸里居藉令公於今在也必有以開余者而不可得矣大抵公性英敏而貌則雍容動止自矩大節屹然不可動而即之若春融與之語皆了了而氣不溢其純懿開明
吾黨鮮儷或謂公所為淵雅自天植又謂公陶汰於師友而反之性情之間粹如也庶幾能名公者哉公卒踰三年為歲庚子某月某日邦彥將葬公與配胡宜人某山之原屬余為之銘宜人賢婦也德不愧公公壽六十有一宜人壽四十有二子一即邦彥蕪湖縣學諸生娶李貢士女女一歸端中丞孫諸生汝洛孫一胤祥聘後太學女孫女一許聘姚大行子一豸銘曰謂公儒兮而吏則良謂公恂恂兮而諝則臧蓋進也有禆於國而退焉無愧於鄉偕厥妃兮于茲永藏過者式兮余銘也煌煌
史／傳記／國朝獻徵錄／卷之八十七／江西二／知府／康河(P.47-1)
贑州守康君河傳
許宗魯
康君名河字德清家於武功居湋水之濱因號湋川居士少質秀發長嗣家學與其從兄脩撰海兄員外浩皆以科第後先興起君治詩能得詩人旨奧發為詞章婉麗溫厚正則平達觀聽者感懲革化風被為多論者謂其得詩教焉故以之飾吏則司儲司稅以及典郡培本抑末通商裕賦植善布惠才賢之稱播於郎署著於郡國顯奕宏肆駕出流等古云不器君居之無忝焉然性爽介與人不瓦合方其居業與同業者評第文翰銓秩人物時出奇見以折人務奪其
氣乃已比其八官乃益殫才効職不畏難不辭勞不避嫌不規利故由之馳聲亦以之賈怨然其心則自負無悔也至其解仕而歸脫棄塵俗放情丘壑期反天眞一切世務蠲屏無遺奄然歸盡略無嬰繫謂非明哲鮮克如此於乎賢哉君中嘉靖壬午鄉試癸未進士歷官戶部主事晉員外郎再晉郎中出守兗州移守廣西內徙贑州病歸而卒年止五十有五子楹桶孫承吉論曰邰故有周之都邑古文獻之所萃也其山川炳靈代育聞人載在史錄彬彬然盛矣肆及我明康氏特鐘其美司空震發歷世不承內翰魁一
地官嗣光太守纂映海內家聲靡有甲於康者而文藻節行並轡前脩示型永學既偉且煥矣乃皆振迅未幾沈鬱旋至人邪己邪時邪勢邪益不可究竟矣志曰君子惟世之名匪世之榮久近之謂耳夫是則吾於湋川君也何憾焉贊曰湋川湯湯世澤流長有美少康白眉秀良誕鐘厥祥用賓於王筴于曹郎典於大邦不極其光斂而歸藏龍蛇其行屈伸孔臧楹桶嗣昌肯構肯堂慶祉煌煌維休無疆
史／傳記／國朝獻徵錄／卷之一百十／都司／宗禮(P.31-1)
佐擊將軍贈都督同知謚忠壯清渠宗公禮□
澹園集
嘉靖中島夷內訌㳂海處亡所不蹂躪時久不見兵革而閩浙直姦人陰內主之與相勾連亂益甚迨甲寅乙卯間嘉湖蘇松之禍棘矣　天子震怒有所誅逮不任事者特建大將旗鼓責以驅逐掃蕩而選諸偏將軍佐之樞臣論薦公勇武饒材畧令統所部民兵千詣浙直軍門聽調遣為應援計寔乙卯之十一月也公聞命慨然曰古以馬革褁尸自誓者豈異人任哉此行所不能自効寬上南顧憂者非夫也即日
兼程行所至秋毫無犯丙辰正月抵松江黃浦閘制府命止營禦新塲賊時新塲賊約千五六百人漳潮寧紹為賊翼者若土人入倭為鄉導者不下三千餘人皆兇狡而被虜供其使令者又二千餘人於是新塲百里間皆賊數躭躭虎視公數奮兵過浦挑戰有金娘子橋八師庄下沙諸處賊先後被創堅守不敢出至三月二十三日探柘林新城堡新倭二百餘登岸縱掠公提兵掩擊賊奔潰次日追至劉津村又新倭二千餘擁眾來公復提兵掩擊賊又奔潰會新塲舊賊與新至者合猝與我兵遇公分騎兵百為兩翼
用箭圍射當獲十數人又次日乘勝攻破新塲□□賊大慟倉皇奔新船遯去旋奪回被虜婦女六百餘口而新塲諸穴悉平前是以南人柔脆不任戰倭益張公婁剉之聞者相顧愕眙以為神四月總督胡公檄公隨賊所向追勦之連有吳江嘉興之勝十九日兵至崇德縣探倭至皂林勢且犯杭公兵遄往皂林迤西石橋止營禦之二十三日倭萬餘夾河來戰公統兵不滿九百人自寅至辰所殺傷多賊敗去頃之復來戰自辰至巳又自午至申賊番休來攻三戰三北死傷無算軍大振會石橋前鋒中賊砲橋失守公
被重傷猶褁創奮臂戰徒以九百當萬人眾寡遠不敵兼盡日乏食軍無後救者公力竭仰天疾呼曰死當㓕賊以報國遂遇害乃是日之暮也總督聞其事於朝　肅皇帝亟下詔褒之贈都督同知廕一子世襲指揮僉事予祭六壇謚曰忠壯建祠皂林額曰褒忠命有司以時饗焉夫公以身殉敵視聞命誓語如左券然璽書煌煌光賁泉臺延世之賞與國同久嗚呼公為不死矣公宗氏諱禮字周道別號清渠其先蘇之常熟人國初有阿佛公者從軍北征隸於燕己卯隨　成祖征討鄭村壩陣亡以弟成補授總旗白
溝河有功授應天衛世襲副千戶成生鑑鑑生浩浩生椿即公考也妣韓氏以公子彭年貴考贈都督僉事妣贈夫人公中嘉靖己丑武舉由祖職加二級署指揮僉事歷本衛軍政大寧都司北直民兵參將神機營佐擊歲積勞勣因以佐擊奉　命禦倭配石氏以子彭年貴贈一品太夫人生子二長孟言弱冠隨征柘林有功授祖職副千戶任至京營廵捕參將次即彭年廕指揮僉事中萬曆庚辰武舉有文武才自僉衛事至南京前軍都督府都督僉事以三十二年恩詔贈公榮祿大夫公之未生厥考艱子虔禱於神
正德庚午元日夢梓童帝君引一金甲神呼其名曰以為汝子初五日生公迄丙辰卒時年四十有七語云其生也有自殆公謂耶沒既久都督公來留都與余晤語問及世德乞余文為傳余念公精忠大節載在實錄合于史大書特書例故詮次其事俾後之人得攷鏡焉若乃生平孝友之行暨子孫婚娶之系則家乘備紀之不具論
史／傳記／國朝獻徵錄／卷之一百十八／釋道／釋大同(P.63-1)
佛心慈濟妙辯大師別峯大同公塔銘
宋濂
華嚴建宗始於帝心大士帝心作法界觀門及□□還源觀以傳雲華雲華傳賢首賢首既終而其徒慧苑等悉叛師說後百有餘年僧統清凉國師遙遵遐軌丕弘教緒國師傳圭峯圭峯傳奧後又復廢逸朗現父子相繼而作補葺粗完現傳璿璿傳源二師陰搜陽闡其宗於是乎中興源傳仲仲傳觀觀傳會會傳心心傳悟悟號竹坡自吳來越開法景德教寺越之有賢首教自悟始悟傳介介傳瓊瓊傳東山萃冥承國師之旨大能發越受學者至千餘人萃傳□□
遇遇傳今佛心慈濟妙辯大師同公上遡圭峯□□有六代矣公諱大同字一雲其號別峯越之上□□氏子世推簪纓之族父友樵母陳氏姙師巳十月父見龐眉僧振錫而行問僧來自何所曰崑崙山也竟排闥而入父急追之寂然無有也既出聞房中兒啼聲笑曰兒豈向來浮屠耶幼極俊爽覽諸載籍輒會其玄奧父授以辭章之訣握筆翩翩輒有可觀遂以纘承家學屬之母獨嘆曰是子般若種也可俾其纏繞塵勞乎命舍家入會稽崇勝寺從僧貴游巳而鬀受菩薩戒會春谷講經景德公復往依之獲□五教
儀玄談二書謁懷古肇師受四種法界觀懷古春谷皆東山犬弟子深於華嚴之學者也公天分既高又加精進之功凡清凉一家疏章悉攝其會通而領其樞要義趣消融智光發現識者心服之春谷陞主寶林華嚴教院召公謂曰子學精且博矣恐滯於心胷以成麄執曷從事思惟修以滌之乎公即出錢塘見佛智熙禪師於慧日峯下舊所記憶者一切棄絕唯存孤明耿耿自照如是者閱六暑寒佛智嘉其有成欲縻以上職不聽而去俄上天目山禮普應本禪師普應見巳期之如佛智公將久留普應曰賢首之□
日遠而日微矣子之器量足以張大之母久淹乎□也為贊清凉像而遣之公喜曰吾今始知萬法皆本一心不識孰為禪那而孰為教乘內外自此空矣亟還寶林見春谷且告之故春谷曰可矣乃命之司賓尋陞上座當時相從者皆宏偉之龍象公為分講雜華玄門會元統宗必極其所言宋故官徐天祐王易簡聞之相與崇獎弗置聲光煥著五尺童子皆能知其名郡守范侯某憐春谷僧臘巳高風之使讓其席公毅然不荅侯設伊蒲供延公親與之語公曰有是哉所貴乎道者在明師弟子之分垂訓後人苟乘其
耄而攘其位豈人之所為乎明公縱愛我厚名義不可犯也侯不覺離席把公臂曰別峯誠非常人也元延祐初始用薦者出世蕭山淨土寺公自念圭峯以來累葉相丞其間或絕或續繫執法者之賢否遂發弘誓力持大法晨講夕演雖至於勞勩弗敢少懈天曆初朝廷新設廣教都總管府遴選名山主僧一歸至公陞公住景德重紀至元中行宣政院遷主嘉禾之東塔公不赴時宰臣領院事乃改寶林寶林清凉肆業之地人咸為公榮公固守謙退遲回不上州□邑尹山林友社交疏延請亦不允至第二疏始投□
而起倣終南山草堂故事建高齋闢幽舍招徠俊又浙東西莫不擔䔲躡屩爭集輪下公竭忱開授比景德為尤勤法筵之盛不減東山時公復念許玄度皮道輿蕭詧三公程師孟汪仲舉二郡守有修建塔廟之勳立五賢祠以世祀焉至正初順帝御宣文閤近臣有以公之道行聞者帝嘉之特賜金襴伽黎衣帝師大寶法王亦畀以六字師號隱然作鎮江南宗門恒倚之以為重狀元忠介公泰不華守越病旱無以穰僉謂非公不可公為爇香臂上以請雨即澍公蒞事一紀餘以疾固辭堅臥崇福庵中未幾部使者持
節行郡迫起之元季寺焚於兵公奮然有為創演法堂及方丈室皆六楹間堂以實三藏梵典室以修首楞嚴期殿閣門廡將次第經營而時事日棘公因退處瞻博迦室年垂及於八十矣　皇明御極四海夏化設無遮大會於鍾山名浮屠咸應詔集　闕下入見於武樓獨免公拜跽之禮命善世院護視之次日復　召賜食禁中及還復有白金之賜洪武二年冬十二月得疾久不瘳口占辭眾語端坐而蛻實三年春三月十日也世壽八十一僧年六十五越七日遵治命就城南竹山准法闍維收餘爐瘞焉所度弟子
泰來元善如坻性澂慧朗智僊眞詣總該其嗣法分布列剎者則妙心大衍皋亭善現高麗若蘭景德仁靜姜山明善延壽師顗南塔國琛福城大慧景福性澄妙相道偁法雲道悅小寶林日益淨土梵翱也公神宇超邁伏犀插腦長身而玉立美談吐王公貴人輕重教門者公發論袞袞弗休其挺巳衛道理或不直雖斧鑕在前不少挫氣中歲稍涉魔事至中之以危去公不顧下帷卻掃日味華嚴其人一旦自斃然其游心文翰賓接賢公卿燕饗贐遺唯恐不盡其意永康胡公長孺吳興趙文敏公孟頫巴西鄧文肅公
文原長沙歐陽文公玄烏傷黃文獻公溍武威余□宣公闕咸樂與公交函詩往來無虛歲歲晚與安陽韓莊節公性李著作孝先唱酬於水光山色間尤極其情趣扶植他宗無塵毫猜忌聞其賢也歛袵不睱繼江恩師少林學也薦之主天衣天岸濟師台衡教也挽之尸圓通至於甄別人品摩厲後進三宗屢得其人古林茂師之主保寧馭下過嚴楚僧無賴者數人將愬之於公府公偶遇於旅邸設豐食食之從容謂曰吾雖不識古林聞其為禪林名德子等將不利之君子以為何如人不如且巳否則罹大咎也眾沉
吟良久稽首列拜而去事遂寢公性至孝自恨蚤喪父養母純至及亡春秋祭祀無闕且請名臣書父母羣行樹碑於墓生平無躁進意高麗瀋王遣參軍洪瀹施大藏經於二浙瀹自負通內外典不復下人入越見公茫然如有失力言於王邀公游燕都將振拔之過吳辭以疾而還持律甚嚴不敢違越撫世酬物終始如一不以久近為碍而散其誠逮革代之後囊無一錢唯存書史五千卷盡散其徒之能文者著述頗多未脫稿輒為人持去其外集曰天柱稿錄公自著詩文曰寶林編類聚古今人為寺所作者也嗚呼
賢首之宗不振久矣凜乎若九鼎一絲之懸公獨能撐支震耀使孤宗植立於十餘傳之後凡五十年非賢者其能致是乎濂總修元史開局於善世院茹獲識公公以濂為文獻公門人時相過從慰勞者甚厚及公既歿公之徒總該又與濂仲子中書舍人璲遊乃奉天衣萬壽禪寺住持元瀞狀來求銘久未及為而璲為該請之愈力今該以材獲選俾返初服為河間長蘆都轉運鹽使司判官又移書申言之今家食多暇據狀所書推原傳授行業之詳而為銘文辭雖繁而不殺者稱人之善法當如爾也銘曰　中天調
御說大華嚴最勝種智萬有俱含煌煌帝心冥承遐受昏蒙之中鑿開戶牗熾極而衰微燄欲灰不有清涼曷振其頹黃龍入夢鱗鬣照日首枕尾蟠臺之南北曾未再傳離而去之諸帥繼興是考是毗載之則升委之則墜丕弘在人道何行廢奕葉之餘靈承者公搴華茹滋號為法雄謂彼雜華如來智海於覺定中而得自在帝珠出現寶鏡臨空交光互照眞俗俱融不善效之或膠于相若不剗除孰非吾障旋光內燭耿耿孤明一法不立廓落無營安住毗盧靈慧自發內外皆空觀心無物出世度人從者如林據摩尼
坐揚清淨音旃檀熏心醍醐灌頂香味所加動靜雙領　詔下九門召入　禁廷恩光赫赩佛日增熒賢自之宗非公誰寄慧力之施護焉為至報緣巳終輕如蛻蟬定光常寂白虹在天龍鬼茲塔陰飈颯爽沙塵有生望門稽顙
史／政書／明萬曆續文獻通考／王禮考　凡十八卷／卷之一百三十二　王禮考十七／國恤下／皇明　二／嗣君即位／建文帝／四年(P.8072)
建文帝四年六月丙寅　諸王及文武羣臣請正天位丁卯諸將上表勸進戊辰　諸王上表勸進己巳　燕王謁　孝陵還　御奉天殿即　皇帝位　詔曰昔我　皇父太祖高皇帝龍飛淮甸汛掃區宇東抵虞淵西踰崑崙南跨交趾北際瀚海仁風義聲震盪六合朏爽閽
【圖】
昧咸際光明三十年間九有寧謐宴　駕之日萬方嗟悼煌煌功業恢于湯武德澤廣布至仁彌流姪允文以幼冲之資嗣守大業秉心不孝更改憲章戕害諸王放黜師保崇信奸回大興土木天變于上而不畏地震于下而不懼災延承天而文其過蝗飛蔽天而不脩德益乃委政宦官淫泆無度禍機四發將及于朕非得已也使朕兵不舉天下亦將有聲罪而攻之者允文曾不反躬自責肆行抵拒朕荷　天地　宗社之靈戰勝攻克擣之于埧上殲之于白溝破之于滄州潰之于藁城鏖之于夾河之于靈璧六戰已不國矣朕於是駐師畿甸索其奸回庶希周公輔成王之誼而乃不究朕懷闔
【圖】
宮自焚以自絕于　宗祖天地所不庇鬼神所不容事不可已朕乃整師入京秋毫無犯　諸王大臣謂朕　太祖之嫡應天順人大位不可以久虗神器不可以無主上章勸進朕拒之再三爰乃俯狥輿情已於六月十七日即　皇帝位大禮既成所有合行庶政並宜兼舉命府部等　諸司凡建文中所改易洪武政令條格悉復其舊革除建文年號仍以洪武紀年稱洪武三十五年
九月　詔諭四夷君長
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／郊祀樂歌(P.9479)
金郊祀樂歌
皇帝入中壝宮縣黃鍾宮昌寕之曲凡步武同
袞服穆穆　　臨于中壝　　瞻言玄壇
皇皇后帝　　禋祀肇稱　　馨香惟徳
降神宮縣乾寧之曲仁豊道洽之舞圜鍾為宮黃鍾為角太簇為徵姑洗為羽圜鍾三奏黃鍾太簇姑洗
【圖】
皆一奏詞並同
我金之興　　皇天錫羨　　惟神之休
女茲郊見　　有玉其禮　　有牲其薦
將受厥明　　來寕來燕
皇帝盥洗宮縣黃鍾宮昌寕之曲
因天事天　　惇宗將禮　　爰飭攸司
奉時罍洗　　挹彼注茲　　迺升壇陛
先事而虔　　神勞豈弟
皇帝升壇登歌大呂宮昌寕之曲
相在國南　　崇崇其址　　烝哉皇王
惟時蒞止　　至誠通神　　克禋克祀
於萬斯年　　昊天其子
昊天上帝奠玉幣登歌大呂宮洪寕之曲
穆穆君王　　有嚴有翼　　佩環鏘然
圓壇是陟　　嘉德升聞　　馨非黍稷
高明降監　　百神受職
皇地祗神寕之曲
肅敬明祗　　躬行尊贄　　其贄維何
黃琮制幣　　從祀羣靈　　咸秩厥位
維皇能享　　允集熈事
配位太祖皇帝永寕之曲
肇舉明禋　　皇天后土　　皇祖武元
爰作神主　　功昭耆定　　歌以大呂
綏我思成　　有秩斯祜
司徒迎爼宮縣黃鍾宮豊寕之曲
穆穆皇皇　　天子躬祀　　群臣相之
罔不欽止　　爼豆畢陳　　物其嘉矣
馨香始升　　明神燕喜
昊天上帝酌獻登歌大呂宮嘉寕之曲
郊禋展敬　　昭事上靈　　太尊在席
有配斯馨　　酌言獻之　　靈其醉止
福祿來宜　　以荅明祀
皇地祗泰寕之曲
袞服煌煌　　臨彼泰折　　於昭神宮
埋幣瘞血　　爰稱匏爵　　斟言薦潔
方輿常安　　扶我帝業
配位太祖皇帝燕寕之曲
烝哉高后　　肇廸丕基　　功與天合
配天以推　　薦時清旨　　孔肅其儀
來寕來燕　　福祿綏之
文舞退武舞進宮縣黃鍾宮咸寕之曲
奉祀郊丘　　雲門變舞　　進秉朱干
停揮翟羽　　於昭睿文　　復肖聖武
無疆維烈　　天子受祐
亞終獻宮縣黃鍾宮咸寕之曲功成治定之舞
掃地南郊　　天神以竢　　於皇君王
克禋克祀　　交于神明　　玄酒陶器
誠心靖純　　非貴食味
皇帝飲福登歌大呂宮福寕之曲
所以承天　　無過乎質　　天其祐之
惟靖惟一　　泰尊爰挹　　馨香薦徳
惠我無疆　　子孫千億
徹豆登歌大呂宮豊寕之曲
大禮爰陳　　為豆孔碩　　肅肅其容
於顕百辟　　皇靈降監　　馨聞在德
明禋斯成　　孚休罔極
送神宮縣圜鍾宮乾寕之曲
赫赫上帝　　臨監禋祀　　居然來歆
昭荅祖配　　圜壇四成　　神安其位
升歌賛送　　天人悅喜
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／宗廟樂歌(P.9489)
宗廟樂歌
祫禘親享皇帝入門宮縣無射宮昌寕之曲出入步武同
惟時昇平　　禮儀肇興　　鳴鸞至止
穆穆造庭　　百辟卿士　　恪謹迎承
對越祖考　　神宇攸寕
皇帝升殿登歌夾鍾宮昌寕之曲升階及將還板位皆同登歌
笙鏞既陳　　罍尊在戶　　升降有容
惟規惟矩　　恭敬明神　　上儀交舉
永言保之　　承天之祐
皇帝盥洗宮縣無射宮昌寕之曲
惟水之功　　潔靜精微　　洗爵奠斝
于德有輝　　皇皇穆穆　　宗廟之威
宜其感格　　福祉交歸
皇帝降階宮縣無射宮昌寕之曲
於皇神宮　　象天清明　　有來肅肅
相惟公卿　　禮儀卒度　　君子攸寕
孔時孔惠　　綏我思成
迎神宮縣來寕之曲黃鍾宮三奏大呂角二奏太簇徵二奏應鍾羽二奏詞同
八音克諧　　百禮具舉　　明徳惟清
至誠永慕　　神之格思　　雲軿風馭
來止來臨　　千祀燕處
司徒引爼宮縣無射宮豊寕之曲
維牲維犧　　齋明致祠　　我將我享
吉蠲奉之　　愽碩肥腯　　神嗜為宜
千秋歆此　　永綏黔黎
始祖酌獻宮縣無射宮大元之曲
惟酒既清　　惟殽既馨　　苾芬孝祀
在廟之庭　　羞于皇祖　　來燕來寕
象功昭德　　先祖是聽
德皇帝大熈之曲
萬方欣戴　　鴻業剏基　　瑤源垂裕
綿瓞重熈　　式崇毖祀　　爰考成規
籩豆有楚　　益臻皇儀
安皇帝大安之曲
爰圖造邦　　載德其昌　　皇儀允穆
誕集嘉祥　　明誠昭假　　積厚流光
祗嚴清廟　　鐘石琅琅
獻祖大昭之曲
惟聖興邦　　經始之初　　鳩民化俗
還定攸居　　廸徳純儉　　志規遠圖
時哉顕祀　　精誠有孚
昭祖大成之
天啟施源　　貽慶定基　　率義為勇
施德為威　　耀武拓境　　功烈巍巍
永昌皇祚　　均福黔黎
景祖大昌之曲
丕顕鴻烈　　基緒隆昌　　聖期誕集
邦宇斯張　　尊嚴廟祐　　昭格休祥
煌煌縟典　　億載彌光
世祖大武之曲
桓桓武功　　天鑒其明　　惟威靈疊
惟徳綏寕　　神策無遺　　鴻圖以興
皇孫孝祀　　遹昭厥成
肅宗大明之曲
於皇神人　　武烈文謨　　左右世祖
懐柔掃除　　威震遐邇　　化漸虫魚
垂光綿永　　成帝之孚
穆宗大章之曲
烝哉文祖　　欽聖弘淵　　慈愛忠信
典策昭然　　歆此明祀　　繁祉綿綿
時純熈矣　　流慶萬年
康宗大康之曲
惟明惟聽　　燁燁神功　　儀刑世業
昭格上穹　　持盈孝孫　　薦芳斯豊
錫我福祉　　皇化益隆
太祖大定之曲
功超殷周　　徳配唐虞　　天人恊應
平統寰區　　開祥垂裕　　肇基永圖
明明天子　　敬承典謨
太宗大惠之曲
巍巍徳鴻　　無為端扆　　祚承神功
究馴俗媺　　清宮緝熈　　孝毖時祀
欽奠著誠　　犧尊嘉旨
熈宗大同之曲
昭昭令德　　神基丕承　　對越在天
享用躋升　　於穆清廟　　來燕來寕
神其醉止　　惟歆克誠
睿宗大和之曲
皇祖開基　　周武殷湯　　猗歟聖考
嗣徳彌光　　啟佑弘緒　　長發其祥
嚴恭廟享　　萬世烝嘗
世宗大鈞之曲
神之來思　　甫登于堂　　祼圭有瓉
秬鬯芬芳　　巍巍先功　　佑啟無疆
萬年肆祀　　孝心不忘
顕宗大寕之曲
於皇神功　　有嚴惟清　吉蠲孝祀
惟神之寕　　對越在天　　綏我思成
敷祐億年　　邦家之慶
章宗大隆之曲
兩紀踐祚　　萬方寕康　　文經天地
武服遐荒　　禮偹制定　　徳隆業昌
居歆典祀　　億載無疆
宣宗大慶之曲
猗歟聖皇　　三代之英　　功光先后
徳被群生　　牲粢惟馨　　鼓鐘其鏗
神兮來思　　歆于克誠
文舞退武舞進宮縣無射宮肅寕之曲
明明先皇　　神武惟揚　　開基垂統
萬世無疆　　干戚象功　　威儀有光
神保是享　　昭哉降康
亞終獻無射宮肅寕之曲
涓辰之休　　昭祀惟恭　　威儀陟降
惟禮是從　　籩豆靜嘉　　於倫鼓鐘
惟皇受祉　　監斯徳容
皇帝飲福登歌夾鍾宮福寕之曲
犧牲充潔　　粢盛馨香　　來格來享
精神用彰　　飲此純橲　　簡簡穰穰
文明天子　　萬夀無彊
徹豆登歌夾鍾宮豊寕之曲
孝祀肅穆　　明徳以薦　　樂奏九成
禮終三獻　　百辟卿士　　進徹以時
小大稽首　　神保聿歸
送神宮縣黃鍾宮來寕之曲
潔茲牛羊　　清茲酒醴　　三獻攸終
神既燕喜　　神之去兮　　載錫繁祉
萬夀無疆　　永保禋祀
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／金殿庭樂歌(P.9509)
金殿庭樂歌
大定七年正月上冊寳皇帝將升御座宮縣樂作太簇宮泰寕之曲降座同
徳隆帝位　　承天而興　　侯邦來庭
民居安寕　　歸美以報　　傳之無極
鴻名徽稱　　夀時萬億
冊寳入門奏天保報上之曲
四方既平　　功歸聖明　　定功巍巍
丕享鴻名　　股肱良哉　　揄揚元首
儲精優游　　南山等夀
奏冊寳官將復班位奏歸美揚功之曲
聖徳高明　　萬邦咸休　　錙銖唐虞
糠粃商周　　惟時群臣　　對敭稽首
天子明明　　令聞不朽
冊寳初行奏和寕之曲冊寳將升殿皇太子自侍立位至降皆同
四方攸同　　昭哉成功　　時和年豊
諸福來崇　　英聲昭騰　　和氣充塞
於乎皇王　　惟夀時億
皇大子升殿賀奏同心戴聖之曲
穆清皇風　　遐方來同　　於昭於天
物和歲豊　　丕受鴻名　　對揚偉績
純嘏穰穰　　敷錫罔極
上夀皇帝將升御座宮縣和寕之曲同前
舉酒萬壽無疆之曲
四海太平　　吾皇之功　　群臣對揚
誕受鴻名　　霞觴瓊腴　　君王樂豈
皇天垂休　　萬夀無極
太子升階降階及與宴官升殿並奏和寕之曲同前
進第一爵登歌奏王道明昌之曲
對天鴻休　　于以鋪張　　巍巍煌煌
超冠百王　　皇圖皇綱　　時惟明昌
祉福無疆　　于民敷揚
行群官酒宮縣和寕之曲文舞入設群官食奏功成治定之舞三成止
聖徳高明　　如天聰明　　多方治平
功大有成　　流于聲音　　形于蹈舞
頒賞群臣　　以昭禮遇
進第二爵登歌奏天子萬年之曲
惟明后御寰瀛躋升平飛英聲功三王徳五帝游巖廊億萬歲
行群臣酒宮縣和寕之曲武舞入設群臣食奏四海會同之舞三成止
地平天成　　時和歲豊　　迓衡弗迷
率惟敉功　　受天之祐　　四方來荷
于萬斯年　　不遐有佐
進第三爵登歌嘉禾之曲
景命赫斯歸吾皇仁風洋洋被遠荒琛贄旅庭趨明光
【圖】
氣和薰蒸為嘉祥殊本合穗真異常庾如坁京歲且穰猗歟鴻休超前王播為聲詩傳無疆行群臣酒設群官食群官降階宮縣並奏和寕之曲皇帝將降御座奏泰寕之曲並用太簇宮
大定十一年行冊禮十八年上受命寳皆有樂章不悉載
大定二十七年三月冊皇太孫皇帝將升御座宮縣泰寕
【圖】
之曲並姑洗宮
上天叢休　　申錫祚胤　　孫謀有貽
臨軒體正　　煌煌上儀　　欣欣眾聽
隆我邦本　　無疆惟慶
皇太孫入門奏慶寕之曲出門同
寳源流光　　流光惟遠　　孫謀有貽
慶緒昭衍　　於樂眾望　　於皇偹典
動容周旋　　承茲嘉羨
群臣合班奏順寕之曲
冕旒當宁　　徽章偹舉　　綵仗充庭
金石列簴　　濟濟多士　　翼翼就序
海潤山暉　　傾聽樂府
皇太孫復受冊位奏保寕之曲
禮之攸聞　　丕建世嫡　　眾論恊從
天心不易　　名崇震宮　　辭著瑞冊
社稷宗廟　　無疆夷懌
史／政書／明萬曆續文獻通考／樂考　凡八卷／卷之一百五十七　樂考五／樂歌中／皇明　一／歴朝事例　一／太祖　擬朝會樂章(P.9633)
擬朝會樂章凡二十六首
升座　　　　　　　　　　奏泰安之曲
金門洞開寳座尊崇煌煌龍袞穆穆　聖容俯臨萬國高拱九重臣民稱賀玉帛攸同
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／歷朝事例　二／太祖　祭告天地樂章(P.9649)
祭告天地樂章後更定
迎神
天道大矣物繇以生地道廣矣物因以成惟鴻恩是資惟禋祀是明神之格兮瞻繽紛其並迎
奠玉帛
奠以嘉玉栗而温兮薦以重幣燁其文兮庶鑒茲哉斯禮之存兮
奉牲
既虔我祀既具我牲角貴繭栗心之誠有苾其芬于豆于登五音會合祝而平
上帝酌獻
仰明明瞻巍巍如事父慄以夔物莫稱德曷報之酌用
【圖】
陶匏斯其宜
地祗酌獻
勢廣厚德含弘五行具百物生承天之施功之成何以報貺醑惟馨
上帝亞獻
父事惟天格神以心赫赫在上洋洋若臨樂既具止有鏘其音酌言再之庶明明之降歆
地祗亞獻
母事惟地物無不載九賦既登百貨是頼罔敢煩而瀆罔敢忽而怠昭茲加貺沛兮未有艾
上帝終獻
禮行匪懈祀事兆明瑤席菲菲華鐙煌煌豐我粢盛潔我豆觴陰陽之和邦家之昌
地祗終獻
六府孔修生我兆民廣厚之功陸海之珍洞洞屬屬清醑以陳所佑維德禎祥其增
分獻
鸞輿下臨從百神金支秀華耀五莖雲峨峨靈欣欣位以序列享明禋
徹爼
禮嚴厥初尤慎乎終徹以示敬儀雍雍嘒嘒管簫五音從
望燎瘞
在繅維玉在篚維幣禮從厥初乃燎乃瘞凝屹立□□匪終怠
送神
神飈若馳矞雲上翔蒼龍並騰車以行顧茲瑤壇兮尚有榮光
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／代祀大濟樂章(P.9682)
代祀大濟樂章
降神
大行之西兮王屋之東危巔密岫兮實神所宮發為沇兮注為榮注流顯伏勢愈雄出雲致雨兮灌濟千秋萬歲兮報祀同
迎神
陰雨颼颼寒景流神之來兮驂兩虬蠙珠結佩琅玕銶
【圖】
湘靈作儐原胥儔先驅欲至妖氛收夔魖歛迹魍魎愁
禮神
招搖轉兮夜未央庭燎舉兮天有光象在陛兮豋歌在堂庶羞盈爼兮醖酒盈觴神兮神兮爾惟嘗玉帛煌煌兮誠所將
初獻
神兮至止御法宮縞衣玄裳蟠兩龍元精耿兮貫白虹休徵應兮來清風駿奔走兮嚴百工爵一奠兮誠始通
亞獻
綵雲密疇流蘇敷錦裀重匝鸚鵡鋪明靈妥兮歡且娛慰我明兮錫以符和氣暢兮甘霖煦爵再獻兮誠已孚
終獻
馮皷舞忻且抃蜿蜒嬉遊隱無見群靈百怪歘變幻神載歆兮樂昭鑒福我君兮壽無筭爵終獻兮誠靡間
承釐
天子壽考民物休降神祉兮該九州尊神和氣迎神庥虎拜稽首誠愈修神兮神兮良厥猷作神羞兮予爾尤
樂神
吹管兮鳴簫皷鍾兮伐鼛都盧漫衍騰神鱉玄冥起舞黔雷跳神載懽兮何所昭休嘉砰隱妖祥消
送神
膏鳳輦兮排龍馬蜺旌羽盖兮紛布野赭鞭鞭山兮山
【圖】
為赭金戈指天兮天亦挎九垓八埏兮恣上下雲旗飛兮神去也
史／政書／明萬曆續文獻通考／封建考　凡七卷／卷之一百九十六　封建考六／皇明　三／皇明封建事例／違例請封(P.11669)
違例請封
今上萬曆十九年正月十一日禮科都給事中胡汝寧復
【圖】
奏　瀋王珵堯原奏比例陳情懇燭例前進封准　賜郡爵事又　懷仁王府管理府事奉國將軍充奏懇比例補　賜名封事俱奉　聖旨下禮部臣等看詳間在　瀋王珵堯謂伊祖　靈川王繼伊叔祖　懷王之後進封為　親王後伊父　瀋宣王恬交及珵堯俱承襲　親王而親弟珵豈珵延亦得封為郡王陳乞之意如此但查得　宗藩要例凡郡王進封　親王者日後子孫除承襲　親王外其餘俱依原封世次授以本等爵級不准加封明例昭然本　王安得妄意陳情以撓成法乎即云例前加封者姑准照常傳襲當時恐已封者一一查革未免滋擾故為姑准之說耳非謂例前未
【圖】
封者今復得封之也故又云例後加封者查照世次改正即　秦府雖冒封亦當改正之例豈可援以為例哉矧　郡王得進為　親王而所支祿米仍支　郡王之數蓋明其實非　親王又安得冒昧陳請而以郡爵予其諸子耶在　懷仁王府奉國將軍充謂　伊府鎮國中尉俊莊先娶安氏為妾被積校騙財物詐冒部帖以致失誤請婚蓋欲明其非擅婚也非擅婚則當補母之封則當給子之名為他日受封之地陳乞之意如此但查得　宗藩要例凡請封請名過期至十五年以上者立案今俊莊既係隆慶二年選娶安氏至今二十餘年矣豈得復來展辯補封乎稱原與俊析等一同駁
【圖】
查明當必同時補封何馬氏母子俱已補封而獨莊與安氏立案此其中必有說也且選婚請封先從長史教授查勘申呈廵按衙門核實具奏本府並未聲說廵按具奏之由止云積校誆詐此尤不可曉者大抵法之不行親貴壞之要例森嚴皆斷自　宸衷與　各宗共守者乃　二府巧為轉辯圖遂己私恐一人作俑眾皆效尤天下　宗室行且紛紛多事而　朝廷之上奏擾無虗日矣臣乞　勅下該部嚴行禁諭將　二府所奏立案不許再瀆庶法守一而要例非徒為虗文人心肅而各相安于分義也奉　旨禮部一併看了來說　四月禮部奏抑情伸法以杜　宗藩冒濫事　又奏乞正
【圖】
王封事奉　旨這冊封數內如何不開　瀋府　朝廷親親之情既已許定豈可中止連婚期都誤了著再開來只與封王名色仍支將軍祿米情法兩全再不必執奏欽此臣竊惟情偶發于一時法常昭于萬世情無竆而法有限兩者每相權焉不可過也我　世宗肅皇帝　宗藩條例　郡王繼襲　親王其餘止封本等爵給盖已權情法之中矣　瀋藩珵堯以　郡王繼襲　親王者珵旦封于例前猶未抑法以伸情珵几封于例後尚當抑情以伸法若珵豈珵延又希　郡王之封則情窮于不可濫法比于不可加矣臣仰窺　聖意非不知此但為　朝廷親親之情不忍違　瀋王之請耳凡在
【圖】
天潢之派孰非　朝廷之親　九廟之親若盡則遷子孫之待　祖宗且不可過況子孫乎且親親有等則諸宗各守其分而帖然無逾涯之心其為親也公而普親親無等則　諸宗不勝其求而翹然有觖望之志其為親也私而僻　皇上謂已成之命不可中止顧獨不念　祖宗已定之例不可輕變乎自今以後　諸宗有請遽抑之則已開其端欲槩與之則又嫌於濫得之者固為非分之榮失之者終抱不均之嘆臣恐　皇上所以紹休　祖考敦睦九族者誼不如是也　皇上又云今後再有援例的該部科參來夫與其防　各宗違例於將來孰若禁　本藩違例於今日不慎之發源而欲
【圖】
遏之於末流臣知勢必不得已也大抵　祖宗之法輕變易經守難　君父之旨阿狥易執奏難　皇上為　祖宗守法臣等為　皇上執法期于上下相成而已昔陶唐議法帝堯曰宥之三臯陶曰執之三然帝堯終不以宥之之仁奪陶執之之法故萬世稱明良之遇者必曰有唐臣誠不敢自比臯陶而所仰望於　皇上誠不敢少後于帝堯也故輒復冒昧執奏如此伏乞　皇上仰遵　祖制俯鑒臣愚亟止　王封仍將軍爵級俾得及時選配不誤婚期　成憲不移孰啟凌夷之漸分守素定誰開矯假之門庶幾情法兩全奉　旨這事情已屢有　旨了該部如何又來執奏即便遵行　三月初
【圖】
十日禮部尚書范謙等奏　秦王誼患乞　恩改正封爵隨經禮科都給事中薛三才等題參　諸藩越例請封懇乞申飭臣等隨例題覆奉　旨　秦王為誼患請封　郡爵　朕念首藩准與封不給祿仍不為例餘依擬欽此仰見我　皇上篤愛　首藩與之以　王封至仁也而猶靳之以祿限之以例大義也第恐封頒而冒濫易起例淆而法守難遵夫　宗藩條例一書　皇祖頒布中外令　各藩共守之無親踈無遠近不得而假借焉故進封　親王一欵日後子孫除承襲外其餘俱依原封世次授以本等爵級不准加封明例昭然乃誼患之所請則何如也先是懷卷以　定王再從姪由
【圖】
鎮尉而承　定王之統誼患以　靖王嫡第三子由　郡爵而襲　親王之封今又欲併其庶兄而加封　郡王蓋　典制之所不載而于例大有相違背者我　皇上既是科臣之議而前後　明旨一則曰不為例一則曰以後不許援例瀆請蓋明知例之不可特以篤念　首藩姑為此寬假云耳夫　皇上念　首藩而為誼患申請誼患獨不自念　首藩而為　皇上守法乎語云行法自貴近始故　秦府而守法則　諸藩兢兢恪守必曰　朝廷有不可撓之法即　首藩不得以妄徼而吾何可以私覬　秦府而不守法則　諸藩兢相慕效必將曰均一　天潢之派也　秦府可以倖徼而　恩
【圖】
何靳于一府從此隨乞而隨與則　恩日濫觴何以明　典制倘有與有不與則法非盡一何以示遵守臣等反覆思之無一而可也且　皇上豈以　秦府之徼恩者猶未足耶夫誼患原封奉國中尉後加封鎮國將軍此其爵踰五級所徼　特恩亦是不薄謹按條例例前加封者姑准照常傳襲例後加封者查照世次改正煌煌　祖制明炳日星及查誼患以十四年加封鎮國將軍尚在改正之列今應改正者不行改正而不應加封者乃欲加封抑何其牽合附會圖遂己私之若此也先年　秦藩乞封　明旨嘗云　特恩不為例矣未幾而　瀋藩輒援例以請當日　瀋藩之請封　明旨又云
【圖】
有援例的該部科叅來矣今未幾而　秦藩又比例瀆奏後之視今又安知不猶今之視昔也此其漸寧可長乎伏乞　皇上收回　成命仍嚴　諭本藩恪守成規毋復瀆擾妄希封爵則典禮明而　朝廷無凌夷之漸分守定而　宗藩絕矯假之門　宗社幸甚天下幸甚奉　旨朕知道了著遵　前旨行
集／總集／明經世文編／序／黃澍序(P.15-1)
序
明興二百七十有餘載遐靈四暢元氣周匝才激風烈所在瀰淪蓋文治之隆於斯極矣而規模宏闊綱密目繁始未嘗不詳明整肅而後凌遲也木蠹蟲生薪炎鼎沸識者於是致歎
祖宗朝允文允武之實政廢為簿書期會之虛文意寓風刺抑
重有憂矣矧今日而憂特甚南寇北奴日益滋大乃文人柔弱既已論卑氣塌無當
上旨凡而呫哦誦記自章句而外無聞焉毋論天文斗宿地脉龍蛇通靈遐光元聲大律之書未曾夢見即昭彰如漕馬鹽茶按部如九邊圖塞星列碁布如坵堘圖甲揭鼓如屯鑄爛陳如孫吳諸葛兵法持
一往叩東支西吾如拾敗芰於零霜丐殘羹於覆鼎縱有所得皆出棄餘又矧嗜欲營營本原淆混生殷憂逼仄之時希倖於優游福勝之事懷此𨕥也以往即奈何欲佐
聖主成唐虞三代之治乎同盟徐闇公陳臥子宋尚木三君子慨然念之收拾
昭代爰集群文彙成一書顏曰
經世觀其昭統品題宏敷理體疏義鋪張琅琅法物誠哉一代之鴻章千秋之盛業也原夫三君子之用心蓋不勝郅隆之樂江河之蹙焉當
二祖開天文思萌蘖意主剏革胡元驅除內宄從龍靖難諸賢大功既成無煩議論迨夫
景陵恢彌天之羅
裕陵啟綢繆之釁
茂泰以還迄今
康廟家謀戶斷蓋已方軌周模備存殷鑒
永陵在位四十餘年會當煩興雲龍輻輳天蓋多留賢才以啟
隆慶之治而我
皇祖適逢其盛四十年以前父老欣欣願望太平揆厥原本良由
聖主從容以論思哲臣誠明而抒
讜或振臂伸睂於盤䥘之中或慘澹經營於寤言之頃或舍已而攬眾多之謀或違僉而行獨斷之智或度事如神赴若影響或遟應若鈍屹如山嶽披綜排宕颯颯向人恨不同時乃爾餼歎是猶溯泉而達伊洛觸目而見琳瑯三君子之為此也蓋其樂也若廼微茫之數兆乎陰陽治亂
之間間不容髮石畫奪造化之功秘謀犯鬼神之忌則亦有策勒金碑身膏銅釜
裕陵之復辟
康陵之阻轍
永陵之議禮英風偉論既如此艱難義命又如彼抑或韜略蘊神多難畏事人微於身前言徵於定後低留憫惻而莫可誰何者未易勝數抑或所言
平平聞見忽置浸淫潰壞輒追曩謨坐此之類亦云多矣是故言之未必即行及其行之而已不可復智昧相乘循環無已此
聖帝謀臣所以撫膺長歎於失時也豈非魏徵之所反覆而爭陸贄之所危坐而議者歟三君子之為此也是則其慼矣慼之維何
國朝良法美意未變於㫺士大夫矜文學之彥修儒雅之容十室獨有顧溦風搖之動見露肘致煩
天子咨嗟改容欲詘文右武有君無臣辱在科目
聖人之憂士大夫之恥也洪惟
二祖
列宗先後輝暎經濟之材不借異代以余約略近輓在
英宗則以王于兩忠肅為倡周文襄耿清惠為輔在
憲宗則以王端毅項襄毅為傑李襄敏陳康懿為輔在
孝宗則以馬端肅劉忠宣為冠倪文毅一人為輔在
武宗則以王文成李康惠為首胡端敏為輔在
世宗則以張永嘉為最徐文真為輔是皆具命世之才經世之
識持世之學故其勳召爛然文章踔約於今為烈功等開剏他如周襄敏以片言而釋諸將疑阻黃文簡之策阿魯台一言洞徹如立高岡李文正之辨倉糧談言微中遂免輸邊之煩又其尤者倪文毅邊事狀略魄動指寒今猶在星辰河嶽間其論邊漕也毋憚一時之勞而失久遠之利
李康惠之築堡屯田劉忠宣之兵政弊端十事言重詞複中有大美存焉若是者全篇固資徽謨隻語亦存綱略稱此以求揄美闡幽雖層必錄片羽碎金偶見亦鮮本
聖門不以人廢之條奉
明王言者無罪之例茲義所存梗槩備焉矣或有難者曰大禹疏河未聞旁搜水經咎由明
刑豈必曾讀律令若之為是業也糟者猶糟粕者猶粕恐刻舟再譏於昭明膠柱徒姍於鼓瑟曰是不然絕智奇才不常有而中才常有患坐不讀書耳譬彼賤工妄施琢削必患血指守高曾之䂓矩寸量尺度雖無五鳳樓之觀而一架一椽聊備結構故曰前事之不忘後事之師三君子
者豈不知
聖明在上必有殊尤曠絕之佐厝國事於盤石運前籌於掌握是編蓋為中才說法而要之二伯餘年典章煌煌昭揭即絕智奇才豈有舍筏而登寶山羃炬而洞雞鼎者張芝評事曰一識所效有限而見聽所及者廣柳河東亦言具方剛之力不得馳驅疆場佐戎
行致死命欲報國恩惟有文章然則二三君子之從事次斯也其志意亦已較然明白於天下矣
客越盟社弟黃澍拜識
集／總集／明經世文編／序／張溥序(P.22-2)
序
余每開卷恨今人不如古人然居今之世為今之人慕說讀書上視古人其難倍之三代以來著書寢廣秦火蕩滅所存頗微漢儒興學論說日繁窮年皓首後世莫及然業有專家學者通一即享高名降而今日聚書如林談兩京則遺魏晉言六朝則闕唐宋
此詳彼畧仰屋竟夜其難一也前代文字爾雅可觀得其一篇諷詠不倦世代漸移語言俚雜卷充棟宇披排欲睡其難二也有志之士敝蹝章句放意典墳非不自命豪傑然逡巡兩難之間垂老而無一成者多矣余間語同志讀書大事當分經史古今為四部讀經者輯儒家讀史者辨
世代讀古者通典實讀今者專本朝就性所近分部而治合數人之力治其一部不出二十年其學必成同志聞者咸是余說而雲間徐闇公陳臥子宋尚木尤樂為之天才英絕閉關討論直欲以一人兼四部不難也客年與余盱衡當代思就國史余謂賢者識大宜先經濟三君子唯唯
遂大搜羣集采擇典要名經世文編卷凡五百偉哉是書
明興以來未有也右文之朝人尚史學綜覽
昭代著作多塗鄭鄧體倣史記焦雷傳記人物典章捃於勞徐治法述於吳鄧書雖通行義例未顯王弇州朱烏程鄭上饒李湘陰饒進賢周梁谿各有論譔雅稱史裁然或功
半而人亡或身沒而言隱孰有分別政事明白讜言如文編者哉三子志存治世詞不苟榮進善退惡一稟春秋文編所載網羅稍寬有補兵食中禮樂者殷勤收錄不忍遐遺使
明主見而拊髀執事聞而交儆用其言而顯其人棄其人而存其言賞罰自在也其思深
其文遠矣
成祖建極大典始脩
英宗紹業統志克撰
列聖相承如會典集禮諸書累有　敕纂煌煌乎
高祖之志也
聖人在上制作方盛設以三子典職其間筆削良史必能敻越前代豈特雲臺高議東觀頌德而已哉宋時司馬文正
既作資治通鑑復與劉道原議取其時實錄正史㫄采異聞續為後紀後以召相不果至今宋無佳鑑海內痛惜今三子悠游林麓天假以時載筆之始又先以　國家為端他日繼涑水者其在雲間乎
社弟張溥題
集／總集／明經世文編／卷十三／榮國恭靖公集／頌／平胡頌(P.92-2)
平胡頌
臣昔聞　太祖聖神文武、欽明啟運、俊德成功、統天大孝高皇帝、繼天立極、平定四海、成大一統、分封諸子以蕃　王室、繄我　太祖。見　皇帝陛下蚤具　大智。雄武英斷。出於人上。遂封於燕。　太祖嘗謂羣臣曰。吾　王坐鎮朔漠。朕無北顧之憂矣。四十餘年。天清地謐。胡塵不飛者。皆　皇帝之力也。洪武戊寅太祖賓天　皇帝繼登　大寶、應天順人。四國仰化、九夷來歸、梯山航海。貢犀象而獻寶玉者。　庭無虛日。三軍萬姓。雍和緝熙。若唐虞之世。天地神明。至於昆蟲草木。罔不喜豫。　陛下端居　九重、退奸進賢、崇德信道、以詩書為宮室、禮樂為園苑、文章為冠裳、仁義為心腑、恭儉淵默、正已南面、古之賢王、遠不及矣、惟此殘胡遺孽、梗化不庭、跳踉草野、肆虐讎殺、　皇帝曰吁、此胡虜者、生於沙漠、昏懵無知、而未嘗聞
一善言見一善行、所以從逆滋惡徒欲殞厥命耳、朕甚憐之、且遣使賫　敕書以撫諭、欲其自省、改惡而全生也。豈意胡賊反不順　命、拘殺我信使、寇攘我邊陲、　皇帝不得不怒、乃謂廷臣曰、胡賊禽獸人也不知禮義、惟務橫逆、罪不可宥、朕當親率六軍、以討之、羣臣載拜稽顙言曰、蕞爾胡虜、狐豕之類、跳踉呌呶於無人之境、豈知　天下之大小也、若舉兵討之、烏足以當我熊虎之將、願　陛下運籌於　九重之上、決勝於萬里之外、可也、氷谷雪磧。人所不堪。其可枉聖駕。而勞玉體歟。　皇帝曰吁、卿等所言、愛朕之過也、豈不聞軒轅氏之戰蚩尤於涿鹿乎、朕但知殺賊以安天下、何恤此行勞苦、爾卿等無載言、於是即命將帥、整師旅、齊隊伍、節鉦鼓、禡旗纛、鑿山開道、輓粟飛蒭、百物畢備、差日啟行、爰于永樂庚寅二月、春日載陽東風扇和。　陛下出九重之城。御六龍之車。百靈導於前。萬騎擁於後。金盾雕戈而耀日。羽旄彩幟以遮天。虎賁之士。何其勇也。魚麗之陣。何其大也。號令一出、遵行恐後、奉公惟厪不速而疾、曾未及月、即
抵虜境、羣兇嗷嗷、無處逃命、摟其窟穴、盡其醜類、所獲馬駝牛羊不計其數、掃淨朔漠洗清草野、士卒卷甲、兵不血刃、誠為王者之師、自古所無有也、凱奏　駕還、山川清明。父老黔黎。爭拜於道。昔之呻吟者。皆化為謳歌矣。　皇帝乘　鸞輅。登　天門。御　宸極。告　社廟。天日順祥。神人胥慶。　太祖昔封　帝于燕。坐鎮朔漠。孰知今日之明驗也如此　太祖在天之靈寧不慰悅也哉。　皇帝陛下。神功聖德。當載之史冊。被之絃歌。勒之金石。以垂萬祀。此臣子之所先務也臣廣孝忝在文職、雖短才淺學、不足以發揮盛烈、豈可默默而已乎、遂作頌百拜以獻、頌曰、於赫　皇帝。蚤以雄武。受封燕兮。坐鎮朔漠。胡塵不飛。四十年兮。　太祖陟遐。繼登　寶位。握乹符兮。道齊三皇子養萬姓。永蘿圖兮。聲色犬馬。珠玉金貝。不為寶兮。詩書禮樂。制度文章。是所好兮。退奸進賢。化育流行天下平兮。胡虜無知。猖獗草野。侮邊城兮。　皇帝赫怒。即日舉兵。　躬行討兮。狐豕之類彼惡敢當。若摧槁兮。六師煌煌。萬騎孴孴示天威兮直抵虜境。羣
兇倉皇。無所依兮。殲厥大憝。宥其徒眾。何寬仁兮。七卒卷甲。兵不血刃。盎如春兮。凱奏　駕還。歸馬放牛。如雲集兮。父老羅拜。來迎　鸞輿。歌且懌兮。奠於山川告于　社廟。鬼神會兮。北南一覽。盡歸　王化。大無外兮。　神功烈烈。　聖德巍巍。與　天齊兮。紀諸史冊。刻之金石。昭萬世兮。
集／總集／明經世文編／卷十七／楊文敏公文集／頌／平安南頌(P.129-1)
皇明經世文編卷之十七
華亭徐孚遠闇公　宋徵璧上木　陳子龍臥子　彭賓燕又選輯
周立勳勒卣參閱
楊文敏公文集
頌
楊榮
平安南頌
皇天眷命于大明、開千萬世太平之鴻業、　太祖高皇帝龍飛淮甸、順天應人、掃清六合、凡際天薄海、大小蠻夷之國、罔不臣服、歲旹貢獻、襍遝、後先無有少懈、目歷代以來、土地之廣、幅員之長、未有若今日之盛者也、我　皇上既嗣大統、奉若天道、率由舊章、臣民守職、夙夜惟寅、而海外諸蕃。暨諸僻遠之邦。素未入中國者亦莫不梯山航海。稽顙扶服。奉表獻方物。以得瞻覲　天朝為喜幸。是盖遠人向慕之誠。寔由皇上懷柔之有其道也。邇者安南賊人黎季犛、及子蒼濟惡不才、滅絕倫理、欺天罔聖、久蓄禍心、肆乕狼吞噬之暴、與狐鼠狡黠之謀、賊弒其主、侵我邊境、以
逞兇、刼奪占城、要取其貢賦、僭稱大號、毒痡其生民奸宄日滋、冥頑益甚、朝臣屢請加兵致討、　皇上尚念無知。遣使諭以禍福。俾其自新、而賊怙終弗悛。復上表欺誑。請迎陳氏孫。嘗避禍來京者歸立之。　皇上信之不疑。遣使送還本國。而賊乃伏兵於途。要而殺之。事聞、　皇上召廷臣諭之曰、今四方寧靖、無事干戈惟茲安南小醜、以蕞爾之地、恃其險遠、敢逞兇逆、其可置之度外乎、羣臣咸進言曰、悖逆不道、國有常憲、此而不誅、何以警眾、于是不得已告于神明、命征夷將軍、率偏師往討其罪、師行　皇上乃載謀載惟、躬詣龍江禡纛而遣之。授以神謀睿算、仍戒其毋妄殺無辜、毋毀人填墓廬室、毋剽掠子女財帛、曾未數月、師駐鄰疆、不疾不除、紀律嚴明、甲冑精飭、旌旗炫燿、鉦鼓有節、諸將士感恩慕義、人懷敵愾之心、奮迅鼓勇、徑由坡壘、破雞翎、飛渡富良江。直搗東都。遂平西都。而賊黨即時殄滅。所過秋毫不犯。市肆不易。白姓引領望風來歸者。日以萬計。將臣乃敷宣恩意、拯其焚溺、釋其脅從、遍求陳氏子孫立之。已無遺類
國中官吏耆老。咸詣軍門。請復古郡縣。以隸中國。設官兼治。庶幾咸沐　聖朝清化。以脫遐荒夷狄之陋俗。以永永福其子孫於無窮也。捷音入奏、　皇上一從所請、以其地為郡縣、設官兼理、詔為陳氏立祠。設官典祀。悉除苛虐。用其才良。而廩其無告者。中外聞之、莫不歡欣鼓舞、以為　皇上恢弘基業之功、光昭於　祖宗、而安輯黎庶之恩、遍及於天下也、臣榮備員禁掖、欣覩盛事、謹拜手稽首而獻頌曰、於皇　太祖、統一萬邦、普天率土、來廷來王、歲時貢獻、厥篚相望、如彼葵蒮傾心太陽、赫赫端拱、而治。嘉祥屢臻。靈物畢至。文武將相。視同一體。龍興雲從。風行草靡。南平江漢、北定朔方、中原晏然、以耕以桑、閩浙蜀越、悉歸版章、定鼎金陵、既盛而昌、我　皇繼統、一遵成憲敬天勤民、登庸俊彥、信賞必罰、殫惡彰善、皞皞熙熙菾巳南面、萬里邈遠、如覿目前、幽側荒僻、無不燭焉、聰明神聖廣運如天、無微不被、無欝不宣、蠢茲南夷、肆逞悖逆、詭詐萬狀、罔知紀極、在廷臣庶、請加誅殛以振皇威、以靖遠域、　皇帝曰吁、藐焉狂獠、敢肆凶
頑、自致天討乃命大將、以遏凶暴、以整我師、以控蠻鳥、鎧仗煌煌。旗旐央央、鉦鼓喧鍧。師律而臧。涉陂鉅海。鯨波不揚。平躋險阻。虎豹遁藏。嗟爾蠻夷。蕞爾土壤。蜂蟻之眾、狐貉之黨潛形冗巢。孰使狂罔。天戈一麾𩲸𧚜膽喪、　帝戒將臣、神武不殺、殲厥渠魁、下人可活、我師我旅、毋飢毋渴、緜緜翼翼、其何能遏、　帝戒將臣、奮揚威武、相其原隰、深入其阻、旄倪毋辜、載用輯撫、雖云遐荒。我疆我土。將臣所至悉諭　聖恩振揚威武、雷擊電奔、逆竪潛伏、殲拔厥根、以解倒懸、以雪陳冤、　帝謂將臣。爾訪陳氏。厥胤伊何。求立續嗣。咨詢陪臣。曰無餘裔。國人衋傷、欷歔怨詈、　帝曰吁哉。惟彼南人、雖在蠻貊、同乎大鈞、弃而弗理、禍亂彌臻、滌瑕蕩穢、綱紀維新、邦之耆老、咸詣轅門。請置郡邑、維屏維藩。教以忠孝、俾知彝倫、耕食鑿飲、同我夏人邦人有言、荷戈執戟、昏迷弗菾、妖狐所惑、今見王師、如拯焚溺、輸誠歸向、剗磢洗滌、邦人有言、聚嘯跳踉、猘天所制、莫知其方、今覿義旗、正正堂堂、引拔崖石、置之康莊、扶擕涕泣、指誓天日、銷兵歸田裂幟
入室袪其狠暴、以傚質實、世世臣妾、永保寧謐、將臣撫循。以寬以勤。征夫鼓舞。行旅歡欣。歸牛休馬。喜動風雲。萬姓咸曰、吾　皇至仁、捷書入奏、大賚勳庸、功逾銅柱、勒碑崇崇、凡在戎行、咸預顯融、莫不稽首、惟皇之功惟　皇之功。克紹　太祖。惟　皇之基。超軼前古。惟　皇之德。上侔堯禹。於萬斯年。作民父母。
集／總集／明經世文編／卷二百七十九／袁文榮公集／頌／玉芝頌(P.2956-1)
玉芝頌
臣聞天心物理、妙合無間、帝德休徵、其應如荅、幾兆著明、靡德而誣、已然諸物、皆能薦祥、而神草之生。獨異殊方。悉來獻瑞。而帝居之瑞尤奇。恭惟　皇上、仁孝格天、悠久成物、是故靈貺輻輳、卉木効禎、茲惟首秋、聖誕伊邇、而宸居之東西位、有芝生焉、其生皜潔。如切玉如截肪。輪囷曄敷。鮮潤瑩美。舒張若華葢。挺立若仙掌。臣按神農氏之論有曰。山川雲雨。五行四時。陰陽晝夜之精。以生五色神芝。皆為聖王庥祥。然
攷記傳中所載。類產於明山靈岫。人不常覩。取而獻之。皆得稱瑞。至于殿庭門廡之間。其為瑞應滋異。乃今產於　皇上宮居崇峻密邃之地。則天和獨厚、地寶露形、枝幹莖葩、盡在目中、誠千載之希覯、萬壽之禎符也、夫甘泉九莖。漢宮作𠹭。玉殿三秀。唐臣賦詩。矧此玉朵之應。休徵顯赫。震耀無前。豈彼漢唐。可彷彿其萬一哉。雖鋪張奇瑞、有慚鴻筆、而忭蹈忻躍之私、自不能已、敢忘蕪陋、恭撰玉芝頌一篇、以獻、用附於古詞臣之末云、頌曰、皇明八葉。挺生聖人。中興赫奕。化理咸新。百靈効順。庶彙呈珍。惟茲芝瑞。蕃毓輪囷。臣工樂輸。攸同萬國。露浥九莖。霞凝五色。赤象龍麟。青輝文德。玄渥滋培。無遠弗格。乃茲秋孟。天開壽圖。物寶薦嘉。瑞應畢書。煌煌芝朵。妙現尤殊。無根無種。焂產帝居。如璧之潤。如葢之舒。福田為基。景雲為覆是名玉芝。卓冠三秀。天地不愛。特𢌿我后。粵稽在昔。孰出其右。蒼山之北。海穴之東。似龍似馬。成闕成宮。芳流往牒曷訪其蹤。豈若此芝。曄敷禁中。漢𠹭甘泉唐賦玉殿。金匱昭榮。丹圖示炫斯今之產。振古罕
見。伊誰貽之。淵哉昊眷。於惟茲眷。允懌　皇情古籍有云服之長生不煩採掇。不假繪形。孰擁其本。孰相其成。分種自天。託根自地。玄德所感。不求而至。擢頴彤闈。揚芬螭陛。莖引岳珍。朵來霄見。逈邁前聞。信為上瑞。微臣忻躍。獻此頌章。何以頌之。萬壽無疆。家邦洽慶。宗社延康。德涵草木。仁洽飛翔。道超堯舜。億萬垂裳。
集／總集／明經世文編／卷四百二十六／陳玉壘奏疏／疏／披陳時政之要乞採納以光治理疏(P.4644-1)
皇明經世文編卷之四百二十六
華亭宋徵璧尚木　陳子龍臥子　徐孚遠闇公　吳培昌坦公選輯
宋存標子建參閱
陳玉壘奏疏
疏
陳于陛
披陳時政之要乞採納以光治理疏
臣一介謭陋、誤蒙殊眷、拔之稠眾之中、寘諸輔弼之列、仰惟聖明在上、耆碩在前、日孜孜焉、祗承休德、勉奉規隨、自可因事納忠、豈必露章言事、但伏念我　皇上躬親政務、總攬乾綱、一時眾正登庸、天工無曠、斯亦千載盛際巳、而中外人心、猶未翕然稱愜、以為至尊深拱、晉晝有日隔之疏、忠直沉淹、泰茅無彙拔之望、頃雖冬春之內、兩遇臨朝、銓曹之疏、已荷批答、而海宇之拭目延首、方甚切也、又近年來吏治惰窳、國用匱詘、邊陲多警、武備未修、揆之政事之體、似尚有一二當亟為釐飭者、臣誠黯劣、不敢自謂識達時宜、可以捄弊補偏、而叨備腹心荷恩深重、一念耿耿
樸忠、懷之頗久、輒敢不自揣量、條為六事進獻、倘蒙留神聽納、仍敕所司斟酌議行、即萬分有一、足以增光日月之明、裨益太平之治、亦臣所以報國恩而酬主知之職分也、計開、一接見大臣、竊惟我　皇上以神明裁斷、照臨臣工、世務洞知、主威獨運、而年來疑議橫生、紀綱未振者、祗緣九重之靜攝既久。大廷警蹕稀聞。是以宮府內外、意氣阻于泰交、百司庶寀、玩愒成于積習耳、臣自蒙恩、擢在秘閣、每聞穆清之上、章奏不輟覽、宴𥊍不怕御、時霈諭旨、諮問政機、藻翰之批决如神、隱情之燭照如火、仰見宸慮憂勞、未嘗頃刻暫弛、昨冬恭遇臨朝受賀、召見臣等俯垂清問、廷臣莫不相顧色喜、日者四方計吏、雲集闕下復俞臣等之請、御門引見、親渙玉音、交戟之內、歡聲雷動、以　聖心之兢業、臣等既得于親承、聖躬之彊固、臣又得于快覩、則朝講秩節、似宜次第修舉矣、乃　皇上猶若未肯致行之者、意者加意頤神、以深居簡出為攝衞之常乎、臣覽書無逸篇首。三宗周文王之壽考。皆以憂勤惕厲得之。蓋人久靜而時動。則血脈流
。暫逸而常勞。則肌虜堅實。語云戶樞不蠹。流水不腐。斯葆生之善喻也。假令久習安處。始雖暫適而更致血氣結轖。喜怒失平。迓續休和之道。似不在是。倘謂國家法嚴令具、失既或治之、有不妨垂拱責成者、此又不然、天下雖大、譬則一身、君者中心、臣者四體人必心之精神、融貫于肢體百骸間、而後身乃無患若精神有一處之不到、則手足雖持行、不能矯徤、耳目雖視聽、不能聰明、今時之勢、雖文貌備存、而實多頹靡不振之處、其病正類于此、非明主厲精率先于上、曷以興明作之治哉、又或謂本朝履祚享年之永、無若　肅宗皇帝、自十七八年後、齋居决事、稀御大廷、此無為政理之明徵、可仰法也、此亦不然、　皇祖雖久處邃嚴、而宵旰靡暇、太阿獨操、每有大政令。必密劄輔臣。商確再三。或遇虜警軍機。中夜傳奏。立賜批答。用是人心悚讋。莫敢玩視。然至末年、尚未免柄臣用事、貪黷成風、夷虜深侵、邊務壞弛、則亦以倦勤之故、美業稍遜耳、况今事勢劻勷、物力凋耗十倍當時、而又可以宴然自逸耶、夫主上深拱不出則人臣
雖抱忠猷石畫不獲伸造膝之談。政事雖奉獨斷親裁。莫能杜盈庭之口。欲以集眾思而釋群疑。其道無由。今亦未敢過煩　聖體、如昔年臨御之頻數、但乞每月一再臨朝堂、及今春和開講之期間一御講讀四時大祭、躬一舉行、其有軍國大政、特召臣等、及部院大臣于便殿、從容訪接、商决行止、裨得時奉天顏躬稟宸斷此不過分宮庭之片晷移鑾輅之須臾、于事非有過勞、而足以振權綱、决壅蔽、譬之大明一出、陰曀潛消、天下事指撝則定矣、臣猶憶我　皇上初年勵精之治、視朝則戴星而出、庭燎煌煌、既畢事乃稍辨色而不以為早、文華聽講則每月六七御、雖祁寒暑雨、未嘗傳輟、而不以為苦、因旱而親叩南郊、則布袍徒步、往返二三十里、為萬姓請命于天、而不以為倦、吏兵銓選、則御門臨决、賢能獎賞。則延見面諭。此皆典制所曠見。　祖宗所罕舉。而　皇上猶且毅然力行之。今又何難于暫出也。昔敬皇帝嘗問先臣劉大夏曰、天下何時當太平、大夏對曰、凡用人行政有疑者、即召內閣并執政大臣、面議停當行之、自然
順理、便是太平、臣以為今日挽回世道、興建太平、其機括無大于此、惟在上心一奮勵間耳、伏乞　聖裁一錄用人材、臣聞天之生材、良亦不易、其有以生之必有以用之、連抱之木、委于洿凟、則匠石望而垂泣、騏驥之足、伏于皁櫪、則良樂顧而嗟咨、今世稱正人君子、沉抑下寮、擯處岩壑者、無慮數十人矣、此皆　祖宗所培植、皇上所拔舉、巳服在周行、早擅民譽、祗因言事過激、任事過銳、其詞氣戇拙、識慮迂疏、自于威怒、誠亦不能無罪顧譴罪既久、困衡日深、報效徒殷、枚拭無自、天道霜雪之後、必繼以陽春、未有聖仁在上、容覆萬彙、乃重錮二三無知之小臣、不垂曲貸者、且今方隅多故、任使乏人、秉銓之臣、摉羅采掇、日恐不給、而此諸臣中、多抱幹時之具、負骨骾之節、藉今早蒙甄敘、必有建樹足觀、乃以有用之才、寘閑佚之地、徒使少者壯、壯者老而緩急曾不得其一臂之力、在諸臣自為名則得矣。如國家坐失善人之利何。臣居𢘆思之、日者科道奏錄謫廢諸臣、及吏部疏擬擢用。每蒙旨詰責、不以為沽名植黨、則以為市恩鬻
權、夫霜露風霆、皆大造之恩、進退予奪、皆至尊之權况容臣舉直顯名必歸之上。而黨之一字。尤非盛世所宜言者。臣等固深諒廷臣之必無是心也、乃　聖心固已疑之、誠使繼今言之不必效或更重言者之罪、舉之不必用、或更絕其嚮用之塗、去者即未能即收、在者或輕令其去、或一事而波及于眾、或微罪而錮之終身、此豈治朝之景象、又使廷臣各懷畏避日繁、善類凋落、終老牖下、一切循默自容、不為我　皇上力言申雪之、亦豈國家之福故今日言之、則懼觸宸嚴。而不言。則下拂眾望用之則不能取必于　皇上。而不用則無以自解于士大夫之口。無一可者。臣竊有說而處此、查得嘉靖年間。言事之臣。偶被嚴譴。多蒙賜環。其巳斥謫者。或一歲再歲。銓曹必將屢經荐舉人數。開列上聞。　皇祖隨意批用。或召自田間。往往洊登膴任。故當其時。恩威並用。舉措稱平。下有拔擢自效之期。上無迸遠終棄之意。官事不匱。幹濟得人。其在于今、固不敢令當事者、濫舉泛用、以取朋黨之疑、亦不敢望　皇上一槩收召、以徇羣下之願
但乞敕下該部、備查先後擯落諸臣、屢經科道舉荐、聲實相副者、每歲分為數次、別白才品、開具上請、臣等亦不敢纖毫干與、但恭聽　聖明親裁、察其懲創久及事關職掌、情非飾託者、欽點數人、下部銓擬職任、亦不必拘定原銜、凡內外相應員缺、皆可隨才器使、若試用有效、酌量年資績課、隨眾陞遷、即有虛名鮮實者、不妨與眾共斥、俾賢者得以表見其長、不賢者得覆匿其短、如此則在科道徒具荐揚之責。而用舍非其所關。何名之可沽。何黨之可植。銓曹雖司舉用之柄。而裁斷一稟于上。何恩之可市。何權之可鬻。將見諸臣幸蒙敘錄者、莫不欣戴鴻恩、爭樹尺寸、以圖報稱、即林樾旁搜、偶未盡及、亦知登欖有日、砥濯有待、數年之間、可使正直氣伸、賢能布列、當此多事需才之秋、得一人之用、即有一事之益、而臣等叨備政府、為國家護惜人才、收拾士心、亦獲藉手塞責、關議者之口、榮幸大矣、不然、諸臣沉淪既久、而日月之光未回、摧折太多、而弓旌之招不及、羣心鬱塞、士氣銷輭、無論臺省銓曹、共以失職為憂、即臣等亦安所
容其不肖之身、為聖朝勉攄忠藎于萬一哉、臣愚不勝惓惓、伏乞　聖裁、一勸獎外吏、臣竊觀我　皇上御極以來、憂勞寰宇、德意甚盛、然而薄海窮簷、未盡樂業、天室萬里、帝居九重、安能一一照燭之、所賴以拊綏元元者、惟是諸郡縣牧民之官、而海內千五百吏、安能一一任責、所為察郡吏使毋虐民者、又監司與撫按之責也、故當今要務。非重外吏。則治平之象不覩。而非專責撫按。則廉循之效不興。外吏終為术重也。考之漢世、良吏有治理效、輒以璽書褒勵、增秩賜金、或爵至關內侯、公卿缺則選諸所表以次用之、唐制不歷刺史、不得任侍郎列卿、不歷縣令、不得任臺郎給舍、又詔選京官有才望者除刺史、刺史有政迹者除京官、使出入常均。永為怕式。宋宰相罷政。猶領方州。其寵重外吏如此。當其尚有鄙州郡為徒勞。美內召如登仙者。蓋人情于利之中。爭取大焉。于害之中。爭取小焉。計遷擢則內捷而外多滯。算憂責。則外劇而內常寬。故慕此厭彼。亦勢所必至耳。我　聖祖開基。所為大破攣拘。獎進下吏者。未易殫述。其後
尚多超格之舉。以防內重之弊。如陸瑜蕭暄以布政徑陞尚書。何文淵以知府徑陞侍郎。王恕彭誼以知府徑陞布政。至嘉靖間。王德明以懷慶知府陞太常少卿。猶足風示激勸。乃今則稍稍異矣。國初進士授官倅貳。今甫釋韋褐。即儼然州縣之長。且趦趄不樂就此。或以不習為吏。猶有說也。知府荷千里專城之責。體貌優崇。今臺省以為劣轉。而科且不陞矣。至各部郎。雍容積資。亦越知府而徑陞藩臬。何也。參政三品鉅僚、封章及于再世。都諫以七品官驟得之而不悅。甚或有所避就其間。又何也。布政為一方師帥。軍民安危所係。今或淹久不調問之則曰此不堪節鉞者。寧有不堪節鉞而又可堪方岳者耶此等積習。相沿已久。欲振起其弊。須加意于內外陞轉間。然亦不必大事更張。其就今所見行者調停適中。以求無失祖宗初意而已。蓋用人無畫一之法。則趨嚮不定。無超異之舉。則勸勵不昭。今臺省華要之秩。僅以待郡理縣令之異能者。知州等為牧民之官。而徵取不與焉。非所以為平也。藩臬自僉事而上。常洊擢卿寺開
府。知府二千石同稱方面。而絕跡卿棘之轉。是古之入補公卿者。而今為循資怕調之官矣。非所以為稱也。隆慶中、部覆科臣議、謂撫臣宜擇兩京三品正卿、及各省按察使以上、資望深重者、其餘年淺卿寺副使等官、不宜輕授。而今或不盡然。非所以為慎也誠為之令曰、凡行取選授科道官。推官知縣者十居六七。而知州必預焉。為進士者十居六七。而舉貢必預焉。即以知州品級非宜。亦可行取以考其優異者。特授吏兵等部清要之秩以寵之。則州縣之責重矣。又為之令曰。凡知府聲跡卓異者。六年以上得徑陞京堂。才地相宜者。得加銜久任。部屬不得越此而陞兩司臺省不妨間出以補大郡。則太守之職重矣。又為之令曰。凡推用廵撫。必內外間陞。聲實兼論。使練閱深者得以展布其能。名位淺者得以蓄養其望。則藩臬之職。亦與京堂並重矣。此皆于見行事例。無大窒礙。而一劑轉移間。自可使耳目更新。風采振迅、宋蘇軾云、王者用人。有如江河。江河所趨。百川赴焉。人情既不輕外吏。而外吏有不矜奮自重者。臣勿信也。
至于撫按二官。關係尤重。又必久廵撫之任。重廵按之權。而後可責其盡職。蓋撫按職事不同。按臣如飛霜迅霆。震肅一時。可暫而不可怕故廵歷周歲。便須與代。撫臣和風膏雨。披沸浸溉。必久而後入。在昔如周忱撫蘇松二十二年、王翱撫遼東十一年。于謙撫河南山西十八年。今即未能如此之久。亦必待三年以上。使周知一方利弊。乃可望其成效。其功跡卓著者。又當特為留任。六年九年。漸次加以侍郎右都尚書宮保等銜。勿令輕代。使官知所居長久。其計慮必遠。不苟圖一朝之便。而人知官不輒徙。其奉行必謹不敢萌狎玩之心。較之屢遷數易者。功效不同年而語矣。廵按御史職司一方風紀。稱為代天子廵察。每差用時。必于大廷奏遣。誠慎重之。近或但知抗示威稜。爭競禮節。以為得體。渾厚者矯之。則又徒事安靜。媕婀骫法。六條之察。溺其職矣。請自今題差廵按。必精簡御史中年深望重者。若能為地方任怨釐蠹。仍須加意養其風采即有舉動不宜者。俟回道議處。其職事修舉者。照屠滽王忬胡宗憲例。間陞一二。以示
獎勸。誠得此兩臣者、左堤右挈。視國如家。綜察必嚴舉刺必當。若是而外吏有不競舉其職者。臣又勿信也。請特敕部院采臣愚議、更加審酌力行大要使外吏勸勉。則民蒙福。而使撫按稱任。則吏奉法。當今勵世摩鈍。保固邦本之道。似無亟于此。伏乞　聖裁。一清查邊餉、今之談財計者、至析秋毫矣、而軍國之費、浩穰浮溢、無若邊餉者、四方財賦歲入太倉銀庫、不過二百五十餘萬、而各邊客年例兵餉、乃至三百餘萬、真天下第一漏巵也、夫以神京肩臂。逼近旃裘。控帶三方。總属要害。一議節縮類云齟齬難行。但事起近歲原不盡為經制之舊而費出無藝亦不盡充士馬之需乃人情狎玩。習暫成常。以請討為長算。視內帑如索寄。年復一年。有增無減。若不長慮顧後。大為樽節。其將何所底止乎。考之國初各邊軍糧。但取之撥屯自贍。　聖祖所云養兵百萬。不費百姓粒米者是也。其後邊屯漸荒。屯軍掣回城守。而後待給于民運、借資于榷鹽。初未有請討內帑名色。自正統己巳後、邊廷多事。召軍買馬。警日亟。遂止以民運給主
兵而客兵饋餉暫請帑銀以為權宜接濟之計。亦未有戶部每年解送邊銀例也。有之自成化二年始。然在弘正間。各邊餉銀。通共止四十餘萬。至嘉靖初。猶止五十九萬。十八年後。奏討加添。亦尚不滿百萬。至二十八年。忽加至二百二十萬。三十八年。加至二百四十餘萬。四十三年。加至二百五十萬。隆慶初年。加至二百八十餘萬極矣。計嘉靖中葉。距隆慶初。不過三十年間。乃餉銀之數。自五十九萬、驟增而為二百八十餘萬。相去懸絕數倍。臣嘗深究其故。有一焉。葢嘉靖庚戌前後吉囊俺答勢甚驕獷。而邊臣亦控馭失宜。釁隙屢開。虜馬蹂于內地。烽火達于都城。　肅皇帝督責將吏。嚴于束溼。今日逮一鎮臣。明日逮一督臣。而筦兵司計者。悉無所逃其誅譴。于是邊帥本無兵。計無復之。但張皇虜勢。苟且為徵兵召募。調發各鎮之筴。以炫耳目。避重誅。支費驟增。不得不取盈于司計者。計臣亦畏罪株及。不敢議減。依違曲徇。以至于此。此其故一也。又當是時。柄臣貪墨。倩帥交關。表裏為奸。氣焰薰灼。故帑藏解發。或未出都而瓜分。
或巳抵境而輦還。與前史所云旋車完封寫之權門者如出一轍至于各邊倣傚。饕竊成風。私囊侵給。數又不貲。是年例之額數多。而實用于邊塞者。尚未及半。此其故二也。自嘉靖來。墨風稍戢。朝政漸清。內外在事諸臣。多能澡雪自愛。非往時關通之舊矣。至于隆慶五年。北虜欵附。各邊雖警備未撤。而凡征調行糧擺邊按伏之類。已為漸減。比之往時羽檄紛午。饋遺趣迫。則又大有間矣。餉銀浮額、屢經廷臣建議清查、詔旨申飭、不啻三五、然今之年例、尚多至三百三四十萬。比隆慶間反增數十萬、此其故、良有不可究詰者說者謂承平歲久、虜幕日逼、邊兵則從事鋒鏑。而膏腴莫耕。民運則借口災傷。而逋負愈積。又初止宣大遼延甘寧六鎮。後增薊固山西為九。今則密昌永易洮河閫戌森羅。稱十四鎮矣。初止各鎮主客兵。今則增河班軍添募標兵家丁之類。名色紛沓矣。初止防秋戌守。今則當春盛夏。虜騎充斥矣。又歲歲有撫賞之用。年年有修築之工。其供饋浮濫。勢不得不然。顧誠使都內所輸金錢。銖兩必為邊用。粮芻粒粟。
盡充軍實。則縣官亦何恡于此。然聞之所司。或扣減而他用。或掊尅以自封。疆塲之吏。垂橐而往。攟載而歸者。比比有之。甚乃賓僚遊士。出一言而曳綺履珠。星相卜技。挾一刺而籯金傅食。此等濫費。非從天降。非自神輸。不過脫之公物。麋之私竇。而行伍則日銷弱矣。馬匹則日倒死矣。城堡則日頹塌矣。軍容士氣之盛。曾不及　祖宗時萬一。供輸不啻十數萬焉。且以國家經費無窮。百姓膏血日竭。大司農早夜蒿□鈢心。為一切權宜以佐國。取之盡涓滴。而洩之若尾閭天幸黠虜欵塞。華夷安堵。尚且捉衿露肘。枝梧不給。有如一旦渝盟潰防。徵調驛騷。又將何以加之。此安可恬然坐視而不為之計畫也、臣攷　皇祖嘗諭戶部曰、諸邊疏請內帑、想初因急需、後遂援為口實、豈無侵冒自私之弊、今後必慎以給、又諭曰、邊事料理、粮草第一、管郎當嚴稽、按官亦須騐勘之、遂詔自今邊餉、行廵按御史。每歲會同管粮郎中、互相稽查、著為令、昨歲　皇上采總儲大臣之議、行九邊清查餉銀原額新增之數、又嘉督臣節縮軍餉數多、特賜
寵賚、以風示諸鎮、其軫念邊費、加意搜剔弊源、真足以同符列祖矣臣愚竊思邊方督餉部臣。權任未重。振刷為難。即有砥名自好者、不過委事府倅等官。表其出納之無染指而已欲究心節縮。以裕國計。恐未能辦。其在各邊憲臣。雖有京盤歲盤關盤等項名色。又以事非專責。未必周知。臣居嘗熟籌之。竊謂差用餉臣。宜于諸司中博簡才望。量兼憲秩以往。或即于本部中精擇廉潔著聞實心任事者。敕書內添載清理軍馬數稽覈粮料虛冒。務求漸次減省浮額一節。仍令會同廵按御史。勘騐出納。其諸屯地拋占。作何稽墾。民運逋負。作何查催。鹽粮報納。作何疏通。以至趁時糴買本色。按月支放官軍。毋縱奸商營求截攬。毋容將領侵欺減扣。各項事務。聽其悉心經理。從實奏報。事竣之日。吏戶二部公同考察。有能殫力籌邊。儲偫有餘者。即超擢卿寺職銜。以示酬獎。如或物議彰聞。照嘉靖三十八年例。降斥不宥。其各督撫廵按。宜同心講究。併將總儲大臣近題亟議區處。固不可驟為挹損以銷軍實亦不得仍襲虛糜以耗國用
大都各邊餉銀、惟薊鎮地方。增兵添調。所費居他鎮之十七。次則宣大最鉅。又次則遼左山西。而陝西四鎮浮額尚不多。該部又當斟酌緩急。次第節省。期以每歲逐漸減去年例請討之數。即不敢望如先朝舊額。亦當照嘉靖十八等年近規為中制。而可為永久遵守。當今軍國支費、無鉅于此者、此後一清覈而後司計諸臣、得以緩急握算、徐效其籌畫矣、伏乞　聖裁、一儲養將材、臣惟國家用人、文武並重、然文銓之法、夙稱詳密、居官有考課、鄉里有題品、在廷諸臣即不盡接見其人、亦或耳其行事、稍加詢訪、賢不肖尚可什得七六、惟是武弁之流、法制疏闊、蹤跡汙漫、五等世爵。既以紈袴而見輕。六年軍政。亦復殽雜而無紀。歲糜餼祿。坐享腴屯。平居按籍。則積黃充棟而莫稽。有事推鋒。若披沙揀金之難得。每遇將領員缺。率取諸邊腹奏荐以充。乃其才勇卓茂者。或恥自衒鬻而上官所舉。乃係委用親信。輭熟巧利之徒。以此濫畀符組。往往僨事不少。且此輩散在邊陲省直。本兵推用。不過紙上稱揚。目前諮訪。安能一一親見而試
其短長。又所云將材簿武職揭帖之數。惟該部科有之。各部大臣科道官于其履歷姓名多未入目經心每見科推。茫然不識為誰何。求如文臣舉用。一不當。尚能約畧。知其梗概。得以指議而糾摘之。固已難矣至武科一塗。屢朝舉行。既得登進者。率多棄擲不敘能以功名表見。什無二三。葢蹶張控縱。猶是武夫本技。若乃三塲論策。多出帖括記誦。我朝用經術文辭舉黌較之士人。尚以為虛華無實。焉有材官武騎。將用執殳荷戈效死疆塲者。亦藉區區章句為之羔鴈猶之鸞刀解牛。非適用矣。昔人嘆武舉制度齷齪。不能致特起之士。以人之有智畧者或不閑弓馬。有幹局者或心解而口不能言。而手不能書。非科試之法。所能收拾也。臣愚以為一時勛爵珥貂。錫劵誓重山河。及內外衞所官丁。世纂弓裘。登載尺籍者。武職以十萬計。旗軍以百萬計。豈其無鷹揚虎視。足任干城者。又四方拳力偉幹智畧之士。在在而有。祗緣薪槱未弘。網羅尚闊。以致倉卒求材。每苦匱乏。嘗試漫用。幾幸一中。至夕□吏議。朝登壇坫。自比于金錫罍瓶。
跌撲不損。雖使過之仁。從古不廢。然而賞罰貿亂。用舍太輕。殆非以明朝廷也。夫將者三軍司命。關國安危。即在平居無事。尚當加意簡求。以壯虎豹在山之勢。矧今多故。羽檄交馳。所需將材。有如中流之楫。安可不備。多儲養而慎用之。謂宜敕下兵部、詳議選將畫一、設法除兩京勳冑子弟、照舊隨營教練量材敘用、及條法襲替比試、悉遵成規舉行外、仍行各邊腹總督軍職、論荐將材、務要博訪精覈、非有敢戰知兵實跡、撫按剡奏、無徇私市恩、但舉中軍標下委用人數、亦不列衞所官丁、行伍草澤、止憑技藝勇畧為殿最疏無拘例、即將所荐諸人履歷考語、備細開送九卿科道本兵。便于平時稽訪。遇有推用。各舉所知。以備本兵衙門采擇。其有異能奇畧。卓出流輩者。許各邊鎮。特舉三四人。腹裏省分一二人。給與行資文劄。俱送京營習練管事。本兵總協廵視諸臣。常時面加試閱。拔舉其尤。以備邊關參副大將之選。既錄用後。果能在處建功。本兵仍查先曾推荐之人。請旨優敘。將見四方材武。莫不有階梯以自達。挾技能以自見。
在樞府大臣、既得提衡鑒以坐照之。而廷臣咸得講求習熟其流品。庶幾將材易得。即有名實不相應者。亦易知也。其舉科試、似當別立一法、先儘九邊、以山西宣大陝西遼左為首、北直山東次之、以及各省、照今四鎮邊腹南方事例、酌定人數多寡、于鄉試年分以分取、論筴取中者、姑足往年半額、此外有能搴旗扛步、騎力絕人者、有體貌威雄、膽畧出眾者、有熟知虜情能任間諜者、有諳曉天文風角、善製火器軍械及精舟師習海道者、即弓馬非其所長、書史或有不解、亦得與同武舉、一體齎赴會部之前、兵部倣另列例、會同五府科道、將前項人員、面為較閱、此會舉伎倆。皆吾對眾呈試。不容假飾者。既取定名數材器、具疏題知、不願會試者聽、有願試者、仍令入三塲、箭不合式、不必揀退、終塲之日、考試官將取中弓馬文字之人、亦比舊額酌減其半、遇有前項人員、列名在內、即係全材、可當重用、如不在所取數內、仍將姓名列于中式人後、其在外取定不入試、亦一併錄名進呈、相兼敘用、或令效力邊陲、或令教藝戎伍、以待有
功陞擢、如此則武、科之設、不徒以片長一技限人、將來必有熊羆不二之士、雄畧千人之敵出于此塗、與文科並盛、而國家授鉞登壇、隨地取足、雖以折衝萬里、鞭笞四夷可也、伏乞　聖裁、一擇用邊吏、臣查九邊、東起遼海、西盡甘凉、綿亘萬里、皆與虜隣、頃在遼左、則外島夷、內苦虜患、而疲鎮之傷痍已極、在關陝、則套虜逞忿、火酋肆猘、而事勢之潰裂難支、在薊鎮、則供饋百萬、坐食十萬、而不能制一昂酋之要領此猶顯然易見者、若宣大雖欵虜馴服、稍得息肩、頗聞𣃼幕逼近、虜人出入內地、貨利交通畧無禁限、邊將苟幸旦夕、悉置不問、猶之抱虎熟寢、為憂方大、目前諸邊、豈敢謂宴然無事、然自古邊陲無無事之日。而要在得任事之臣。今鎮戌環列、烽火相望、材官猛士、棊布雲屯、而調度以司道、節制以廵撫、總統以督臣、駕馭之術周、指臂之勢甚便、不可謂無其人矣獨邊方郡縣之吏、尚有當亟議者。聞之游歷塞垣者。多言各邊將領有司。戰守功罪分數不明。往往致悞邊事。葢將領職在戰鬬或奉調遣而應援。或分兵眾而
堵截。此文吏之力所不能強者也有司職在封守。虜未至而城堡之善治。虜既至而人民之保守。此又武將之令所不能行者也年來將領、狡猾。沿襲弊套操守守備。有城堡之責。既稱統兵不多。推奸諉罪。其總副參遊。擁有重兵。又皆迥翔觀望。每虜來東西閃避以求免損軍之罰。至于內地殘掠。則曰此有司責也而有司復袖手旁觀曰。吾職在牧民。不任兵事。彼此支調竟使虜得滿欲肆志而去。邊事日壞。率由于此臣觀前史。李廣之上谷。郅都之鴈門。祭彤廉范之破烏桓。禦匈奴李勣董遵誨之治并州。領環慶。不過一邊方守之職乃能力抗驕虜。比重長城。雖委任權力。今昔不同。而邊吏得人之明效。亦自可見。臣固以欲求安邊之策。必當特重邊吏之選。然吏事本難。而邊吏則尤難。吏材不易。而邊材尤不易。自非廣為招延加意諮詢。莫能得其人。又非破格鼓舞。久任練習。莫能得其力。宋嘗建議。欲慎選仁勇之士。世守邊郡。兵民措置。悉以委之。不使輕去其郡。安危利害。不離其身。勢不得不盡心力以防患。雖世官之制。未易舉于
今。而師其意以久任邊吏。則尚可行也。今令□念邊臣之勞苦。督撫司道廕敘陞遷。皆必優于內地。法意甚善。則守令則未之及嘉靖三十一年、令邊方知府比腹裏減年陞級。不易其地。其餘有司。于北方舉貢監生內。減年超選。隆慶元年、大學士徐階等、請沿邊府州縣掌印官。悉擇才勝邊任者補之。責以繕治城堡。團練民兵。有勞績者行取陞遷。特加優異。三年、吏部又議將薊遼山陝沿邊州縣共六十一處。有司官開列地方。特請擇才任使。而選用優擢之法。至今尚未見備飭。今之為邊吏者。銓授既多猥冗。人情亦不樂赴。葢非生長邊方之人。柔脆文弱。不能耐受苦寒曉兵事。彼且瞷舉烽而股慄。聞鳴鏑而心驚。又安望其鼓銳櫻鋒。為國扞圉哉。昔人謂以戎馬之任同諸俗吏之選欲求濟于事誠難矣臣以為凡此邊地府州縣正官。及監收府倅官。該部于銓□時。宜另作一法。訪羅補授。無論進士舉貢流品。亦無拘文藝年資。但取精力強幹。膽畧出羣者。即可破格授任。仍須體訪其勞勩。寬解其文法。如能折衝保障。功跡茂著
者。增秩久任。一再考之後。府倅州縣官即可逓陞邊方司道以至開府總鉞。俱不為限制。若此。則人知功名可以自見。將競見其奇。又知利害切于一身。不敢不殫竭其力。且久歷行間。熟知虜事。百凡措置。必中機宜。可以斥遠烽候。亦可以保境安民。可以乘障自守。亦可與將帥互為犄角。使虜望我內地。如鳥之窺淵。獸之窺藩。雖有攖拏之心。不敢狂騁。庶幾邊民獲登于袵席矣。然恐一時待次銓曹者。未必遽堪是任。又須預行各省直撫按。于所属有司察其才器堪充邊任者。另疏舉荐。以備疏改。至于北方省直督學官。仍將每年應貢諸生中遴選練熟弓馬。勇畧過人。另文起送。每處限以五六十。到京之日。禮兵二部。查照先朝選取身才不限文字事例。公同攷騐。移咨吏部量寬歷事揀選。超授邊方郡縣。查得嘉隆間。任環董邦政之起家科甲。王邦直李春豔之奮跡諸生。即近日縉紳縫掖中。以武事擅長者。亦多有之。特患朝廷搜羅尚隘。推擇未當耳。假令當事者肯為國悉心簡求。分布徼塞。使棫樸之彥。咸可以佐六卿。符竹之良
皆可以當一面。所裨益于邊務者豈淺鮮哉。伏乞　聖裁、
集／總集／明經世文編／卷四百三十九／于文定公文集／記／甘肅開府少司馬侯公紀功碑(P.4808-1)
甘肅開府少司馬侯公紀功碑
夫人臣折衝扞難、樹絕世之勛、葢有所甚難焉、方四夷為蟊賊而疆圉之吏、執鞬以禦之、長短之形易見也。及其回首而內、剖符通關、中國不愛金繒之費、以休士民。而羸詘之數。亦易搉也。惟彼之情。忽有不可知。而我之算。猝有不及用。則勞臣畢力而策士殫精矣。虜自　先帝時交臂欵關、歸命下吏、比　聖天子威靈燀赫、益親附邊、保塞惟謹、而吉囊故部落居漢所取河南地、號為套虜、而西與蕃夷接、又徑隴西塞、馳之西海、以與瓦刺為難、至折北不支、忿悁失圖、欲歸重于大酋、乃創禮佛之議、紿之西遊酋久偃兵勢不能無轉徙、又慕仙佛、欣然冀遇之、乃因邊吏以請、　朝廷策其無能為、聽以便宜往、于是率二十四長、悉舉引弓之民、並塞而西、假道酒泉張掖之間、將吏惶愕、莫知所出、屬少司馬侯公鎮甘肅、憤然任之曰、人臣職在封疆、夫使先為其易、而誰當難者、乃畫方畧奏狀。策其所從入。部材官騎士分屯要害以見武節。而陰為備吏具繒絮米食物道上之召王將
以下畢勞賜而驅之虜勢蜂屯鳥舉。前後絡繹。公所布遣事有成算竟出境不聞有它　天子嘉其績、下書□勞、寵賚優渥、將吏咸受金爵矣虜之西也、其設變乃有數端。初見則請開市甘肅。入馬而受中國所與番茶。公策之以為虜兵番不可使合也　朝廷以茶、制番之命而以其柄予虜是驅番而附之也乃使使謂虜北邊市費以十數萬。甘肅餉萬金耳。市亦無為。於是虜謀折矣。酋先使一隊往嘗瓦□沒不出。而套虜猶日夜譬說。必甘心乃已。公又策之。以為虜與瓦刺不可使搆也、瓦刺破則驕驕則我受兵瓦刺勝則憤憤則我受兵皆非得也。又使使謂虜。今倍數險越數千里而攻人。控弦之士。有一不備而歸。得無如鯨失水。語未卒。酋色動。謀又折矣。酋既不得逞。無以自解于諸胡又借媾土魯番以哈密為地。又懼哈密之小梗。則使使出玉關以中國要之。公又以為關門所以限羗虜柰何示以扃鐍。則露師哈密愒之。謀又折矣。套虜倚酋為重。不欲使東。酋亦樂西海。方且築宮事佛。無歸志。公又以為此非西邊利。則委之鎖南
堅參鎖南堅參者。烏思藏法王子。酋所謂佛也常稽首而事之。公計惟此能操其進退。乃徉嚮慕其言。風以　朝廷威德。使自從其所臾酋。酋乃决策東歸上書謝邊吏去而謀又折矣。酋去而公又念以為套虜修怨之志。不可使畜也。畜則西方無一日。乃召其長切盡台吉以下。賜以綈繒比餘雜物面尉借之虜感而拜謝去。不復以瓦刺為言。而謀又折矣。是役也虜以四十萬眾。頓之門巷之間。事變翕忽情勢晻昧。呼吸轉移。疾若迅霆。而公測深揣情披郤導欵。卒使內無隱謀。外無匿形。進退如運諸掌。即又不請內帑一金也。以較之擐甲而鬪。與金帛媾虜者其勞與功未可以上下然難易之勢不亦相去遼絕巳哉往漢時空天下之藏、置河西四郡、以鬲絕胡與羌通之路、又西通月氐大夏、以分匈奴西方之援國、故至宣帝世呼韓入獻、見比內侯王也、然郅支以一旅西走、擊城郭而臣之、易于折梃、况其甚盛者哉國家依漢故事以西域為屬國、關玉門而護之、而烏思藏在巴蜀徼外、北與羌接虜右、方或斗辟入其中、酋挾數筴而西
假使詐中國之操柄。以役使番夷。西求瓦剌而并之。屬其地于青海。而南注之巴蜀徼。是朔方隴右。不相有也以之乘利敗約即代雲中。安得如今日。何言張掖酒泉間哉賴　天子聖神、持斷受成。一二鉅公。相與翼宣廟謨而公以深識遠見。握籌制勝。一舉而絕虜之要。其為萬世之計。寧在戰與媾之間乎。諸將軍大夫相與勒石紀功以示來遠、乃次第其事而系之辭曰、維天降祐、　皇纘鴻烈、聲教覃敷、薄海有截。彼胡狙獷、上古不臻仰流歸命、今為外臣、　天子聖明罔恬於逸、大簡卿臣、分蕃受戟、維丑之秋。酋廼西狙將獵青海。苞羌於胡。厥眾如雲、疾如風雨、騎而控弦四十萬弩、　天子曰嘻、時非我利乃命司馬。女其予乂。桓桓司馬、才畧天成、謀如淵默斷乃霆聲、乃簡材官、朱載路、虎螭其戈。衷而不露。乃數氊裘、以恩撫輯、稽首屈膝、我飲我食。濈濈其群。垂耳累脅。一草一木。罔我敢折虜使通辭、其譎萬端、公炳沉機、應如湧泉、虜眾荐居、厥患將遠、公蹴之東。如丸走阪。虜歸於穴羌宴於西狺狺別種亦莫敢師彼隴之西寢烽臥
皷重關不鑰。公在門戶。　天子曰嘻、曷酬爾庸、乃三錫命、秩以上公、帛分於笥、金出于府、煌煌大賚、光被西土、公拜稽首、臣其何力、維　帝聖神、羣工効職亦有帥臣、文武吏士、協忠宣力、以克有此、粵昔炎漢爰敘西戎葢以制虜。折其右肱。今虜之支、絕羌而有、匪斷其要。曷善厥後。功有不顯而利無隄桓桓司馬忱國之基。維邊吏士。公歌公舞。維諸大夫。來相告語昔在南仲。往城於朔。大難克襄。頌聲乃作。况我司馬武功赫然。既勒諸鼎。不銘諸邊廼篆貞珉志之罔極匪燿公功、維以為式、
集／總集／明經世文編／四百五十一／周中丞奏疏／疏／東封誤國亟賜議處疏(P.4955-1)
皇明經世文編卷之四百五十一
華亭徐孚遠闇公　宋徵璧尚木　陳子龍臥子　李雯舒章選輯
王志慶與游參閱
周中丞奏疏
疏
周孔教
東封誤國亟賜議處疏
臣聞古之良將、觀烏而知齊師之巳遁、聚米而料隗囂之可圖、决机兩壘之間在見事萬里之外、今正使已竊迯矣、隨行巳被殺矣、沈惟敬已被縛矣、倭變情形、明如指掌、此固不待借箸為籌、便當屈指能算、乃石星執迷不悟、奉楊方亨片紙為蓍龜、蚩望倭奴之不變、僥倖封事之萬一、噫愚亦甚矣、况臣細玩楊方亨之揭詞、猶然騎墻、亦無一定之論、是豈撫按之章奏、全不足憑、必待倭寇臨城而後為之變哉、試觀今日事勢、倭變乎、倭不變乎、封可言乎、封不可言乎、計不旋踵、義難再辱、况倭奴千變萬態、日引月延、宮室久已落成、禮議豈難習熟、煌煌金印、賈用不售、孑孑
于旌、節敝旄落、關白之機関盡露、沈惟敬欲彌縫不能、奈何尚夢想封事、苟且目前乎、噫愚亦甚矣　陛下不聞近日長安中詩乎、詩曰貼肉暗藏蘇武節、抱頭忙著祖生鞭、又曰還國好縫皮眼罩、羞將面孔向人前、葢為李宗城而作也、李宗城宵遁辱命、為外國姍笑昨　陛下赫然震怒、扭解究問、天威一震、中外增氣、第出使重任也、昔班超西指、漢以重輕、柰何當時兒戲視之、而以一竪子辱命、取輕外國、如是是尚為中國有人乎、方小西飛之來也、儼然上賓、一國鄭重、公則宴賞、私則贈遺、使狼子野心、睥睨窺伺、高步、濶視、旁若無人竟不陛謝、又為陳三日之市、飽其欲而去、乃我堂堂天使、啣命而往、屈辱縲繫、淹歷歲月、楚囚南冠、蕭然無聊、生者鼠竄狼奔、死者膏鍔橫艸、么麼小醜、敢於無狀如此、臣每念及、不覺怒髮上指冠、恨不滅此醜而朝食、昔春秋小國之君、尚能投袂而起、為死者一洗、陳湯忿郅支殺漢使者義勇奮發、卒斬郅支首、雪邊吏之宿恥、威鎮百蠻、今以　天朝全盛之力、何其畏倭如虎、強之以必不受之封。而貽
國家必難報之恥乎。臣竊料今日倭情不封固變即封亦變。故皇皇議封者拙也。急急議戰者危也。惟有議守、為今日第一喫緊勝算、何也、臣聞議封之始、業巳許之市矣、夫封空名也。市厚實也倭奴之所欲不在空名明甚吾靳其所欲而與之所不欲是啖嬰兒以石棗啼必不正也拙也。氣奮倭奴者。謂宜急徵兵調餉。疾帆東指。與倭奴爭一旦之命。又非計也。兵凶戰危事難預必。脫少不如意。蜂蟻猶聚。假息旬時。屯兵日費。何啻萬金。千里飛輓。所濟幾何。平壤之役遼民之死於轉輸者十家而九。至今哭聲未絕。即有粟如山。必不能神輸鬼運。到飢士之口。一夫脫有菜色。三軍無復鬪志。事出萬一。悔何可追。臣之所謂危也。故今日惟有守朝鮮為上策。朝鮮吾之藩籬也。朝鮮失則遼陽危。遼陽危則神京震。或謂朝鮮當弃者。謬也。臣竊謂封可無成。朝鮮必不可弃。况朝鮮雖殘破。尚餘精兵五萬。及今就近亟選慣戰廉勇驍將。精簡銳士。電赴朝鮮。合朝鮮之卒。因朝鮮之粮。胡越同舟。頭手相救。同心共濟。并力死守此謂藩籬之守庶幾
門庭之安。是役也。急在呼吸選將簡兵當以半月為期。過此則晚矣是以朝鮮與倭也敗著也惟是朝鮮弱不能扶。我兵急不能救。鞭長不及馬腹。風末不舉鴻毛。便當譬猶石田。弃若雞肋。扼喉鴨綠之江。負喁虎踞。深溝高壘。添兵增戍固守不動。使倭奴不敢窺左足而先登此之謂門庭之守庶幾堂隩之安。中策也。必不得已之計也。最可憂者。倘或長颷易扇。巨浪難防。門無結艸之堅。成彼破竹之勢。虎狼入室。所傷必多。况兵連禍結。役煩民愁。奸雄乘之。登高呼遠。四合響應。根本動搖。関係非小故守遼陽為下策謂之無策可也故今勢在燃眉、速如覆手、披髮蹶足、猶恐不及、若石星終迷不悟、剛愎不反、仰鼻息於馬上之口、敝筆舌於鼠首之間、因循誤國、噬臍何及、雖然、臣猶有說焉、淮淝之卻秦師、由廟廊處分已定、河北之廩唐令、在廟算處置得宜、故封事敗壞、星固罪不容赦、而罪之首者輔臣趙志臯也、昔宋臣呂蒙正以四方無事、蠻夷賓服、自卜相業之盡、酈瓊之叛、張浚見上引咎曰、是臣非才誤國、上貽聖憂、臣聞東事之始、
志臯不惟宗社大計、曲昵私交、引用同鄉宋應昌、幾敗迺公事、先是臺臣郭實上疏力爭不可、語侵志臯、乃志臯切齒恨之、至今貶逐而去、側聞彼時刑部侍郎朱鴻謨自南都移書責之、詞嚴義正、志臯怫然不悅、人人共聞、今郭實之言騐耶、不騐耶、志臯又將誰諉耶、夫宋應昌通國皆曰不可用、志臯獨曰可用、東倭通國皆曰不可封、志臯獨曰可封、力排公議、從更石星、為此禍階、實為戎首、是志臯誤國之罪、不在石星下、况陳力就列、不能者止鍾鳴漏盡、夜行宜息、若志臯者揣身量分、久當知足、乃外訏闕庭之戀、內深子孫之憂、牽力衰朽、靦顏就列、鮮廉寡恥、其如禮何禮七十致仕、古今通規、近代以來、貪競不息、臣職司糾正、釋此不問、安問狐狸、激貪風競、宜從隗始、臣聞慈父不能愛無益之子、明君不能愛無用之臣、若志臯石星者、所謂無用之臣也、　陛下又何愛此等無用之臣以誤國事、譬之庸醫誤服其藥、幸而不死豈可再誤、即　皇上不忍加罪、合無勒令二臣致仕、別選道德弘備邊情諳練者以代之、臣與二臣非有嫌
隙、惟是時事多艱、將相得人為急、故不避嫌怨、冐昧上陳、伏祈　皇上留神省察社稷幸甚、
集／總集／明經世文編／卷四百五十三／楊宗伯奏疏／疏／陪京災沴異常天心仁愛彌切疏(P.4987-1)
陪京災沴異常天心仁愛彌切疏
南京禮部等衙門各揭帖開稱、為留京水災異常、天心譴告宜惧、懇乞　聖明亟修實政、以圖消弭事、臣讀之不勝悚惧、攷之故典、霪雨不收、水流國邑、厥應甚鉅、傳曰、陰氣盛也、水涌為災、災而入城市、沿街衢則又異、災而見于　皇祖龍飛之地、奉先殿大庖廚、槩行渰漫、則尤為異、葢去歲京師水災、內而禁地、外而官民廬舍、無不傾圮、而今歲陪京亦復如是、天意若曰、輦轂示災。既不為動。舊京為　皇祖肇基。再加譴告。能無惧乎。臣等葢知天心之仁愛　皇上無已時也、三吳根本重地、財賦隩區、人心皇皇、禍變將起修事修救、各有司存、無俟臣贅、臣禮官也、雨暘不時
咎在臣等、除循往例恭候　命下、百官素服三日、痛加修省以祗天戒外、窃惟　皇上天之宗子、一敬一肆呼吸相通、臣等萬心之所計慮、不如　皇上之一轉念萬手之所拮据不如　皇上之一舉筆、今時政廢墜、　聖心豈不明灼、但　聖斷未决耳、如朝講當親、大僚當補、考選當下、廢弃當舉、邊餉當處、閣部言之、既詳既懇、間亦屢奉明綸、一則曰即俟簡發、一則曰稍待簡發、夫即則不必俟、稍待則不宜久而日復一日、月復一月、其將何時、臣雖更有條列、無能加于閣臣之詳懇、但祈即　聖心所巳明者斷而行之、無使人謂天語煌煌、徒為擔延時日之資、則幸矣、顧臣等愚慮、窃謂禍必有基、不大破其積習、口舌之爭、能得有幾、譬之病必有根、不疏通其脉絡、標急之治、終難霍然、臣等敢謹摘今日釀禍之源、列為五欵、　皇上必銳意改圖而修省之、實效可冀焉、一曰、葆清明平旦之氣、以澄　聖衷、臣聞古帝王未明求衣、非但勤事、良以嚮明之際、萬慮俱澄、孟子夜氣之說、正為此耳、　皇上深居靜攝、念何嘗一日不在萬幾、然臣
等側聞宮中起居、夜盡方寢。日旰未起。夫時值嚮晦、陰濁用事、况至夜分、神疲氣倦、於此時而有裁决。安得合宜。迨及平旦、正　聖心清明之會、而反就燕息、牀第消磨、起視日晷、又將向晦矣、則氣何由澄、神何由定、嗜好所以蔽錮、喜怒所以多偏、忠讜所以難入批發所以愆期、外廷諸臣、見為　皇上之忘天下。而不知夙興夜寐之間。蹉跎許多大事也。以　皇上神聖、遠邁虞周、誠試鷄鳴而思、待旦而行、則必知蠱惑如高淮決不可不誅、稅監决不可不撤、循吏如滿朝薦、無辜如王邦才等、决不可不宥、雖未即視朝、而神謨雄斷、當不崇朝而馳萬里、是謂天心復、而陰濁有不澄者否矣、一曰每月召閣部大臣入對以决壅欝夫耳目聽覩、則是非較然、筆札傳聞、則疑信互半、閣部諸臣、　皇上所與共圖國事也、而比年以來、　天顏日邃、股肱心膂、日見隔絕、憂危深心、既未易悉之簡牘、補綴屢奏、又未易徹之旒、上不見緩急之形。則欲行而輒止。下未得要領之㱕。則愈揣而愈疑。政事蠱廢、人情猜阻職此之由、以　皇上之寬仁明察
若使天下事得一一指數于前、裁决何難、况一月一御便殿　聖躬亦不為勞一召便有多官則私言無從蔽隱非止情事了然。抑且人品洞燭。一日之間。改觀易聽。政事必然精采。人心必然聳動。是謂泰交成而陰沴有不消者否矣。一曰復章奏批發之規、以尊主權、往時章奏之下。皆有定期。但有從與不從。並無下與不下。留中之起。葢或事有難處。意有不便。以為且一留中。可冺形跡。杜口語。然亦偶一為之耳。豈意此端既開。遂成否鬵。至于今下者為曠典。不下者為常事。　皇上見為行止自由。大權在手。不知章奏之入。既不必其出。則入又安必其入。入而不出。　皇上主之矣。入而不入。竟誰主之。况批紅覆奏。轉展遲速之際。能無焬灶之奸。臣恐權之潛移而不自知也。願皇上察此情形、斷自聖心、勒定限期、或幾日送票。幾日批發。倘有不當。明示駁正。行止遲速。顯然與天下共睹斷絕留中之敝政。庶左右不得上下其手。主權不至旁落於人。是謂乾剛奮。而陰翳有不决者否矣一曰慎內批中發之旨、以杜羣疑、我　皇祖設閣臣
所以備顧問代絲綸也。凡有章疏。必擬自閣臣。取自上裁庶萬幾不煩而理。而今有不由閣票。徑從中出者矣如近日考選一事、兩奉中旨、有部寺相訐、言公言私之語、是果出　聖意乎、則威福自由、何不登時處分、乃徒屢形　詔旨經年未决、若非出　聖意、則誰授此　旨以啟紛紜之疑、又如近日三閣臣同上辭疏、一從內票、二發閣票、如謂內批特眷乎、則諫行言聽、斯謂有禮、便當亟允考選之請、何僅曰即俟簡發、若非出特眷、則又何取內批、以隆虛拘之數、矧　皇上久處深宮。是非邪正。未易懸斷。前後左右。豈無窺瞷。當此　主聖時、明固無庸過慮。萬一相沿日久矯旨之奸。流毒搢紳。則今日開端。貽禍不淺臣願　皇上留神章奏、悉發閣擬、而後裁决、間有時出　聖意、亦祗傳諭閣臣、自能將順、庶善同歸君、過無所諉譬則大明當空、而陰魔有不伏者否矣、一曰去形跡體面之套、以振事功、夫蕭規曹隨。原非　顧體面。韓范富歐、上殿相爭如虎、亦何嘗計形跡乎、乃數年來閣部事體。盡成圈套。大小臣工。務為雷同。政事弊乘
極矣。稍振刷則慮相形、人情繞指眾矣。稍挺立則咤為異。目因循以長厚。避嫌怨而若凂。坐視天下有養廱自潰之形。而使志士抱載胥及溺之恨。則人心安得不離、士習安得不靡、邊圉將吏安得頗牧之賢。遺佚諸臣、又安得弓旌之望哉、臣願　皇上敕閣部大臣、以及庶官、務破拘孿廓然與天下更始、期以一德一心為寅恭、無認以水濟火為和同譬則雷厲風而陰鬱有不通者否矣、此五者積習既久、釀禍實深、朝講之不親、大僚之不補考選之不下、廢弃之不起、邊餉之不處、以至紀綱盡弛、法庶俱廢、智士蒿自而憂直臣腐吻而諍、而若罔聞也者、祗由此一線之路、未通未鬯耳、今天變已極、事勢之窮蹙已極、　皇上不及此時省覽臣疏、加意改圖、臣恐天下安危未可知也
史／正史／明史／志　凡七十五卷／卷六十二　志第三十八／樂二　樂章一／洪武八年御製圜丘樂章(P.1521)..[底本：清武英殿本]
洪武八年御製圜丘樂章。
迎神：仰惟兮昊穹，臣率百職兮迓迎。幸來臨兮壇中，上下護衞兮景從。旌幢繚繞兮四維，重悅聖心兮民獲年豐。
奠玉帛：民依時兮用工，感帝德兮大化成功。臣將兮以奠，望納兮微衷。
進俎：庖人兮列鼎，殽羞兮以成。方俎兮再獻，願享兮以歆。
初獻：聖靈兮皇皇，穆嚴兮金牀。臣令樂舞兮景張，酒行初獻兮捧觴。
亞獻：載斟兮再將，百辟陪祀兮具張。感聖情兮無已，拜手稽首兮願享。
終獻：三獻兮樂舞揚，殽羞具納兮氣藹而芳。光朗朗兮上方，況日吉兮時良。
徹饌：粗陳菲薦兮神喜將，感聖心兮何以忘。民福留兮佳氣昂，臣拜手兮謝恩光。
送神：旌幢燁燁兮雲衢長，龍車鳳輦兮駕飛揚。遙瞻冉冉兮去上方，可見烝民兮永康。
望燎：進羅列兮詣燎方，炬焰發兮煌煌。神變化兮物全於上，感至恩兮無量。
史／正史／明史／志　凡七十五卷／卷六十二　志第三十八／樂二　樂章一／洪武八年御製方丘樂章(P.1523)..[底本：清武英殿本]
洪武八年御製方丘樂章。
迎神：仰皇祇兮駕來，川嶽從迎兮威靈備開，香烟繚繞兮神臨御街。漸升壇兮穆穆，靄瑞氣兮應結樓臺。以微衷兮率職，幸望聖悅兮心諧。但允臣兮固請，願嘉烝民兮永懷。
奠玉帛：臣奏兮以筐，玉帛是進兮歲奠以常。百辟陪祀兮珮聲琅琅。惟南薰兮解慍，映燎炎兮煌煌。
進俎：庖人兮淨湯，大烹牲兮氣靄而芳。以微衷兮獻上，曰享兮曰康。
初獻：初獻行兮捧觴，聖靈穆穆兮洋洋。為烝民兮永康，鑒豐年兮耿光。
亞獻：雜殽羞兮已張，法前王兮典章。臣固展兮情悃，用斟醴兮載觴。
終獻：爵三獻兮禮將終，臣心眷戀兮無窮。恐殽羞兮未具，將何報兮神功。
徹饌：俎豆徹兮神熙，鸞輿駕兮旋歸。百神翼翼兮雲衣，敬奉行兮弗敢違。
送神：祥風興兮悠悠，雲衢開兮民福留。歲樂烝民兮大有，想洋洋兮舉觴載酒。
望瘞：殽羞玉帛兮瘞坎中，遙瞻隱隱兮龍旗從。祀事成兮盡微衷，感厚德兮民福雍雍。
史／正史／明史／志　凡七十五卷／卷六十二　志第三十八／樂二　樂章一／嘉靖十五年孟春九廟特享樂章(P.1544)..[底本：清武英殿本]
嘉靖十五年孟春九廟特享樂章。
太祖廟。迎神，太和之曲：於皇於皇兮仰我聖祖，乃武乃文，攘夷正華，為天下大君。比隆於古，越彼放勛。肇造王業，佑啟予子孫。功德超邁，大室攸尊。首稱春祀，誠敬用申。維神格思，萬世如存。
初獻，壽和之曲：薦帛於篚，潔牲於俎，嘉我黍稷，酌我清酤。愚孫毖祀，奠獻初舉。翼翼精誠，對越我皇祖。居然顧歆，永錫純祜。
亞獻，豫和之曲：籥舞既薦，八音洋洋，工歌喤喤。醇醴載羞，齋明其將之。永佑於子孫，歲事其承之。俾嗣續克承，百世其保之。
終獻，寧和之曲：三爵既崇，禮秩有終。盈溢孚顒，顯相肅雍。惟皇祖格哉，以繹以融，申錫無窮。暨於臣民，萬福攸同。
徹饌，豫和之曲：禮畢樂成，神悅人宜。籩豆靜嘉，敬徹不遲。穆穆有容，秩秩其儀。益祗以嚴，矧敢斁於斯。
還宮，安和之曲：於皇我祖，陟降在天。清廟翼翼，禋祀首虔。明神既留，寢祏靜淵。介福綏祿，錫胤綿綿。以惠我家邦，於萬斯年。
成祖廟。迎神，太和之曲：於惟文皇，重光是宣。克戡內難，轉坤旋乾。外讋百蠻，威行
八埏。貽典則於子孫，不忘不愆。聖德神功，格於皇天。作廟奕奕，百世不遷。祀事孔明，億萬斯年。
初獻、亞獻、終獻、徹饌、還宮，俱與太祖廟同。
仁宗廟。迎神，太和之曲：明明我祖，盛德天成。至治訏謨，遹駿有聲。專奠致享，惟古經是程。春祀有嚴，以迓聖靈。惟陟降在庭，以賚我思成。
初獻，壽和之曲：幣牲在陳，金石在懸。清酒方獻，百執事有虔。明神洋洋，降歆自天。俾我孝孫，德音孔宣。
亞獻，豫和之曲：中誠方殷，明神如存。醴齊孔醇，再舉罍尊。福祿穰穰，攸介攸臻。追遠報酬，罔極之恩。
終獻，寧和之曲：樂比聲歌，佾舞婆娑。稱彼玉爵，酒旨且多。獻享維終，神聽以和。孝孫在位，受福不那。
徹饌，雍和之曲：牷牲在俎，稷黍在簠。孝享多儀，格我皇祖。稱歌進徹，髦士膴膴。孝孫受福，以敷錫於下土。
還宮，安和之曲：犆享孔明，物備禮成。於昭在天，以莫不聽。神明即安，維華寢是憑。肇祀迄今，百世祗承。
宣廟、英廟、憲廟俱與仁廟同。
孝廟。迎神，太和之曲：列祖垂統，景運重熙。於惟孝皇，敬德允持。用光於大烈，化被烝黎。專廟以享，經禮攸宜。俎豆式陳，庶幾來思。
初獻，壽和之曲：粢盛孔蠲，腯肥牲牷。考鼓鼘鼘，萬舞躚躚。清醑初酌，對越在天。明神居歆，式昭厥虔。
亞獻，豫和之曲：祀事孔勤，精意未分。樂感鳳儀，禮虔駿奔。醞齊挹清，載奠瑤尊。神其格思，福祿來臻。
終獻，寧和之曲：樂舞既成，獻享維終。明明對越，彌篤其恭。篤恭維何？明德是崇。神之聽之，萬福來同。
徹饌，雍和之曲：牲牢醴陳，我享我將。黍稷蘋藻，潔白馨香。徹以告成，降禧穰穰。神錫無疆，祐我萬方。
還宮，安和之曲：禮享既洽，神御聿興。廟寢煌煌，以憑以寧。維神匪遐，上下在庭。於寢孔安，永底我烝民之生。
武廟。迎神，太和之曲：列祖垂統，景運重熙。於惟武皇，昭德敕威。用剪除奸兇，大業弗隳。專廟以享，經禮攸宜。俎豆式陳，庶幾來思。
初獻、亞獻、終獻及徹饌、還宮俱與孝廟同。
睿廟。迎神，太和之曲：於穆神皇，秉德凝道。仁厚積累，配於穹昊。流慶顯休，萃於眇躬。施於無窮，以似以續，以光紹我皇宗。惟茲氣始，俎豆是供。循厥典禮，式敬式崇。神其至止，以鑒愚衷。
初獻，壽和之曲：制帛牲牢，庶羞芬膫。玉戚朱干，協於韶簫。清醑在筵，中情纏綿。神之格思，儀形僾然。
亞獻，豫和之曲：瑤爵再陳，侑以工歌。籥舞蹌蹌，八音諧和。孝思肫肫，感格聖靈。致慤則存，如聞其聲。
終獻，寧和之曲：儀式弗踰，奠爵維三。樂舞雍容，以雅以南。仰仁源德澤，嶽崇海淵。願啟我子孫，緝熙光明，維兩儀是參。
徹饌，雍和之曲：嘉饌甘只，亦既歆只。登歌迅徹，敬終惟始。維神孔昭，賚永成於孝矣。
還宮，安和之曲：幽顯莫測，神之無方。祀事既成，神返諸帝鄉。申發休祥，俾胤嗣蕃昌。宜君兮宜王，歷世無疆。
史／正史／明史／列傳　凡二百二十卷／卷二百四十一　列傳第一百二十九／張問達　陸夢龍　傅梅(P.6260)..[底本：清武英殿本]
四十三年五月讞問張差梃擊事。問達從員外郎陸夢龍言，令十三司會訊，詞連鄭貴妃宮監龐保、劉成。中外籍籍，疑貴妃弟國泰為之。問達等奏上差獄。帝見保、成名，留疏不
下。尋召方從哲、吳道南及問達等於慈寧宮，命並磔二人。甫還宮，帝意復變。及先戮差，令九卿三法司會訊保、成於文華門。保、成供原姓名曰鄭進、劉登雲，而不承罪。方鞫時，東宮傳諭曰：「張差情實風癲，誤入宮門，擊傷內侍，罪不赦。後招保、成係內官，欲謀害本宮。彼何益，當以讐誣，從輕擬罪。」問達以鞫審未盡，上疏曰：「奸人闖宮，事關宗社。今差已死，二囚易抵飾。文華門尊嚴之地，臣等不敢刑訊，何由得情？二囚偏詞，何足為據？差雖死，所供詞故在，其同謀馬三道等亦皆有詞在案，孰得而滅之？況慈寧召對，面諭並決。煌煌天語，通國共聞。若不付之外庭，會官嚴鞫，安肯輸情？既不輸情，安從正法？祖宗二百年來，未有罪囚不付法司，輒令擬罪者。且二人係內臣。法行自近，陛下尤當嚴其銜轡，而置之重辟。奈何任彼展辨，不與天下共棄之也。」帝以二囚涉鄭氏，付外庭，議益滋，乃潛斃之於內，言皆以創重身死。而馬三道等五人，命予輕比坐流配。其事遂止。是年解都察院事。久之，遷戶部尚書，督倉場。尋兼署刑部，拜左都御史。光宗疾大漸，同受顧命。
史／正史／明史／列傳　凡二百二十卷／卷二百四十四　列傳第一百三十二／楊漣(P.6319)..[底本：清武英殿本]
天啟二年起漣禮科都給事中，旋擢太常少卿。明年冬，拜左僉都御史。又明年春，進左副都御史。而是時魏忠賢已用事，羣小附之，憚眾正盈朝，不敢大肆。漣益與趙南星、左光斗、魏大中輩激揚諷議，務植善類，抑憸邪。忠賢及其黨銜次骨，遂興汪文言獄，將羅織諸人。事雖獲解，然正人勢日危。其年六月，漣遂抗疏劾忠賢，列其二十四大罪，言：
高皇帝定令，內官不許干預外事，祇供掖廷洒掃，違者法無赦。聖明在御，乃有肆無忌憚，濁亂朝常，如東廠太監魏忠賢者。敢列其罪狀，為陛下言之。
忠賢本市井無賴。中年淨身，夤入內地。初猶謬為小忠、小信以倖恩，繼乃敢為大奸、大惡以亂政。祖制，以擬旨專責閣臣。自忠賢擅權，多出傳奉，或徑自內批。壞祖宗二百餘年之政體，大罪一。
劉一燝、周嘉謨，顧命大臣也，忠賢令孫杰論去。急於翦己之忌，不容陛下不改父之臣，大罪二。
先帝賓天，實有隱恨。孫慎行、鄒元標以公義發憤，忠賢悉排去之。顧於黨護選侍之沈㴶，曲意綢繆，終加蟒玉。親亂賊而讐忠義，大罪三。
王紀、鍾羽正先年功在國本。及紀為司寇，執法如山；羽正為司空，清修如鶴。忠賢搆黨斥逐，必不容盛時有正色立朝之直臣，大罪四。
國家最重無如枚卜。忠賢一手握定，力阻首推之孫慎行、盛以弘，更為他辭以錮其出。豈真欲門生宰相乎？大罪五。
爵人於朝，莫重廷推。去歲南太宰、北少宰皆用陪推，致一時名賢不安其位。顛倒銓政，掉弄機權，大罪六。
聖政初新，正資忠直。乃滿朝薦、文震孟、熊德陽、江秉謙、徐大相、毛士龍、侯震暘等，抗論稍忤，立行貶黜，屢經恩典，竟阻賜環。長安謂天子之怒易解，忠賢之怒難調，大罪七。
然猶曰外廷臣子也。去歲南郊之日，傳聞宮中有一貴人，以德性貞靜，荷上寵注。忠賢恐其露己驕橫，託言急病，置之死地。是陛下不能保其貴幸矣，大罪八。
猶曰無名封也。裕妃以有姙傳封，中外方為慶幸。忠賢惡其不附己，矯旨勒令自盡。是陛下不能保其妃嬪矣，大罪九。
猶曰在妃嬪也。中宮有慶，已經成男，乃忽焉告殞，傳聞忠賢與奉聖夫人實有謀焉。是陛下且不能保其子矣，大罪十。
先帝青宮四十年，所與護持孤危者惟王安耳。即陛下倉卒受命，擁衞防維，安亦不可謂無勞。忠賢以私忿，矯旨殺於南苑。是不但仇王安，而實敢仇先帝之老奴，況
其他內臣無罪而擅殺擅逐者，又不知幾千百也，大罪十一。
今日奬賞，明日祠額，要挾無窮，王言屢褻。近又於河間毀人居屋，起建牌坊，鏤鳳雕龍，干雲插漢，又不止塋地僭擬陵寢而已，大罪十二。
今日廕中書，明日廕錦衣。金吾之堂口皆乳臭，誥敕之館目不識丁。如魏良弼、魏良材、魏良卿、魏希孔及其甥傅應星等，濫襲恩廕，褻越朝常，大罪十三。
用立枷之法，戚畹家人駢首畢命，意欲誣陷國戚，動搖中宮。若非閣臣力持，言官糾正，椒房之戚，又興大獄矣，大罪十四。
良鄉生員章士魁，坐爭煤窑，託言開礦而致之死。假令盜長陵一抔土，何以處之？趙高鹿可為馬，忠賢煤可為礦，大罪十五。
王思敬等牧地細事，責在有司。忠賢乃幽置檻阱，恣意搒掠，視士命如草菅，大罪十六。
給事中周士樸執糾織監，忠賢竟停其陞遷，使吏部不得專銓除，言官不敢司封駁，大罪十七。
北鎮撫劉僑不肯殺人媚人，忠賢以不善鍛鍊，遂致削籍。示大明之律令可以不守，而忠賢之律令不敢不遵，大罪十八。
給事中魏大中遵旨莅任，忽傳旨詰責。及大中回奏，臺省交章，又再褻王言。毋論玩言官於股掌，而煌煌天語，朝夕紛更，大罪十九。
東廠之設，原以緝奸。自忠賢受事，日以快私讐、行傾陷為事。縱野子傅應星、陳居恭、傅繼教輩，投匭設阱。片語稍違，駕帖立下，勢必興同文館獄而後已，大罪二十。
邊警未息，內外戒嚴，東廠訪緝何事？前奸細韓宗功潛入長安，實主忠賢司房之邸，事露始去。假令天不悔禍，宗功事成，未知九廟生靈安頓何地，大罪二十一。
祖制，不蓄內兵，原有深意。忠賢與奸相沈㴶創立內操，藪匿奸宄，安知無大盜、刺客為敵國窺伺者潛入其中。一旦變生肘腋，可為深慮，大罪二十二。
忠賢進香涿州，警蹕傳呼，清塵墊道，人以為大駕出幸。及其歸也，改駕四馬，羽幢青蓋，夾護環遮，儼然乘輿矣。其間入幕効謀，叩馬獻策者，實繁有徒。忠賢此時自視為何如人哉？大罪二十三。
夫寵極則驕，恩多成怨。聞今春忠賢走馬御前，陛下射殺其馬，貸以不死。忠賢不自伏罪，進有傲色，退有怨言，朝夕隄防，介介不釋。從來亂臣賊子，只爭一念，放肆遂至不可收拾，奈何養虎兕於肘腋間乎！此又寸臠忠賢，不足盡其辜者，大罪二十四。
凡此逆跡，昭然在人耳目。乃內廷畏禍而不敢言，外廷結舌而莫敢奏。間或奸狀
敗露，則又有奉聖夫人為之彌縫。甚至無恥之徒，攀附枝葉，依託門牆，更相表裏，迭為呼應。積威所劫，致掖廷之中，但知有忠賢，不知有陛下；都城之內，亦但知有忠賢，不知有陛下。即如前日，忠賢已往涿州，一切政務必星夜馳請，待其既旋，詔旨始下。天顏咫尺，忽慢至此，陛下之威靈尚尊於忠賢否耶？陛下春秋鼎盛，生殺予奪，豈不可以自主？何為受制幺䯢小醜，令中外大小惴惴莫必其命？伏乞大奮雷霆，集文武勳戚，敕刑部嚴訊，以正國法，幷出奉聖夫人於外，用消隱憂，臣死且不朽。
史／正史／明史／列傳　凡二百二十卷／卷二百五十五　列傳第一百四十三／黃道周　葉廷秀(P.6592)..[底本：清武英殿本]
道周以文章風節高天下，嚴冷方剛，不諧流俗，公卿多畏而忌之，乃藉不如鄤語為口實。其冬，擇東宮講官。體仁已罷，張至發當國，擯道周不與。其同官項煜、楊廷麟不平，上疏推讓道周。至發言：「鄤杖母，明旨煌煌，道周自謂不如，安可為元良輔導。」道周遂移疾乞休，不許。
史／詔令奏議／李忠肅公集／卷首／諭祭文(P.1-1)..[清乾隆間(1736-1795)活字本]
維
康熙癸卯歲十有二月之十日分守湖西道江西布政使司議後學施閠章謹以剛鬣柔毛清酌庶羞之儀致祭于
明左都御史忠肅李公之靈曰惟公性挾風霜光争日月抗直立朝則霆擊嶽峙從容赴難則蘭摧玉折雖漸摩於文章節義之鄉亦夙秉乎正氣之不可奪　九廟就墟孤忠炳烈爰　錫諡而逮祠俾爼豆之罔缺閠章待罪
此土聞風感惻度靈旗之翺翔魂必返乎故國覈田以繼蒸嘗葺宇而妥魂魄載采溪毛用將精白匪椒酒之是馨葢庶幾乎在天之來格尚饗
先忠肅公以身殉　國者二十年矣文山之丹心雖萇宏之碧血已化時移代更既朽枯骨誰則起而肉之長世營魄久謝餘息僅存葛被途窮無心于世以籲彰我祖烈何幸
先皇帝大賚四海式閭表墓俯采輿論特賜褒嘉諭祭予謚賜地建祠　煌煌龍章五色有煒下□泉上薄星紀所以慰既徃之忠魂肅將來之臣範其恩意誠深且渥也奈門緒不昌孤裔□塞遂使樹蕪沒祠廟荒毁邑胥且得因緣為奸利舉　賜田蠶食而私鬻之綿上空傳汶陽莫返葢無田不祭
者又數年矣何幸
愚山施先生來守湖西百廢具舉所至禮賢興學所學見性明宗持斧擁臯登閎上理葢將致治三代之隆令天下咸覩真儒之有實用焉復于貞憲飭度之餘宏獎名教宣昭
皇仁哀惠先烈飭幽泉覆田以継蒸嘗葺宇而妥魂魄棨戟遙臨爼豆生輝遐邇競傳生死榮哀可不謂希覯者乎夫公以文章名世理學傳家故國亡臣似無足當其一唾乃急急存恤表章之若惟恐後者何也葢公負介氣正性德業經術皆從性天道學中流出洵足継徃開來而先忠肅亦夙潜心聖學殫力薪傳故生平差能薄竪勲節且筮仕發刄琴邑實沐浴于宛陵理學節義之風于公因緣不淺而後先合揆宜公懷古人不見我之恨曠世為神交也哉語曰檟楚殊芳俱動于魂蘭異臭並感於魄惟其有之是以似之要于百世流芳則一雲天高誼公固不任受德為人嗣者何能不任受感自時厥後惟世與諸叔昆弟將慿是以式先公之鐘以
貽厥孫子焉因毋負吾
國毋負所學以毋忝爾所生是則所以報先公是則所以報　先生矣
嫡長孫長世拜書
史／詔令奏議／李忠肅公集／卷之一　西臺疏草／糾劾勲臣疏(P.38-1)..[清乾隆間(1736-1795)活字本]
糾劾勲臣疏
題為　國難將興妖踵見懇乞　聖明亟奮天誅以殄遺孽以消隱禍事臣惟亂臣賊子之
居人國也其心何嘗一日忘禍敗之想哉或值皇路清夷而突謀不軌或當公道昭明而橫肆邪說惟有種之孽未斷斯禍國之釁頻逞若今誠意伯劉藎臣其人者豈非人心所共憤而　天討所亟加者乎臣按劉藎臣乃昔年謀逆下獄劉世延之嫡孫也萬厯三十三年世延忽稱星變招兵集餉遣牌赴　闕圖謀不軌為世延運籌决策以妄希張良李靖之成功者劉世學也及被南京御史蕭如松朱吾弼孫居相李雲
鵠等交章論劾奉　旨下法司嚴拿監鞫世延遂死獄中廷訊未竟世學因而漏網自揣其生平播虐閭里不敢復歸青田乃僑寓常州假託天文禪教惑視熒聽久見破綻潛逃都下百計為藎臣營襲原爵自是窟穴既就陰謀愈毒奔走勛戚之門遊說公卿之側直入奸邪之幕簧蠱癡愚之子衣冠狀貌不過山人談客機械戈矛直欲覆地翻天濁亂朝政流毒縉紳即如御史錢春與世學誼託肺腑好締朱陳只一論劾
徐兆魁輒有金戈年例之說金戈者錢也年例者恨春兆魁而欲處以年例也夫今　朝廷雖乏人然宰執部院森然在列是非用舍各有攸司世學一無賴遊徒敢爾慿城作威結黨橫議幾於手握王章口啣天憲罪難罄竹法在無貰御史周起元翟鳳翀偶以建言摘及尚未暴其罪惡即將藎臣名目公然出疏詈名賢於泉下噴黒血於朝紳甚且自矜世延為一生斥邪奸人所忌又甚且欲矯命雄行斥逐臺憲譬之
行乞市兒塗穢撒潑攔門獰犬望人囓噬一擊立斃豈足辱臣白簡但念　祖宗二百餘年之天下言官論勛臣者多矣曾有勛臣而敢詆言官者乎勛臣被劾而自辯者有矣曾有奸棍被劾而勛臣敢黨護代辯者乎且藎臣目不識丁腹同貯草安知封事為何物今試查其疏語劍戟填胸波濤滿眾手合撰更復何疑人言其平日潛養死士廣交縉紳若徐兆魁等神出鬼没設謀布算事權在握釁端巨測睹茲舉動真
可寒心矣　國家綱紀日夷法度全隳　廟堂之上姑息養亂故周道昌以考察卑官而放言史晉以罷斥武弁而呌囂然道昌不過劣轉史晉尚稽戍遣於是人心浸玩妖奸叠出至乃以大逆之遺亦敢朋謀亂政越爼狂吠煌煌三尺之法安在哉夫言官觸奸指侫抉蠧剔隱語稱山有虎豹藜藿不採所以壯國家之神氣而振天子之威靈者乃使受侮於罪廢勛遺侮言官侮　皇上之漸也不至為世延之續不已矣
禍敗之興正未有極　皇上尚得晏然而已乎臣以為藎臣者真所謂亂臣賊子罪不容於死者也伏乞　大奮乾斷將劉藎臣革去管事　勑下法司勘其疏出誰手意欲何為則有交結朋黨紊亂朝政之明例具在其劉世學并下法司拿問具奏庶　國法以伸而奸黨知儆耳抑臣考之誠意伯劉基雖有佐命之功然逮事胡元專門象數　大祖高皇帝疑而薄之有覬覦作孽之　諭二子並不合襲封僅孫薦偶一得
嗣不旋踵而罷　太祖之慮至深遠也嘉靖十八年刑郎李瑜代為奏　請始令其九世孫瑜嗣爵而世延繼之竟著逆節藎臣繼之又亂朝政祖宗濟惡大率以家傳天文善占王氣惑世自雄與他姓勛舊斤斤守法者不同故在　朝廷酬功之典雖渥在劉氏不肖之心無厭若使孽根蔓延必且貽憂　廟社所當追奪劵章照　先朝舊典僅與指揮世襲以消禍於未形者也伏惟　皇上之垂鑒焉
史／詔令奏議／李忠肅公集／卷之二　按浙政畧／再內監營管織造疏(P.9-1)..[清乾隆間(1736-1795)活字本]
再內監營管織造疏
題為神奸巧弄　中旨　國體人情大乖懇乞　聖明亟收督織　成命仍　勅嚴捕奸徒正法以安地方事臣惟　國家之制凡事關地方則無不專責於撫按故有　聖心之所不能臆裁盈廷之所不能立剖其行其止必取决於撫
按官之奏報未有撫按之言如水投石而一二神奸得以旁岐盗弄威福而取　旨如寄者臣雖不肖蒙　皇上命廵按両浙今浙之大害夫孰踰織造者臣與撫臣蒿目腐心無慮朝夕適劉成病故以為天假甦息之一會故疏請　停遣料理二運不遺餘力臣豈不知內外奸人必有埀涎此缺而多方鑽營者要恃　皇上神聖決不聽熒於左右移魁柄以授之耳乃者奸璫呂貴方奉檢查之　旨輒起雄心遂搆奸棍紀
光先出名保舉臣等具疏叩　閽期　皇上燭奸照妖立寢所奏乃一夕而　欽遣呂貴之旨且下矣若謂歲改可歸有司而　龍袍不可無督造矣異哉　皇上以閹竪督造之能加於有司耶以遊棍無根之言忠於廷臣耶奏進不由於通政則旁門是誰啟之而封駁之體傷票擬不經於閣臣則　王言是誰代之而　絲綸之體傷建議不本於撫按覆議不慿於部科則　宻勿是誰之而紀綱為之掃地大阿搖於近
侍其於　國體尤大傷臣竊謂此一役也恐　皇上無辭以謝天下也夫織造之在今日竭縣官剜肉醫瘡之術以填　大內之朽蠧臣不能瀝血請罷甚媿溺職至於督織內臣有害無利則前疏已悉言之其在紀光先以走狗之雄思效首功於呂貴其在呂貴以如狼之貪思饜壑慾於督織揮金廣營夫何足恠惟是　皇上不念增此一遣所耗者何人之物力所悞者何人之袍服所朘削者何方之赤子所搖動者何家
之基本　皇上豈真以料理無人各局停織一如奸棍之所奏乎自春運既行而歲改段匹還歸有司之　旨下臣等仰窺　聖意必以　龍袍一項視秋運之遲速為　欽遣之行止故文檄絡繹蚤夜督織造官進解為期特先果如奸棍所稱料理無人則今之繽紛而詣　下者豈從天降地出　皇上試行查驗秋運何時起程何時入都是否先於常期以證奸棍欺罔凟奏之罪即將紀光先立賜正法猶以為後顧乃
奸疏初入尚滋　聖心之遲囘而臣疏特反速允遣之　俞旨是則撫按之彈章祗為孽璫之催檄而　天語之鄭重僅共羣奸之借資揆之事理豈不悖甚或者謂　皇上利其進獻之厚聊以相償即呂貴入浙之日亦翹翹然號於人曰此有定價非十萬金不可得果爾則　皇上之中於貴者已深　　　之取酬於地方者不毒將來貽禍之　殆有大不忍言者臣按浙両載目擊浙地艱難倍於他省杼柚之空百室
而一思亂之民十家而九即畢力安輯猶恐天時人事卒有不至無以聯瓦解之眾倘復擾以督織內監民將何堪　皇上毋謂先年劉成在事未嘗於地方不相習也不知劉成原係督税後乃兼織其慾易厭况成久卧病不能作意外之風波故雖有神奸巨猾奔走其門無從撥置地方近於不擾然暗剝隂蝕民間之膏血亦既殫矣今呂貴鼓方張之燄居然鯨吸鯢吞之兇而羣棍逞新附之奸何殊饑鷹餓虎之勢既圖
償營織之費於前又思充囊橐之入於後若難饜飽於織造之內必生枝節於織造之外此而欲其安靜無營是猶責屠兒以作佛果強盗跖以行布施胡可得也臣嘗憶徃者採榷之使遍天下天下騷然怨咨愁嘆幸　皇上浸知其害每遇物故輒行停遣彼所轄皆錢粮重大尚不忍縱此封豕長蛇之毒再恣敲骨剝髓之虐矧茲織造歲改有司奉　旨無容更議若　龍袍分運為數僅僅乃以一專　勅內臣坐而為厲
於浙直之間使百姓肝腦塗地　皇上心於何忍邇自　召諭以來　聖心維新中外傳頌臣翹首北望以為事際其會　停遣可期不意　內降所頒竟中奸人竊弄之巧計　盛德之累莫此為甚夫　皇上聰明葢世即舉事拂經必有所託以為名先自居於糾繩不及之地使臣下無從執諍今以　龍袍之重務督織之重委煌煌昭示之　明旨忽下於無賴棍徒之越奏書之史冊傳之後世謂此疏從何而入此　旨
從何而出恐古昔聖帝明王當萬萬無此越格舉動興念及此臣恨不得即請　尚方劍斬此奸人頭懸之藁街以雪　皇上之過舉以維　國家之政體以安東南之人心尚安敢將順容嘿不盡言於　君父之前日內道路藉藉人情詾詾竊恐呂貴之來變生意外臣一面禁戢一面具疏伏乞　皇上留神省覽即將呂貴督織　成命速行收囘併歸有司依限織解仍　勅下部院嚴行五城御史將紀光先等緝捕重究
庶　國法既正而奸宄之覬覦以消　上供無而地方之人心以固臣不識忌諱干冐　宸嚴無所逃罪仰惟　聖明裁察
史／詔令奏議／李忠肅公集／卷之六　請纓疏草與總憲奏議／總憲奏議／考授紏劾疏(P.52-1)..[清乾隆間(1736-1795)活字本]
考授紏劾疏
題為考選實授事臣奉　旨考選實授業已具疏奏　聞緣人數無多雖摉索再三而尺長寸
短瑕不掩瑜未敢輕棄乃有原係應考之人今顧未入考者或一時真病非涉規避或母子情切給假歸省品評早已先定再考自有後期無可擬議惟是宜考而先期告養得　旨囘籍者一去便踰數載再來且主班心生平之行徑人以時久而難知向後之作為已亦盗鈴而掩耳今第覈其試職之嘗决裂猶為未甚若遞求之考選以前清華殊是有玷此臣不能已於山西道試御史何綸之摘發也臣思蒙　恩召對之
日　皇上諭臣考選若果得人廵方何患無御史　天語煌煌洞徹原本然考選既漏於吞舟而試職又聽其高颺誰司憲紀乃令府蠧叢垢以為異時豸綉之口實臣甚懼焉謹條列其司理廬州事蹟上凟　睿鑒伏乞　勅下吏部以考功法嚴覈處分庶後來考選者皆知清議之難逭而奔競之無亦澄清吏道之一大機也
奉
聖旨奏何綸劣欵多端着吏部勘明從重議
處以後各御史未經考授的靜聽甄別不得借題規避預圖告假等情該衙門仍通行禁飭欽此
史／詔令奏議／李忠肅公集／卷之六　請纓疏草與總憲奏議／總憲奏議／請發章奏疏(P.72-1)..[清乾隆間(1736-1795)活字本]
請發章奏疏
題為乞　恩簡發積疏以便遵行事臣自受事以來見衙門弛玩久積幾於叢垢則利在爬梳而物情恣肆無等勢若倒瀾則急宜維挽乃自顧人微望劣非仰藉　皇上威靈不能有所整飭故殫精以思蓄慮而發託之章奏幾幸　明綸頻頒煌煌赫赫則氣色緣以一新人心因而一惕議論可免於躍冶而　國是不紛貪墨不至於吞舟而吏治漸肅乃拜疏以來先後二十
餘上而奉　旨不過四五極知　皇上萬幾殷煩一切軍　國要務　朝政大綱靡不仰藉　睿裁臣誼當靜俟何敢　凟惟是愚臣所　請非關地方利害即係官屬糾劾或欽奉　聖諭特定永守之　功令或獨抒膚見期救當時之敝習似早一日有一日之便利而遲一日多一日之廢墮故不敢不擇其最緊要者詳列具奏伏乞　皇上俯察臣所上各疏盡　賜簡發俾臣得轉行各御史次第施行臺綱幸甚
史／詔令奏議／銓曹奏畧／堂題／銓政至重(P.4-1)..[明崇禎間(1628-1644)敬修堂刊本]
奏為銓政至重難任職力極微難陳謹再瀝愚悃仰祈
聖鑒事該臣於本月二十一日恭上
寵命驚聞自
天一疏二十三日接吏部咨奉
聖旨卿清慎敏亮輿望允孚統均重任特茲簡着即遵旨受事不必遜辭該部知道欽此臣謹焚香
望
闕叩頭訖伏念四海之廣百官之眾統而均之責在冢臣
皇上不惜此重任一朝臣臣苟具有心血宜何如以報
主知何如以副
明命顧敢効虛辭以凟
聖聽臣愚無所逃罪又念
皇上御極十有三年於凡四海之平陂百官之異同
固已燭炤無遺棊布不臣下但洗濯肺肝肅清垣竇絕去情靣一任虛公以恪遵
功令自可免於罪戾奚俟孜孜稱難惴惴慮始臣拙無所逃罪且臣方候
命跼蹐而
皇上復旌以清慎許以敏亮臣惟夙夜黽勉以副
簡之恐後而敢逡廵瞻顧自負鞭策臣固陋無所逃罪惟念臣秉性原冷賦才更錞學既不足以
化硜識猶無能以矚細數年越在軍旅吏治官方多所疎節邇當四方苦阱之日甄別宜嚴於平時更值八靣紘網之餘延攬猶難於拘額且以臣一人之耳目環而受多方之伺窺以諸司之賢愚彙而成一己之功罪銓除一不合人地之宜即坐歛萬家之怨處治少未恊情法之當何以解向隅之悲且遲争一著即留遠大之憂誤在一官遂貽千萬之累無論
令甲煌煌毫不可骫即令老成凛凛亦難遽臻方今九列濟濟誰非萬倍微臣而獨使臣黯然當之不且慮僨轅而懼覆餗乎臣所以聞
命信宿未嘗有一夕安枕也不揣再凟
天聽伏乞
皇上鑒臣辭非假託念有深惕收囘
成命別簡賢才使臣得仍舊供職不速
譴怒即拜
曲全之恩罔極矣　崇禎十三年九月二十四日奉
聖旨
史／詔令奏議／銓曹奏畧／堂題／恭承嚴諭(P.64-1)..[明崇禎間(1628-1644)敬修堂刊本]
（原缺）
（原缺）
（原缺）
（原缺）
作弊的即指名叅來重究隱庇一體論治果能吏稱民安中外禔福宜受進賢之賞若夫幸位僨事緩急無補難迯溺職之罰卿其勉之特諭欽此欽遵到部臣恭具香案率四司官叩頭宣
諭莫不震疊臣隨手自摹冩刋刻遍布隨即具疏繳還
御劄外伏念臣職在以人事君者也必得人而事君之職斯舉今中外多缺百爾興嗟于晨星任籍
乏才具臣何辭于倖位臣職之溺自訟久矣頋天下非乏才之患患在有才而我不能收其用與人之有才而自不肯用之以營職其弊可両言而盡者一則外吏以規卸薾其精氣一則京官以講揀騖其真神欲去二弊道惟無我無我則用人者只一味行其虛公向用者自儘力盡其職業而才自不可勝用乃臣不敢不虛而
皇上責臣猶先于執臣不敢不公而
皇上責臣猶在于任亦曰虛乃能執而不執則虛亦周旋公乃能任而不任則公亦推諉大哉
王言不獨臣愚一人鍼砭實銓地萬世龜鑑也臣茲恭承
諭誡惟有正己率屬以仰副吾
皇諉任至意力而行之急務有三一曰在外之急除有司有變籤法核考語二議可次苐甄別外則無如道府矣道府之缺內例耴之部属外例耴
之府州正佐而皆視資俸降罰為次苐臣每責令該司將兵荒急缺及時察補猶恐未盡今請先儘南北部俸深者以次遴耴諸臣即或差務未完但有人接管不得借題扣留以遂規避設或降級未開如地方急需亦當酌量事情以乞
特達至不得已而為更調止許移緩就急不許去急就緩若改授既奉
旨不行諸臣猶宜□次倘要地有急缺未補而聽人
討求簡便有一于此司官何辭私狥臣即立行叅處一曰在內之急則無如科道矣行耴考選自應候鄉貢並到與徵解全完然徃返檄催不止半年豈四五年來拮据勞吏両經扣耴尚有掛碍失今不至不惟臺省交受其窮且并京秩舊咨不堪其困臣竊意有司之不即離任者□皆平日催科無法者也顧令急公之吏與闒茸同淹可乎臣請定限十月內但察鄉貢推知有
一二到部者即同俸滿京秩與舊咨守候者先行一考餘當續收庶幾勤惰以分而班行寥落欝積之色頓為改觀亦課功責實之一著耳一曰內外交急則無如封疆長吏與卿貳大僚矣夫督撫掄才而使凡曉暢邊情熟諳兵畧自應破格推舉非資俸降罰所能拘至各省直督撫但有才品適用皆可資其練達清卿詞林原不妨于更逓出入至若京堂蕐膴視北山鞅掌何
如勞逸誰非為
天子使顧可令一歲屢遷與三年久覊者隔若霄淵臣請與在
廷諸臣約除有疆事急借外京卿自五品而上有未及一年而講陞者臣即以白簡從事惟是屈指班行寥在目勢不得不求之在籍自非罪列遣配情關封疆皆可乞
使過相其年力收其桑榆固亦
皇仁所不遺也臣請定限九月初旬將發去諮訪通行繳部如期不舉容臣據實
上聞倘諸臣之舉察覈得實而臣之用之執任不力溺職之罪又安所迯于
日月炤臨下乎綂祈
嚴施行至于臣部四司即臣之左右手也
祖宗朝必擇才品最優者居之往往資俸及格而職業無虧必與優擢葢進退人才之地實關吏治
民生故政體特重而選舉必慎使司官能各舉其職固已盡矣如
聖諭所稱闒茸無能則有愧清班受賄作弊則自甘匪類臣若不極力搜剔分別紏舉是駕駑駘而欲致千里乘漏舟而求無胥溺也臣雖至愚其何敢焉謹因
諭誡煌煌而并及之臣不勝惶悚　崇禎十四年九月二十五日奉
聖旨考選已有旨了該部仍遵諭力秉公慎盡心澄敘以肅銓規如內外各官有避難求簡營陞速化及司官受賄作弊的即指名叅來重不許隱狥
史／詔令奏議／銓曹奏畧／文選／勲戚同是(P.192-1)..[明崇禎間(1628-1644)敬修堂刊本]
奏為勲戚同是人臣
祖制原無專用懇乞
聖明敕部詳察舊例以均驅使事文選清吏司案呈崇禎十四年四月二十七日奉本部送吏科抄出愽平候等官郭振明等前事等因具奏四月二十九日奉
聖旨該部察議具奏欽此欽遵抄出到部送司察得大明會典一欵宗人府初以親王領之後但以勲戚大臣挕府事不備官又吏部職掌開載宗人缺掌印官手本到司題請
欽命皇親駙馬掌管又察宗人府歷年掌印題名碑記永樂年間駙馬都尉永春候王寧掌府事洪熈年間皇親武定侯郭玹掌府事正統年間駙馬都尉西寧侯宋瑛掌府事景泰年間皇親寧
楊侯陳懋掌府事通察案呈到部看得署掌宗人府篆與管領大漢將軍印事關
玉牒地属
宸居非貴戚重臣不得過而問焉察自景順以前若寧楊侯陳懋武定侯郭炫嘗與駙馬並用近代則皆屬之駙馬都尉豈資格相沿不移抑才品適值其乏歟今愽平侯郭振明等引援舊章求均驅使而駙馬都尉萬煒等復出疏駁正幾同
聚訟奉
旨著臣部議奏臣等未敢率爾及細按
會典叅之臣部職掌及宗人府掌印題名記典制固燦然也惟是
朝廷以有事為榮戚以無分為貴
上方加意敦睦破格用才寧於貴戚而偏遺之即崇禎十二年四月內愽平侯郭振明等曾經疏請業奉有勲戚兼用
朝廷自有鑒裁之
旨煌煌在案臣部又安敢擅為擬議也因奉有察議具奏之
旨相應具覆恭候
命下欽遵施行　崇禎十五年五月二十三日奉
聖旨據奏戚臣內外兼用有遠年郭玹陳茂例可據乃近來專用駙馬是何緣繇且皇親自玹茂二人外掌府更有何人還着會同禮兵二部詳察
確議具奏
史／詔令奏議／銓曹奏畧／驗封／聖主方殷(P.1-1)..[明崇禎間(1628-1644)敬修堂刊本]
題為
聖主方殷救時之圖先臣夙著籌邊之略伏祈
聖明垂察往蹟
賜復世廕以隆
曠典事驗封清吏司案呈奉本部送崇禎十三年七月二十四日吏科抄出兵科外抄原任太師大學士張居正曾孫湖廣荊州府儒學生員張同敞奏前事內稱臣曾祖張居正祗事
穆廟六年受
顧命輔
皇祖十年九邊寧謐績著封疆後緣臨終舉代賈忌舊輔張四維嗾誣籍沒臣祖禮部主事張敬修
為臣曾祖長子投繯死孝臣祖母高氏抰目死節沉寃必世矣崇禎二年仰荷我
皇上納在朝諸臣羅喻義等之
請特霈
温旨舊輔張居正佐相
皇祖十年肩承劳怨力振紀綱弛舉廢多有可紀雖以奪情及身後蒙議過不掩功委當垂卹這所請廕及其子懋修量復職衘該部從公看議來說欽此
堯舜在上錄舊精忠臣感激之餘因以先臣武功冐死控陳當時蚤夜防邊憂劳富
國積太倉九年之粟省客軍百萬之糧五兵屢試二稅無加隆慶三年請
□廟大閱以武偹四年納俺答孫那吉降獲叛人趙全趙宗山等十八人老酋稱臣貢馬賜爵順義王又通套虜吉能貢市策黃青恰滿諸酋悉
中機宜萬曆元年平嶺東殱渠魁伍端等斬首一萬二千二百八十有奇二年平西南夷都蠻搗九絲等寨殱酋王阿大等三十六人斬首四千六百有奇又殱遼東逆酋王杲等首虜一千一百有奇五年平嶺西羅旁俘斬叛徭四萬二千有奇六年再捷遼東斬首四百三十有奇十年擒速把玄哈歹帖阿都赤明安等諸酋如秦有階文孟登等之俘閩有朱良寳等之俘滇有記來主魯寨等之俘黔有安順者等之俘楚有胡國瑞等之俘以至烏思藏莾噠喇順義王安國亨等奉琛像祀皆先臣選將練兵授策决勝武功歷可考者其屢膺
殊恩凡十五辭免尚有已受錦衣衞指揮世襲一廕未蒙
恩復餘尚寳中書五廕僅承其二伏祈
聖恩勅部詳察如果前功疊著
予賜世廕以彰微劳則十世荷
君恩七尺非臣有矣等因崇禎十三年七月十四日奉
聖旨該部酌議具奏欽此欽遵隨於本年十月初九日又奉本部送准兵部咨前事內稱該本部題原任太師大學士張居正曾孫生員張同敞奏前事等因奉
聖旨該部酌議具奏欽此欽遵抄部送司看得故輔張居正歷相
穆廟
神廟兩朝佐理勲猷炳炳不可殫述本司在兵言兵則如策制俺答也俘斬東虜王杲也計擒奠王速把亥也一切操縱得宜東西夷悉受戎索是以邊圉無事數十年安享太平似此殊功載在史冊鑿鑿可據當年僅得世襲錦衣千戶一廕其指揮僉事及指揮同知則逓而加者耳權
功賞未足云□一旦奪之至於歲久論定之後止復其文廕之二而武廕尚靳勿予
聖明慎重至意非臣下所能仰窺但夙將如戚繼光如俞大猷兩姓子孫俱經追錄故輔功高發縱賞未世延此曾孫張同敞所為叩
閽以請也本部既奉酌議之
旨如錦衣揮同世廕恐難遽復或量還其初廕世襲千戶職衘於以騎箕之忠魂而報籌邊之偉績想亦
皇仁所不拒也如或舍世廕而別議文廕則係吏部職掌非本部所敢越爼矣統候堂裁題覆等因呈堂奉批如議具題以請
聖裁奉此案呈到部看得原任大學張居正曾孫張同敞奏復武廕一節既經該司察議量復初廕正千戶職衘前來相應題
請緣繇既革之廕應候
格外之恩臣部未敢擅便恭聽
聖裁敕下臣部遵奉施行等因十三年九月十八日本部尚書陳新甲等具題二十二日奉
聖旨張居正輔政功過不掩奪廕既歷多年不必再議世職前旨原着酌議着俟吏部議來定奪欽此欽遵相應移會為此合咨前去煩為遵炤
明旨內事理欽遵施行等因移咨到部送司案察隆慶四年十二月內奉本部送准少保兼太子太保禮部尚書
武英殿大學士張居正咨稱歷從一品俸三年考滿比例廕子等因該本部具題奉
穆宗皇帝聖旨張居正輔政多年忠猷茂著兹當考績可加兼太子太傅吏部尚書給與應得詰命仍廕一子中書舍人欽此又察得萬曆元年十一月內奉本部送准少師兼太子太師吏部尚書
極殿大學士張居正咨稱歷從一品俸六年考滿比例廕子等因該本部具題奉
神宗皇帝聖旨元輔居正社稷重臣忠勲茂著茲六年考績朕心嘉悅着支正一品俸進中極殿大學士廕一子中書舍人給與應得詰命欽此又察得萬曆四年十月內奉本部送准少師兼太子太師吏部尚書
中極殿大學士張居正咨稱歷正從一品俸九年考滿該本部察例具題奉
神宗皇帝聖旨朕元輔受命
皇考匡弼朕躬勲德茂著茲一品九年考績恩禮宜隆着加特進左柱國陞太傅支伯爵俸兼官炤舊給與應得詰命還冩勅獎勵賜宴禮部廕一子做尚寳司司丞以稱朕褒答忠劳至意欽此又察得萬曆九年十一月內該本部會題少師兼太子太師吏部尚書
中極殿大學士張居正十二年考滿等因奉
神宗皇帝聖旨卿等說的是元輔受
先帝遺命輔朕十年精忠大功冠於先後兹實歷一品已及一十五年恩數委當優異着支伯爵祿加上柱國大傅兼官炤舊給與應得誥命還寫勅獎勵賜宴禮部廕一子與做尚寳司司丞用見朕崇獎元勲至意欽此又察得萬曆十年六月內奉本部送准禮部咨稱該少傅兼太子太師禮部尚書武英殿大學士張四維等題太師兼太子太師吏部尚書中極殿太學士張居正病故卹典等因該本部覆題奉
神宗皇帝聖旨依擬贈上柱國廕一子尚寳司司丞以獎殊勲欽此欽遵除一品九年考滿廕尚寳司司丞六年考滿廕中書舍人於崇禎三年三月內奉有舊輔張居正着復二廕并給與應得誥命之旨隨於本年十二月內已經嫡次男張
允修嫡長孫張肇珩承廕訖尚餘三廕各在案今該前因通察案呈到部看得故輔張居正志足匡時才真經國遡考其立朝始末具載史冊惟念主擔當而成專學務綜核而流刻深此過所繇來亦功所難冺者也曩以過削奪而
仁主猶錄其功斯足起劳臣於既死而皷國士於方來戴高履厚豈有二乎今且奉
旨酌議凖以功過煌煌
天語大小臣工靡不感激震叠况夫九原之下寧有他覬今除武職廕奉有奪
旨不再議外所領五文廕已復其貳尚餘寳丞貳廕中書一廕應否再給貳或量給一總属
天恩非臣部所敢擅擬也緣係
聖主方救時之圖先臣夙著籌邊之畧伏祈
聖明垂察往蹟
賜復世廕以隆
曠典及奉
聖旨該部酌議具奏事理謹題請
旨　崇禎十三年十月二十四日奉
聖旨舊輔張居正准再復中書一廕以旌夙劳不許再有陳請
史／詔令奏議／銓曹奏畧／驗封／欽奉勅諭(P.7-1)..[明崇禎間(1628-1644)敬修堂刊本]
題為欽奉
勅諭遵
旨議奏事驗封清吏司案呈奉本部送崇禎十四年二月初九日申時伏蒙
欽召吏禮二部臣李日宣等臣欲楫等恭詣
會極門該司禮監太監禇憲章等傳奉
勅諭一道內載
皇曾祖妣孝定皇太后位證
菩薩誕育
大聖後裔理宜優隆非他戚可比李國瑞未經受爵忽焉蚤逝深可憫念其子存善着襲候爵國瑞炤爵追贈該部即日議奏欽此欽遵恭捧到部送司案察
大明會典一欵隆慶元年題准外戚曾蒙
特恩准襲封一軰者姑與終身其子孫炤例量授錦衣衞指揮等職不許陳乞再襲又察得李國瑞父武清矦李誠銘乃
孝定皇太后之侄伊祖李偉於隆慶六年始封武清伯爵萬曆十年進加武清矦逝伊父李文全於萬曆十二年奏襲父李偉伯爵三十年進加武清矦逝李誠銘於萬曆三十七年奏襲伊父李文全伯爵四十五年進加武清矦崇禎十一年正月內逝在案今該前因通察案呈到部看得戚臣襲封一軰子孫不許再襲煌煌
會典固
累朝所遵為成憲者也欽惟
皇曾祖妣孝定皇太后開
皇祖四十八年久道之化衍
聖
神億萬載卜世之祥
聖祐所貽千古無尚
皇上追念
殊恩隆施後裔三封而後猶憫及國瑞之逝而爵其子復因加存善之襲而贈其父俾該戚臣五世
簪纓一本炳赫
皇上孝思篤摯真足仰慰
皇曾祖妣在天之矣乃
勅諭所載亦曰非他戚可比
詞嚴義正則已隱隱為諸戚臣杜踰涯之請也臣等欽奉
明綸不勝誦服恭察李存善係武清矦李誠銘之孫見授錦衣衞指揮僉事今遵奉
勅諭合將李存善准襲武清矦爵李國瑞係武清矦李誠銘之子先授錦衣衞指揮僉事未經授爵今遵奉
勅諭合炤子爵追贈武清矦所有戚臣存善襲後俸祿伊父國瑞贈後
恩典俟各該衙門另請外臣等未敢擅便伏候
聖裁云云　崇禎十四年二月初一日奉
聖旨是李存善准襲武清矦爵李國瑞追贈武清矦
其俸祿及應得恩典該衙門察例另擬來看
史／職官／禮部志稿／卷二十五／祠祭司職掌一／合祀(P.597-467-1)
合祀
洪武十年初定合祀儀一齋戒前期二日太常司官宿於本司次日具本奏聞致齋三日次日進銅人傳制諭文武官齋戒不飲酒不食葱韭薤蒜不問病不弔喪不聽樂不理刑名不與妻妾同處一傳制當日禮部官太常寺官於城隍廟發咨仍於各廟焚香三日一告廟正祭前二日用祝文酒果奉先殿告仁祖配上帝皇祇祝文曰維洪武十七年歲次甲子月日孝子皇帝某敢昭告於皇考仁祖淳皇帝茲以正月某日恭祀上帝皇祇於大祀殿謹請皇考配神伏惟鑒知謹告一省牲用牛二十八羊三十三豕三十四鹿二兔十二正祭前二日太常司官奏聞明日與光祿司官省牲次日省牲畢一同復命就奏定分獻官二十四員一陳設共二十七壇　正殿三壇上帝南向犢一登一實以大
羹煮肉汁不用鹽醬籩十二實以形鹽藁魚棗栗榛菱芡鹿脯白餅白麵造黑餅蕎粉造糗餌米粉造粉餈糕豆十二實以韭葅以韭切去本末取中四寸菁葅芹葅筍葅醯醢豬肉鮓用鹽酒料物調和鹿醢兔醢魚醢脾析用牛百葉切細湯熟用鹽酒造用豚胉豬肩上肉食用糯米飯羊脂蜜熬糝食用牛羊豕肉細切與粳米飯同熬簠簋各二實以黍稷稻粱玉用蒼璧一帛一蒼色織成郊祀制帛四字皇祇南向犢一登一籩十二豆十二簠簋各二玉用黃琮一帛一黃色郊祀制帛仁祖配位在東西向犢一登一籩十二豆十二簠簋各二玉用蒼璧一帛一蒼色郊祀制帛其設酒尊六爵九篚三於東南西向祝文案一於殿西洪熙以後改奉太祖太宗並祀正殿增一壇加犢一酒尊二爵三帛篚一　丹墀四壇　大明在東西向犢一登一籩十無糗餌粉餈下同豆十無食糝食下同簠簋各二帛一紅色禮神制帛酒尊三爵三篚一　夜明在西東向犢一登一籩
十豆十簠簋各二帛一白色禮神制帛酒尊三爵三篚一　星辰一壇在東西向犢一羊三豕三登一鉶二盛和羹用肉鹽醬籩豆各十簠簋各二酒盞三十帛一白色禮神制帛酒尊三爵三篚一　星辰二壇在西東向陳設同　東十壇　北嶽壇犢一羊一豕一登一鉶二籩豆各十簠簋各二酒盞十帛一黑色禮神制帛酒尊三爵三篚一永樂以後北嶽壇增附天壽山加酒盞十帛一　北鎮壇陳設同　東嶽壇陳設同帛一青色禮神制帛　東鎮壇東海壇陳設並同　太歲壇陳設同帛一白色禮神制帛　帝王壇陳設同帛十六白色禮神制帛酒盞三十　山川壇陳設同帛二白色禮神制帛酒盞三十　神祇壇羊五豕五鉶三無大羹籩豆各八簠簋各二酒盞三十帛一白色禮神制帛酒尊三爵三篚一　四瀆壇陳設與北嶽同帛四黑色禮神制帛酒盞三十　西十壇　北海壇陳設與北嶽同　西嶽壇陳設同帛一白色禮神制帛下同　西鎮壇　西海
壇陳設並同　中嶽壇鍾山附陳設同帛二黃色禮神制帛酒盞二十　中鎮壇陳設同帛一黃色禮神制帛酒盞十　風雲雷雨壇陳設同帛四白色禮神制帛酒盞三十　南嶽壇陳設同帛一紅色禮神制帛酒盞十　南鎮壇　南海壇陳設並同一正祭典儀唱樂舞生就位執事官各司其事陪祀官分獻官各就位導引官導引皇帝至御位內贊奏就位典儀唱燔柴瘞毛血迎神協律郎舉麾奏樂樂止內贊奏四拜典儀唱奠玉帛奏樂內贊奏陞壇至上帝前奏搢圭執事官以玉帛跪進於皇帝右奠訖奏出圭至皇祇前奏搢圭執事官以玉帛跪進於皇帝左奠訖奏出圭至仁祖前奏搢圭執事官以玉帛跪進於皇帝右奠訖奏出圭復位樂止典儀唱進俎奏樂齋郎舁饌至內贊奏陞壇至上帝前奏搢圭進俎出圭至皇祇前奏搢圭進俎出圭至仁祖前奏搢圭進俎出圭奏復位樂止典儀唱
行初獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇祇前奏搢圭執事官以爵跪進於皇帝左奏獻爵出圭詣讀祝位跪讀祝樂止讀祝官取祝跪於神位右讀訖樂作奏俯伏興平身至仁祖前奏搢圭執事官以爵跪進於皇帝右奏獻爵出圭復位樂止典儀唱行亞獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇祇前奏搢圭執事官以爵跪進於皇帝左奏獻爵出圭至仁祖前奏搢圭獻爵出圭復位樂止典儀唱行終獻禮奏樂樂止太常卿進立殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜典儀唱徹饌奏樂執事官各壇徹饌樂止典儀唱送神奏樂內贊奏四拜樂止典儀唱讀祝官捧祝進帛官捧帛掌祭官捧饌各詣燎瘞位奏樂執事官各執祝帛饌出內贊奏禮畢一
分獻官儀注典儀唱行初獻禮贊引引分獻官詣神位前搢笏執事官以帛進於分獻官贊引贊獻爵出笏贊引引至酒尊南北向立典儀唱行終獻禮贊引引分獻官復位徹饌執事官徹饌執帛饌詣燎所俱候典儀唱行一祝文維洪武某年歲次某甲子正月某日嗣天子臣某敢昭告於昊天上帝后土皇地祇時維孟春三陽開泰敬率臣僚以玉帛犧齊粢盛庶品恭祀於大祀殿備茲燎瘞皇考仁祖淳皇帝配神尚享一樂章　迎神樂奏中和之曲荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝　奠玉帛樂奏肅和之曲天垂風露兮雨澤霑黃壤氤氳兮氣化全民勤畎畝兮朿帛鮮臣當設宴兮鳳來前　進俎樂奏凝和之曲庖人兮列鼎肴羞兮以成方俎兮再獻願享兮以享　初獻樂奏壽和之曲武功之舞聖靈兮皇皇穆嚴兮金牀臣今樂舞兮景張酒行初獻兮捧
觴　亞獻樂奏豫和之曲文德之舞載斟兮再將百辟陪祀兮具張感聖情兮無巳拜手稽首兮願享　終獻樂奏凝和之曲文德之舞三獻兮樂舞揚肴羞具納兮氣藹而芳祥光朗朗兮上下方况日吉兮時良　徹饌樂奏雍和之曲粗陳菲薦兮神喜將感聖心兮何以忘民福留兮佳氣昂臣拜手兮謝恩光　送神樂奏安和之曲旌幢曄曄兮雲衢長龍車鳳輦兮駕飛揚遙瞻冉冉兮上下方必烝民兮永康　望燎樂奏時和之曲進羅列兮燎瘞方炬焰發兮煌煌神變化兮朿帛將感至思兮無量
史／職官／禮部志稿／卷二十七／祠祭司職掌三／廟祀／時享(P.597-503-1)
嘉靖十五年定九廟特享儀一前期太常寺奏請欽
定捧主官及齋戒省牲俱如常儀　一前期一日太常寺官詣各廟陳設如儀　一正祭日儀同前惟祝文總一讀各廟俱捧主官行禮　一祝文與前孟春時享同　一樂章　太廟迎神太和之曲於皇於皇兮仰我聖祖乃武乃文首出庶物為天下大君比隆於古越彼放勛肇造王業佑啟予子孫功德超邁太室攸尊首稱春祀誠敬用申維神格思萬世如存初獻壽和之曲薦帛于篚潔牲於俎嘉我黍稷酌我清酤愚孫祀奠獻初舉翼翼精誠對越我皇祖居然顧歆永錫純祜亞獻豫和之曲籥舞既薦八音洋洋工歌喤喤醇醴載羞齊明其將之永祐于子孫歲事其承之俾嗣續克承百世其保之終獻寧和之曲三爵既崇禮秩有終盈溢孚顒顯相肅雍維皇祖格哉以繹以融申錫無窮暨于臣民萬福攸同徹饌豫和之曲禮畢樂成神悅人宜籩豆靜嘉敬徹不遲穆穆有容秩秩其儀益祇以嚴矧敢斁于斯還宮安和之曲於皇我祖陟降在天清廟翼翼禋祀首
虔明神既留寢祏靜淵介福綏祿錫胤綿綿以惠我家邦於斯萬年　太宗廟迎神太和之曲於維文皇重光是宣克戡內難轉坤旋乾外讋百蠻威行八埏詒典則于子孫不忘不愆聖德神功格于皇天作廟奕奕百世不遷祀事孔明億萬斯年初獻亞獻終獻徹饌還宮俱與太廟同　仁廟迎神太和之曲明明我祖聖德天成至治訏謨遹駿有聲專奠致享維古經是程春祀有嚴以迓聖靈維陟降在庭以賚我思成初獻壽和之曲幣牲在陳金石在懸清酒方獻百執事有虔明神洋洋降歆自天俾我孝孫德音孔宣亞獻豫和之曲中誠方殷明神如存醴齊孔醇再舉罍尊福祿穰穰攸介攸臻追遠報酬罔極之恩終獻寧和之曲樂比聲歌佾舞婆娑稱彼玉爵酒旨且多獻享維終神聽以和孝孫在位受福不那徹饌雍和之曲牷牲在俎稷黍在簠孝享多儀格我皇祖稱歌進徹髦士膴膴孝孫受福以敷錫於下土還宮安和之曲犆享孔明物備禮成於昭在天以莫
不聽明神即安維華寢是憑肇祀迄今百世祇承　宣廟英廟憲廟俱與仁廟同　孝廟迎神太和之曲列祖垂統景運重熙於惟孝皇敬德允持用光于大烈化被烝黎專廟以享經禮攸宜俎豆式陳庶幾來思初獻壽和之曲粢盛孔蠲腯肥牲牷孝鼓鼘鼘萬舞躚躚清醑初酌對越在天明神居歆式昭厥虔亞獻豫和之曲祀事孔勤精意未分樂感鳳儀禮虔駿奔醞齊挹清載奠瑤尊神其格思福祿來臻終獻寧和之曲樂舞既成獻享維終明明對越彌篤其恭篤恭維何明德是崇神之聽之萬福來同徹饌雍和之曲牲牢醴陳我享我將黍稷蘋藻潔白馨香徹以告成降禧穰穰神錫無疆祐我萬方還宮安和之曲禮享既洽神御聿興廟寢煌煌以憑以寧維神匪遐上下在庭於寢孔安永底我烝民之生　睿廟迎神太和之曲於穆神皇秉德凝道仁厚積累配于穹昊流慶顯休萃于眇躬施于無窮以似似續以光紹我皇宗維茲氣始俎豆是共循厥典禮式敬式崇
神其至止以鑒愚衷初獻壽和之曲制帛牲牢庶饈芬膫玉戚朱干恊于韶簫清醑在筵中情纏綿神之格思儀形僾然亞獻豫和之曲瑤爵再陳侑以工歌籥舞蹌蹌八音諧和孝思肫肫感格聖靈致愨則存如聞其聲終獻寧和之曲儀式弗踰奠爵維三樂舞雍容以雅以南仰仁源德澤嶽崇海淵願啟我子孫緝熙光明維兩儀是參徹饌雍和之曲嘉饌甘只亦既歆只登歌迅徹敬終惟始維神孔昭賚永成于孝矣還宮安和之曲幽幽顯莫測神之無方祀事既成神返諸帝鄉申發休祥俾濟嗣蕃昌宜君兮宜王厯世無疆　武廟迎神太和之曲列祖垂統景運重熙於惟武皇昭德勑威用剪除姦兇大業弗隳專廟以享經禮攸宜俎豆式陳庶幾來思初獻亞獻終獻徹饌還宮俱與孝廟同
史／職官／禮部志稿／卷八十一／祀法備考／嚴祀事／親製樂章(P.598-452-1)
親製樂章
洪武八年夏四月皇太子攝祭皇地祇于方丘天下山川神祇俱更設登一鉶二每位增設酒斝嶽鎮海瀆俱十五天下山川神祇俱三十始用上親製樂章初圜丘方澤樂章俱翰林學士朱升等所撰其文過深而詞藻麗遂更製之其迎神曲云仰皇祇兮駕來川嶽從迎兮
威靈備開香煙繚繞兮神臨御街漸陞壇兮穆穆靄瑞氣兮應結樓臺以微衷兮率職幸望聖悅兮心諧但允臣兮固請願嘉烝民兮永懷奠玉帛云臣奉兮以筐玉帛是進兮歲奠以常百辟陪祀兮珮聲琅琅惟南薰兮解慍燎炎兮煌煌進俎云庖人兮淨湯大烹牲兮氣靄而芳以微衷兮獻上曰享兮曰康初獻曰初獻行兮捧觴聖靈穆穆兮洋洋為烝民兮永昌鑒豐年兮耿光亞獻云雜殽羞兮巳張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云俎豆徹兮神熙鸞輿駕兮旋歸百神翼翼兮雲衣敬奉行兮弗敢違送神云祥風興兮悠悠雲衢開兮民福留歲樂烝民兮大有想洋洋兮舉觴載酒望燎云殽羞玉帛兮瘞坎中遙瞻隱隱兮龍旗從祀事成兮盡微衷感厚德兮民福雍雍
史／職官／禮部志稿／卷八十一／祀法備考／嚴祀事／十一月冬至祀(P.598-452-2)
十一月冬至祀
昊天上帝于圜丘星辰太歲風雲雷雨嶽鎮海瀆天下
神祗俱更設登一鉶二各位增設酒斝星辰天下神祗各三十太歲風雲雷雨嶽鎮海瀆各十五其樂章用上所更製者迎神云仰惟兮昊穹臣率百職兮迓迎幸來臨兮壇中上下護衛兮景從旌繚繞兮四維重悅聖心兮民獲年豐奠玉帛云民依時兮用工感帝德兮大化成功臣將兮以奠望納兮微衷進俎云庖人兮列鼎殽羞兮以成芳俎兮載獻願享兮以歆初獻云聖靈兮皇皇穆嚴兮金床臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無巳拜手稽首兮願享終獻云三獻兮樂舞揚肴羞具納兮氣靄而芳光朗朗兮上方況日吉兮辰良徹饌云粗陳菲薦兮神喜將感聖心兮何以忘民福留兮佳氣昂臣拜手兮謝恩光送神云旌曄曄兮雲衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全于上感至恩兮無量
子／雜家／說郛／卷八　玉澗雜書等／玉壺清話(P.31-2)..[上海涵芬樓排印本]
景德三年有巨星見於天氐之西光芒如金圓無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命苞此星一曰德星不時而出時方朝野多歡六合平定鑾輿澶淵凱旋萬域富足賦斂無橫宜此星之現也克明本進士獻文於朝召試中書賜及第
子／雜家／說郛／卷十七　希通錄等／希通錄／火城(P.2-1)..[上海涵芬樓排印本]
火城　王元之待漏院記相君至止煌煌火城按李肇國史補正旦曉漏已前三司使大金吾皆以樺燭擁馬謂之火城
子／雜家／說郛／卷四十三　宣靖妖化錄等／炙轂子雜錄／序樂(P.3-1)..[上海涵芬樓排印本]
序樂　炙轂子曰樂府題解序云樂府之興肇于漢魏歷代文士篇詠實繁或不覩本章便斷題取義贈夫利涉則述公無渡河慶待彼再誕乃引烏生八九子賦雉班者但美繡頸錦臆歌馬者序馳驟亂踏皆若茲不可勝載遞相祖襲積用為常欲令後生何以取正頃因涉閱傳記兼諸家文集每有所得輒以記之歲月積深或成卷軸因以編次目之為古題解躭學君子無或忽之也
雉朝飛齊宣王時處士犢牧子所作也
別鶴操上陵牧子所作也
走馬引樗里牧參所作也
淮南王淮南小山所作也
武溪深馬援南征所作也
吳趨曲吳人以歌其地也
箜篌引亦曰公無渡河舊說朝鮮津卒霍里子高妻麗玉所作也
平陵東漢翟義門人所作也
薤露歌蒿里歌並喪歌出田橫門人
長歌短歌言人壽命長短以定不可妄求也
陌上桑一曰日出東南隅亦曰豔歌羅敷行
杞梁妻杞慎妻妹所作也
釣竿古今註云伯常子妻所作也
董逃歌古今註云後漢遊童所作也
短簫歌古今註云黃帝使岐伯作
上留田地名也北地人有父母死不接其孤弟者鄰人之賢者為其弟作以諷兄
日重光月重輪羣臣為漢明帝作也
橫吹胡樂也李延年造
江南曲
度關山古詩云魏武所作
雞鳴曲
對酒古辭魏武所作
烏生八九子
燕歌行晉用為樂章
秋胡行胡妻死後人哀而賦之
苦塞行魏武賦晉用為樂
塘上行一曰塘上辛苦魏文甄后作
善哉行
東門行
西門行
煌煌京洛行
豔歌何常行一曰飛鶴行
步出下東門行一曰隴西行
滿歌行
櫂歌行晉樂奏
雁門太守行
已上樂府相和歌按相和歌並漢世街陌謳謠之詞絲竹更相和為執節者歌者之本一部魏明帝分為二更遞夜宿始十七曲後合為十三曲今所載之外復有氣出唱精列東光引等三篇自短歌行已下晉荀勗撰舊詩施用于漢魏故其數廣
子／雜家／說郛／卷七十六　青箱雜記等／獨斷(P.2-2)..[上海涵芬樓排印本]
皇帝至尊之稱皇者煌也盛德煌煌無所不照帝者諦也能行天道事天審諦故稱皇帝
集／小說／西遊記／第三十五回　　外道施威欺正性　心猿獲寶伏邪魔(P.431)
那魔慌了，將左手擎著寶劍，右手伸於項後，取出芭蕉扇子，望東南丙丁火，正對離宮，唿喇的一扇子，搧將下來，只見那就地上，火光焰焰。原來這般寶貝，平白地搧出火來。那怪物著實無情：一連搧了七八扇子，熯天熾地，烈火飛騰。好火：
那火不是天上火，不是爐中火，也不是山頭火，也不是灶底火，乃是五行中自然取出的一點靈光火。這扇也不是凡間常有之物，也不是人工造就之物，乃是自開闢混沌以來產成的真寶之物。用此扇，搧此火，煌煌燁燁，就如電掣紅綃；灼灼煇煇，卻似霞飛絳綺。更無一縷青煙，盡是滿山赤焰。只燒得嶺上松翻成火樹，崖前柏變作燈籠。那窩中走獸貪性命，西撞東奔；這林內飛禽惜羽毛，高飛遠舉。這場神火飄空燎，只燒得石爛溪乾遍地紅！
大聖見此惡火，卻也心驚膽顫；道聲「不好了！我本身可處，毫毛不濟：一落這火中，豈不真如燎毛之易？」將身一抖，遂將毫毛收上身來。只將一根變作假身子，避火逃災，他的真身，捻著避火訣，縱觔斗，跳將起去，脫離了大火之中，徑奔他蓮花洞裏想著要救師父。急到門前，把雲頭按落。又見那洞門外有百十個小妖，都破頭折腳，肉綻皮開。原來都是他分身法打傷了的，都在這裏聲聲喚喚，忍疼而立。大聖見了，按不住惡性兇頑，輪起鐵棒，一路打將進去。可憐把那苦煉人身的功果息，依然是塊舊皮毛！
集／小說／西遊記／第四十五回　　三清觀大聖留名　車遲國猴王顯法(P.563)
大仙拽開步進前，三藏等隨後，徑到了壇門外。抬頭觀看，那裏有一座高臺，約有三丈多高。臺左右插著二十八宿旗號，頂上放一張桌子，桌上有一個香爐，爐中香煙靄靄。兩邊有兩隻燭臺，臺上風燭煌煌。爐邊靠著一個金牌，牌上鐫的是雷神名號。底下有五個大缸，都注著滿缸清水，水上浮著楊柳枝。楊柳枝上，托著一面鐵牌，牌上書的是雷霆都司的符字。左右有五個大樁，樁上寫著五方蠻雷使者的名錄。每一樁邊，立兩個道士，各執鐵鎚，伺候著打樁。臺後面有許多道士，在那裏寫作文書。正中間設一架紙爐，又有幾個像生的人物，都是那執符使者，土地贊教之神。
那大仙走進去，更不謙遜，直上高臺立定。旁邊有個小道士，捧了幾張黃紙書就的符字，一口寶劍，遞與大仙。大仙執著寶劍，念聲咒語，將一道符在燭上燒了。那底下兩三個道士，拿過一個執符的像生，一道文書，亦點火焚之。那上面乒的一聲令牌響，只見那半空裏，悠悠的風色飄來。豬八戒口裏作念道：「不好了！不好了！這道士果然有本事！令牌響了一下，果然就刮風！」行者道：「兄
弟悄悄的，你們再莫與我說話，只管護持師父，等我幹事去來。」
行者聽得老師父經文念盡，卻去耳朵內取出鐵棒，迎風幌了一幌，就有丈二長短，碗來粗細，將棍望空一指。那風婆婆見了，急忙扯開皮袋；巽二郎解放口繩。只聽得呼呼風響，滿城中揭瓦翻磚，揚砂走石。看起來，真個好風，卻比那尋常之風不同。但見：
折柳傷花，摧林倒樹。九重殿損壁崩牆，五鳳樓搖梁撼柱。天邊紅日無光，地下黃砂有翅。演武廳前武將驚，會文閣內文官懼。三宮粉黛亂青絲，六院嬪妃蓬寶髻。侯伯金冠落繡纓，宰相烏紗飄展翅。當駕有言不敢談，黃門執本無由遞。金魚玉帶不依班，象簡羅衫無品敘。彩閣翠屏盡損傷，綠牕朱戶皆狼狽。金鑾殿瓦走磚飛，錦雲堂門歪槅碎。這陣狂風果是兇，刮得那君王父子難相會；六街三市沒人踪，萬戶千門皆緊閉！
正是那狂風大作，孫行者又顯神通，把金箍棒鑽一鑽，望空又一指。只見那：
推雲童子，佈霧郎君。推雲童子顯神威，骨都都觸石垂天；佈霧郎君施法力，濃漠漠飛煙蓋地。茫茫三市暗，冉冉六街昏。因風離海上，隨雨出崑崙。頃刻漫天地，須臾蔽世塵。宛然如混沌，不見鳳樓門。
此時昏霧朦朧，濃雲靉靆。孫行者又把金箍棒鑽一鑽，望空又一指。慌得那：
雷公奮怒，電母生嗔。雷公奮怒，倒騎火獸下天關；電母生嗔，亂掣金蛇離斗府。唿喇喇施霹靂，振碎了鐵叉山；淅瀝瀝閃紅綃，飛出了東洋海。呼呼隱隱滾車聲，爗爗煌煌飄稻米。萬萌萬物精神改，多少昆蟲蟄已開。君臣撲上心驚駭，商賈聞聲膽怯忙。
那沉雷護閃，乒乒乓乓，一似那地裂山崩之勢，諕得那滿城人，戶戶焚香，家家化紙。孫行者高呼：「老鄧！仔細替我看那貪贓壞法之官，忤逆不孝之子，多打死幾個示眾！」那雷越發振響起來。行者卻又把鐵棒望上一指。只見那：
龍施號令，雨漫乾坤。勢如銀漢傾天塹，疾似雲流過海門。樓頭聲滴滴，牕外響瀟瀟。天上銀河瀉，街前白浪滔。淙淙如瓮撿，滾滾似盆澆。孤莊將漫屋，野岸欲平橋。真個桑田變滄海，霎時陸岸滾波濤。神龍藉此來相助，抬起長江望下澆。
這場雨，自辰時下起，只下到午時前後。下得那車遲城，裏裏外外，水漫了街衢。那國王傳旨道：「雨彀了！雨彀了！十分再多，又渰壞了禾苗，反為不美。」五鳳樓下聽事官策馬冒雨來報：「聖僧，雨彀了。」行者聞言，將金箍棒往上又一指。只見霎時間，雷收風息，雨散雲收。國王滿心歡喜，文武盡皆稱贊道：「好和尚！這正是『強中更有強中手』！就是我國師求雨雖靈，若要晴，細雨兒還下半日，便不清爽；怎麼這和尚要晴就晴，頃刻間杲杲日出，萬里就無雲也？」
集／小說／西遊記／第六十四回　　荊棘嶺悟能努力　木仙菴三藏談詩(P.799)
且不說眾僧啼哭。卻說師徒四眾，走上大路，卻纔收回毫毛，一直西去。正是時序易遷，又早冬殘春至，不暖不寒，正好逍遙行路。忽見一條長嶺，嶺頂上是路。三藏勒馬觀看，那嶺上荊棘丫叉，薜蘿牽繞。雖是有道路的痕，左右卻都是荊刺棘針。唐僧叫：「徒弟，這路怎生走得？」行者道：「怎麼走不得？」又道：「徒弟啊，路痕在下，荊棘在上，只除是蛇蟲伏地而遊，方可去了；若你們走，腰也難伸，教我如何乘馬？」八戒道：「不打緊，等我使出鈀柴手來，把釘鈀分開荊棘，莫說騎
馬，就抬轎也包你過去。」三藏道：「你雖有力，長遠難熬。卻不知有多少遠近，怎生費得這許多精神！」行者道：「不須商量，等我去看看。」將身一縱，跳在半空看時，一望無際。真個是：
匝地遠天，凝煙帶雨。夾道柔茵亂，漫山翠蓋張。密密搓搓初發葉，攀攀扯扯正芬芳。遙望不知何所盡，近觀一似綠雲茫。蒙蒙茸茸，鬱鬱蒼蒼。風聲飄索索，日影映煌煌。那中間有松有柏還有竹，多梅多柳更多桑。薜蘿纏古樹，藤葛繞垂楊。盤團似架，聯絡如牀。有處花開真佈錦，無端卉發遠生香。為人誰不遭荊棘，那見西方荊棘長！
行者看罷多時，將雲頭按下道：「師父，這去處遠哩！」三藏問：「有多少遠？」行者道：「一望無際，似有千里之遙。」三藏大驚道：「怎生是好？」沙僧笑道：「師父莫愁，我們也學燒荒的，放上一把火，燒絕了荊棘過去。」八戒道：「莫亂談！燒荒的須在十來月，草衰木枯，方好引火。如今正是蕃盛之時，怎麼燒得！」行者道：「就是燒得，也怕人了。」三藏道：「這般怎生得度？」八戒笑道：「要得度，還依我。」
史／政書／國朝典彙／卷首　米序(P.1-1)..[明天啟間(1621-1627)刊本]
國朝典彙序
世不乏天官而鴻裁鉅製出天官者葢寡子長修其先業猶云藏諸名山非有分曹設局之務班范而下
【圖】
亦各希踪腐史竭心手力以自成一家原其具官待進不簪事言之筆此知證曏往初鋪揚叔近援故實以發抒菁藻煌煌乎儒紳
【圖】
之卒業不可貶也往牒無喙矣
明興二百有餘年
神聖席圖名公卿之所翊贊躐漢唐而偕姬姒蘭臺虎
【圖】
觀編摹鱗集至稱簡嚴得體獨海鹽吾學一編其言極雅馴而陶汰過精令讀者肅如損飛動之趣非才之故時勢適然今方寓習
【圖】
鉛槧業帖括排偶錮腑鬲巖廊宻勿無別手口言之不文鮮可採掇下逮碑版傳誌裨官脞說無論四氣不備而意為低昻蒼黃失
【圖】
實為薦紳先生所不道即有如椽巨筆因無可因亦復不能鏤雲繪水自見厥奇史之難難於今日所從來矣石樓大中丞生文獻
【圖】
區起巍科而階膴仕營精大業囊括
本朝典憲充實鬰勃不可以已勒為典彙一書起
二祖以迄
世
穆總二百　卷大都事自為彙彙有其條根扺枝節扶疏溢目靡枯靡澤質有其文危坐展披洞見我
明休美躍然神志為聳有過海鹽無不及焉下視陳東筦輩不啻衙官而厮役之矣何者彼其識沉于闇曶而妬肆其詆諆也試取近
【圖】
事一二論于忠肅之𣦸東市乃尤其戴
郕王而置
英廟豈知
郕王立則社稷重而君父輕
元良繼則君父重而社稷尋南宋之轍矣他若康齋之聘昉自逆亨即爰立作相義無可受來以成君去以潔己具見真儒作用議者
【圖】
晦其心而瘡痏其影則何取於編摩為也故史有三難無才則貧賈不殖無學則巧匠乏材才且學而識不具有折閱廢著偭繩墨
【圖】
而改錯耳典彙推見至隱盡芟其陋其於三長可謂兼之葢其整齊故事類子長據行事仍人道不失素王家法於以彪炳休明輝
【圖】
暎來許端有攸賴即懸諸日月與古人爭烈可也
北地米萬鍾仲詔父譔
史／政書／國朝典彙／朝端大政　凡三十三卷／卷四　登極迎立／明／建文四年六月(P.2-1)..[明天啟間(1621-1627)刊本]
以即位詔天下大赦詔曰昔我　父皇太祖高皇帝龍飛淮甸迅掃區宇東抵虞淵西踰崑崙南跨南郊北際瀚海仁風義聲震盪六合曶爽闇昧咸際光明三十年間九有寧謐晏駕之日萬方嗟悼煌煌功業恢于湯武德
【圖】
澤廣布至仁瀰流姪允炆以幼冲之資嗣守大業秉心不孝更改章憲𢦤害諸王放黜師保崇信奸囘大興土木天變于上而不畏地震于下而不懼灾延承天而文已過飛蝗蔽天而不修德益乃委政宦官滛佚無度禍機四發將及于朕朕為　高皇帝嫡子祖有明訓朝無正臣內有奸惡興兵討之朕尊奉條章舉兵以清君側之惡蓋出于不得已也朕兵不舉亦將有聲罪而攻之者允炆曾不反躬自責肆行拒旅朕荷天地祖宗之靈戰勝攻克擣之于上殲之于白溝破之于滄州潰之于藁城鏖之于夾河躪之于靈壁六戰而已不國矣朕
【圖】
于是駐師畿甸索其奸貪庶幾周公輔成王之義而乃不究朕懷闔宮自焚以絕于宗社天地所不庇鬼神所不容事不可止朕乃整師入京秋毫無犯諸王大臣謂朕　太祖之嫡子應天順人天位不可久虛神器不可無主上章勸進朕拒之再三爰俯狥輿情已于六月十七日即皇帝位大禮既行所有合行庶政竝冝兼舉今年仍以洪武三十五年為紀其改明年為永樂元年
史／政書／國朝典彙／禮部　凡三十四卷／卷一百十三　祥瑞／明／嘉靖／三十五年八月(P.24-2)..[明天啟間(1621-1627)刊本]
三十五年八月詔有司採芝　上問禮部古用芝草入藥產于何所求之得否具以狀𡭊尚書吳山等𡭊言本草芝有赤白青黑黃紫其色不同其味亦異然皆云久食輕身論衡云芝生于上土氣和故芝草生瑞命記云王
【圖】
者德仁則芝草生文選云煌煌𩄇芝一年三秀漢書儀云芝有九莖金色綠葉朱實夜有光黃帝內傳云王母遣仙歌萬年長生之曲授帝以石函玉笈之書會閬風瑤池之上授神芝圖十二卷然世不常有服食之法亦未有傳　皇上體道奉玄芝草自將應時挺生遠近必有獻者所產之地臣未敢預擬詔有司採諸玄嶽龍虎三茅齊雲及五嶽仍訪之民間會宛平民張臣祐得芝五本獻之　上悅賜銀幣自是臣民獻芝者紛紛矣
史／詔令奏議／禎朝詔疏／奏疏卷三／求致治之原疏　六年正月(P.8-1)..[明崇禎間刊本]
求致治之原疏六年正月
南刑部主事曹　荃
竊惟是非者天下之公心徧用之則徼幸者生端而報復無已賞罰者人君之大柄輕施之則習視為固然而威勸不靈。以今人心懈弛、吏道凌夷之秋、而槩以尚德緩刑之說、雜陳于座右、臣知其無濟也、然臣在刑言刑、所求于　聖明者、惟欲用法之平且當耳、以今觀之、竊有憂焉、　皇上所與共理天下者。二三執政也。自錢龍錫以輔臣下獄。而政府畏罪。一味柔隨。卽安危大事。囁嚅莫敢發口矣。所與綜核庻政者。六卿之長也。自易應昌以執法重譴。而士
【圖】
師懼禍。巧用揣摩。卽昭然爰書。游移莫能自主矣。詞臣者啟沃之資也。自楊世芳劉必逹以閱文拘謹。置之司敗。而主試一席。人皆視為畏途矣。監司守令者。郡邑之綱紀也。左應選力捍危疆。聲名甚著。偶掛彈章。幾不保身。王忠孝清操自矢。囊無尺縑。禮數稍踈。隨被逮訊。而保障者無必死之志。飲蘖者懷不測之虞矣。諫臣之設。欲其舉賢無隱也。王績燦吳執御吳彥方以薦揚縲絏。而言路吞聲。雖有正人端士。不敢入告矣。直言之旌。欲其糾慝不避也。摘發厰衛之許國榮以鉛斤落職。抵觸閹寺之金鉉以銃門褫
【圖】
逐。甚而馬思理高倬、諫用中涓。雅有風亮。以漫不相涉之草塲。累月係鞫。而危言賈禍。宵小益肆其鋒距。碩士莫措其手足矣。夫三代之世坐石垂緌而民知耻者罰當其辜也叔季之時深文峻誅而下不辱者罪浮其實也。煌煌聖世。雷電日赫。而恬不知警。至矯激之士。借以為名高。詭恢之徒。因端而餙說。可不為深省者乎。且　皇上今日而欲行法。則內臣之遣。尤不可不愼也。何則。內臣不出。則雪霜雨露。皆屬　君恩。內臣旣出則兵刑矯竊半歸中貴。今者大小臣工。毛髮細過。一經指摘。罰不踰時。而張彝憲鉅萬
【圖】
贓私。悉置不問。邊臣餌虜養交。立就榜掠。而王坤同主款。反優詔。然則內臣有功而無罪。有賞而無罰。有彈駁之權。而無斧鉞之凛。將來鴟張。又奚所底止乎。海內元元。誰非赤子。內外人臣。誰非耳目。平則萬物皆安不平則百職俱墮。臣身在南。雖無言責。而臣職維刑。實有官守。用是據見敷陳。伏懇　聖明察其狂瞽。特昭廣大。旣沛好生之仁。復開使過之路。庻執政攸司。益詳于明允。卽譴諸臣。彌勸乎浩蕩矣。
史／詔令奏議／禎朝詔疏／奏疏卷三／遴才受言疏　六年三月(P.18-1)..[明崇禎間刊本]
遴才受言疏六年三月
給事中孫　晉
臣竊觀自古聖帝明王。所與共天下者。不過此賢士大夫而已。未聞有厭棄一時。而欲借才異代者。慨自中外諸臣、弗稱任使、我　皇上不得已、而乃時為紏虔、士習未破、士氣先靡、國事無濟、國體已傷、識者致嘆今日、有君無臣、凡屬衣冠、能無疚心、雖然、才難自古言之、　皇上於被罪諸臣、或云降罰示懲、或云使過勵後、卽近日銓臣、發單咨訪、何莫非仰副　皇上求賢若渴之意。而以觀於今日之人才何如哉。始猶詿誤見於庻僚今且幽囚及於九列。人徒
【圖】
見其有可念之勤劬。而一時譴之故。倘未能薄海共知。將毋令勞臣任士。聞而解體乎。且夫智者千慮。必有一失。或因偶涉之謬。而遂累其生平。惜才貸錯。其謂之何。昔　高皇帝論用人之道。曰人之才智。或有長短。因短棄長。則天下之才難矣。若惟見其小節。未覩大端。而輙置之。乃有天下無賢之嘆。　文皇帝嘗顧侍臣曰。君人之道。犯極惡則不宥。有小善亦不棄。人就無過。論小過而廢大善。則為善者怠。煌煌　祖訓。炳如日星用能闢億萬世久安長治之基。若惟知以督責神鼓舞。曾不欲以愛惜為培養。則凡
【圖】
人始終安能逆覩。旦夕皆難自必。誰復為國家奏功者。夫至大臣無戀主之思。小臣有投閒之念。雖非誼所忍言。然而禮忠之訓。不可誣也。願　皇上之愼思之。至若言者。為國家之血脉榮衛。賴以流通。嘗聞之。使言猶恐不盡。卽　皇上於建議諸臣。亦率荷優容。乃近王志道以大吏而膺顯黜。遂覺一時顧忌之念重。而諫諍之意衰。不願為鳴鳳。願為寒蟬。此無他。以　皇上之喜怒為言路之通塞耳。臣窃慮之。古人一言出而能令天子改容。大臣避舍。雖其上之重言。亦言者之有以見重。今則庸庸若此。又何怪乎
【圖】
譏之禮臣。至比彈章如蟬鳴蛙鼓。而莫之忌耶。此臣願皇上於省繁言之中更有以作敢言之氣。而併以是為諸臣一正告也。抑臣愚猶有進焉。書勉虞帝。知人則哲。葢惟其知賢。是以任賢勿貳。惟其知邪。是以去邪勿疑。方今　聖明當務之為急者。得毋在兹乎。故臣誠不敢謂師濟盈朝。但　皇上不得不於其中。擇而任之。果使貞邪各見其眞自然賞罰互成其是。若斯纍纍而竟無一可信之人。無一可聽之言。以及退而謀之。冥鴻在野。誰作轉圜之望。擯斥方新。且有永棄之虞。是必别有以稱上使者。然後可。固
【圖】
知聖明在御。萬無他慮。第恐宵小伺隙。頃刻未忘。如逆案之李桂芳、且以身試矣。此又陰陽剝復之機不可不深慮也。
史／詔令奏議／禎朝詔疏／奏疏卷八／議祧廟贈后不宜别立廟祀疏　十五年九月(P.9-1)..[明崇禎間刊本]
議祧廟贈后不宜别立廟祀疏十五年九月
給事中沈胤培
竊惟禮以　祖宗所定者為尊議以經傳所依者為正。伏臣莊誦　諭札、以祧廟贈后三位、終歲無一祭、見廟繼后　聖母七位、忌辰不得設祭服靑、孝念難已、欲將本恩殿、改建殿宇二層、供安已祧　九廟帝后、而祔　三贈后于其中、及見廟　繼后聖母逢忌之日、宜否設祭服靑、煌煌天語。旣昭示以　太廟大禮。不敢輕議。而又通着部科同太常寺、折衷情制、詳酌典儀、微臣拜揚　明命。敢不畢竭
【圖】
愚誠。用光　聖孝。夫禮有萬世之經。有一時之權。經者推之　祖宗而凖比之經傳而符如太廟一帝一后奉先殿亦一帝一后是也權者　祖宗所已行而禮緣義起經傳所不載而儀以情隆如别殿之專享奉先之祔安是也。今日舍　祖宗所定之禮。而别求所為禮。舍經傳所依之議。而别求所為議。有萬萬不敢出者。臣請盡言無諱可乎。考古無奉先殿之制。　太祖以時享未足展孝思。特彷前代原廟神御殿之意。而建奉先殿于乹淸宮之左。　成祖率循無改。雖曰用嘗饌行家人禮。而太廟以象外朝。奉先殿
【圖】
以象內朝。凡節忌祭告。太常題知。光祿供獻。禮未嘗不嚴且重也。每室一帝一后。如太廟寢殿。其祔祧迭遷之禮。亦如之。禮又未嘗不明且僃也。　孝宗以孝穆紀太后、不得祔太廟奉先殿、别建奉慈殿薦享、旣以避尊。復以專敬。仁至義盡。千古為昭。嗣　孝肅周太皇太后崩、　孝宗召內閣劉徤李東陽謝遷等議祔廟禮、一則曰事湏師古。末世鄙褻之事。不足學。再則曰宗廟事闗係綱嘗極重。豈可有毫髮僣差。卒祔孝莊錢皇后于太廟奉先殿、　孝肅則祀奉慈殿中室、移　孝穆居左、　世宗追上　孝惠邵太后
【圖】
尊號、亦祀　奉慈殿居右、嘉靖十五年、諭禮官以三后主、旣不祔太廟、又不祔陵殿、似黜之非親之命、會議以行、禮官言自古天子。惟一帝一后。配享于廟。所生之母。别祭於寢。斯禮之正。　孝宗奉慈殿之建。子祀生母以盡終身之孝耳。禮於妾母不世祭。謂子祭之。於孫則止。葢繼祖重故不復顧其私祖母也。今于　孝肅曾孫也。　孝穆。孫屬也　孝惠。孫也禮不世祭義當擬祧。但祧義惟遷主為是。而遷祔　陵殿。歲時祔享。尤為曲盡。非前代所及。　世宗從之。罷奉慈殿祭。二十九年祔　孝烈方皇后于太廟、時以
【圖】
孝潔係元配、持議久而始定、　穆宗卽位、仍祔　孝潔太廟、而祀　孝烈于弘孝殿、又别祀　孝恪杜太后于神霄殿、萬曆三年諭禮官以　孝烈　孝恪、宜奉於奉先殿祔享、部察嘉靖十五年、議祔陵殿、不議祔奉先殿、　神宗曰、奉先殿見有　孝肅　孝穆　孝惠三后神位。係我皇祖定。宜遵炤袝安。不必另議。并罷　弘孝神霄之祭。自是繼后贈后皆以袝享奉先殿為成例矣。當　孝宗始建祧廟、曁　世宗再正　太祖南向之位、爾時明明穆穆、酌古斟今、豈不念太廟旣有祧廟。奉先殿何無祔殿。良以遠
【圖】
廟為祧去祧為壇去壇為墠禮有不得不降情有不得不殺。先儒嚴陵方氏曰、王者之于祖禰。以人道事之。則有寢。以神道事之。則有廟。天子七廟、而周官隸僕、止掌五寢者、以二祧將毁先除其寢事有漸故也。祭神道也。薦人道也。致堂胡氏曰、天子七廟而已矣。有祧焉。不患其數盈也。有禘焉。不患其乏饗也。是故宗廟之禮。繇子孫不忘而建不忘者仁也。斷以先王之義。無敢損益于其間是則禮之盡也。今欲建祧殿二層。而又不在奉先殿之後。將以奉先祧殿名乎。抑以何名乎。無論宮廟卽遠。有毁而無立。且前長
【圖】
祧遷之神位。供安何所。如送陵殿。無迎囘大內之理。若更製焉。卽神位與神主不同。十數世之後重取久祧之神位而題之可不可也。周家卜世三十、卜年八百、止曰先公之遷主。藏于后稷之廟。先王之遷主。藏于文武之廟耳。未聞祧亦以九為數。而預計增加也。昔殷高宗為中興盛主。肜日有雊雉之異。祖己戒其典祀。無豐于昵。而傅說亦云。黷于祭祀。時謂弗欽。禮煩則亂。事神則難。子思子曰、先王之制禮也。過之者俯而就之。不至焉者跂而及之。禮稱王母不配。言有事于尊。可及卑。有事于卑不敢援尊也。　皇上
【圖】
孺慕徹於重玄。孝思通于錫類。然　帝后之尊卑罔斁。卽典祀之疏數無違。在　聖母可極尊崇而不必同於　列后在　列后宜俾孝享而未免抑于　祖宗。如魯立武宮煬宮。春秋皆大書特書。見其毁已久。不宜立而輒立焉。非卽遠有終之義。而哀公三年、書桓宮僖宮灾、桓僖親盡矣。宫何以存。志其灾。以咎其復也。　皇上試以　祖宗所定。合之經傳所依。今日旣詔之國人。他年將垂之靑史。可曰內殿之禮。非外廷之禮比哉。況祧廟　三后。但不得祭于太廟奉先殿。而陵祭遣官。焄蒿之感。原未嘗不申。必追罔
【圖】
極而事如存。則立别殿以專祀　聖母。揆之閟宫之文。□慈之建。猶為合禮。并忌日設祭服靑。似宜分别久近。稍避　祖宗。統俟　聖明詳察、
史／雜史／國朝典故／卷之四十／立齋閒錄二／計開奸臣(P.944)
太宗皇帝既即位，革建文元年、二年、三年、四年年號，仍稱洪武三十二年、三十三年、三十四年、三十五年。其故皇太子及妃，稱皇兄懿文皇太子、皇嫂懿敬皇太子妃，建文君廢為建庶人。詔曰：「昔我父皇太祖高皇帝，龍飛淮甸，汛掃區宇，東抵虞淵，西踰崐崘，南跨南交，北際瀚海。仁風義聲，震蕩六合，曶爽暗昧，咸際光明。三十年間，九有寧謐，晏駕之日，萬方嗟悼。煌煌功業，恢於湯武，德澤廣布，至仁彌流。侄允炆以幼冲之資，嗣守大業，秉心不孝，更改憲章，戕害諸王，放黜師保，崇信奸回，大興土木。天變於上而不畏，
地震於下而不懼，災延承天而文其過，飛蝗蔽天而不修德。益乃委政宦官，淫泆無度，禍機四發，將及於朕。朕為高皇帝嫡子，祖有明訓：『朝無正臣，內有奸惡，王得興師討之。』朕遵奉條章，舉兵以清君側之惡，蓋出於不得已也。使朕兵不舉，天下亦將有聲罪而攻之者。允炆曾不反躬自責，肆行旅拒。朕荷天地祖宗之靈，戰勝攻克。擣之於壩上，殲之於白溝，破之於滄州，潰之於藁城，鏖之於夾河，轥之於靈璧，六戰而已不國矣。朕於是駐師畿甸，索其奸回，庶布周公輔成王之義。而乃不究朕懷，闔宮自焚，以自絕於宗社，天地所不庇，鬼神所不容。事不可以中止，朕乃整師入京，秋毫無犯。諸王大臣謂朕太祖之嫡，應天順人，天位不可以久虛，神器不可以無主，上章勸進。朕拒之再三，爰乃俯徇輿情，已於六月十七日即皇帝位。大禮既成，所有合行庶政並宜兼舉。
一、今年仍以洪武三十五年為紀，其改明年為永樂元年。
一、建文以來祖宗成法有更改者，仍復舊制。刑名一依大明律科斷。
一、奉天征討將士，數年以來從朕征討，披堅執銳，櫛風沐雨，忠義奮發，屢戰屢勝，翊輔成功，勤勞甚矣。簡在朕心，宜速論功陞賞，用酬前勞。
一、自洪武三十五年七月初一日昧爽以前，官吏軍民人等，有犯除謀反大逆，謀殺祖父母、父母，妻妾殺夫，奴婢殺主，謀殺、故殺人，蠱毒魘魅，毒藥殺人及見提奸惡不赦外，其餘已發覺未發覺，已結正未結正，罪無大小咸赦除之。敢有以赦前事相告言者，以其罪罪之。
一、洪武三十一年閏五月以後，周、齊、湘、代、岷五府被誣陷。時文武官員軍民人等連累致罪者官復
原職，已故者，文官優免其家差役，武官子孫承襲，民充軍者復還原籍為民，軍發邊遠者仍還原衞，為奴者即放寧家，入官田產照數給還。
一、遞年為事煎鹽、買馬、當站，及充遞運、水夫、皂隸、膳夫人數，一體赦免，各放寧家。
一、建文年間，上書陳言有干犯之詞者，悉皆勿論所出，一應榜文條例，盡行除毀。
一、山林隱逸懷材抱德之士，有司詢訪以禮，敦請赴京，量才擢用。其有志尚閑逸不願出仕者，具實來聞。
一、鰥寡孤獨，有司依例存恤，毋令失所。民年七十以上及篤廢殘疾者，許令一丁侍養，若饑寒不能自存者，官為賑濟。
一、山東、河南、北平府州縣人民，有被兵不能種田者，並兔三年差稅。不曾被兵者，與直隸、鳳陽、淮安、徐州、滁州、楊州，今年秋、夏稅糧盡行蠲免。其餘直隸府州、山西、陝西、浙江、福建、江西、湖廣、兩廣、四川、雲南，蠲免一半。其有洪武三十五年七月初一日以前拖欠，一應錢糧、鹽課、段疋、木植、蘆柴等項，及軍民所養馬疋牛羊等項，倒死并欠孳牲者並免追賠，其弓兵砍辦蘆柴者，仍優免二年。
一、河南、山東、北平、淮南、北流移人戶，各還原籍復業，合用子種牛具，官為給付。
一、北方學校，仍依舊制開設，毋致廢弛。
一、建文除授并陞調文武官員，仍依見職不動。軍官有陞職事者，止終本身，子孫仍襲原職。
一、各處新收勇士、壯士，盡數放回為民，各安生業。所設衞分并軍民指揮司，盡皆除去指揮，千百戶。
衞所鎮撫有係民間并舍人選用者，亦各罷官放還。
一、諸色人匠，除輪當正班外，其餘一應雜工人匠俱各放還，依次輪班。
一、各處見造軍器、軍裝、船隻，一切不急之務，盡皆停止，今後有司非奉上司明文，勿得一毫擅自科擾於民。
一、自洪武三十五年七月初一日以前，軍官為事充軍及罷閑者，赦免軍役，復其原職。亡故者，子孫承襲總、小旗，革役充軍者，各還原役。
一、北平衞分管旗軍人等，有因公差或被拘執不得已赴京者，皆免其罪。
一、各處守城官軍，有係別衛調到并征進漫散軍士，見在他處，各還原衞所，本處官司不許留難阻當。其奉差守城文武官員及內官人等，詔書到日，俱各回京。
一、凡軍民人等，男女人口，有被官軍拘擄者，官為贖還。
一、遞年逃軍并征進漫散軍士藏躲山林者，詔書到日為始，限一箇月之內赴官，首告免罪，所在官司發回原衞所着役。
一、拋荒田土，除有人耕種納糧外，其無人佃種荒田，所司取勘明白，開除稅糧，免致拋荒損民。
一、所在城市鄉村，凡有骸骨，有司即為收斂埋瘞，毋致暴露。
一、天下各都司衞所官軍，皆太祖皇帝恩養者，奸臣迫脅調遣拒戰，衝冒矢石，情有可憫。見存者俱還原衞所，其有陣亡傷故、失陷病故者，官則襲其子孫。旗軍每名賞鈔五錠，戶無壯丁補役遺下寡婦母女者，
所司善為存恤，願從親還鄉者聽從其便。有幼男者，給糧紀錄，出幼補役。
一、沿海軍民人等，近年以來往往私自下番交通外國，今後不許。所司一遵洪武事例禁治。
於戲！文帝入漢，尚資恭儉之風；武王紹周，願廣至仁之化。布告天下，其體朕懷。
洪武三十五年七月初一日。」
史／雜史／國朝典故／卷之八十四／懸笥瑣探劉昌／風變得雨(P.1786)
風變得雨
成化六年二月二十八日，清明之後二日也，旦時，微風，後漸大，至辰時，風自西北來，沙土滃然東騖，其色正黃，視街衢如柘染，然土沾人手面，洒洒如濕。少頃，天地晦冥，微覺窗牖間紅如血，仰視雲天，煌煌如絳紗，室內如夜，非燈不可辨，而紅色漸黯黑。至午未時，復黃，始開朗。當晦冥時，人相顧慘懼。時方憫雨，百計禱之，終不可得。至三月二日辰巳時，微雨。午後，忽黃氣四塞，日色如青銅，無風，而雨土以帚輕掃，拂之勃勃，如塵積地，皆黃色，至暮益甚，中夜有風如雷，明旦乃大雨土，仰望雲天，昏黃四際，尤甚時，或紅黑。蓋不知其為何祥也。至六日，始發東北風，七日乃雨，至八日午後始霽，民庻大悅。
史／雜史／國朝典故／卷之九十五／東征紀行錄張瓚(P.1920)
是日張淵回自夭壩。巡按貴州李御史差承差至。廿三日。廿四日，劉顒回自夭壩。廿五日，郁貴、程俊回。廿六日，三司官與楊宣慰差人馳報，自率師旅入灣溪、丹章、夭壩，諸苗或撫或剿，彼皆望風披靡，地方剋平，以是日班師，仍留播兵一萬人為備禦之計，以防剽竊，鳴笳疊鼓，振旅而歸。因原其行師首尾，集詩傳句為十章，放古人短簫之意，用識其事云。其詩曰：
旂旐央央，載飛載揚。式遏寇虐，不敢怠遑。一章。
檀車煌煌，武夫洸洸。柔遠能邇，覃及鬼方。二章。
駕彼四牡，四牡孔阜。我行既集，執訊獲醜。三章。
既出我車，既破我斧。糾糾武夫，仍執醜虜。四章。
出車彭彭，如雷如霆。赫赫厥聲，遹觀厥成。五章。
擊鼓其鏜，干戈戚揚。以謹無良，以綏四方。無此疆彼界，莫敢不來王。六章。
我車既攻，駕言徂東。屈此羣醜，在泮獻功。七章。
赫赫業業，一月三捷。伐鼓淵淵，在泮獻馘。八章。
迺陟南岡，既溥既長。徹我疆土，告成于王。九章。
鼉鼓逢逢，以奏膚公。于疆于理，天子之功。十章。
右旂旐十章，一章六句，九章四句。
子／醫家／本草綱目（味古齋本）／卷首／張刊本草綱目序／熊文舉序(P.10-1)..[清光緒乙酉年合肥張氏味古齋重校刊本]
張刊本草綱目熊序
大中丞張公撫江政成威德覃敷近悅遠來民安吏肅　上旣屢錫温綸嘉賚隆等晉級考愼甌枚有日矣不佞文舉臥疴山中請事疏闊忽拜函書以新鐫本草綱目屬序伏讀書詞引誼惻拳拳於江省兵燹餘黎重以水旱頻仍民生之元氣日耗且寒暑不調陰陽失序疾病薦臻欲求所以全生濟世之法而苦不可得因見本草綱目一書取類該博辨物精詳名實罔淆儲用各別慨然於昔人所謂可以保身可
【圖】
以全生可以養親可以濟世之義遂捐貲剞劂以廣播傳爰命不佞序言闡繹文舉沈疴未豁正急求枚生七發以蘇委頓捧誦公書而不禁涊然汗下也稽舊說本草經三卷為神農所作而不經見漢書藝文志亦無錄焉惟樓護傳稱護少誦醫經本草方術數十萬言本草之名蓋見於此而帝王世紀則又云黃帝使岐伯嘗味草木定本草經造醫方以療眾疾乃知本草之名又自黃帝始總之上古聖人具生知之智故能辨天下品物之性味合世人疾病之所宜而
【圖】
後世賢知之士代不乏人從而和之考其同異增其品目擇其去取鉛翰昭章定羣言之得失丹靑綺煥備庶物之形容是心也固帝王天地萬物一體之心而道卽天下萬世所必共由而無敝之道也不則動植形生因方舛性春秋節變感氣殊功離其本土則質同而效異乖於采摘則物是而人非名實旣乖寒温多謬昔人云以此施之凡庶其欺已甚況君父乎大中丞公撫江兩載無一念而不痛惜瘡痍無一事而不訪咨民瘼蠲逋有疏帶徵有疏災荒有疏致特
【圖】
創營房以還民居請罷燒磁以寬工力廣造差船以甦商命招徠反側以靖亂源觀風錄遺以弘文敎槩舉數端而公憫憫皇皇何日而不願登西江十三𨛦於仁壽之域宜其覽是書而躍然脗合遂立新剞劂廣布流傳卽無論岐黃養生家讀之可以探精微而參謬誤諸凡仁人君子讀之具曉從前帝王師相仙佛名流無非充此一腔活人之心察物理之攸歸窮診候之玅術務使草木咸得其性鬼神無所遁情是書行而蒼生大庇黔首蒙休恩邁裁成功侔造化百
【圖】
姓日用而不知噢咻是賴大中丞公之所以嘉惠江右德被羣黎豈曰是蒐遺書而完逸集已哉不佞聞之學書則紙費學醫則人費今天下不學而仕其費人也更甚於醫公鐫此以戒庸醫不明於方術而誤人抑或於吏治民生深有感也不然此嗷嗷湯火者迫於催科惴於萑苻而不安其生豈獨一陰陽之患能戕民命也考綱目本草為明蓬溪令蘄州李時珍撰李君蒐羅百氏訪采四方分為五十二卷列為一十六部部各分類類凡六十標名為綱列事為目增
【圖】
藥三百七十四種方一千一百六十往江西藩司藏有精板不佞猶及見之今以兵火煨燼久矣幸公重梓神采煥發頓還舊觀文舉遂不敢以疾不文辭慨述其所以摭古而法今傳後者如此而於公煌煌之命終愧未能稱塞也時
順治十有五年歲在戊戌端月上元前進士出身通議大夫吏部左侍郞前本部右侍郞通政使司右通政吏部郞中典選事南州治生熊文舉頓首拜撰
子／醫家／本草綱目（味古齋本）／本草綱目／金石部　卷八至十一／第八卷　金石一　石之二／金石之一　金類／自然銅(P.13-1)..[清光緒乙酉年合肥張氏味古齋重校刊本]
〔集解〕〔志曰〕自然銅生邕州山巖間出銅處于坑中及石間采得方圓不定其色靑黃如銅〔頌曰〕今信州火山軍銅坑中及石間皆有之信州出一種如亂銅絲狀云在銅礦中山氣熏蒸自然流出亦若生銀老翁鬚之類入藥最好火山軍出者顆塊如銅而堅重如石醫家謂之銗石用之力薄采無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金鍮石入藥最上一體成塊大小不定亦光明而赤一體如薑鐵屎之類又有如不治而成者形大小不定皆出銅坑中擊之易碎有黃赤有靑赤鍊之乃成銅也其說分析頗精而未常見似亂絲者又云今市人多以銗石為自然銅燒之成靑焰如硫黃者是也此亦有二三種一種有殼如
【圖】
禹餘糧擊破其中光明如鑑色黃類鍮石也一種靑黃而有牆壁成文如束鍼一種碎理如團砂者皆光明如銅色多靑白而赤少者燒之皆成烟焰頃刻都盡今醫家多誤以此為自然銅市中所貨往往是此而自然銅用須火煅此乃畏火不必形色只此可辨也〔獨孤滔曰〕自然銅出信州鉛山縣銀場銅坑中深處有銅鑛多年鑛氣結成似馬氣勃也色紫重食之苦濇者是真今人以大䃰石為自然銅誤矣〔承曰〕今辰州川澤中出一種自然銅形圓似蛇含大者如胡桃小者如粟外有皮黑色光潤破之與銗石無別但比銗石不作臭氣耳入藥用之殊驗〔斆曰〕石髓鉛卽自然銅勿用方金牙真相似若誤餌之吐殺人石髓鉛似乾銀泥味微甘也〔時珍曰〕按寶藏論云自然銅生曾靑石綠穴中狀如寒林草根色紅膩亦有牆壁又一類似丹砂光明堅硬有棱中含銅脈尤佳又一種似木根不紅膩隨手碎為粉至為精明近銅之山則有之今俗中所用自然銅皆非也
子／醫家／本草綱目（味古齋本）／本草綱目／金石部　卷八至十一／第十一卷　石之五／鹵石類／石硫黃(P.37-2)..[清光緒乙酉年合肥張氏味古齋重校刊本]
〔集解〕〔別錄曰〕石硫黃生東海牧牛山谷中及太行河西山礬石液也〔普曰〕或生易陽或生河西或五色黃是潘水石液也燒金有紫焰八月九月采〔宏景曰〕東海郡屬北徐州而箕山亦有今第一出湖南林邑色如鵞子初出殼者名崑崙黃次出外國從蜀中來色深而煌煌此云礬石液今南方則無礬石恐不必爾〔珣曰〕廣州記云生崑崙國及波斯國西方明之境顆塊瑩淨不夾石者良蜀中雅州亦出之光膩甚好功力不及舶上來者〔頌曰〕今惟出南海諸番嶺外州郡或有而不甚佳鵞黃
【圖】
者名崑崙黃赤色者名石亭脂靑色者名冬結石半白半黑者名神驚石並不堪入藥又有一種水硫黃出廣南及資州溪澗水中流出以茅收取熬出號真珠黃氣腥臭止入瘡藥亦可煎煉成汁以模寫作器亦如鵞子黃色〔時珍曰〕凡產石硫黃之處必有溫泉作硫黃氣魏書云盤盤國有火山山旁皆焦溶流數十里乃凝堅卽石硫黃也張華博物志云西域硫黃出且彌山去高昌八百里有山高數十丈晝則孔中狀如煙夜則如燈光庚辛玉冊云硫黃有二種石硫黃生南海琉球山中土硫黃生于廣南以嚼之無聲者為佳舶上倭硫黃亦佳今人用配消石作烽燧煙火為軍中要物
子／雜家／餘冬序錄（明刊本）／外篇　卷之二十六至卷之六十／卷之四十七　窒玄(P.1-1)..[明刊本]
○宋王元之待漏院記北闕向曙東方未明相君啟行煌煌火城火城見李肇國史補云每元日冬至大朝㑹百官已集而宰相方至珂傘列燭多至数百炬謂之火城宰相火城至則衆皆㓕燭避之是也而朱彧可談云朝士四皷至禁門外候者以燭籠相圍繞聚首謂之火城宰相最後至至則火城㓕燭大臣自從官及親王駙馬皆有位次在仗舎謂之待漏院不與庶官同處火城所言火城與肇異或謂肇所言唐故事或所言宋故事也按院記明云相君啟行 煌煌火城此火城非當時宰相之導從乎可談誤矣春近又見雜書一處引國史補凢拜相禮絶班行元日冬至立伏百官皆備珂傘列燭至五六百炬謂之火城宰相将至火城皆撲㓕以避之其言似又與或同當再考
子／雜家／餘冬序錄（明刊本）／外篇　卷之二十六至卷之六十／卷之五十九　終玄(P.1-1)..[明刊本]
○雲南在古梁州之南乃徼外夷地三代封建之所不及秦置郡縣亦不與焉漢武南平百粤改梁曰益始領扵益州部刺史然西南戎滔土之域兩漢亦特相覊縻爾自唐迨宋世據蒙段二氏邈如外國元舉吐番兵入大理始開行省置宣慰宣撫諸司然以夷治夷聲教固無取也我朝統一天下改行省為布政司若雲南所轄為府十有二為軍民府七附府莫不為州為縣為長官司而間以軍衞軍民指揮司守禦所所謂宣慰宣撫惟至逺純夷不可設流官處乃仍舊故如廣南西道宣撫司宋之特磨道處儂智高之裔者亦從置廣南府焉我
【圖】
朝疆宇之拓威德之被内𥁞四海外該八紘振古未能或之先也鎮沅元江等府無流官蒙化景東等府流官秪佐貳或首領而廣南府獨有流官正貟
祖宗深意盖欲内地視之囿斯民扵同仁中也然則為天子命吏以正貟蒞茲土可外而弗教邪而數十年未有一入其境伹寄□扵鄰郡者何也正德己卯春叨都御史持節雲南之明年廣南正貟缺不聞其府士民事擾藩臬間喜其地方和謐非他土官部落比以為得賢守至不我鄙夷家喻户暁興行禮義其時乎嘉靖壬午㑹春替還此願竟未酬也越四年丙戌葉君拜廣南知府来問予其有以酧逺人之所望願者乎今川蜀貴竹
【圖】
土官弗靖坐除削更易流官一再世後風俗與内地同已徃徃而然茲土置府設官肇自國初漸被徳化乆矣矧今士民復異扵他部落國家聲教四逹煌煌天下今固無不可化之民君子無不可居之地也
集／別集／震川先生集／壽序／卷之十二／顧夫人八十壽序(P.289)
初，公為諭德，有安人之誥。為侍讀，有宜人之誥。進宮保，有一品夫人之誥。上崇孝養，冊上昭聖皇太后、章聖皇太后徽號，夫人於是朝三宮。親蠶之禮，曠千載不見矣。上考古事，憲周制，舉三繅之禮，夫人陪侍翟車。煌煌乎三代之典，豈不盛哉！
集／別集／震川先生集／壽序／卷之十三／陸思軒壽序(P.334)
先是，君之子豫卿，謁選在京師，求嚴學士敏卿之文以為壽。煌煌乎玉堂金馬之制作，鄉里有榮焉。然嚴公之文，所聞異辭，欲道君之實者，宜有待于予言矣。雖然，予視君之貌尚少也，則君今之為壽太蚤，子昇之請亦太蚤。姑以是倍之為百二十。於是，子昇來屬予
文，予可無辭；而予與子昇、陸君，相與嘯歌田里，以效華封人之祝。
集／別集／震川先生集／震川先生別集／志／卷之四／馬政祀祠(P.829)
「兟兟國馬，于甸之野，渙焉如雲，駢焉如雨，有廟言言，在潞之陽，始誰作之，自我文皇。敢有不虔，天駟煌煌！瞻彼雲漢，造父、王良。有祟有圮，其自人始。神斯降祥，人
維致喜。昔在衞文，亦有魯僖，心維塞淵，思亦無期。功以才興，亦以惰毀。琢石鑱詞，爰告無止。」
叢書／寶顏堂秘笈／普集：駢語雕龍／卷三　官制類３等／瑞物類／靈芝草(P.64-2)..[明萬曆繡水沈氏尚白齋刻本]
靈芝草
九莖獻瑞朱柯昭化日之符廣東通志曰蕭泰讀書于學宫秋産芝一株髙盈尺朱柯紫暈九莖連葉圓徑八寸明年領鄉薦韻府群玉曰化國之日舒以長三秀呈祥孫逖表曰錬液飛丹旣啓長年之舘敷華有葉遽呈三秀之祥紫筍顯聖徳之盛蘇軾詠石芝詩曰忽驚石上堆龍蛇玉莖紫筍生無數孝經援神契曰王者徳至扵草木則芝草生武成廟宇簡肅終訝□□□見□
【圖】
業註蒼欝商山髙士舒懐扵樂採見上歌註曄曄煥卿雲之郁史記曰若煙非𤇆若雲非雲郁郁紛紛是謂卿雲江西通志曰洪武時泰和縣廳梁上産灵芝三莖狀如卿雲絪緼五色曄然光潤煌煌凝甘露之精嵇康詩曰 煌煌靈芝一年三秀瑞州祥異志曰宋曽坦為守有靈芝甘露之祥産玉表異扵劵臺爰彰易生之孝感孝子傳曰宋易延慶父喪廬墓産玉芝十八莖葩葉扶踈好事者繪而為圖蘇易簡賛述褒美時稱為純孝先生茅君内傳曰玉芝色白如玉生庭馳譽扵静戺乃徵謝氏之興隆唐語林曰謝太傅問諸子姪曰子弟亦何豫人事而政欲使其佳玄答曰譬如芝蘭玉𣗳欲使其生扵庭階耳
【圖】
謝安孫混兄奕弟萬奕子玄玄子瑍瑍子靈運俱貴顯戺堦也寳幹錯文犀廣東雜事曰刘綱書舘産靈芝一本幹錯文犀五采秋闈登苐文犀乃犀角耳不其空羨扵書帶三齊畧記曰不其城東有鄭玄教授山山下生草薤葉長尺餘堅肪異常土人名作康成書帶靈葩層瑞綺此狀芝葩若瑞綺耳綺細綾也晉陽何取扵屏風愽物志曰太原晉陽以北生屏凨草深谷烟沉仙人採芝圖曰独摇芝赤如丹素葉如莧根大如斗生深谷之上紫金森列而散彩幽巖風暖翠羽含秀以飛香瑞州府志曰宋知縣邵叶視事三月灵芝五色生扵便坐室因盖瑞芝亭黃庭堅作記曰赤者如珊瑚白者如截肪黒者如澤漆青者如翠羽
【圖】
黄者如紫金孫綽天台賦曰五色含秀而晨敷宫號甘泉連葉誇薦□之舉漢書曰武帝元封二年甘泉宫産芝九□連葉乃作芝房之歌以薦郊廟也歌云蔓蔓日茂芝成靈華殿開凾徳耀金顯遐齡之禎漢書曰宣帝神爵元年金芝九莖産于凾徳殿銅池中河畔青青之髙吟古楽府詩曰青青河畔草離離山上苗豈擬靈華之爛錦吉安府祥異志曰陳奐章産靈芝三莖其色絢爛如錦原上離離之興詠古詩曰離離原上草欝欝園中柳奚比幽質之飄馨宋書曰順帝時臨城縣生芝歷時質色不変菌稱扵爾雅之篇尔雅曰菌芝也靈著扵六帖之議六帖曰武
【圖】
宗起仙臺室中生靈芝二株皆如紅玉幽秘倐啓扵神爵景燦御池佳祥茂發扵元封歌傳赤縣鄹子曰中囯名赤縣尸子曰赤縣乃崑崙之墟玉紅之草生焉二聮見上注
叢書／寶顏堂秘笈／普集：駢語雕龍／卷四　冠服類等／器用類／燭(P.37-2)..[明萬曆繡水沈氏尚白齋刻本]
燭
擬象扶桑傅玄之銘可考傅玄燭銘曰煌煌舟燭熖□□□取則龍
【圖】
景擬家扶桑扶桑見下蚕註試粧𦘕閣鄭谷之詠猶存鄭谷燭詩曰金闈露白新裁詔𦘕閣春紅正試粧十圍照擊毬扵夜酬世說曰五代淮南王渥夜飲樂燃十圍之燭以擊毬一燭費錢數萬百炬粧火城扵曉漏宋囯史補曰每嵗正旦曉漏以前宰相三司使皆以樺燭百炬擁馬謂之火城楚莊賜酒日暮失儀扵絶纓見上冠註叔子獨居雨夜續光扵破柱史記曰顔叔子獨居一室夜大雨比舎崩有一女投之叔子令女执燭燭盡破屋柱續至明不貳忍貧齊女尚藉東壁之餘光劉向列女傳曰齊女徐吾者東海上貧婦人與隣婦李吾合燭夜緝或謂李吾曰徐吾燭數不燭請無以
【圖】
夜作徐吾曰一室之中益一人燭不為益明去一人燭不為益闇何愛東壁餘光遂復與夜績誤書鄭人猶寓舉賢之大義韓非子曰鄭人有遺燕相囯書者夜書謂持燭者曰舉燭而誤書舉燭燕相受書曰舉燭尚明尚明者舉賢而任之囯忠家宴之侈紅熖昭𤆥扵四行開元遺事曰糃囯忠每家宴使婢各执一燭四行立呼為燭圍申王夜集之奢綠衣分班扵列執天寳遺事曰申王以龍檀木刻童子緑衣東帶每遇夜集列执𦘕燭謂之燭奴令狐奏封花炬動群吏之驚唐書曰令狐絢為翰林承旨夜對禁中燭盡以金蓮花炬送還院吏皆驚巴祗清廉暝闇同諸客之坐謝承後漢書曰巴扺
【圖】
為楊州刺史與客坐闇暝之中不燃官燭匡生鑿壁而讀史見上勤學註竟陵刻燭以賦詩見上詩注感物興辭禁中睹夜蛾之赴丘淵之文章録曰傅亮歷尚書令宋書云亮以少帝失徳内懐憂懼直宿禁中睹夜蛾赴燭作感物賦以寄意焉成堆滴淚鄧州傳花燭之規歸田録曰鄧州花蠟燭云是𡨥莱公法公自少富貴不點油燈雖厠溷間燭淚成堆散籌計財鄙王戎之儉吝晉書曰王戎儉吝洛下無比每與夫人燭下散籌計家資抵第周覽惜從義之驕奢事文類聚曰郭從義鎭洛陽造大第費白金伍千錠被召還都暮抵其第秉燭周覽行至東都而卒家人不能居燃燭圍棋
【圖】
甄琛感蒼頭而勤學太平御覧曰後魏甄琛舉秀才入都常奕棋通夜不止令蒼頭奴執燭睡則加杖奴乃曰郎君若讀書執燭不敢辭罪今愽奕是何事也琛大慙遂研習経史蠟淚揉紙公權對玉堂扵遲歸唐書曰柳公權充翰林侍書學士每玉堂召對繼之燭見跋語猶未盡宫人以蠟淚揉𥿄繼之明復詠一寸之心孫明復燭詩曰一寸丹心如見用便為灰燼亦無辭唐宗歎千行之淚唐太宗燭詩曰熖聽風来動花開不待春鎮下千行淚非是為思人孟東野知無心扵惡滅孟東野燭蛾詩曰燈明雙舞蛾厭生何太切想爾飛来心惡明不惡滅賀方回悲取禍扵附炎賀方回燭蛾詩曰鬼蛾来翩翩慕此
【圖】
堂上燭附炎竟何功自取焚如酷蘇易簡之尊榮具服望光扵窓外見上吏部侍郞註韓魏公之雅量拂袖歎羡扵軍中韓魏公别録曰韓魏公帥定武時夜作書侍兵執燭他顧燭燃公鬚遽以袖拂之頃視已易其人公恐主吏鞭之亟呼曰勿易之渠方觧持燭矣軍中感服元均公明世傳照天之號東齋記事曰田元均治成都有聲蜀人謂之照天蠟燭青箱雜記曰燭龍在鴈門北啣燭以照太隂照天蠟燭豈謂此乎伯仁聲聞徒招擲火之羞晉書曰周顗字伯仁友愛過人弟嵩飲醉謂曰君才不如弟而橫得重名湏臾舉蠟燭火擲之伯仁笑曰阿文火攻明出下策耳蒯通薦賢悟束緼扵乞
【圖】
火漢書曰曹參請蒯通為客通曰臣里婦與里母相善夜亡肉姑以為婦盜而逐之里母卽束緼請火扵亡肉家曰昨夜犬得肉争闘相殺請火治之亡肉者遂呼其婦故束緼乞火非還婦之道物有適可臣請乞火扵相國夫東郭先生渠石君齊之俊士也願足下禮之相國曰敬受命皆以為上賔皇甫守介曾斷帶以續燈唐書曰皇甫無逸為益州長史常宿民家燈炷盡乃抽佩刀斷衣帶以為炷其廉介如此
叢書／武英殿聚珍版叢書／御選明臣奏議／卷三十七／地震陳言疏　天啟四年　畢自嚴(P.3-1)..[清乾隆敕刻武英殿聚珍本]
地震陳言疏天啟四年　　　　　畢自嚴
臣惟春秋地震必書誠重其事也微臣觸目陰陽之舛戾因縱觀時事之艱危豈容無說以處此東則製械造車憪然思逞西則陽順陰逆狡焉難憑則可虞在邊境遼餉加派在官雖徵其所不得不徵在民實應其所必不能應則可虞在窮民左藏空匱而沿邊之兵餉不能時給卽最急如榆關亦以海運暫停轉輸靡繼每懼裸體脫巾之呼或出風餐露宿之旅則可虞在卒伍軍興方殷飛芻輓粟固不容已然瀚海風濤而長年三老每葬身魚腹之中卽竭蹶芻牧而重趼繭足多困踣輪蹄
【圖】
之下誰非赤子而茹苦至此極也則可虞又在運務凡此皆足兆異皆足鬱和臣自嚴濫竽督餉承乏撫方值灾異之洊臻思奉職之無狀所當痛自修省不遑寧處者也夫灾異之來天所以震懾人君而亦所以仁愛人君也人君應之以實則震懾實為休祥酬之以文則仁愛終為譴責故天之鑒下也洞見于幾微而君之囘天也轉移于呼吸卽今似有不容不亟為修省者如煌煌綸綍間由中旨之傳宣致令輔弼不得關其事萬舉萬當而一誤則救藥靡施將無啟煬竈而滋猜嫌乎是內
【圖】
批當愼也如瑣瑣婦寺渥承延世之寵光致令樞筦不能守其法作威作福而一輕則勞臣解體將無嗟濫觴而叢指摘乎是恩澤宜節也乾坤之生才有限乃以骨鯁之大僚而一言擯斥以道學之名儒而投老巖穴以批鱗之直臣而長伏草莽棄騏驥于伏櫪舍楩梓于斷溝將無失算乎是人才宜惜也金吾之鞬櫜總屬朝家之扈蹕羽林之貔虎孰非王國之爪牙顧寄兵柄于貂璫幾同伏戎于肘腋旣糜大內之金錢且胎他日之隱禍將無非計乎是內操宜罷也以上四者均足為聖德
【圖】
之虧損也伏望皇上亟圖修省次第舉行庶幾人心悅而天意得陰陽和而災變消矣　疏入帝不納
叢書／武英殿聚珍版叢書／御選明臣奏議／卷三十七／劾魏忠賢二十四大罪疏　天啟四年　楊漣(P.6-1)..[清乾隆敕刻武英殿聚珍本]
劾魏忠賢二十四大罪疏天啟四年楊　漣
臣竊惟高皇帝定令內官不許干預外事秖供掖廷洒掃違者法無赦聖明在御乃有肆無忌憚濁亂朝常如東廠太監魏忠賢者敢列其罪狀為陛下言之忠賢本市井無賴中年淨身夤入內地初猶謬為小忠小信以倖恩繼乃敢為大姧大惡以亂政祖制以擬旨專責閣臣自忠賢擅權多出傳奉或徑自內批壞祖宗二百餘年之政體大罪一劉一燝周嘉謨顧命大臣也忠賢令孫杰論去急于翦己之忌不容陛下不改父之臣大罪二先帝賓天實有隱恨孫愼行鄒元標以公義發憤忠
【圖】
賢悉排去之顧于黨護選侍之沈曲意綢繆終加蟒玉親亂賊而讐忠義大罪三王紀鍾羽正先年功在國本及紀為司寇執法如山羽正為司空淸修如鶴忠賢搆黨斥逐必不容盛時有正色立朝之直臣大罪四國家最重無如枚卜忠賢一手握定力阻首推之孫愼行盛以宏更為他辭以錮其出豈眞欲門生宰相乎大罪五爵人于朝莫重廷推去歲南太宰北少宰皆用陪推致一時名賢不安其位顚倒銓政掉弄機權大罪六聖政初新正資忠直乃滿朝薦文震孟熊德陽江秉謙徐
【圖】
大相毛士龍侯震暘等抗論稍忤立行貶黜屢經恩典竟阻賜環長安謂天子之怒易解忠賢之怒難調大罪七然猶曰外廷臣子也去歲南郊之日傳聞宮中有一貴人以德性貞靜荷上寵注忠賢恐其露己驕橫託言疾病置之死地是陛下不能保其貴幸矣大罪八猶曰無名封也裕妃以有姙傳封中外方為慶幸忠賢惡其不附己矯旨勒令自盡是陛下不能保其妃嬪矣大罪九猶曰在妃嬪也中宮有慶已經成男乃忽焉告殞傳聞忠賢與奉聖夫人實有謀焉是陛下且不能保其子
【圖】
矣大罪十先帝靑宮四十年所與護持孤危者惟王安耳卽陛下倉卒受命擁衞防維安亦不可謂無勞忠賢以私忿矯旨殺于南苑是不但仇王安而實敢仇先帝之老奴況其他內臣無罪而擅殺擅逐者又不知幾千百也大罪十一今日奬賞明日祠額要挾無窮王言屢褻近又于河間毁人居屋起建牌坊鏤鳳雕龍干雲插漢又不止塋地僭擬陵寢而已大罪十二今日廕中書明日廕錦衣衞金吾之堂口皆乳臭誥敕之館目不識丁如魏良弼魏良材魏希孔及其甥傅應星等濫襲恩
【圖】
廕褻越朝常大罪十三用立枷之法戚𡸥家人駢首畢命意欲誣陷國戚動搖中宮若非閣臣力持言官糾正椒房之戚又興大獄矣大罪十四良鄕生員章士魁坐爭煤窑託言開礦而致之死假令盜長陵一抔土何以處之趙高鹿可為馬忠賢煤可為礦大罪十五王思敬等牧地細事責在有司忠賢乃幽置檻阱恣意搒掠視士命如草菅大罪十六給事中周士樸執糾織監忠賢竟停其陞遷使吏部不得專銓除言官不敢司封駁大罪十七北鎮撫劉僑不肯殺人媚人忠賢以不善鍛鍊
【圖】
遂致削籍示大明之律令可以不守而忠賢之律令不敢不遵大罪十八給事中魏大中遵旨涖任忽傳旨詰責及大中囘奏臺省交章又再褻王言毋論玩言官于股掌而煌煌天語朝夕紛更大罪十九東廠之設原以緝姧自忠賢任事日以快私讎行傾陷為事縱野子傅應星陳居恭傅繼教輩投匭設阱片語稍違駕帖立下勢必興同文館獄而後已大罪二十邊警未息內外戒嚴東厰訪緝何事前奸細韓宗功潛入長安實主忠賢司房之邸事露始去假令天不悔禍宗功事成未知九
【圖】
廟生靈安頓何地大罪二十一祖制不蓄內兵原有深意忠賢與姧相沈創立內操藪匿姧宄安知無大盗刺客為敵國窺伺者潛入其中一旦變生肘腋可為深慮大罪二十二忠賢進香涿州警蹕傳呼淸塵墊道人以為大駕出幸及其歸也改駕四馬羽幢青葢夾護環遮儼然乘輿矣其間人幕効謀叩馬獻策者實繁有徒忠賢此時自視為何如人哉大罪二十三夫寵極則驕恩多成怨聞今春忠賢走馬御前陛下射殺其馬貸以不死忠賢不自伏罪進有傲色退有怨言朝夕隄防介
【圖】
介不釋從來亂臣賊子只爭一念放肆遂至不可收拾奈何養虎兕于肘腋間乎此又寸臠忠賢不足盡其辜者大罪二十四凡此逆跡昭然在人耳目乃內廷畏禍而不敢言外廷結舌而莫敢奏間或姧狀敗露則又有奉聖夫人為之彌縫甚至無恥之徒攀附枝葉依託門牆更相表裏迭為呼應積威所劫致掖廷之中但知有忠賢而不知有陛下都城之內亦但知有忠賢而不知有陛下卽如前日忠賢已往涿州一切政務必星夜馳請待其旣旋詔旨始下天顔咫尺忽慢至此陛下之威
【圖】
靈尚尊于忠賢否耶陛下春秋鼎盛生殺予奪豈不可以自主何為受制么䯢小醜令中外大小惴惴莫必其命伏乞大奮雷霆集文武勲戚敕刑部嚴訊以正國法並出奉聖夫人于外用消隱憂臣死且不朽　疏入忠賢黨魏廣微調旨切責自此忠賢日謀殺漣次年再興汪文言獄羅織下詔獄許顯純酷法拷訊遂于夜中斃之
叢書／武英殿聚珍版叢書／御選明臣奏議／卷三十九／直抉吏治病源疏　崇禎二年　范景文(P.16-1)..[清乾隆敕刻武英殿聚珍本]
直抉吏治病源疏崇禎二年　　　范景文
臣被命撫豫受事匝月懍奉簡書無日不以察吏安民為兢兢伏念今日吏治之病惟有一貪而對證之藥止為一廉然貪吏之日多廉吏之日少者其起于察吏者乎何也吏之能為貪必有才力可恃而吏之敢為貪又必有牆壁可倚者也其一段翹然自喜之氣旣已奕奕動人而工逢迎善彌縫又能偵上官意而巧中之相得旣深覺察不暇彼之志遂肆膽遂張為所欲為無復畏
【圖】
忌且分其囊槖供作苞苴延譽多方虛名易起甚有畏其奥援假之羽翼而不敢動者以是薦剡日騰于上而怨怒日盈于下彈文所列不過一二庸碌悃愊無華之輩聊充故事而已嗟嗟撫按意向屬官之所奔走也撫按舉劾屬官之所轉移也而今若此世安得有吏治乎好官不過多得錢原屬昔人謔語今竟守為秘訣人見得錢旣多又復好官自我通神得力轉相效尤卓然自立者有幾卽謂吏之多貪上官實教之可矣又何誅焉若其潔己愛民者有顯庸剝民自肥者有重戮昭昭垂
【圖】
示斷斷不假甄別嚴而賞罰當苟非病狂喪心誰不自愛其官所謂借其愛官之心以成愛百姓之心則風勵之善術也昔齊威王不過一霸主烹阿封墨齊國遂以大治正于風勵天下之術有合耳今皇上銳意太平將立致唐虞之業而海內未見向風誰司撫綏激揚無效臣每為痛心思一力破此□然地處暌絕權在受成無一事不需查議無一官不需開報而又不能為鉤距之術以耳目人所恃為耳目者惟司道府廳各官故責成亦宜先自各官始語曰大臣法小臣廉豈廉節止小臣
【圖】
事哉所謂法者卽以廉為法也己不廉而求人之廉則無法以身教貪而以令責廉則無法所升者不廉而所黜者不貪則又無法果欲以廉為法則莫如斷絶饋遺夫饋遺者以交際為名而賄賂為實者也此徑一斷則情面自絶威望自肅上下綱紀相維職事相課了無黏帶而後眞是非乃出眞勸懲乃行豈不休哉行之歲月而吏治有不變民生有不安臣未之嘗聞故持一廉為對證不若拈一法字法乃祖宗以憲後世皇上以繩羣工者也律云官吏受財者計贓科斷追奪除名饋遺非
【圖】
贓乎枉法者通算全科受饋遺而有曲庇非枉法乎臣特揭與諸臣約煌煌在上或無敢有越厥志臣若自言而自背之無所逃說謊之律諸臣而仍不囘心以相應臣請操三尺議其後則諸臣實負功令臣未嘗負諸臣卽負諸臣臣敢負功令哉伏惟天語申飭施行臣不勝激切待命之至　疏入得旨懲貪責成道府執法禁饋甚得申飭吏治之要該部卽與覆行
史／地理／鄧尉山聖恩寺志／卷十五／鐘部／鐘樓偈　陳繼儒(P.6-1)..[民國十九年聖恩寺藏本　　本書與法鼓文理學院合作製作]
鐘樓偈
陳繼儒
聖祖御詩碑於玄墓景暉燭天神鬼呵護名山大川環擁囘互紫栢老人笑而相顧顧曇旭師親口囑付鑄法華鐘幽冥普度撞鐘一聲轉經一部一百八聲經亦如
【圖】
數有鐘無樓終歲偃臥煌煌法寳幾委行路誰續因緣麓屏來助戒律精嚴信於緇素乃謁眉公請題募疏居士宰官施者金布樓建鐘懸髑髏敲破聲聞九天門開萬戶有情無情聞者超悟耳根圓通不思議故
史／地理／鄧尉山聖恩寺志／卷十七／題詠／己巳春皇帝南廵吳郡幸鄧尉山駐蹕聖恩禪寺(P.22-1)..[民國十九年聖恩寺藏本　　本書與法鼓文理學院合作製作]
泰階六符如掌平天地得一皆淸寧登三咸五邁千古帝德蕩蕩何能名
玉輦東廵輯五瑞歡聲萬里騰吳會省歛漁樵識
冕旒捐租畝霑汪濊吳江東來連巨區峰巒矗矗青芙蕖中有招提絢丹碧中天樓閣仙人居寺門匼
【圖】
匝嵐鎖曲港廻汀抱村塢三秋朱橘不論錢九夏楊梅賤如土就中梅花尤最奇千樹萬樹壓枝低山僧杖錫出門去雪堆香海春常迷
萬乘乘閒一遊豫囘
鸞更指香濃處樹拂旌旗鳥不驚光生草木春先至寳網珠林向日開亂香叢裏六龍來羽人樂奏依雙樹天女香焚徹九垓一燈獨接南宗席煌煌
天語人天識內帑分將布地金
行宮下駐安禪室載錫扁光璇題鸞翔鳳翥雲飛
【圖】
二曜可三緯可六一灑元氣何淋漓小臣摩挲三拜手
聖藻昭囘古無有寳藏金刹比河圖佛日皇基同不朽
詹事府少詹臣歸允肅謹撰
史／政書／大明會典／文職衙門／禮部／祠祭清吏司／卷之八十一／郊祀一合祀(P.1267-2)
一樂章
迎神樂奏中和之曲
荷蒙
天地兮、君主華夷。欽承踊躍兮、備筵而祭。誠惶無已兮、寸衷微。仰瞻俯首兮、惟願來期。想龍翔鳳舞兮、慶雲飛。必昭昭穆穆兮、降壇壝
奠帛樂奏肅和之曲
天垂風露兮、雨澤霑。黃壤氤氳兮、氣化全。民勤畎畝兮、束帛鮮。臣當設宴兮、奉來前
進俎樂奏凝和之曲
庖人兮列鼎。肴羞兮以成。方俎兮再獻。願享兮以歆
初獻樂奏壽和之曲、武功之舞
聖靈兮皇皇。穆嚴兮金牀。臣今樂舞兮景張。酒行初獻兮捧觴
亞獻樂奏豫和之曲、文德之舞
載斟兮再將。百辟陪祀兮具張。感聖情兮無已。拜手稽首兮願享
終獻樂奏凝和之曲、文德之舞
三獻兮樂舞揚。肴羞具納兮、氣藹而芳。祥光朗
朗兮上下方。况日吉兮時良
徹饌樂奏雍和之曲
粗陳菲薦兮神喜將。感聖心兮何以忘。民福留兮佳氣昂。臣拜手兮謝恩光
送神樂奏安和之曲
旌幢燁燁兮雲衢長。龍車鳳輦兮駕飛揚。遙瞻冉冉兮上下方。必烝民兮永康
望燎樂奏時和之曲
進羅列兮燎瘞方。炬焰發兮煌煌。神變化兮束帛將。感至恩兮無量
史／政書／大明會典／文職衙門／禮部／祠祭清吏司／卷之八十六／廟祀一／時享(P.1363-2)
嘉靖十年定孟春特享儀後罷
一前期二日、太常寺卿同光祿寺卿
面奏省牲、如常儀。次日復
命。太常寺陳設、如圖儀
一正祭日、
上乘輿由
廟街門入。至靈星門西、降輿。導引官導
上由靈星左門入。
上至戟門東帷幕。具祭服出。導引官導
上由戟門左門入。至
寢殿。同捧主官帝主以大臣恭捧。后主以內臣恭捧出
主陞
太廟。至
太祖室安主。次至
太宗以下昭廟安主。次至
仁宗以下穆廟安主訖。典儀唱樂舞生就位。執事官各司其事。導引官導
上至御拜位。內贊奏就位。典儀唱迎神。樂作。樂止、內贊奏四拜平身。傳贊百官同典儀唱奠帛行初獻禮。樂作、內贊導
上至
太祖前。奏跪、奏搢圭。奏上香。司香官捧香跪于
上左。
上三上香、訖。執事者捧帛跪于
上右、奏獻帛。
上獻帛。執事者捧爵跪于
上右、奏獻爵。
上獻
太祖前爵。奏出圭、
上出圭、致恭訖。奏搢圭。捧爵者跪于
上左、奏獻爵、
上獻
高后前爵。奏出圭、奏詣讀祝位、
上至中室讀祝位。樂暫止、奏跪。傳贊眾官皆跪內贊贊讀祝。讀祝官跪讀訖。樂復作。奏俯伏、興、平身。傳贊百官同內贊導
上至
太宗以下昭廟前。奏跪、奏搢圭、奏上香、奏獻帛、獻爵。儀同奏出圭。內贊導
上至
仁宗以下穆廟前。奏跪、奏搢圭。奏上香、奏獻帛、獻爵儀同奏出圭。奏詣讀祝位。內贊導
上至
太宗前讀祝位。奏跪。傳贊眾官皆跪樂暫止、內贊贊讀祝。
七廟讀祝官跪齊讀訖。樂復作、奏俯伏、興、平身。傳贊百官同奏復位。內贊導
上復位。樂止、典儀唱行亞獻禮。樂作、內贊導
上至
太祖前。奏搢圭。奏獻爵、
上獻
太祖
高后前爵訖。奏出圭、奏復位。
太宗
仁宗以下、捧主官獻爵訖。樂止、典儀唱行終獻禮。樂作。儀同亞獻樂止、太常卿于殿左西向立。唱賜福胙。內贊奏跪。奏搢圭。光祿卿捧酒跪于
上右。奏飲福酒。
上飲訖。光祿官捧胙跪于
上右。奏受胙。
受訖。奏出圭、俯伏、興、平身。奏四拜。傳贊百官同典儀唱
徹饌。樂作。樂止、太常卿至中室向上跪。奏禮畢請還宮。樂作、內贊奏四拜。傳贊百官同樂止、典儀唱讀祝官捧祝、進帛官捧帛、各詣燎位。
上轉立拜位之東。樂作、捧祝帛官出殿門。內贊奏禮畢。
上納
穆廟主。次納
昭廟主。至
太祖
高后前納主訖。率捧主官各捧至
寢殿安訖。易服還宮
一祝文
維嘉靖　年歲次　　月　朔　日
孝玄孫嗣皇帝御名敢昭告于
皇祖太祖高皇帝。
孝慈高皇后。曰、時維孟春。禮嚴特祀。謹以牲帛庶品。用申追慕。伏惟
鑒歆。尚
享
各廟文同。但隨
廟異稱
一樂章與時享同
嘉靖十年定時祫儀後罷
一前一日、太常寺陳設、如圖儀
一正祭日、儀同前。惟祝文總一讀。
各廟以下上香獻帛獻爵、俱捧主官代行
一祝文
維嘉靖　年歲次　　月　朔　日
孝玄孫嗣皇帝御名敢昭告于
六廟皇祖考妣太皇太后。
皇伯考孝宗敬皇帝。
皇伯妣孝康敬皇后。
皇兄武宗毅皇帝。曰、節序流邁、時維孟秋。氣序若流、時當孟夏。氣序云邁、時維孟冬。謹以牲醴庶品、用薦時祫之禮。以申追慕之情。伏惟尚
享
一樂章與時享同
嘉靖十五年定
九廟特享儀後罷
一前期、太常寺奏請
欽定捧主官、及齋戒省牲、俱如常儀
一前期一日、太常寺官詣
各廟陳設如儀
一正祭日、儀同前、惟祝文總一讀。
各廟俱捧主官行禮
一祝文與前孟春時享同
一樂章
太廟
迎神太和之曲
於皇於皇兮。仰我
聖祖。乃武乃文。攘夷正華。為天下大君。粵比隆於古、越彼放勛。肇造王業。佑啟予小孫。功德超邁。
太室攸尊。首稱春祀。誠敬用申。維
神格思。萬世如存
初獻壽和之曲
薦帛於篚。潔牲於俎。嘉我稷黍。酌我清酤。愚孫毖祀。奠獻初舉。翼翼精誠。對越我
皇祖。居然顧歆。永錫純祐
亞獻豫和之曲
籥舞既遷。八音洋洋。工歌喤喤。醇醴載羞。齊明其將之。永佑于子孫。歲事其承之。俾嗣續克承。
百世其保之
終獻寧和之曲
三爵既崇。禮秩有終。盈溢孚顒。顯相肅雍。維
皇祖格哉。以繹以融。申錫無窮。暨于臣民。萬福攸同
徹饌豫和之曲
禮畢樂成。神悅人宜。籩豆靜嘉。敬徹不遲。穆穆有容。秩秩其儀。益祗以嚴。矧敢斁于斯
還宮安和之曲
於皇我
祖。陟降在天。清廟翼翼。禋祀首虔。
明神既留。寢祏靜淵。介福綏祿。錫胤綿綿。以惠我家邦。於萬斯年
太宗廟
迎神太和之曲
於維
文皇。重光是宣。克戡內難。轉坤旋乾。外讋百蠻。威行八埏。詒典則于子孫。不忘不愆。
聖德神功。格于
皇天。作廟奕奕。百世不遷。祀事孔明。億萬斯年
初獻亞獻終獻徹饌還宮俱與　太廟同
仁廟
迎神太和之曲
明明我
祖。盛德天成。至治訏謨。遹駿有聲。專奠致享。維古經是程。春祀有嚴。以迓
聖靈。維陟降在庭。以賚我思成
初獻壽和之曲
幣牲載陳。金石在懸。清酒方獻。百執事有虔。
明神洋洋。降歆自天。俾我孝孫。德音孔宣
亞獻豫和之曲
中誠方殷。
明神如存。醞齊孔醇。再舉罍尊。福祿穰穰。攸介攸臻。追遠報酬。罔極之恩
終獻寧和之曲
樂比聲歌。佾舞婆娑。稱彼玉爵。酒旨且多。獻享維終、
神聽以和。孝孫在位。受福不那
徹饌雍和之曲
牷牲在俎。稷黍在簠。孝享多儀。格我
□□。稱歌進徹。髦士膴膴。孝孫受福。以敷錫於下上
還宮安和之曲
犆享孔明。物備禮成。於昭在天。以莫不聽。
明神即安。維華寢是憑。肇祀迄今。百世祗承
宣廟
英廟
憲廟俱與　仁廟同
孝廟
迎神太和之曲
列祖垂統。景運重熙。於惟
孝皇。敬德允持。用光于大烈。化被烝黎。專廟以享。經禮攸宜。俎豆式陳。庶幾來思
初獻壽和之曲
粢盛孔蠲。腯肥牲牷。考鼓鼘鼘。萬舞躚躚。清醑初酌。對越在天。
明神居歆。式昭厥虔
亞獻豫和之曲
祀事孔勤。精意未分。樂感鳳儀。禮虔駿奔。醞齊挹清。載奠瑤尊。
神其格思。福祿來臻
終獻寧和之曲
樂舞既成。獻享維終。明明對越。彌篤其恭。篤恭維何。明德是崇。
神之聽之。萬福來同
徹饌雍和之曲
牲牢醴陳。我享我將。黍稷蘋藻、潔白馨香。徹以告成、降禧穰穰。
神錫無疆。祐我萬方
還宮安和之曲
禮享既洽。
神御聿興。廟寢煌煌。以憑以寧。維神匪遐。上下在庭。于寢孔安。永底我烝民之生
睿廟
迎神太和之曲
於穆
神皇。秉德凝道。仁厚積累。配于
穹昊。流慶顯休。萃于眇躬。施于無窮。以似以續、以光紹我
皇宗。維茲氣始、俎豆是共。循厥典禮。式敬式崇。
神其至止、以鑒愚衷
初獻壽和之曲
制帛牲牢。庶羞芬膫。玉戚朱干。協于韶簫。清醑在筵。中情纒綿。
神之格思。儀形僾然
亞獻豫和之曲
瑤爵再陳。侑以工歌。籥舞蹌蹌。八音諧和。孝思肫肫。感格
聖靈。致慤則存。如聞其聲
終獻寧和之曲
儀式弗踰。奠爵維三。樂舞雍容。以雅以南。仰仁源德澤。嶽崇海淵。願啟我子孫。緝熙光明。維兩儀是參
徹饌雍和之曲
嘉饌甘只。亦既歆只。登歌迅徹。敬終惟始。維
神孔昭。賚永成于孝矣
還宮安和之曲
幽顯莫測。神之無方。祀事既成。
神返諸
帝鄉。申發休祥。俾胤嗣蕃昌。宜君兮宜王。歷世無疆
武廟
迎神太和之曲
列祖垂統。景運重熙。於惟
武皇。昭德勑威。用剪除姦兇。大業弗隳。專廟以享。經禮攸宜。俎豆式陳。庶幾來思
初獻亞獻終獻徹饌還宮俱與　孝廟同
嘉靖十五年定
九廟時祫儀與前時祫儀祝俱同
樂章
孟夏
迎神太和之曲
序屇夏首兮風氣薰。禮嚴時祫兮、戞擊鐘鼖。迎
羣主來。合享交欣。於皇
列聖、正南面、以申崇報
皇勳
初獻壽和之曲
瞻曙色方昕。仰
列聖在上、奠金觥而捧幣紋。小孫執盈兮、敢不懼慇
亞獻豫和之曲
思
皇祖、仰
聖神。來
列主。會太宸。時祫修。循古倫。惟
聖鑒歆。愚孫忱恂
終獻寧和之曲
齊醴清兮麥熟新。籩豆潔兮孝念申。仰
祖功兮
宗德。願降佑兮後人
徹饌雍和之曲
樂終兮禮成。告玉振兮訖金聲。徹之弗違。以肅精誠。
還宮安和之曲
三獻就兮、
祖宗鑒享。一誠露兮念惟長。思弗盡兮思弗忘。深荷德澤之啟佑。小孫惟賴以餘光。
神返宮永安。保家國益昌
孟秋
迎神太和之曲
時兮孟秋火西流。感時毖祀兮爽氣回。喜金風兮飄來。仰
祖宗兮永慕哉。秋祫是舉兮希鑒歆。小孫躬迓兮捧素裁
初獻壽和之曲
皇祖降筵。
列聖靈聯。執事恐蹎。樂舞蹁躚。小孫捧盈兮敢弗虔
亞獻豫和之曲
再酌兮玉漿。潔淨兮馨香。
祖宗垂享兮錫胤昌。萬歲兮此禮行
終獻寧和之曲
進酒三觥。歌舞雍韺。鐘鼓轟錚。
皇祖
列聖、永享愚誠
徹饌雍和之曲
秋嘗是舉。稌黍豐農。三獻既周。
聖靈顯容。小孫時思恩德兮惟𢥞
還宮安和之曲
仰
皇祖兮聖神功。祀典陳兮報莫窮。嘗祫告竣。
鸞馭旋宮。
皇靈在天主在室。萬禩陟降何有終
孟冬
迎神太和之曲
時兮孟冬凜以凄。感時毖祀兮氣潛回。遡朔風兮北來。仰
祖宗兮永慕哉。冬祫是舉兮希鑒歆。小孫恭迓兮捧素裁
初獻亞獻終獻同立秋
徹饌雍和之曲
冬烝是舉。俎豆維豐。三獻既問、
聖靈顯容。小孫時思恩德兮惟怚
還宮同立秋但改嘗祫為烝祫
史／政書／嘉靖祀典考／智／卷之二／郊禋／明堂配帝會議苐一疏(P.1-1)..[明烏絲欄鈔本]
嘉靖祀典考卷之二
郊禋
明堂配帝會議苐一疏
礼部尚書臣嚴嵩侍郎張璧蔡昻會同公張溶朱希忠徐延徳侯郭勛蔣傳李熈薛翰梁継璠崔元宋良臣駙馬鄔景和謝詔伯李全礼焦棟王桓王瑾曹松衛淳王洪張坤趙世爵陳鏸刘太郭瓚都督僉事江桓李鳯鳴尚書許瓚李廷相王尭封張瓉楊志斈温仁和周叙王廷相毛伯温顧臣侍郎張潮李如圭唐曺樊継祖張衍慶周期雍蘇民吳大田江暁張邦竒都御史宋景王杲杜柟通政鄭紳蔡子鄭坤唐國相蔡文魁朱継忠卿屠僑周煦銭斈礼陸深寺丞魏有本梁尚徳斈士姚淶侍講
屠應峻華察胡經張治祭酒王敎司業童承叙給事中高擢曽烶李允濁朱隆禧戴儒薛廷寵御史楊守中曽守約楊春芳陳珏周南芦瓉楊行中馮震黄綬王汝楫朱箎桑喬謹題為遵遺嘱献愚議請復古礼以隆聖孝革夷敎以尊朝廷事該礼部於礼科抄出直隸揚州府通判同知致仕豊坊奏臣於嘉靖十一年有本生父豊熈敎臣曰方今　皇上以大聖人之徳居大聖人之位整頓綱常制作礼樂如定南北之郊修禘祫之礼親蚕之典正先師之號追三代之軼軌滌後世之陋天地降休嘉祥畢至所謂礼樂積徳百年而者今日是也惟九庙與明堂之礼尚未行耳臣承父訓於本年二月十二日具本令義男豊忠齎奏彼蒙該部案候至十三年侍講斈士廖道南再伸九
庙之議遂蒙　聖明采納至十五年十月内臣本生父復謂臣曰九庙之礼頼道南再議而成明堂之礼必有嗣而言之者何則孔子有曰孝莫大於嚴父嚴父莫大於配天誠建明堂而加尊　皇考恭睿淵仁寬穆純聖献皇常庙號称宗以配
上帝則所謂復古礼以隆聖孝也今天下司府州縣衛所等衙門凡遇慶賀之節皆於佛寺習儀而列万嵗牌於佛像之膝間甚為褻瀆若依古礼令天下皆建明堂以行慶賀之礼方合尊無二上之義則所謂革夷敎以尊朝廷也臣承父訓遍考經史撰成明堂或問一篇方扵欲具本奏聞而臣父随亡臨終遺書嘱臣曰明堂之礼古之大典也既以受朝出政敎天下之忠又以嚴父配天敎天下之孝三代聖王莫不以此為重今九庙已
成明堂當嗣建而待之朞年内外臣僚未見有議之者吾家三代科苐世受國恩吾不能報効涓埃死有余愧昔司馬相如封禪遺書天下以為謟者以其所議之非古也范仲淹制中上宰相書天下以為忠者以其所存之公也明堂則古礼也吾即下世無所求於人間矣汝當慕仲淹急將前撰或問進呈以表我九泉報國之意吾且瞑目矣臣承遺嘱哀冐礼恐父志之湮沒今將原撰或問一篇伏望　皇上宸鍳乞勑礼部查照施行為此開坐謹具奏聞或有問於臣曰汝謂明堂之礼必當行者何也臣謹應之曰孔子聖人也其荅曽参曰孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝是以四海之内各以其聀來祭孟
子大賢也其对斉君曰明堂者王者之堂也欲行王政則勿毀之矣周礼考工記曰明堂度九尺之筵東西九筵南北七筵堂崇一筵五室凡室二筵室中度一凡堂上度以筵中度以尋野度以歩涂度以軌庙門容大扁扃七箇闈門容小扃三个礼記明堂位曰天子負斧南鄉而立三公中偕之前北面東上諸俟之位阼階之東西面北上諸伯之國西階之西東面北上諸子之國門東北面東上諸男之國門西北面東上九夷之國東門之外西面北上八蛮之國南門之外北面東上六戎之國西門之外東面南上五狄之國北門之外南面東上九采之國應門之外北面東上四塞世告北周公明堂之位月令曰孟春之月天子居青陽左个仲春之月天子居陽青太庙季春之月天子
居青陽右个孟夏之月天子居明堂左个仲夏之月天子居明堂太庙太室孟秋之月天子居緫章左个仲秋之月天子居緫章太庙季秋之月天子居緫章右个孟冬之月天子居玄堂左个仲冬之月天子居玄堂太庙季冬之月天子居玄堂右个詩我將祀文王於明堂也曰我將我享維羊維牛天其右之儀式刑文王之典日靖四方伊嘏文王既又享之我其夙夜畏天之威于時保之此則堂明之礼見於諸經者可考也朱子曰古者祭天于圜丘掃地而行事噐用陶匏牲用犢其礼極簡聖人之意以為未足以尽其意之委曲故於季秋之月有大享之礼焉天即帝也郊而曰天所以尊之也故后稷配后稷遠矣配稷於郊亦所以尊稷也明堂而曰帝所以親之也以文王配焉文王
親也祀文王於明堂亦以親文王也尊尊而親親周道備矣問郊祀后稷以配天宗祀文王於明堂以配上帝帝即是天天即是帝却祭分何也朱子曰為壇而祭故謂之天祭於屋下而以神祗祭之故謂之帝陳常道曰先王之於天尊而逺之故祀於郊而配以祖親而近之故祀於明堂而配以父先明堂而後郊者礼由内以及外也故嚴而後祖者礼由親以及尊也明堂之祀於郊而云於庙為貭故郊掃地藁秸而已明堂則有筵郊特牲而已明堂則維羊維牛然郊有燔燎而明堂固有昇煙漢武帝明堂礼畢燎于堂下古之遺制也由漢及唐或祠太乙五帝或特祀五帝或除五帝之坐同称昊天上帝或合祭天地或配以祖或以群祖其服色或以袞冕或以大裘其献也或以一献
或以三献抑又明堂之制変亦不常與考工之說不同皆一時制然也致堂胡氏曰文王已有庙矣以季秋享帝而奉文王配焉不可以七庙中獨大礼於一庙故迎主致之明堂以配帝也祭帝必於明堂者帝出震而宰万物猶向明而治天下也武王即位追王文周王公制礼推本王功故以文王配帝而祀於明堂此義也是明堂之說也信齋楊氏曰愚按明堂者謂王者所居以出敎政令之堂也夫王者所居非謂王之常居也疏家云明堂在國之南丙巳之地三里之外七里之内此言雖未可以為然其制必凛然森然肅然清浄王者朝諸侯出敎令之時而後居焉而亦可以事天地交神明於此地而無愧焉周人祀上帝於明堂而以文王配之者此也說者乃以明堂為宗
庙又為大寢又為太學則不待辦說而知謬矣惟考工記謂明堂五室大戴礼謂明堂九室二說不同前代欲建明堂者或云五室或云九室往往感於二說莫知所决而遂止愚謂室取方之義也九室則五方之外而必俻四隅也九室之制視五室為尤俻然王者居明堂必順月令信如月令之說則為十二室可乎此又不通之論也惟朱子明堂圖謂青陽之右个乃明堂之左个東之南即南之東明堂之右个乃搃章之左个南之西即西之南搃章之右个乃玄堂之左个西之北即北之西玄堂之右个乃青陽之左个北之東即東之北但随其時之方位開門耳太庙太室則每時十八日居焉古人制事多用井田遺意此恐然也胡直儒曰百王之礼沿革不同而祀天地於郊丘祀上
帝於明堂裕享祖宗於太庙三者万世不易之礼馬端臨曰祀帝於南郊以天道事之享帝於明堂以人道事之此則明堂之礼見於諸儒之議論者可考也漢明帝祀明堂而配以武光魏明帝祀文帝於明堂唐高宗祀太宗中宗祀高宗玄宗祀睿宗宋仁宗祀真宗英宗祀仁宗皆用配天之義此謂明堂之礼記於歴代之史者可考也漢詔曰令月吉日宗祀光武皇帝於明堂以配五帝備法物樂和八音詠祉福舞功徳其班時令勑群后事畢升灵臺望元氣吹時律覌物変群僚寬輔宗室子孫衆郡奉計百蛮貢聀烏桓濊貊咸來助祭單于侍子骨都侯亦皆陪位斯固聖祖功徳之所致也班固詩曰於昭明堂孔揚聖王宗祀穆穆煌煌上帝宴享五位時序誰其配之世祖光武普天
率土各以其聀猗歟緝熈允懐多福古樂府木蘭詞曰帰來見天子天子坐明堂韓愈平淮西碑曰遂開明堂坐以治之此則明堂之礼称於古人文集者可考也盖莫不以此礼為至大之典而不可廢者也我　太祖高皇帝合祀天地於郊而屋之於上兼盖明堂之制矣今既復南北之郊則明堂之礼宜行明矣盖明堂之制創於神農皇帝因於尭舜備於周公而漢唐宋之君猶不廢也唯胡元無之　陛下聖徳媲美於農皇尭舜而嚴父配天之礼顧可後於漢唐宋之君哉或又問曰然則堂明配享孰為宜乎臣謹應之曰莫宜乎　皇考恭睿淵仁寬穆純聖献皇帝矣盖孔子嚴父之言朱子親尊之論前既已述之矣而祭綂曰祖文王而宗武王則成王之時固祀祭武王於明堂有
可推矣昊天有成命之詩曰成王不敢康則康王之時固祀成王於明堂亦可推矣程熈祭礼季秋祭禰亦做明王之礼而云亡然惟漢武帝配高祖於明堂又而配以孝景宋皇祐時至以三聖並侑皆無見乎孔子之言而失乎嚴父之旨所謂非礼之礼也司馬光當英宗時以真宗配帝為是而不用仁宗吕誨銭公輔王安石孫近陳與等義皆阿其議然光雖以誠一忠正為宋名臣至於考據經史精通礼斈之功則不建程朱逺甚覌夫濮園之議偏主俗儒為人後之說幾誤万世　皇上旣已正之矣然則明堂以配上帝然後為仁之至義之尽而淂礼之也正或又疑曰　皇上未嘗躬有天下乃欲称宗比於　列聖不亦难乎臣謹辦之曰古者祖有功宗有徳以功徳言非以位言也
故后稷虞夏之諸侯而為周之祖文王啇之諸侯而為周之宗恭惟　皇考聖徳當武宗時已繫四海之望而終守藩服篤生陛下以集天命則　皇考者固今之文王也武王周公推王業之所起而宗祀文王於明堂則　陛下宗祀　皇考以配
上帝豈非正合武周嚴父之礼乎請以逺事譬之唐玄宗為太子弘之後追尊弘為義宗讓皇帝當時宰相如姚崇宋璟皆忠正明臣畧無異議誠以子之尊父礼所當然而不可非也矧　皇考為　陛下之親父顧過持謙徳而不及尊崇之乎又以近事譬之仕於朝者遇有恩典錫之誥勑子為某官則贈其父必如其官若子為師保尚書贈其父者止以尚書而削其師保人子之心必以為慊是以朝廷体念臣下畧無所靳為臣下者顧
不能將順聖孝而泥於俗說靳於尊崇爭執於一二字之間可謂忠乎矧　陛下之於　皇考孝思無穷如正徽號立世庙議迁陵所以惓惓於尊親者無所不用其情推　陛下孝思之情而稽之古礼至於嚴父配天而尽之矣或人又曰汝謂天下皆當各建明堂何所乎臣謹應之曰趙岐孟子註云泰山明堂周天子東廵狩朝諸侯之處漢時遺址尚在是由推之有周盛時天下諸侯之囯皆有明堂以待天子之狩廵不特斉耳今天下一綂不必廵狩然使省外各建明堂以為慶賀行礼之所不亦善乎夫君臣之分天冠地履一毫不可踰越故論語曰過位色勃如也足躩如也其言似不足者今司府州縣衛所衙門凢遇慶賀即於各官日常視事之廳擺設龍亭以行礼甫畢儀仗
甫徹各官仍於龍亭故地南面高坐以視事何有過位之敬乎盖以龍亭而列于臣下常坐之處則有屈尊之失以臣下而復坐龍亭曽列之地則有僣上之嫌况其習儀皆於佛寺而列万嵗牌於佛膝之前尤為褻瀆各官拜舞於下是使夷狄之神淂以預享其拜而敬意不專於至尊矣盖自後漢佛法入中國塗生民之耳目為正道之榛蕪其日已乆其害甚大　皇上首出庻物屡下明詔沙汰流將人其人而廬其居自非大聖灼見大道之真其察生民之害旋乾轉坤之力量出於尋常万万矣其誰能於此然則臣下讀孔孟之書以切科苐而叨厚禄者習世俗之聞見褻至尊於夷神誠反而思之必有怵惕之心不能一朝安矣故愚以為必令天下一府各建明堂一所其制為門二
重中門之内明堂奉安龍亭每遇聖節及元旦冬至等節與凢慶賀之礼吉凶之事皆於丹墀行礼其前二日則於中門之外習儀至於每月朔望亦於中門外行朝之礼其外門之外左右各設下馬牌一面以示天威不違顔咫尺之意其看守明堂之人則用礼生八名或十二名皆選儒學増附生員之寛其徭役優其廪餼積其年劳則另加賞劳俾淂尽心礼儀更設門役数人以供掃除之事然各府欲建明堂不必多費財力即尋常習儀之寺除去佛像逐出僧徒依朱子圖式即其地而葺建之旬月之間不動声色而礼可成矣如此則夷敎可革朝廷益尊使天下臣民瞻望之際其忠敬之心可以油然而起矣人乃曰汝言習儀於僧寺處慶賀於官廳若或褻瀆革華教
復古礼宜也然議明堂而及迁陵事体重大言何容易耶臣謹應之曰坊嘗問於坊之父曰迁陵之議或以為未可或以為當迁孰是父坊之父曰礼言合塟自周公以來詩言死則同穴今人官於数千里外而卒於官者其子與孫必思扶柩還鄉俾淂夫婦合塟以從其先人之兆然後人子之心無所歉不然則為終天之恨是以故官柩帰例給脚力此聖朝体恤臣僚之盛心也今之沮迁陵者不過三說一以舜塟蒼梧禹塟會稽為此以謂天子以四海為家不必合於一處此不通於古今之宜不知天理人情之切至而謬為迁談者也一則恐天壽山風水不若承天之利此泥於小術而不知大道之當然者也一則恐劳民傷財致有他変孟子曰不淂不可以為悅淂之為有財古之人
皆用之吾何為獨不然吾聞之也君子不以天下儉其親胡安國曰春秋凡有作必書重民力也僖公嘗修泮宫復閟宫矣而經不書者宫庙以事祖考學校以敎國之子弟二者為國之先務雖用民力不可廢也夫魯僖一諸侯孟子一客卿猶能事其祖考而不忍儉其親也堂堂天朝冨有四海而臣下顧以傷財為惜不能將順於聖孝乎若委任淂其人處置淂其冝而無分外誅求生事劳擾之弊何他変之有方今聖明在上必將断自宸衷不暇草茅之献議所惜賢俊滿朝未能有以將順耳或人乃嘲臣曰語云不在其位不謀其政汝之病廢隱居山林十年於兹風痺時作呻吟不暇朝廷礼樂食肉者謀何知汝事而喋喋言之耶臣觧之曰古之君子居其位則尽忠於官守隱於也
則明道俟時野人食芹猶念至尊魏公子牟身處江湖之間而心懸魏之下矧明詔屡曰軍民利病許諸人直言無隱國家大典較之軍民利病不尤大者乎况臣世受國向者待罪礼官無所建明深懐愧怍今以醫藥餘暇温讀經史始知古礼之可復九庙之儀頼廖公而行矣明堂之儀恭撰成篇礼義人心之所同然或有聞而見採因以轉逹於上則坊身雖伏於溝壑志獲表於朝廷淂以犬馬余齡含哺鼓腹以覩太平之盛典幸荣億倍雖蹈出位之誅萬死無恨或人乃曰汝誠有報國之念盍書以俟之於是乎記等因奉　聖旨礼部會官議了來說欽此欽遵抄出送司案呈到部臣等會同後軍都督府等衙門武定侯等官郭勛等吏部等衙門尚書等官張瓚等議淂除奏内
迁陵已經奉有　聖諭擅难再議外其一曰請復古礼以隆聖孝臣等竊聞自昔羲農肇祀上帝或為合宫或為明堂嗣是夏后氏世殷室人重屋周人作為明堂之制視夏殷加詳焉盖古聖王以謂人君天之宗子其事天也亦如子之事父義尊而情親故制為一嵗四享祀之礼有冬至圜丘礼有孟春祈榖礼有孟夏雩壇礼有季秋明堂礼皆所以尊之也明堂帝而享之又以親之也先儒曰天即帝也郊而曰天以后稷配焉以尊稷也明堂而曰帝以文王配焉以親文王也此周事然也仰惟我　皇上以元聖受命考礼憲經頃嵗以來建圜丘及　祈榖礼建崇雩壇諸凡彛典煥乎大備而冬至之大祀奉我　太祖高皇帝配　天於圜丘允合於周之后稷配祭于郊之典矣獨明堂
秋享之礼偶未行先年側聞　聖諭固嘗講求于斯一時有司將順未遑遂以停寢然淵裏切住注至誠黙定已非一日矣臣等愚昧平居竊思念于斯惟以識見浅陋不尅賛明万一方切慚惧兹者恭承明旨集議于廷則研考礼文宣敷徳意以仰賛我　皇上誠孝之勤固臣等區區願忠圖報之心也敢不罄竭為陛下陳之夫明堂之礼經見未詳秦漢以下諸儒所傳議論不一月令明堂中央大室東青陽南明堂西緫章北玄堂皆分左右箇周書叙曰明堂前有應門雉門大戴礼曰明堂凡有四室一室有四户牖三十六户七十三牖陳氏礼書曰明堂五室外别之以十二堂通之以九階環之以四門而南門之外加以應門明堂位疏又曰四室十二堂宋儒朱熹又謂當有九室如
井田之制此其所論之制不同如此鄭康成疏曰明堂上圓下方八窓四闥布政之宫又曰明堂路寢異名同制據其所言固是王者之常居而耳享于登月明國之陽三里之外丙巳之地韓嬰說詩在南方七里之郊又曰　　外水曰辟雍此其所建之地不同如此大抵皆取詩書放逸之文經典相似之語牽合附會靡所的據盖聖逺籍亡王者之跡熄乆矣夫善制礼者不必相襲今考之儒先之論彼此異詞之近代之先後殊制臣等因此反覆思惟今日秋享之礼國典有缺委冝行明堂之制古法难尋果能修復在不膠故常不泥陳迹師先王之意自為令制此惟　皇上睿思淵識妙契千古之上損益百王之中断而行之所貴昭復古典宣揭孝誠斯可以垂之万世矣昔
魏徴曰聖人有作義重隨時事資通変自我而作何必師古顏師古曰假如周公舊章猶當擇其可否鄭氏臆說淳于諛聞匪異守株何殊膠柱但當作皇代之明堂貽永範於來葉盖古明臣之論皆然夫事必泥古則違時錯之宜役必繁似戾羸之義臣等愚見竊惟明堂圜丘皆所以事天也今大祀殿在圜丘之北禁城東南正應古之方位穹窿閟侐允称嚴祀明堂秋享之礼合今即以大祀殿行之則不煩改作用工少而礼成不难矣伏乞聖明裁定臣等又議淂明堂配侑之礼昔者周公宗祀文王於明堂其在我将之詩可見也詩傳以為物成形於帝猶人成形於父故季秋祀帝於明堂而以父配之取其成物之時也漢孝武明堂之享以景帝配孝章以光武配唐中宗時以
高宗配明皇時以睿宗配永太時以肅宗配宋真宗時以太宗配仁宗時以真宗配英宗時以仁宗配皆世以逓配此主於親親也宋臣銭公輔曰三代之法郊以祭天而明堂以祭五帝郊之祭以始封之祖有聖人之功者配焉明堂之祭以継体之君有聖人之徳者配焉於是既推周公之心為嚴父又推成王之心為嚴父於是司馬光孫忭諸臣既論於朝程朱大賢倡議於下此主於祖宗之功徳也我　國家復古明堂大享之制其所當配之帝亦准二論而已若以功徳論　太宗文皇帝再造家邦功符　太祖當配以　太宗也若以親論則　献皇帝
陛下之所自出者一体而分之親也篤生　聖人以万世太平之治　陛下之功徳即　皇考之功徳也揆之秋享嚴父之
旨若　皇考固不淂配　帝之享臣等切惧　皇上尊　親法古之念有惕然靡寕于懐者也仰惟　皇上聖斈淵微志復三代惟是明堂大祭配　帝重典所當慎重必使允合文經足以垂範宇宙則天下之幸也伏乞　聖明裁擇臣等又淂議人君之位天位也以天位相承謂之綂殷人称宗周人称王継統之之嚴不容或紊此聖人制礼至正不易之道也仰惟我
皇上純誠至孝往嵗於我　皇考献皇帝庙號再三更定務求至當查淂嘉靖十五年九月内節奉　聖諭朕聞人子欲報其親匪但取諸重崇是身不能显其親雖崇而過之不足云也先議以　皇考庙比世室之而即名世庙朕今反覆思之推尊　太宗世祭不迁是矣恐　皇考亦欲尊譲　太宗又曰
皇考庙名如題曰献皇帝庙庻别宗称以見推尊之意大哉皇言也其体親之孝也尊祖之誠也大公無我之心也臣下方仰頌休徳不暇則今日称宗之礼必有不安於　聖心者矣既已称宗則未有宗帝而不躋祔於太庙之内者也竊恐我
皇考在天之灵亦有所不安者矣且孝經宗祀文王以配上帝者宗之言尊也非祖宗之宗也王肅已嘗駮鄭玄誤疏之非矣而今豈可誤引以為證乎臣等仰思聖訓逺揆旧章称宗之說不敢妄議以負　陛下伏乞聖明裁之其二曰革夷敎以尊朝廷臣等議淂古之王者廵狩設有明堂以為朝諸侯之所然在四嶽未有随地而並建者即如趙岐孟子註以為泰山之下存有遺址夫泰山方嶽也則明堂非方嶽不建可知矣今廵狩不
行建之無謂大明堂王者之重制也麗大之居也制弗俻則弗称即以朝廷重制而遍立於四方與衙舘馹傳等使人狎視而褻玩之豈淂為聖朝之令典乎且天下郡縣地方不皆殷庻也廣粵之鄉人境稀寂屋不瓦覆府縣廳治芽茇以居亦有廨宇絶無者選去官員寄宿民舍兹欲令修治廣营力役作事端無補崇嚴適増煩擾非深長思也臣等又議淂賀慶習儀乃漢蕝之遺意也漢叔孫通始演朝儀置蕝表位率諸生以肄之今各處習儀多以寺覌亦取其位設寬敞可以容衆肅儀耳故每遇聖節及元旦冬至先期二日有司備龍亭儀仗官属引導迎至其地安設中廷各官於丹墀拜舞行礼至正節日則于本衙門公廳裝設黄幄龍幔香案告天祝賛礼畢徹之
視事如舊盖人君之尊如天即如設位吿天立牌展祭祀畢則徹同一理也方囯下邑止冝權設幔幄安可輕儗明堂今南京拜牌則于礼部各處宗室拜牌則于本府郡縣有司拜牌則于公廳礼制已定只合如舊兹欲各建區宇比同朝制称係明堂臣等未見其可否也若夫各寺宫覌俱設有万嵗龍牌乃其徒衆自為供奉祝厘非為習儀設也但沙門夷寺襲用非冝合無今後各處習儀照两京朝天宫事例俱赴旧有宫覌去處演習行礼或即便佛寺從宜改門廡撤去夷像恭設龍牌嚴戒扃鑰毋使瀆雜則礼肅儀整肅而事体亦不致紛更矣伏乞聖明
裁擇
嘉靖十七年五月　　　日題奉
聖旨明堂秋報大禮云云
史／政書／嘉靖祀典考／義／卷之七／宗廟／皇考睿事冝(P.11-1)..[明烏絲欄鈔本]
皇考睿事冝
儀注　是日用脯醢果酒行三献礼吉服　上乗輿至庙門西降輿導引官導　上至寢香案前上香行一拜三叩頭礼至神床前跪太常卿跪奏云謹請　皇考睿皇帝神主恭用奉題　上請　主至于寢案内官監官洗抹粉訖中書寫訖題　主官題畢　上請　主還于原處
上跪卿跪奏云謹請　睿宗全號献皇帝神灵上
神主降奉享上捧主至前殿安訖内賛对引導上行典儀唱執事官各司其事内賛奏就位典儀唱迎神内賛導　上至香案前奏跪上香復位奏再拜陪拜官同典儀唱奠帛行初献礼内賛導　上至案前奏献帛訖奏献爵献二爵訖奏復位奏跪陪拜官同賛讀祝訖奏俯伏平身陪拜官同典儀唱行亞献礼行終献礼儀同初献惟不献帛讀祝太常卿跪奏礼畢請還宮奏再拜陪拜官同典儀唱讀祝官捧祝進帛官捧帛各詣燎位奏礼畢　上捧
主還寢畢　祝文　維　孝子皇帝御名敢昭告于
皇考全號献皇帝曰爰用是臣辰恭題主更書御號奉慰安　神仰惟我　考万嵗永依孝子無任瞻事之至謹告
冊寳　皇考睿宗并祔享事冝
奏告　前期行奏告礼于玄極寳殿　用脯醢酒果行三献礼　維嗣天子臣御名敢秪奏于　昊天上帝曰臣聞古之人君奉事　天者礼備情文是以明堂　大享行焉臣以冲愚仰承　明命纉　祖丕圖恭以今年為始
大享　上帝于玄極寳殿之堂循嚴父配　帝之取是月二十一日行　大享礼先以十一日尊上　皇考庙號尊謚為睿宗知天守道洪徳淵仁寛穆純聖恭儉敬方献皇帝臣又惟我邦家天命　皇祖高皇帝開創于初
皇祖文皇帝成事于俻　二聖之功徳以同即此十一日加尊　皇祖文皇帝庙號尊謚為成祖啟天弘道高明肇
運聖武神功純仁至孝文皇帝奉冊寳率臣僚行礼于　二庙惟是　大享首奉特祈垂歆既臣奉　御位于大内之玄極寳殿仰望　天慈俯賜陟降臣下情無任竭愚之至謹奏
正祭　陳設十二籩豆牲醴
冊寳亭由奉天出鴻堂上官導引至庙陛太常堂官捧冊寳置于殿内左右案　上乗輿至庙門西降輿導引官導　上至庙戟門外帷幙内具服出導引官導至寢
上請　主至庙内安主訖出圭内賛对引官導　上行典儀唱楽舞生就位執事各司其事内賛奏就位典儀唱迎神作楽内賛導　上至香案前跪賛搢圭上香訖奏出圭
復位楽止奏四拜傳賛同典儀唱冊寳楽作太常官捧冊跪于　上右賛奏跪傳賛衆官皆跪奏搢圭典儀唱進冊上授冊献訖授捧冊官安于案上太常官捧寳跪于　上左典儀唱進冊寳　上受寳献訖授捧宝官安于案上内賛奏出圭讀冊官捧冊跪于　上右楽暫止太常卿唱宣冊訖安于案上讀宝官請宝跪于　上左太常卿唱宣宝訖安于案上楽復作奏俯伏平身傳賛同楽止典儀唱奠帛行初献礼楽作内賛導　上至案前奏搢圭献帛献爵訖奏出圭詣祝位奏跪傳賛衆官皆跪楽暫止賛讀祝訖奏俯伏平身傳賛同復位楽復作楽止典儀唱行亞献礼終献礼楽太常卿唱賜福胙光禄卿捧酒胙跪于
上右内賛奏跪搢圭飲福酒受胙出圭俯伏平身奏再拜傳賛同楽典儀唱徹饌楽作楽止太常卿跪奏礼畢請還宫楽作奏再拜傳賛同楽典儀唱讀祝官云云奏礼　上捧主還寢太常官捧冊宝随至寢安訖退
冊文　維孝子皇帝臣　稽首百拜上言臣聞古訓徳莫显於基命孝莫大於尊親是故有聖人之徳必膺　天命之歸惟天子之孝尤於尊親為至洪惟我明開國百年業承八聖乃小子獲奉　郊庙進陟　祖位匪我　皇考大徳受命以敷錫眇躬曷臻兹顧欲申罔極之心實乆欝追崇之典兹欲光於前聞垂之來載不有隆称显號其何以表至聖而昭眷命乎恭惟　皇考献皇帝睿明天縱恭儉
性成蕩蕩难名道配乎帝尭之大乾乾不息徳比於文王之純斈本聖傳心契乎四書六經之旨國封南服化行於江沱汝漢之濵方憲祖賔遐之後當孝皇在阼之年迎飬一辞昭昭　神明享其孝遺治一疏恢恢乎帝王同其情奉藩二十五年心罔不在王室而昭事　上帝之心翼翼如有臨閱世四十四載身罔敢自暇逸而斈道愛人之志孜孜不少倦乃若游情翰墨則精究古法非經訓之辞弗書至於怡神宫庭即接斯湏非聖賢之事弗語喜怒不迁賞罰必當其發而中節之和明照無私幽隱必逹有無所不通之睿摛辞電發煥然其有文章冥心天游廓乎其有容徳誠可謂包衆甫而难名兼百行而備有者也臣秪継
遺庥茂承餘烈永惟　至恩大徳無物可称是以恪稽典礼率籲群心謹奉冊宝更上尊謚曰　知天守道洪徳渊仁寛穆純聖恭儉敬文　献皇帝庙號睿宗伏惟聖灵如在皇鍳孔昭膺显大於無穷與乾坤而同乆永昌祚胤攸寕万邦臣云云謹言
楽章　迎神　　　太和
於皇烈考濬發慶源欽明宣哲敦徳允元克昌厥祚以厘我子孫噬薦徽称惟大徳是尊惟烈考鍳兹臨享如存
舉冊寳　　熈和
月吉分辰良薦鴻號分受命溥將日星赫奕分玉冊輝啟中七業頌貞符分万方
初献　　　壽和
載清酤分犧尊瑟笙煌煌分鍾鼓於論楽一奏分爵一献灵來享分鍳兹薰薰
亞献　　　豫和
瑤觴濯分玄酒登懐明徳分薦椒馨緊昭考分陟降在在庭顧孝享分灵心載寕
終献　　　康和
三献畢陳八音百辟相予祀事瑟愛敬極分揚名始冀皇考兮綏孝子
徹饌　　　永和
笙鏞止籩豆徹礼莫愆孝靡竭神具醉兮以莫不懌賚我
思成兮純碬是錫
降座　　　安和
神之來思天路修神之去思路寢幽幽既安既妥兮靡淹留奠宗祊兮永賜洪庥
祔享儀注　上冊宝楽止太常卿跪奏云請
睿宗献皇帝謁　祖祔享降座陞輿楽作　上請
主至陛　上安于輿内行　上随行各庙捧　主官捧　各庙帝后主至太庙先安訖睿宗輿至太庙陛下　上跪太常卿跪奏云請　降輿　上捧　主至陛初登典儀唱楽舞生就位執事官各司其事迎神楽作二遍典儀唱　睿宗献皇帝謁庙　上捧　主入就位拜褥奏跪　上安
主至褥上奏出圭太常卿跪奏云孝玄孫嗣皇帝躬奉　皇考睿宗全號拜内賛奏五拜三叩頭平身奏搢圭　上捧　主庙上立太常卿進于東北西向唱　賜座上捧　主安于座上出圭内賛導　上至　太祖香案前奏跪搢圭上香訖奏出圭復位　各庙捧　主大臣齊上香訖退楽止奏四拜傳賛同典儀唱奠帛行初献礼楽作内賛对引官導上至　御案前奏搢圭　上受帛奏献帛上受爵奏献爵　上献　太祖爵訖奏出圭奏搢圭上受爵奏献爵　上献高皇后爵訖奏出圭復位八庙捧
主官斉献帛爵訖退楽暫止奏跪傳賛衆官皆跪賛讀祝訖楽復作奏俯伏平身傳賛同楽止典儀唱行亞献礼
行終献礼楽止太常卿至　太祖室西向立唱賜福胙如常儀訖奏出圭俯伏平身奏四拜傳賛同典儀唱徹饌楽作楽止太常卿向上跪奏礼畢請還宫楽作奏四拜傳賛同楽止典儀唱讀祝官云楽作　上退拜位之東立捧祝帛官出殿中門奏礼畢　上請　太祖主捧主官請　高皇后以下各庙帝后主至各寢安訖退
祝文　維　嘉靖十七年九月十一日孝玄孫嗣皇帝敢昭告于
太祖高皇帝孝慈高皇后俻八庙帝后曰兹者恭上
皇考庙號謚礼成爰奉　神主謁祖祔祭迎仰延
列聖同錫鍳歆謹此躬祭之誠以伸合享之礼尚享
楽章　迎神　　　太和
太室巍巍九庙肇祀皇聖居歆惟昭考假只昭假維何欣天倫攸叙宗祐有嚴聞万禩伊始
初献　　　壽和
酌彼欝鬯玉瓚是將敬哉捧盈有飶其香儼　皇祖在上八聖在旁合享交欣天容洋洋
亞献　　　豫和
楽奏既和礼嚴再献黄流載觴玉露斯湛蒸昇祖考式術以宴神其最止用嘉我明薦
終献　　　寕和
五齊維醑万舞盈庭尊祖享親楽作礼行式序式和事孔
明於赫聖灵兮賚我思成
徹饌　　　雍和
籩豆有践兮敬徹不遑礼義卒度兮既勑既匡神之听之兮昭格洋洋保我孫子兮惠錫無彊
送神　　　安和
雲輿肅肅兮灵駕歸闕宫侐兮瞻依我其夙夜兮敬敢違願言顧歆兮爼豆光輝
尊謚　　　慈孝献皇后事冝
陳設　用脯醢酒果服素服
正祭　上乗輿至慈寕門外東降輿導引官導　上至筵門外内賛引对導　上入典儀唱執事官各司其事内賛
奏就位詣前跪上香復位奏四拜陪拜官同典儀唱上冊宝奏詣前奏跪陪拜官同跪賛進冊太常官捧冊跪于　上右進于　上献訖捧内臣奉安于　冊案賛進宝太常官捧宝跪于　上左進宝于　上献訖授内臣捧安于宝案管冊官捧冊跪于　上右内賛賛宣冊訖置于案讀宝官捧宝跪于　上左内賛賛宣宝訖置于案奏俯伏平身復位奏四拜陪拜同官典儀唱奠帛行奠帛献礼奏詣前奏跪陪拜官同内臣捧帛跪于　上左進帛于　上奏献帛　上献訖授内臣献于東案上奏初奠酒内臣捧爵跪于　上左進爵于　上奠訖授爵于内臣斟酒跪進于上献訖捧授内臣捧献于案中讀祝官捧祝跪于　上右
賛讀祝訖安于篚匣内奏亞奠酒終奠酒儀同初奠奏俯伏平身復位奏四拜陪拜官同典儀唱讀祝官捧祝帛詣燎位捧冊宝官各捧合曰詣燎同焚奏礼畢　上囘宫
冊文　維　孝子皇帝　稽首百拜　上言臣聞頌称壽母子頼以成者逺風賢妃化行於助者深是故母儀所彼万方仰其徽音内治明章閨門由之正始永惟懿淂卓耀前聞自非隆大号於追崇曷以酧至恩於罔極粵詢古式率乃彛章恭惟　皇妣大行章聖慈仁康静貞壽皇太后貞明合天廣大法地宅心專静坤道淂以一寕約己儉勤母德用慈為實於惠祖有建事之孝敬於睿考　有輔佐之憂勤爰及眇躬之践阼式臨　兹極以居尊藴性仁
恭豈鄧馬之足尚秉心敬愛嗣任姒之方徽化洽六宫恩覃四域三十載化行於江漢之國十七年受養於長楽之宫九庙聖灵儼禕衣而祗謁七陵閟寢勤鵉馭以瞻依方欣介百福以有永固冝享千齡於無彊豈意天下不慗遺雖切攀号何建追惟顧復徒創鉅而感深上荷劬劳實叩心而衘血兹欲播休声於後嗣揚芳烈於無穷匪易大名曷尊至徳敬遵典礼請命于　天謹奉冊宝上　尊謚曰慈孝貞順仁敬誠一安天誕聖献皇后伏惟親慈降鍳臨享徽称陟附嚴宫萃歆万禩佑于嗣人永永無極謹言
祝文　孝子皇帝　謹昭告于　皇妣慈孝貞順仁敬誠一安天誕聖献皇后尊灵曰惟我　皇妣洪仁厚徳功配
坤儀誕育眇躬光膺宝祚恩被寰宇慶流邦家冝享大名以詔嗣世謹率文武群臣敬　上冊宝礼成伏惟
慈灵昭格永鍳哀忱謹告
預告几筵文　維　孝子皇帝　恭令内總儀官佐敢昭告于　聖母大行章聖慈仁康静貞壽皇太后尊灵曰兹辰恭以冊宝拜上尊謚伏惟慈灵鍳知垂賜臨享謹告
祔享儀注　陳設十二籩豆牲醴　是日献皇后輿亭由午門出鴻寺官導引　上乗輿随行至庙門西降輿詣献皇后輿前太常寺卿跪奏云請　慈孝献皇后詣太庙祔享　上捧　主至陛初登典儀唱楽舞生就位執事官各司其事迎神楽作二遍典儀唱　慈孝献皇后謁庙
上捧　主入就位拜褥内賛奏跪　上安　主于褥上奏出圭太常卿跪奏云孝玄孫嗣皇帝　躬奉　皇妣慈孝貞順仁敬誠一安天誕聖献皇后拜内賛奏五拜三叩頭平身奏搢圭　上捧　主安于座上出圭内賛導上至　太祖香案前奏跪奏搢圭上香出圭復位各庙捧主大臣齊上香訖退楽止奏四拜傳賛同典儀唱奠帛行初献礼作楽内賛对引導　上至御案前奏搢圭　上受爵奏献爵　上献　太祖爵訖奏出圭　上受爵奏献爵上献　高皇后爵訖奏出圭復位八庙捧　主官齊献帛爵訖退楽暫止奏跪傳賛衆官皆跪賛讀祝訖楽復作奏俯伏平身傳賛同楽止典儀唱行亞献礼行終献礼儀
同初献惟不献帛讀祝楽止太常卿至　太祖室西向立唱賜福胙光禄卿捧福酒跪進于　上右奏受胙訖奏出圭奏俯伏平身奏四拜傳賛同典儀唱徹饌奏楽楽止太常卿上跪奏礼畢請還宫奏楽四奏拜傳賛同楽止典儀唱讀祝官捧祝進帛官捧帛各詣燎位奏楽　上退拜位之東立捧祝帛官出中門奏礼畢　上請　太祖主捧主官請　高皇后以下　各庙帝后主至　各寢俱安訖
告庙祝文　維　孝玄孫嗣皇帝　　謹昭告于
祖宗列聖帝后曰兹奉　皇妣慈孝貞順仁敬誠一安天誕聖献皇后神主升祔庙享恭神祗謁謹以牲牢醴粢盛庻品致祭伏惟尚享
楽章　迎神　　　太和
肅肅清庙駿奔在焉奉我母慈升祔告處百礼有任八音在宣惟列聖降臨享一延
初献　　　壽和
清酤載酌篚帛既陳殽核惟旅有飶其芬玉瓚初翼翼欽欽以衍我祖考庻幾格歆
亞献　　　豫和
苾被黄流酌言至再以蒸以享必敬必戒惟九聖在天景福是介伊嘏考妣俾式昌以大
終献　　　寕和
爵献既終鏞鼓有奕済済蹌蹌率我百辟於皇聖神既歆
既懌惠我無彊保子孫千億
徹饌　　　雍和
享礼既俻豆徹敢遲終事有嚴敬而将之肇祀孔明式永我孝思
送神　　　安和
瞻雲駕兮翩翩神洋洋在天清庙兮肅肅奉蒸嘗兮於万斯年
史／政書／頖宮禮樂疏／頖宮禮樂疏序　王納諫(P.1-1)..[明萬曆間(1573-1619)刊本]
頖宮禮樂疏序
誨人以畊者秸秷而報誨人以織者玄纁而報則化人以禮樂者可無禮樂而報歟古者祭必為尸而釋奠釋菜於
【圖】
禮已簡後概不為尸而先師上丁之舉煌煌乎立隆也已然考禮先聖之稱若羲農而下各於其鄉而所謂先師者則若詩有毛鄭顓門之師耳
【圖】
至唐而以孔子為先聖顏子為先師猶二之也至我
明嘉靖間始去封號崇以至聖先師而師益尊夫先農先蠶皆推其無以復加者而師
【圖】
異乎哉其於名也變而正矣周禮祭樂祖於成均而以樂德教國子中和祗庸孝友則祭樂為大而先聖之門亦無故不去琴瑟曾記長老言楚
【圖】
黃耿公督學吾土以頖宮之樂不典試童子端謹者充樂舞生初意良美乃諸童子特借途廁青衿取捷𣓪實值大合樂遂不能別識琴徽瑟柱
【圖】
一切疎拙露見為咲後竟廢樂舞生以羽流供事不承權輿維用吁嗟且夫握劍戟則猛氣發顏理絲竹則清意盈襟此亦人情因而設教耳釋
【圖】
奠之具禮樂譬禡牙之建旗鼓胡可廢也今水部仁和李公敦古博聞自渾蓋鍾律器數無所不闚迓續絕學頃涖事秦郵為頖宮具軒縣之器
【圖】
自庀良材被以雅音勤勤幽討光啟曠逸邇又獲睹其所著頖宮禮樂一書大指謂先聖之祀宜有專志出其犧象靜其巾羃𤋲蕭膴胖罔敢不
【圖】
共而嗣諸禮則譜樂為詳樂則絲竹為詳以應古不去琴瑟之義淵哉一揆蓋伯牙適海而聞洞滑崩折之聲也廼悟其師指曰此移我情淳源
【圖】
遂往人莫不湛於熙攘而忤于和理聖人以為諍之以言不若移之以情以無累之神合有道之噐將有達者從是而益遠矣此助流聖教非淺
【圖】
也公又嘗為余言樂律中聲自然而具只如登歌以歌者老少驗之已高則老人弗赴已下則少者怫滯若高下齊即不擇老少皆可使歌宋人
【圖】
正樂遺音而求理故訖無成功余惟斯言尤有當於所謂細抑大陵不容於耳之論方今積德倍百年不可謂非其時寧謙讓未遑或者待其人
【圖】
乎云爾希曠之學自昔珍之神之由頖宮而達之天下不亦光乎則舍公誰屬哉養人為本固切而不迂矧
國家於學宮之制業已正名
【圖】
號易木主𨤲黜從祀矣則次第及禮樂不疑也
江都王納諫謹序
史／政書／頖宮禮樂疏／讀頖宮禮樂疏　馮時來(P.1-1)..[明萬曆間(1573-1619)刊本]
讀頖宮禮樂疏
嘗聞禮樂相表裏者也古之王者舉大事必制禮作樂而樂尤所以成禮未有禮行而樂可廢者煌煌乎禮樂用孰有大于太壇太折太廟者乎
【圖】
頖宮之禮樂何居乎蓋太壇以祀天也太折以祀地也太廟以祀先祖也
孔子總天地人三才而立其極埀教萬世祀之頖宮故有頖宮之禮樂禮昉於漢高帝之
【圖】
過魯祠以太牢而未明備也樂昉於宋文帝之太子釋奠設軒懸舞六佾而未通行也嗣是褒崇之典代加嚴重無論英喆即昏如桓靈逆如莽丕夷如拓拔奇渥慮無不凜
【圖】
凜祀之等威擬于王者列爵逮于羣從真生民以來所未有而未盡制也我
高皇帝登極之初即以太牢
親祀國學
詔定釋奠禮舞用六佾頒大成
【圖】
樂噐于天下府學令州縣學如府式至
肅皇帝又從而更定之典埀不刊固宜奉行無斁乃自兩雍遣奠外惟府庠禮樂稍具州縣率多未遑春秋二仲一豆
【圖】
一登毖劼三獻燔帛送神苟幸成禮而已試執廟中百執事而問之牢醴何義律呂何音両階綴兆何物茫無以置對也蓋雖奉
欽諭諄復申𩛙而樂書藏之太
【圖】
常未經流布無從稽攷即太常所肄惟是鏗鏘舞蹈之節未有能言其義者衿弁無從稽考
盛典遂以闕如吾
師水部我存李翁上察天章
【圖】
下挈地靈一切象緯稗家蔑弗研微抉奧而于禮樂尤極究心當守澶淵時即修復
文廟樂舞選儒童肄習聲容噐數一稟令甲而詳訂焉時環橋門觀聽者無不詫為盛事
【圖】
已乃聞于當事相與快曠典之肇復檄畿南六郡邑一體遵行至今頓丘洹水間侑享奕如吾師之所脩明也迨移節盂城晉諸生討論祀典具金石羽籥如澶淵而又念身
【圖】
教在一時言教在萬世聲名文物之邦講求猶易草埜甌脕烏在其執尸祝徧告之也類成頖宮禮樂疏分壘十卷以示時來首臚前代崇祀故寔曁
本朝
列祖𨤲正詔旨諸如封號述贊廟貌服章席嚮灌獻歌工舞列迄堂廡配享從祀位置提綱分目搜輯靡遺而凡禮節禮物禮噐樂音樂律亦各為
【圖】
詁為圖為譜為辨旁及飲射之隸學宮者皆有圖注燦若指掌時來受而讀之念今所蒞新安支邑即我師之澶淵也故紫陽先生𨶕里而風尚朴畧禮仍苟簡方與學博徐
【圖】
君待任酌增丁祭噐物教習鄉飲升歌喜得是疏益奉行有據不禁踴躍亟下博士弟子議製噐習舞樂亦庶其有興乎時來讀是疏而穆然有深感也昔陶唐之始陰多滯
【圖】
伏而湛積水道壅塞不行民氣欝閼而瑟縮不達故既為之雍容揖讓以養之復作為舞以宣之至禹勤勞天下通大川決壅塞鑿龍門降漻水以導河疏三江五湖注之東
【圖】
海以利黔首於是玄圭告成𨤲然惟敘乃命臯陶作夏籥九成以昭其功今師所轄南河五湖伏隍上走淮泗下控惟揚衝激
陵寢為梗漕輓勢難底定而吾
【圖】
師精心決排蒿目疏瀹既臻厥成坐見安流天下晏如也吾師之明德遠矣是疏又攷訂禮樂肅雝並鬯情貌全羅舉而錯之由澶淵而畿南而盂城而新安而天下漸次曁
【圖】
訖於以助宣政教鼓吹休朙將洋洋乎漂唐流夏寧直
宣聖在天之靈寔式慿之且令天下知我
列祖崇祀精神敻越千古非苐獲嫺于儀而不聾于音已也
【圖】
時來故讀是疏而穆然有深感也謹藉手剞劂告竣事僭為數語識之簡末云
直隸徽州府知婺源縣事晉安門人馮時來謹序
史／詔令奏議／賀文貞公條議合集／海禁事宜／文移(P.1-1)..[明鈔本]
○為議事最宜虗平慮事患不妨過慎事係封疆利害不敢不行申明仰備咨議事前本道以海口有何
定民到任之報於四月初七日具有海口突來外弁情形可疑之文申呈
本院並詳
津院以其無
憲院委檄無津道印照空手而來盖實疑其為不知何等之人不但本道疑之即利津縣先已疑之不但利津縣疑之通國之人無不疑之此事本道曽面禀本
本院止疑來弁之未必是真非謂
津院之不宜遣哨也事理甚明原無他腸乃今於四月二十四日蒙
本院准
欽差督理遼餉兼廵撫天津等處地方備兵防海賛理征東軍務兵部右侍郎兼都察院右僉都御史賀　咨本年四月初八日准
欽差廵撫山東等處地方督理营田提督軍務都察院右僉都御史李　咨據武德道呈前事內開煩為嚴查将聞献廷曾否奉
貴院明文委千縂何定民前來丁河到任防守何無咨文知會有無詐冐詭利情弊希速查明咨示等因到部院准此案查先於三月二十五日據武德道呈同前因随該批詳祁口丁河聯絡防汛曾經本部院疏題已經奉
旨覆議准行昨年通行
東撫知會遵依况海若茫茫恐官兵惮逺偷安每汛尚取丁河海口廵簡司囘文為信特因冬月撤囘春汛仍檄营将照嘗遣防耳但何定民不取廵簡
司結状而妄穪到任則可疑矣除一面嚴查飭究仰該道仍曉諭地方務各相安共嚴海警繳批詳去訖今復准咨會前因為照丁河地方原隸貴属不宜越爼苐六年十月間具
題親歴海口一疏盖謂祁口丁河膠河等處潮退沙乾賊夷在在可以登陸是以有聨絡哨防之議實為共嚴海警計耳已蒙下部覆
准嗣後七年四月具分布信地一疏鎮海营兵一百六十名船八隻両班輪哨随奉
欽依行之已一年矣去年郭允同防每次取有印結直至十月下旬河凍方行撤囘前此武德道并未以為異舡異弁而駭然相告者毋亦以煌煌
明旨罔敢不遵津官津兵有目易辨且聲息相聞一旦有警彼此便於恊援同為封疆遂不及嚴分畛域是以前此相安不以為異耳今武德道新任尚未及稽舊牘察情形惟恐為地方累故有此申亦慎重之意哉但其以無院道明文與不及知會為疑則因奉
旨在前昨年已經移會
撫院朱　而撤汛防汛祗檄营将轉行不必頻頻給文各汛皆然非獨此也如
貴院以為不便相應撤囘乞賜知會明白以便具
題所有原題刋疏合行咨送查閲為此合咨
院煩為查照并乞速賜咨示施行准此擬合就為此案仰本道官吏照依咨案刋疏内事理即轉行各官兵一體遵照施行案仰下道本道反讀之始知
津院之深不然本道之請詳也其所以不然之故不過為突來外弁以為外之耳本道竊以為過矣外弁两字正恐其非津官津兵即津官津兵非真奉憲委者耳事疑則查查明則已守土下吏慎防意外職分宜然何督過之深也本道詳　津院有云孔賊作亂沿海震恐水勢汪洋随風可到
本院添兵設将地方借輔車之助惠岀望外但來弁未見奉有
憲檄本院又無憲檄知會本道情属疑似事関海
防不得不行查照自謂事理極為明婉不謂觸
津院之怒如此也
津院云 煌煌
明旨罔敢不遵是謂本道抗
旨也本道所抗者空手無據之津弁耳據准以抗
旨之罪毋乃已重乎又曰津官津兵有目易辯是謂本道瞎眼也幾於惡詈矣本道不識津官津兵未能迎犒於海上不敢辭朦瞽之罪然終以為即識津官津兵而無據無憑雖多目亦當生疑耳又謂
前此武德道并未以為異船異弁不知本道不肖豈敢望前道之賢即今弁之到任亦頗異於前弁之止取印結今不謂問來弁形踪之不同而但罪本道之駭然為好異豈以本道真有分畛域之心乎又謂止檄营将轉行不必頻頻給文夫营将轉行是亦知會也营将未轉行罪當不在疑之者矣今查何定民以三月初二日到海口聞將以三月十二日始發文何定民於三月二十三日始将該之文投道則移文未至之前此二十日之内何定
民以空口說空話之日使
津院設身處地或亦未敢以無知會之人遽信為吾人乎今不罪吾弁之違慢憲行而但罪該道之外異吾弁倘所謂君憐無是非者乎且如但使有目之人辯是津官津兵不問有無奉委牌票即不許呵問設有津人假稱津官津兵奉委來海口作奸即津院亦肯以津官津兵謂本道不當問乎故本道以為
津院之遣哨是也不許地方官問哨官之真假非
也至於一則曰原是貴屬不宜越爼再則曰以為不便應撤知會具
題動氣甚矣堂堂　部院百司禀成即使下吏意見偶有異同老成却頋猶當以封疆之事為重霽色商度况本道原未嘗多嫌津弁原未嘗謂之越爼原未嘗謂之不便原未嘗敢不遵
明旨何必過為憤激之辭乎且本道詳　津院曰本院津院批本道曰　東撫曰該道該道外弁豈其猶不足以相酬若赫赫
憲臺節制千里提衡文武
津院行本道文移稱謂豈别無體裁而
東撫之云乎前人之言有之罪人於語言文字之間其過微矣
津院以外弁两字之故而失口失色非所以宏江海之汪洋粛具瞻之雅望也本道初到地方絶不曉海口之情形以為丁河一路猶是内地可逹天津北直諸處為船隻徃來通行之所其所謂防海者防丁河之通海者耳近於十八日親歴海上始
知咫尺一線直逼海口别無傍徑始駭然於斯地之重也方恨向日海防之踈則空手無據之何定民苟非查明雖至今猶當疑之可以為罪乎此地内嚴奸人外稽奸細自今伊始當萬分加謹除内地可以另行請詳
憲臺申飭若會哨一事今雖
津院盛怒猶不敢不冐罪執定一言曰申明預行知會是也海水茫茫奸人出没今聯絡哨防雖承津院之申明而分哨各弁終不敢謂無憑者之可
信則一文知會終不可少惟是
部院尊崇么麽麼下吏無敢仰煩下檄之理但乞於遣哨之前煩津道及营将預定所遣之職名船兵之数目由陸路移文知會本道仍給委檄載知會全文使哨弁執之為合符除月哨照常行外凢更一弁或隔一歳皆以此為信如此則真偽一見瞭然有目之人固自豁如即無目之人亦有憑藉其於津院原
題聯絡哨防之初意更似相成或可禆千慮之一乎
所謂事関封疆大計不敢不再行申明者此也乃本道又有未敢言者何定民住海口大肆詐騙本道昨到海上竟避之而去不來相見止畄一哨長王明德來見乃海上窮民生理於斯者怨何弁切骨環職控訴此王明德所親見本道已許其申究不謂忽奉
憲檄事會適值一時則真似妬婦之口耳遂置之不復敢言矣然計
津院愛東民猶吾民應自有耳不用無目之人
喋喋也至於本道與
津院彷彿記憶似有夙昔今以查何弁一事不論事之関係祗以二字之誤輕相加遺不過以
部院臨本道耳勿論隔屬事原不同公事宜容詢質即本道本以溝壑陳人向者進賢偶爾見逼本非求而得之今豈能以鐵篐篐之封疆之事含糊容黙天津部院武德兵偹石火隙光終還故吾勿用莊持　憲體輕相凌轢為也本道本不欲有言但
津院方候憲咨定奪本道苟欲置之不又以漫不
經心為罪乎且此畨哨弁既可無據而來倘相習為常復蹈前轍受之恐或啟奸再請又将得罪不得不及今申請定一畫一之規以便遵行天下事非一人之私願平心易氣先
國家之急俯採芻蕘則海防幸甚海民幸甚伏乞
憲裁咨會施行縁係防海事理本道未敢擅便擬合呈詳為此除呈
按院照詳外今備前由並似呈書冊理合具呈伏乞照詳施行崇禎八年五月十九日蒙
撫院批據本道呈前事蒙批仰候移咨
津撫行繳蒙此本年五月二十二日又蒙
按院批據本道呈同前事蒙批候
撫院會行繳崇禎八年五月初六日行
史／詔令奏議／皇明詔制／卷二／洪武二／卽位詔(P.1-1)..[明崇禎間(1628-1644)刊本]
皇明詔制卷二
奉
天承運
皇帝詔曰昔我
皇父太祖高皇帝龍飛淮甸汛掃區宇東抵虞淵西踰崑崙南跨南交北際潮海仁風義聲震盪六合脑爽閽昧咸際光明三十年間九有寧謐宴駕之日萬方嗟悼煌煌功業恢于湯武德澤廣布至仁彌流姪允炆以幼冲之資嗣守大業秉
【圖】
心不孝更改憲章𢦤害諸王放黜師保崇信奸回大興土木天變于上而不畏地震于下而不懼災延承天而文其過煌飛蔽天而不脩德益乃委政宦官淫泆無度禍機四發將及于朕朕惟
高皇帝嫡子祖有明訓朝無政臣內有奸惡王得興兵討之朕遵奉條章舉兵以清君側之惡葢出於不得已也使朕兵不舉天下亦將有聲罪而攻之者允炆曾不反躬自責肆行旅拒荷蒙
天地
宗社之靈戰勝攻克擣之于埧上殲之于白溝破之于滄州瀆之于藁城鏖之于夾河𨏼之于靈璧六戰已不國矣朕於是駐師畿甸索其奸回庶希周公輔成之誼而乃不究朕懷闔宮自焚以自絕于
宗社天地所不庇鬼神所不容事不可已朕乃整師入京秋毫無犯諸王大臣謂朕
太祖之嫡應天順人天位不可以久虛神器不可以
【圖】
無主上章勸進朕拒之再三爰乃俯狥輿情已於六月十七日即皇帝位大禮既成所有合行庶政並宜兼舉
史／詔令奏議／皇明詔制／卷十／萬曆二／登極詔(P.2-1)..[明崇禎間(1628-1644)刊本]
奉
天承運
皇帝詔曰維我
皇明運祚隆昌基圖鞏固煌煌
大曆
聖聖相承我
皇考大行皇帝奉
天臨民四十八載乾綱在握解澤㫄流淵穆端居而慮周海內成化久道而誡切日中方垂恭己之
【圖】
衣忽陟
上賓之馭
顧命神器𢌿於眇躬仰遵
彌留憑几之言俯循臣庶累箋之請
宗社大計弗獲固辭茲於八月初一日祗告
天地
宗廟
社稷卽皇帝位永惟
皇考啟佑之深茲嗣服覲揚之匪易有懷兢惕若涉
【圖】
淵氷尚賴文武親賢一心一德惟是邦家彝憲是訓是行屬茲涖祚之初宜渙維新之號其以明年為泰昌元年大赦天下與民更始所有合行事宜開列于後
史／詔令奏議／張寅清疏草／督餉疏草／田糧淆溷疏(P.15-1)..[清初寫刊本]
田糧淆溷疏工科督餉
為田糧淆溷
國課虛懸乞
勑所司嚴行清勘以甦公私之困事江南賦藪亦弊藪也臣奉差催餉
明旨煌煌責以剔弊釐奸甦民裕
國所到之處輙與守令士大夫講求利病加意搜剔期無負
皇上責成至意七月初臣守催常州府積欠武進其首邑也邑有錮弊為官民剝膚之災不得不為
皇上陳之吳下土田自萬曆九年丈量後各州縣設有魚鱗圖册凡山池塗蕩廣狹延袤上下科則靡不開載履畆編號
粲若列睂所謂一縣之大帳簿官憑此以催徵民憑此以輸納萬萬不可少者也其在武進不知何年失云原册以至催科者茫如捕風納税者痛扵剜肉百弊冗生萬口稱屈據邑民蔣元陸等三十餘人連名呈縣自萬曆九年丈量以來鱗圖散軼舊籍無稽豪强過割差訛積書花詭淆雜貧人業無尺寸而籍掛空糧富室田聯阡陌而食租漏稅如田甲言誠等賠糧三百餘畆監亡五命舉族竄逃楊方賠糧無抵持刀刎死張俊産盡無完懸梁自盡其祖父無辜隕命方鬼哭而神號乃子孫復受非殃又敲骨而打膸懇乞特疏亟行清丈救民非以擾民均税易以供稅等因到臣該臣驚疑其事詢之郡守陳琯邑令馬嘉植俱各
疾首攅睂以為舊籍失守額課難徵徵無可徵不得不透借借無可借不得不虧缺以至十年之内該縣懸額不啻數萬無從抵補正在清查臣不覺廢箸而嘆曰是不獨病在民也病且移之
國矣吳中賦重一畆之額當他郡十餘畆年來催科朘急小民愁苦指田産為殃身之物展轉棄賣求脱差徭亦良苦矣而何意有田去糧存産亡命盡一至此極且有田然後有糧有賠畢竟有漏無産之糧一人動以數百因知不稅之産闔邑必有萬千李代桃僵欠户並非業户雉罹兎脫逋民暗笑𡨚民徒使大姓擁其膏腴不輸顆粒積書恣其澆洒莫溯源流禍成延木偏邑飛殃蠧並空桑為
國蟊賊恐歲久愈滋其變亂將額課盡委為逝波積弊彌天莫此為甚伏望
勑下所司嚴行清丈復還旣去之籍豁彼無辜之民仍示他邑不得援以為例以滋紛擾其於
國課民生裨益非淺矣臣謹會同撫臣張國維按臣王志舉合詞具
題伏惟
皇上睿斷施行
史／詔令奏議／張寅清疏草／督餉疏草／乞勅核算追補疏(P.21-1)..[清初寫刊本]
乞勅核算追補疏工科督餉
為料價奉
旨已明織段透支無抵備查常鎮借放數目乞
勅撫按核算追補事臣奉
命督逋帶催料價户工總係軍需徴解不應獨後而無如各屬之以餉銀為急料銀為緩也卽同是料銀而又以抵織為急解部為緩也臣衙門表裏工曹嚴行查督該原任鎮江知府今革職印司奇申穪本府原𣲖叚疋料墊不敷支給抵職等因到臣臣于崇禎拾年十一月十六日拜有續報起解逋糧數目幷陳料價延欠之因一疏奉有抵織解部作何畫一卽與議覆之
旨至十一年四月初五日閱邸報見部覆奉
聖旨這蘇松等八府州額供四司料銀各照𣲖定年分抵織解部俱依議通着責成該撫按僃造清册報部核銷不足自行
措濟欽此臣于爾時未見全抄旬日之後接有工部手本而見
題留年分確不可移四五陸三年𣲖定抵織者也七九两年𣲖定解部者也抵織不足自行措濟
明旨所載也措濟無術次年借支
明旨所不載也今查部開該鎮江府原欠各年料價等銀共二萬五千九百三两零除報解一百十七两八錢外其二萬五千八百八十餘两借給機户毫忽無存夫叚疋開銷事
在撫按臣不得過而問焉惟是七九两年料價屬臣督催而支放已空無欠可督其間經徴經放俱係原任知府印司奇任内事本官以别案奉
旨提問此項錢糧必湏核算明白方可聽離地方再查常州府織造其
題留年分與鎮江無異而解叚未知幾何透放亦復不少部册開欠各年料價等銀六萬一千六百六十六两零㨿該府知府陳琯申穪部催叚疋緊急以前年分徴解不前經前任請詳放過七年分料銀一萬五千六百三十七两六錢一分六厘九毫九年分料銀五千三百四十九两三錢玖分伍厘織辦二三運叚疋又因叚疋起解將九年分料
銀三千一百三十三两伍錢找給解户袁寧陳捷等扛墊于崇禎十年六月解訖夫
明旨而旣煌煌矣叚疋卽係正供抵織各有年分今以設處之窮動支解部之數給透多金軍需何抵除存欠料銀臣見行督解外伏望
勅下撫按遵照僃造清册報部核銷之
旨將常鎮貳府借放料銀五萬餘兩徹底查核應銷算者銷算應追補者追補料額不至虛懸水衡庻幾有濟至臣
奏報錢糧其起解日期欵項數目悉以府批為據徽州府解官吳宗臯領解料銀一萬六千一百九十四两一錢二分八厘廣德州解官李逢明領解舊餉加𣲖銀五千七百十
二两四錢五分俱係上年九月申報到臣臣駐劄衙門去徽廣千有餘里慮有虛報逐驛挨查始知此二項錢糧未行飛檄嚴督囘稱已經兌解併乞
勑查曾否到部若使有報無解一任耽延該府州何所逃罪伏惟
聖明鑒奪
史／傳記／弇州史料／前集／卷二十八　傳紀賛敘／壬午諸臣贊(P.14-2)..[明萬曆間(1573-1619)刊本]
None
子／宗教／正統道藏／洞真部／本文類／靈寶無量度人上品妙經／卷之三　天三　天地八維安鎮國祚品／元始无量度人上品妙經／第一欲界清寧維域飛空之音(P.第01冊　30-1)..[上海涵芬樓影印本]
第一欲界清寧維域飛空之音
道化一形　　陰陽兩分　　天上天下
瓊室玉宮　　十二神營　　八維四門
水火金木　　寒暑相因　　沖氣為和
刑剋俱存　　順為吉德　　逆為禍根
天地八維　　倚伏所存　　煌煌赤符
蕩逐神姦　　保德常自吉　泄慢常自凶
高上神霄王　綠輿來紫空　惟願法教興
生津遠莫窮　龍章施八維　辟除禍害宗
不使斷正氣　保延世運亨　凌虛誦洞玄
以攝扶持功　束送幽邪靈　斬馘祅魔鋒
安鎮長綿綿　聖祚日興隆
子／宗教／正統道藏／洞真部／本文類／靈寶無量度人上品妙經／卷之四　天四　永延劫運保世升平品／元始无量度人上品妙經／第二色界魔王延運之章(P.第01冊　39-1)..[上海涵芬樓影印本]
第二色界魔王延運之章
混洞乾坤　　曆運無常　　隂陽否愆
厄塞劫津　　劫災所至　　水火蕩焚
萬景三辰　　冥冥莫存　　賴我眾靈
安鎮普天　　推延大紀　　解釋災根
調御四氣　　寒暑相和　　人何知此
以享我恩　　禍害沈息　　清晏自然
此時樂兮　　護度億齡　　煌煌群生
一合俱真　　上帝寳符　　敷落山川
宗社寧肅　　永保太平　　善應元吉
我道常尊
子／宗教／正統道藏／洞真部／本文類／靈寶無量度人上品妙經／卷之三十一　黃一　長生久視品／元始無量度人上品妙經／大君久視之章(P.第01冊　314-1)..[上海涵芬樓影印本]
元始洞玄靈寳本章長生久視十回度人南極隱韻離合自然浩虛眇玄恍惚精轉中變化生无極諸天大梵妙氣祖劫綿綿玉霞結山真明為仙靈光煌煌絳阿碧巔上出九色內列三便九室曲峙下流玄泉綠䆫金樓神
風回煙太和攝錄雲書洞篇斑斑龍鱗落落鳳紋宛轉流迹寳華委紛真元題象空無生神神運無形氣貫如繩眇眇莽莽若亡若存玄渾彌羅蘂宮嵳峩育嬰日池真粹潜施得者長生勿失璇璣天珠浥液雲綱八闢轉紫成青三真檢視表徹裏遐照千億翠影九還洞陽孕丹黃父赭帔守魂久視見之萬年金鎖玉關神虎衛門真母奏香杳杳梵氣周回十方中有度人不死之神中有南極長生之君中有度世司馬大神中有好生韓君丈
人中有南上司命司錄延壽益筭度厄尊神長生久視無量度人今日校錄諸天臨軒
子／宗教／正統道藏／洞真部／本文類／靈寶無量度人上品妙經／卷之三十三　黃三　五方正氣品／元始無量度人上品妙經／第一五方神王布行正氣斬伐邪源飛空之音(P.第01冊　341-1)..[上海涵芬樓影印本]
第一五方神王布行正氣斬伐邪源
第01冊　341-2
飛空之音
朱旗散霞　　雲塗金馬　　六洞鬼魔
隱伏泉下　　出為祅𦍙　　干我正氣
勃亂時令　　真光蒙蔽　　泊空縱姦邪
依地為蠱魅　生民受其殃　乘災行疫癘
玉書煥赤文　真光洞天地　煌煌列玉篇
靈嶽安其位　五老鎮五天　攝凶送寒夜
扣鍾伐神鼓　清蕩諸醜類　萬方永安寧
仙真常保衛
子／宗教／正統道藏／洞真部／本文類／靈寶無量度人上品妙經／卷之四十四　宇四　洞神禳災品／元始无量度人上品妙經／北方八天(P.第01冊　453-2)..[上海涵芬樓影印本]
三十二天三十二帝諸天隱諱諸天隱名洞神梵氣自然靈章諸天隱韻洞神之音洞神
之尊洞神之神洞神大魔洞神之靈性和神合變化上清无量之奧深不可詳敷落神真普度天人今日欣慶受度禳災去非太上考按宿舍回軒黑道百試血火千殃災及世間鬼謀福怨誣成巨災歷關諸天請滅五苦勑斬五衰飛步天垣命據九元害氣永滅道君錫年洞神降精想入天門東斗校錄西斗攝靈北斗禳解改易災名南斗符命赤書護身中斗注壽大福緫靈青帝保命白帝遏殃赤帝度籙黑帝釋禳黃帝營衛福慶煌煌青天
大神使災不生赤天大神呪詛不成白天大神喪害潜形黑天大神清蕩鬼營黃天大神靈圖鎮真內安五臟外集百神靈文玉章元氣之根禍難撲滅光明赫升五天大神萬鬼之君飛行空界緫領鬼兵麾幢鼓節遊觀九冥朱幡赫奕紫氣煇騰諸天改度災變福臻上天度人嚴攝北酆洞神太上普掃災凶八威攝氣猛馬四攻天丁捕鬼大帥縛龍擲火萬里流鈴八衝敢有干試妄為眾災北帝漂骨南斗焚骸屠割鬼𤕤誅斬無偕風火浩浩
豁落燒摧千千截首萬萬剪形魔無干犯鬼無祅精三官北酆明檢鬼營不得容隱金馬驛呈普告無窮萬神咸聽三界五帝列言上清
元洞青華氣結碧霞曲扶神桑紫文雲芽本神為生生道為春化物之祖洞神之尊洞神陰火制鍊陽魂人物遇之即成仙真允彼世災邪回所興心能契真禍散消雲洞神吐氣不祥如焚生福之源玉京玄山左淨右霐金液玉泉巍巍九天氣入重玄玄道無色玄下
無淵風澤洞虛玄中有天天上天下無幽無冥無形無影無極無窮溟涬大梵遼廓無光當爾之時孰為迍災赤明開圖萬象克諧善集成福積惡成災災福之肇皆心所生道體無形道心無為無形無為福災何媒洞神道君至慈運悲回災就福護生不遺五篇玉字八威龍文禳革故氣延筭遠期保制劫運使天長存梵氣彌羅萬災伏藏元綱流演三十二天輪轉無色周迴十方斗中司命注福除殃神氣運行三十五分緫氣上元八景冥合
氣入玄玄玄中太皇上帝高真手把混元禳災寳符坐鎮明堂泛景太霞嘯詠洞章金真朗郁流響太微祅星順度攝制祅氛白烟左回紫氣右歸化生玉儀千和萬合自然成真真中有神扶桑碧宮洞神道君萬氣之祖長生大君首建青霞身御綿紳無英公子白元尊神太一注筆桃康俯庭執符把籙保命生根上遊上清出入華房八冥之內細微之中下鎮人身泥丸絳宮中理五氣混合百神十轉回靈萬氣齊仙僊道貴生禳斥災氛神視
天門奄見皇君授子密語自識天真罪福禁戒宿命因緣普受開度洞神生身身以道生上聞諸天諸天之上永滅災因中有空洞謠歌之章三真靈篇辤參高真
子／宗教／正統道藏／洞真部／本文類／靈寶無量度人上品妙經／卷之四十四　宇四　洞神禳災品／元始无量度人上品妙經／第一洞神道君禳災致福天市順度之音(P.第01冊　455-2)..[上海涵芬樓影印本]
第一洞神道君禳災致福天市順度之音
煌煌磊落　　明威八回　　下照世間
萬類所歸　　順度則吉　　逆天見衰
再拜金色　　願應禳祈　　災害不生
道德巍巍　　仙道無休否　鬼道論興衰
何不觀太無　靈妙氣昭璀　炯炯碧空上
玉闕雲煙飛　仙人挹香風　嬰顏等春回
洞神變青芽　嚥餌光徘徊　庶使扶桑道
鳳章藹清微　下憫朝生徒　亹亹輪轉間
不知洞神旨　蹢躅拘籠樊　騁霄契高靈
偶景東華山
子／宗教／正統道藏／洞真部／本文類／上方天尊說真元通仙道經　宿三／太極降德上篇(P.第02冊　549-1)..[上海涵芬樓影印本]
上方天尊說真元通仙道經　　　　宿三
太極降德上篇
粵有上方真元浩浩一炁化均之天九清自然之國生三秀之草植七寳之樹赤城慶藹以騰騰玉樓輝煌而赫赫翠華闕庭紫真宮掖碧瑣彤扉龍欒鳳栥絳霞溶溶青雲疊疊皆太无凝結真元變化禁中之宸獨尊其內爾時天宸尊稱十號所為我上方乾元至聖天師中皇太无上真法王九陽太皇真元教主无上三洞開化仙君十天清衍聖才慈憫
大常妙道化均上帝諸天應號清淨赦罪上德至尊上方无極太上靈寳天尊上方无極太上道德天尊上方徧慈救苦天尊上方玉虛明皇天尊其皇闈神女制禮侍奉摐法鼔鏗華鍾次諸天女執舍虛散絲殊妙之翇持朱纓青綬絳雲之節建九天華芝開五明羽扇天尊升千光雲殿登七珍寳座於藤光洞明白金顥色瑤席之上俄爾上方无極飛天神王長生大聖无量上品好生度人至真大神三十二天君臣輔佑星官真人大鈞消災
彌羅比天神仙靈官无鞅之眾皆奉天顏來朝几前護道神人劒鉞鏘鏘驅邪仙戍旌旗赫赫是時金闕發真香騰于太漠飄揚于一炁之上射天光照于道域晃朗于八紘之中於是十華仙君各瞻
帝光乘雲龍而來格大羅飛梵之門歸命侍晨引朝鳳墀自然天風肅肅吹九龍之花仙樂嗈嗈嘯八鸞之曲靈飈鼓黃英之律神淵著青華之色諸君設禮瞻望
聖顏猶朱霞暉曖煌煌奕奕深居尊嚴之像
眩晃而奚能仰視於是上方大明仙君出班告曰臣等伏觀
天尊上帝陟降流暉之殿出入凝華之闕施張四時之運掌握七政之司仙文示清真之風法令警神元之化慈光普炤
聖恩均被臣等稽首來朝
帝廷欲望
皇慈垂憫敢問太極之運非
上帝至高至明安得赫然垂訓乎臣等恭聽上聖玉音於是
天尊蘊玄冥於虛无凝寂默於自然混真元於有間理太素於无生泯以名色之誥契以希夷之篇良久已而言曰上德何從來蓋降於太極夫太極也者大包天地之表先居混沌之中自虛而產有因濁而復清歸之則罔窮其所播之則咸著其像故見曜羅宿茂毓方物功資一炁澤被九垓是以化物所至无不由之莽莽者帝真也浩浩乎元一焉以其安三才而臣五行矣且長天久地賔居太極之間陽日陰星熈朝真元之下故得之大者
遂沖和而久視失之鮮者漸枯槁而夙已但大方之內有名之屬莫不通其變而仰其化蓋真一元炁生化蕩蕩吾未名其然強名曰道道之德大不可无吾稱肇于
玄聖其德廣之攸論昭然肖真光燦彩雖神書祕札復何其加焉曰
玄聖成章神哉无疆示天上人間其德无間奈臣倥侗不足以解天猷今者幸甚伏遇
上帝降德聖才太明洞鑒臣輩今欲聞其大教上干
宸造敢望曲貽天聽曰
夫玄聖所尚其德者三始一論上德次一論明行又一其所論又行而禁非然三者之為教亡所不同各觀其論則名異也名雖或異而未甞有違於太極率同降德為通玄微妙之變吾上方貴之如其弗從玄變固欲進真元之道噫嘻也歟將安能乎於是上方仙君而子廣靈仰讃宏論稱揚偈言天淵蒼蒼雲宮皇皇中有聖才攸啟龍章太極浩蕩真元琳琅德降有名通變无疆高論昭昭玄迪揚
揚能承之者臣朝上方於是
天尊復為三羅仙曹之眾曰夫天功所貴導誘為先普度天人咸臻至妙離於有像適於无為免生化陟降之苦得精真元靈之道今將擬訓紫霄兆等還能逝夫於是眾仙願奉帝裁時鑪停瑞馤花發祥煙仙兵征路執旌旗而翼翼天丁導引持劒鉞而侁侁仙君之屬奉承法駕鳳蓋飄飄龍車𩙚𩙚上陟五雲之鑾輿臣馭九斑之鱗蚪丹輪徘徊兮雲霞捧出白鶴翱翔兮風煙晻映黃闕參差碧天
杳渺擊磬初鳴舉仙音而宛轉鈜鍾纔散作天樂而鏗鏘玉女麾幢肇從玄漠之中金童鼔節來臨紫虛之上
子／宗教／正統道藏／洞真部／本文類／太上三洞神呪／卷之四　列四／雷霆祈禱諸呪　一／辛天君鐵帽符呪(P.第02冊　672-1)..[上海涵芬樓影印本]
辛天君鐵帽符呪
朝天鐵帽天火揚揚一擲萬里地火煌煌頭頂三台下鎮九良大罩山魈魂散魄亡小罩精恠普掃不祥一罩乾坤昏黑二罩日月无光三罩江河枯竭四罩草木焦黃五罩雷光萬丈六罩風雨八方七罩家門清吉八罩神
煞移藏九罩先亡收攝十罩遠殄瘟黃十一罩虎狼滅迹十二罩病者安康吾奉玉皇上帝敕敕下雷霆鄧辛張五方天兵興霹靂奉罩三界不正神喝云天帥統領五方雷將酆嶽地祇上張天羅下布地網火速罩定魔鬼母令走漏疾
子／宗教／正統道藏／洞真部／本文類／太上三洞神呪／卷之十一　列十一／祈禱考召諸呪／天罡敕符呪(P.第02冊　759-2)..[上海涵芬樓影印本]
天罡敕符呪
天罡天罡九炁煌煌金光激烈上應律蒼下
赴九府何鬼敢當吾為破軍萬鬼伏藏天回地轉右陰左陽上天節度生化萬方真炁正炁攝滅禍殃急急如律令
子／宗教／正統道藏／洞真部／玉訣類／度人上品妙經四註／序　寒一之一(P.第03冊　1-1)..[上海涵芬樓影印本]
夫空洞浮光渾淪未判大道之將化故玄文發于中天虛无之乍凝迺妙炁結乎碧落字方一丈之廣勢垂八角之芒粲粲煌煌光華暐曄是時元始之降舍栢陵五老之環侍雲坐遽命天真皇人規模槃屈仿像奪真疏成諸天隱書編作五方靈範紀混元龍漢之載藏鬱羅紫微之宮演為三十六部尊經分為萬二千圖籙天章雲篆八會之書莫不祖焉
昔在始青天中寳珠之內講集靈寳之教拯拔天人之倫玉晨君㖟之以序其首尾祕于上館約四萬劫一傳誓不輕泄于下世於是龜臺金母憫陽九百六之災親禮玉京懇請流布洎乎軒轅黃帝問道于峨嵋之陰稽首皇人載傳寳訓至吳有句曲葛玄訪道會稽郡祈真上虞山遇太極誥使之駕降靈寳眾經之帙斯為上品最先㖟焉厥後修誦之士浹于寰區隱韻祕音世莫能究齊之嚴東首為註解仰推梵炁之旋箕俯測酆都之泉曲
布諸方冊表裏煥然若非洞闡幽微曷由條達宗旨遂使嚮風之客抉塞啟窽隨性發明及有唐道士薛幽棲揮紱青城毓真衡嶽真解序說明白存修繼有太清供奉李少微西華法師成玄英各撰註疏援引內音而拾遺補闕事理悉備景元總角慕道少探玉經不揆蔽蒙輒敢編綴今於四家之說刪去重複精選密義纂成四卷庶免多惑云爾治平四年歲次丁未仲秋望日序
子／宗教／正統道藏／洞真部／玉訣類／太上洞真凝神修行經訣　成七之二(P.第04冊　251-1)..[上海涵芬樓影印本]
太上洞真凝神修行經訣
一訣便知天地理掃蕩邪門不見蹤混沌凝神神仙道天地虛無上下空此訣不在口持念心開悟解出凡籠說破木金無間隔真鉛真汞天地精誰知這箇神仙理悟得此訣便成功也無坎離并龍虎也無烏兔各西東非肝非肺非心腎豈干脾胃膽和精非想非為作無為不凝真炁謾勞神不在三田上下出豈干夾脊至崑崙不是精津炁血液不是勝光五臟神此物不在人身出不在春夏及秋
冬先天先地誰人識二炁交合各一斤弦望晦朔合本數環晝廵夜不曾停依時採取壹嫩片採向中間并甲庚出在西南為產藥慢慢調和入艮宮試把天機輕撥動真炁時時聚太空悟得乾坤為鼎器顛倒宇宙任根蹤南辰移入北辰位金烏飛入玉蟾宮太陽裏面藏玉兔太陰加減自和同前弦之後尋藥物後弦之前炁停勻兩弦之間為採取先後存亡定祖宗他是王人誰是我我若浮時你却沉調和浮沉為一處沐浴潜藏總是空坎
離本來無南北震兊豈則有西東嫩片入盆無間隔捉住北斗周天輪撥得陰陽歸掌內頃刻中間造化生這些金液還丹法不遇仙師莫强攻果然採得先天炁日月擒來兩手中晝夜打交成一塊自有龍吟虎嘯聲初時上下風聲吼風漸凝時結紫雲生雲滿出遮日月此時一陣似洪濛默默自然雲霧動定裏時聞霹靂聲鸞鳳龜蛇交一處金烏玉兔自相爭虎遶龍蟠尋至寳金公姹女結婚姻這番子母重相會神炁歸根合本真一點最
初真種子鍊入丹田萬古春先天先地歸一處混沌未分豈有根生發自然合聖理綠葉紅花一色新水火上下頻澆灌二炁凝結產胎嬰白日自然生神祖超凡入聖出死生修鍊百日無虧欠血化凝膏體似銀真炁薰蒸無寒暑世上方為道高人乾陽煆鍊三百日驟雨顛風滿太空電光晃耀無窮數雷震天關鬼神驚掀翻宇宙飛白雪顛倒陰陽無夜春換骨廻陽身不朽九還七返結真形慧火煆鍊三百日內外明靈表裏真聚則成形散
為炁返本還元太虛同變化往來人莫測口口相傳古到今其中便合天地理神仙口訣不虛論更要保守三五載百千萬億劫無窮會得金液還丹法乘鸞跨鳳自飛騰奧妙鍊之無阻碍蓬萊三島任縱橫若更百萬千千劫海竭山崩貌常真堪歎世上修真者緫與天仙道不同三千六百傍門法不能逐一細分陳大道目前人不識分散萬物與人身達人採取先天炁一夜雷聲不暫停電光晃耀無窮數二炁相交豈有形摧塌天關無可比
風雨雷電一齊生顛倒陰陽交換位無量天炁亂爭榮虎遶藥爐爭造化龍蟠金鼎要張騰四象五行歸戊己烹煎煆鍊混元精瑞炁煌煌星斗暗紅光赫赫太陽昏加減自然分進退弦前弦後定其真金丹老嫩須認識抽添運用片時功結胎火候知時刻時時刻刻自然昇真火炎焰燒宇宙乾坤上下自通紅一水一火分爻象一昇一降定浮沉一來一往分賓主一前一後有君臣一陰一陽為天地一剛一柔自停勻冬夏二炁為節候春秋
二炁定寒温來往上下無形象廵環晝夜有時辰驅廻斗柄玄關理斡轉天關萬象通片餉龍虎頻頻闘二物相交頃刻中帶得惺惺歸谷竅混混沌沌自分明此是木金交併法真鉛真汞天地精只此火候金丹訣全憑交結在朱靈混沌一炁千年藥萬劫常存不夜春三千日內凝生象百日功分造化靈十月鍊就純陽體自然寒暑不相侵功成行滿神胎就抽胎換骨返長生瑞氣綵雲遮玉體青鸞白鶴引前行玉女金童持紫詔諸天天仙
左右迎金光罩體人難視九天仙樂一齊鳴騰雲駕霧朝元去飛昇直上九霄京
子／宗教／正統道藏／洞真部／靈圖類／上清太玄九陽圖　調九／太玄鍊魂之圖(P.第04冊　645-1)..[上海涵芬樓影印本]
太玄鍊魂之圖
道非常見可以眞見妙然神化光於四達煌煌兮混陽魂遊於象帝之先矣頌曰
俊目扶眉光奕　　撞透京山虛璧
璨然靈寳滋純　　遍塞太空微密

子／宗教／正統道藏／洞真部／威儀類／太上靈寳朝天謝罪大懺／卷之一　露一(P.第05冊　311-1)..[上海涵芬樓影印本]
元始上帝再告左右侍眞曰吾今以此經散布萬國九州十方世界若有奉道之民發無上道意遇三元八節之日為帝王國主儲君太子燒香朝禮轉念三清寳號天尊眞人名位者安鎮國祚保天長存世世不絕長為人君冲妙先生朝謝金闕上帝而獻頌曰
上帝降命　聖筭緜長　金枝挺秀　玉葉彌芳
五星順序　七曜垂芒　赫赫煌煌　空洞靈章
福我聖皇　寳祚無疆　天清地寧　萬宇輝光
子／宗教／正統道藏／洞真部／威儀類／玉皇十七慈光燈儀　為一(P.第05冊　455-1)..[上海涵芬樓影印本]
臣聞權衡三界位高處於玄穹鑑鏡十方光故垂於平等示天理本無於分別使人心無
有於黨偏得其旨則自無增高損下之私洞其微則俱入大公至正之道今某思德感恩報償難盡謹依科法修建寳燈供養大平等光玉皇大天尊聖父天尊聖母元君玉光會中眞靈眞宰伏願天光下燭帝命誕頒德被生靈各保命根之固功濟天下俱逢時運之亨同會風雲均霑雨露志心皈命謹為稱揚
信禮無上大羅天大平等光玉皇天尊
欽惟玉帝　大平等光　平平蕩蕩　燁燁煌煌
大包天地　細入毫芒　玄穹委貺　法界呈祥
今辰弟子　遙仰神鄉　傾誠效信　瀝懇穹蒼
冀垂福惠　蠲弭災殃　萬靈薦祉　永保安康
臣眾等志心皈命大柔和光玉皇大天尊聖父天尊聖母元君玉光會上一切神仙諸靈官
臣聞上帝獨尊因何所以無寡至道無敵惟柔可以勝强向從清靜之法身普現柔和之光相得其芒則圓通温雅蒙其耀則方寸慈祥炳炳迄今煌煌自古奉道某等得生蒙蔽適性豫遊思立微勳恭酬大德謹遵科法崇
建寶燈供養大柔和光玉皇大天尊聖父天尊聖母元君玉光會中眞靈眞宰伏願天心昭格帝念矜憐霈以洪恩普感和平之化惠其嘉澤俱全性命之生覃及顯幽均蒙利樂同誠潔志謹為宣揚
信禮無上大羅天大柔和光玉皇天尊
欽惟玉帝　光放柔和　開明有類　洞照無何
和安天地　柔攝邪魔　境消疵癘　時殄乖和
今辰弟子　引頸彌羅　冀安境土　永息干戈
曲垂眷顧　息免扎瘥　時清道泰　復見謳歌
臣眾等志心皈命大自在光玉皇大天尊聖父天尊聖母元君玉光會上一切神仙諸靈官
子／宗教／正統道藏／洞真部／方法類／靈寳無量度人上經大法／卷之三十六　麗六／祛妖拯厄品／中斗總靈符(P.第05冊　869-1)..[上海涵芬樓影印本]
中斗總靈符
魁𩲃𩵄䰢魓𩳐魒貪巨祿文廉武破樞璇璣權𢖍闓陽瑤光
二十一劃念斗諱取中斗炁
七星煌煌云云急急如　元始上帝勑

右符治一切疾病朱書於白紙上斗炁吹問病人何處疼痛痺腫以淨竹作針念日出東方呪取斗炁吹針了令病人吹炁三口於寳字符上以手自按病處師隨其病針寳字符手足頭身再令吹炁念呪吹押令咳嗽出針不三次立安却將元符燒灰
水調服忌辛厭
子／宗教／正統道藏／洞真部／方法類／靈寳無量度人上經大法／卷之三十七　麗七／回死起生品(P.第05冊　870-2)..[上海涵芬樓影印本]
靈寳无量度人上經大法卷之三十七　麗七
回死起生品
夫三真飛斗廼駐景延生之道益筭保命之法其諸災厄立見應効謂如命祿將絕災厄至重欲作大功德營辦未及或已作功德未能功成性命既絕遂為俗謗故用三眞飛斗延生益筭人則三日次則五日次則七日可以別作仰謝諸天復魂拔魄回喪車還性命延壽筭於初三二十七或八節三元十齋甲子庚申本命元辰如在急速更不擇日止忌
魁罡加臨病人本命及法師本命不可修用若更天數天筭數盡得九並不治前三辰為罡後三辰為魁陰日反此仍看浴盆之日雖安則其病淹延壽筭亦不甚長遠春龍夏羊秋狗冬牛納音支干犯水字謂如壬戌壬辰丁丑丁未是也
先灑掃淨室用燈九盞依斗象安排每一燈用燈草三莖淨油滿盞要停勻時新五果九分時花九瓶清酒九升山泉淨水九盞香九爐雲鶴二十七隻雲馬九匹五色
線各二丈並安排畢於雲馬上寫奏表九通於鞍橋上書本命九符又別於傍供養九分擎羊陀羅使者二分四直神君四分土地一分本命元辰一分本命眞官一分香茶酒果排列俱畢不得令僧尼產婦孝子鷄犬多口饒舌之人見之不得動鍾磬亦不得高聲啟告依此行之必獲感應凡入壇奏告便上香先念淨天地神呪呪水灑徧壇席醮筵次明燈春夏從斗口點秋冬從斗柄點起每一盞念呪一徧燒符一
道呪曰
七星煌煌　子北之方　台街之下　帝庭之傍
厥紀民物　厥綱陰陽　賞善罰惡　降福除殃
冀兆之壽　不折而長　冀兆之俗　不虞而康
斗中有靈　聽臣宣揚
點燈畢九拜再上香念淨壇呪曰
昊天勑行　流金蕩凝　四七豁落　穢消塵清
念九徧吹八方又再九拜畢念啟請祝曰具位臣姓名今開啟侍香金童傳言玉女五帝直符直日香官三界直符上界直符鄭元
熹中界直符焦公奴下界直符張元伯年直使者崔舒宣月直使者盧機權日直使者竇楊光時直使者鄧衡文同左右龍虎君擎羊陀羅使者為臣關奏
子／宗教／正統道藏／洞真部／方法類／靈寳無量度人上經大法／卷之五十　水十／然燈破獄品　一／分燈慧光符(P.第06冊　80-1)..[上海涵芬樓影印本]
分燈慧光符
九日之光停午朗耀
六陰之炁圓極反陽
元始慧光靈寳慧光
五星正炁列宿熒煌
月為皇華炁灌七元日為陽暉炁注權樞
玉晨之氣玉虛之炁玉皇之炁
三台煌煌天中尊仰
幽幽冥冥酆都沉淪陷溺二途受苦遭刑天尊慈慧光破重陰昏翳蒙照日月光明沐遇惠恩返生天堂

右符長九寸朱書黃上玉清訣東方炁吹黃蠟鎔布符之背裹撚作火炬用之
子／宗教／正統道藏／洞真部／方法類／靈寳無量度人上經大法／卷之五十　水十／然燈破獄品　一／玉清破九獄符(P.第06冊　83-2)..[上海涵芬樓影印本]
玉清破九獄符
朱書青旛之首身書本方天尊號兩手分書九獄符告文兩足書上清寳籙真符告某方某地獄書符時左手上帝訣念開光呪七徧取炁吹筆再誦本呪一徧閉炁依次書符畢再以本方呪敕之開光呪曰
三星煌煌　元始開光　有罪無罪　得赦諸方
急急如律令上生天堂
子／宗教／正統道藏／洞真部／方法類／靈寳無量度人上經大法／卷之六十五　出一／九鍊生尸品　三／催攝度魂符(P.第06冊　214-2)..[上海涵芬樓影印本]
催攝度魂符
三台煌煌帝勑急召
三天正炁聚魂攝魄
召魂招攝君急攝見
返魂攝魄君急攝見
九炁瞿曇君急受度
元炁陽符君急受鍊
三元正炁君急度魂
魂神開度身入光明

子／宗教／正統道藏／洞真部／方法類／無上玄元三天玉堂大法／卷之二十六　劒一／出入斗罡品／朝真斗(P.第06冊　503-1)..[上海涵芬樓影印本]
朝真斗
凡朝真戴而不履存罡火向前以遏魔試
呪曰
七星煌煌頭戴天罡外邪遠遁去郤不祥乘雲駕空上朝元皇

子／宗教／正統道藏／洞真部／記傳類／茅山志／卷之二十三　師九／錄金石篇　四／唐碑　二／茅山玄靜先生廣陵李君碑銘并序(P.第09冊　242-2)..[上海涵芬樓影印本]
茅山玄靜先生廣陵李君碑銘并序金紫光祿大夫行湖州剌史上柱國魯郡開國公顏真卿撰并書
先生姓李諱含光廣陵江都人本姓弘以孝敬皇帝廟諱改焉二十一代祖弘江夏太守避王莽徙居晉陵遂為郡人高祖文嶷陳桂陽王國侍郎曾祖榮皇朝雷州司馬祖
隱居以求其志徙居江都父孝威博學好古雅修彭聃之道與天台司馬鍊師子微為方外友尤以篤慎著于州里考行議謚曰正隱先生毋瑯琊王氏賢明有德行先生提孩則有殊異晬日獨取孝經如捧讀焉髫丱好靜處習誦墳典年十八志求道妙遂師事同邑李先生游藝數年神龍初以清行度為道七居龍興觀尤精老莊周易之深趣執喪過哀口不嘗甘旨之味食惟穬麥而已封植膳羞皆出其手號毀骨立親族莫不傷之開元十
七年從司馬鍊師於王屋山傳授大法靈文金記一覽無遺綜覈古今該明奧旨玄宗知先生偏得子微之道迺詔先生居王屋山陽臺觀以繼之歲餘請歸茅山纂修經法頻徵皆謝病不出天寶四載冬迺命中官賫璽書徵之既至延入禁中每欲諮稟必先齋沐他日請傳道法先生辭以足疾不任科儀者數焉玄宗知不可強而止先生嘗以茅山靈蹟翦焉將墜真經秘籙亦多散落請歸修葺迺特詔於楊許舊居紫陽以宅之仍賜絹二百
疋法衣兩副香罏一具御製詩及敘以餞之又禁於山側採捕漁獵食葷血者不得輒入公私祈禱咸絕牲牢先生以六載秋到山是歲詔書三至渥澤頻繁輝暎崖谷初山中有上清真人許長史楊君陶隱居自寫經法歷代傳寶時遭喪亂散逸無遺先生奉詔搜求悉備其蹟而進上之先時玄宗將求大法請先生為師竟執謙沖辭疾而退洎七載春玄宗又欲受三洞真經以其春之三月中官賫璽書云其月十八日剋受經誥是日於大同
殿潔修其事遂遙禮先生為度師并賜衣一襲以申師資之禮因以玄靜為先生之嘉號焉仍詔刻石華陽洞宮以志之是歲夏五月隱居合丹之所有芝草八十一莖散生松石之間詔俾先生與中官啟告靈仙緘封表進夏又詔以紫陽觀側近二百戶太平崇元兩觀各一百戶並免其官徭以供香火秋七月又徵先生既至請居道觀以養疾九載春辭歸舊山其年夏六月前生靈芝之所又產三百餘莖煌煌秀異人所莫睹先生又圖而奏
之是歲冬又徵先生於紫陽別院館之十載秋先生又懇辭告老御製序詩以餞之十有一載先生奉詔與門人韋景昭等於紫陽之東鬱岡山別建齋院立心誠肅是夜仙壇林間遍生甘露因以上聞特詔嘉異初隱居先生以三洞真經傳昇玄先生昇玄付體玄先生體玄付正一先生正一付先生自先生距于隱居凡五葉矣皆緫襲妙門大正真法所以茅山為天下學道之所宗矣於戲是非可齊也物我均焉生死可忘也覺夢同焉如此
者何域心於變化之際哉先生以大曆己酉歲冬十一月十有四日遁化于紫陽之別院春秋八十有七其十二月八日門人赴喪而至者凡數千人號奉冠舄遷窆于雷平山之西陲遺命以松棺竹杖木几水瓶香奩香罏置於藏內門弟子等仰奉嘉猷克遵儉德先生識思真淳業行高古道窮性命之本學冠天人之際所以優游句曲鬱為王者之師出入明庭特寵肩輿之貴是以順風而問昔稱於黃帝望山而請今見於玄宗矣又博覽群
書長於撰著嘗以本草書精明藥物事關性命難用因循著音義兩卷又以老莊周易為潔靜之書著學記義略各三篇內學記二篇以續仙家之遺事皆名實無遺詞旨該博初先生幼年頗工篆籕而隸書尤妙客或賞之云賢於其父因投筆不書玄宗詔山人王旼強請先生楷書上經一十三紙以補楊許之闕先生能於陰陽術數之道而不以藝業為能極於轉鍊服食之事而不以壽養為極但冥懷素朴妙味玄津非夫博大之至人孰能
盡於此真卿乾元二年以昇州剌史充浙江西節度欽承至德結慕玄微遂專使致書茅山以抒誠懇先生特令韋鍊師景昭復書真卿恩眷綢繆足勵超然之志然宗師可仰望紫府而非遙王事不遑寄白雲而攸遠洎大曆六年真卿罷刺臨川旋舟建業將宅心小嶺長庇高蹤而轉刺吳興事乖夙願徘徊郡邑空懷尊道之心瞻望林巒永負借山之託而景昭洎郭閎等以先生茂烈芳猷願銘金石迺邀道士劉明素求託斯文真卿與先生
門人中林子殷淑遺名子韋渠牟嘗接采真之游緒聞含一之德敢強名於巷黨曷足辯於鴻濛其詞曰
抱一混茫人之紀綱先生以之氣王神強迺啟玄旨玄門以彰迺為帝師帝道惟康甘露呈瑞靈芝發祥上士云感高風載揚鶴返仙廟雲辭帝鄉退歸而老妙識行藏德本無累道心有常寔曰形解孰與坐忘伐石表墓勒名傳芳谷變陵遷厥跡彌光大曆十二年夏五月建　渤海吳崇休鐫
子／宗教／正統道藏／洞真部／記傳類／茅山志／卷之二十六　火二／錄金石篇　七／宋碑　二／茅山元符觀頌碑(P.第09冊　272-2)..[上海涵芬樓影印本]
茅山志卷之二十六　　　火二
上清嗣宗師劉大彬　造
錄金石篇
宋碑
茅山元符觀頌碑承務郎知江寧府句容縣事兼管勾茅山崇禧觀臣鮑慎辭撰
維宋受命百有四十六年天人和同萬物盛多重光累休越于古初哲宗皇帝推輯福應報禮上下游心道真側席異人於是茅山上清三景法師劉混康以道業聞于東南迺遣
中謁者致禮意欲必起之混康不得辭既朝遂住持上清儲祥宮恩數頻煩為國廣成已而求還故山許之賜所居為元符觀今皇帝既親萬機遵復先志治人事神誠意感格而尊德樂道猶恐不及復遣使迎致先生于京師待遇之禮悉用元符故事有加焉未幾告歸賜號葆真觀妙先生詔刻九老仙都君玉印及白玉念珠燒香簡紅羅龍扇諸物又親御毫楮為書度人清靜六甲神符三經以寵賚之皆驚世駭目不可名之寶皇帝若曰先
帝所以經營元符於名山蓋將揭虔妥靈祈天永命用輔相我國家朕既嗣事而觀之基構有未備其敢皇寧迺命江東轉運司凡土木工費悉為之調度別降御前空名祠部度牒百道以助其用委官護作仍增崇三茅君位號司命君曰司命太元妙道真君定錄君曰定錄沖靜真人保命君曰保命沖惠真人又敕尚方取金玉瑞物依天之命作為九錫以顯揚三君之景光于無窮部使者與郡縣吏虔上之命夙不敢懈經始　　　　年正
月九日粵崇寧五月八月十五日告成重門夾　　　　　萬福殿以祠三茅君柬為景福萬年殿以祠皇帝　　　　　　　飛天法輪以藏恩賜之書傍為崇寧閣以奉　　　　　　　參列多勒宸翰虹光寶氣仰薄璿極天龍共瞻林壑　　至於鐘閣醮壇齋房燕室亦無一不協于度總四百有餘區高明傑大工盡其技金碧丹堊之飾熒煌昭爛于崇岡秀嶺之上煙霞霏微草木蔥蒨望之若神變幻化莫可圖寫即之肅然若雲車風
馬往來於空曠有無之間不可得而知也可謂盛矣臣謹按句曲山於仙經為金壇華陽之天山川神秀據東南一都會漢晉以還世著靈蹟往往禁樵牧營館御以祈福祥本朝尊奉之儀務隆典則而山為見符命靈光仙籟慶雲紫氣合於圖牒者史不絕書然臣嘗謂寶玉神鼎金菌紫芝皇天上帝實藏之茲山所𢌿付後世太平有道之主苟匪其時不虛其應而歷代方士隱人弗揣其本徘徊巖阿冀幸遭遇良足憫笑至聞華陽有司命之
庭則又築室廬欲據其勝結構相望而終莫得其處逮元符既建巋然居積金之下深崦長谷蒼崖翠壁隱見斷續臣僕而朝然後知天作而地藏之蓋有待也恭惟皇帝陛下聰明睿智得於天縱孝悌之行通于神明自初紹服駿惠前烈改元命曆具著聖意延登同德以熙天功罷黜奇衺用勸多士朝廷既治蠻夷率服頌聲已作協氣自應天高地下日星明潤河不怒溢委蛇而流坤靈效珍成我帝鼐薄海內外獲蒙豐年盛德大業顯著如
此方且精思於清靜無為之學屈己於巖穴有道之士增築殊館以迎三神之釐是宜無疆之祚集于一人億萬斯年永作民主所謂寶玉神鼎金菌紫芝殆將薦于帝廷享于宗廟以昭明應而積金清淑之氣蜿蟺扶輿磅礡鬱茀亦欲產祥儲休膚寸而合燕及四海若時雨彰示方來為國福地嗚呼斯實聖時甚盛之舉萬方黎庶瞻望驩呼不能嘿己者臣愚不勝惓惓忘其固陋昧死上獻元符觀頌頌曰
於皇上帝傅臨萬國分奠山川以相有德巖巖積金曲水之滸仙聖所宅望彼吳楚河圖幽贊我不敢誣達時休明迺錫之符秦人矜夸鼓鐘山顛神不報享瘞璧而旋降及近世祠祝日勤飆馭寥寥亦莫或聞我營元符冠冕林麓欽崇三真百靈懷服乘彼白雲陟降帝所無以致之孰為來者崇寧之政視古無前有不吾信酌民之言乾運其剛離麗其明先訓是若大猷是經校姦屏偷賞信刑威群公庶尹千載一時士敏于學吏恪其職除我
戈矛長我黍稷外攘內修咸底厥緒啿啿群生式歌且舞彼蒼匪高有聽在下申命百神錫以純嘏華陽之天密邇靈囿流慶隤祉益不敢後卿雲之下靈芝煌煌鳴鶴飛舞來獻其祥太史占之實應壽考媚茲一人後天難老皇帝曰嘻朕何私焉斂時五福播之黎元群臣拜手天子萬壽越彌億年作民父母明明天子事帝以實有道是遵無文咸秩符貺荐臻不忘齊栗明明天子景命維新置我神器不震不騫德音孔臧與世永延山積而高
川至而增並受福祿日維不勝垂拱儲神監于太清
子／宗教／正統道藏／洞真部／記傳類／茅山志／卷之二十七　火三／錄金石篇　八／元碑／崇禧萬壽宮記(P.第09冊　288-1)..[上海涵芬樓影印本]
崇禧萬壽宮記從仕郎鎮江路錄事致仕王□疾為文前翰林學士承旨榮祿大夫知制誥兼修國史趙孟頫書并篆題
華陽洞天自三茅君以神道設教瑞人神士
不可梯接者代有其人歷考其間惟隱居陶真人立館以處高弟所以啟佑其後人者為最盛今之崇禧觀隱居曲林館也唐貞觀間太宗以昇真王真人有潛藩之舊且嘗師事隱居遂建太平觀以居之賜田與山贍其學者飧錢餔粟用給所轄宮觀十有二宋政和三年始分田以給之使自養其弟子具載山志宋改太平觀為崇禧揭虔妥靈有盛無斁式克至于今日廣殿脩廊弘弘䡾䡾榱題牖桷之飾旛華香火之供千餘年間其崇奉未
有如此之盛者也於皇三君威神在天陰騭默相華陽道𣲖如魯洙泗世有升降道無升降時有顯晦道無顯晦陶真人之於三君也神交泬寥之上王真人之於隱居也心授問答之間綿綿延延往過來續千載如一日皇元肇興天兵南渡神明所扶壇宇如故心遠鄒君道元若造物者擬其人為時而出叫閶闔於九天之上上方偃武修文以清靜為壇以慈儉為宇垂意玄教命鄒君道元掌教事盡護諸山厥後東澗洪君宗源復陽楊君元
澈碧泉蔡君德溥繼繼承承用保有累朝之寵命皇慶初元春南塢陳君志新入覲上覿天光於清都紫微之間承九重之殊渥荷真人之美名上賜金欄道衣以為身章延祐四年南塢君私竊自念崇禧道場自昔緫轄諸山實為
上帝垂休儲祉之所不有以表章之何以名有尊乞陞崇禧為宮白之集賢諸公以其事聞于朝嗣歲陛辭還山上復降香以榮其歸延祐六年八月二十二日玉音自天而下賜
號曰崇禧萬壽宮玄教大宗師上卿大真人張公嗣師掌教真人吳公與有功焉是日也榮光異氣上燭層霄崇山崚嶺咸有矜色真人陳志新率羽士稽首再拜於道之左對揚休命曰明明天子萬壽萬年實與太元司命君自混沌溟涬開闢之始赤明龍漢浩劫之前俱以願力裁成輔相以左右民雖今昔殊時幽顯異跡其受命於
皇皇后帝則異世而同符也於虖休哉既而冠巾之眾如出一口而祝之曰陳真人自隱
居陶真人立館以來既嘗為太平觀矣又嘗為崇禧觀矣上賜今額甚盛舉也他日秉國史之筆者繫年繫月繫日大書之曰改觀為宮自真人陳志新始其皇恩如天將何以報塞耶惟我真人在帝左右必敬必恭蚤夜以思弼成玄功庶其有以答君師寵綏之造而真人亦有無窮之聞真人曰三君之靈也吾皇之賜也臣何力之有焉敢不敬恭以從祝規延祐七年夏四月南塢君俾去疾紀其事以傳方來去疾謂必有山玄卿其人而後為
新宮銘草野之文何足以紀盛事辭不獲命迺舉前說為之記而又熏沐繫之以詩曰
自有宇宙有此山開山者誰高辛氏耿耿祉哉太元君天之輔相民怙恃曲林舊館陶真人潛德幽光發千祀山圖飛上
天皇家雲漢分章來萬里煌煌崇禧萬壽宮巨扁鸞飛羲獻字鳳歌鶴舞鏘鈞韶山川鬼神共懽喜物不疵癘年榖豐乾坤清夷風日美皇帝怡愉奉太皇萬年億載自今始元至治元年正月十有五日建
子／宗教／正統道藏／洞真部／讚頌類／三洞讚頌靈章／卷下　鳥十／宿命因緣頌(P.第09冊　472-1)..[上海涵芬樓影印本]
宿命因緣頌
不殺得長壽無痛常離苦一切受天位身安得所怙不盜常清貴自然錢財聚七寶為宮殿歡樂當安人不淫則不亂身體常潔清所
生當端正行德自聰明不欺口氣香言語常忠貞所說出元道談論使功成滴酒不過口無有謬誤事常願見筆實得使天人侍壽終昇天堂二十五神迎萬福自來降光影恆煌煌
子／宗教／正統道藏／洞真部／讚頌類／三洞讚頌靈章／卷下　鳥十／沖妙先生朝天讚頌(P.第09冊　473-2)..[上海涵芬樓影印本]
沖妙先生朝天讚頌
上帝降命聖筭綿長金枝挺秀玉葉彌芳五星順序七曜垂芒赫赫煌煌空洞靈章福我聖皇寶祚無疆天清地寧萬宇輝光
子／宗教／正統道藏／洞真部／讚頌類／三洞讚頌靈章／卷下　鳥十／沖妙先生朝天讚頌(P.第09冊　474-2)..[上海涵芬樓影印本]
沖妙先生朝天讚頌
上帝降命聖筭綿長金枝挺秀玉葉彌芳五星順序七曜垂芒赫赫煌煌空洞靈章福我聖皇寶祚無疆天清地寧萬宇輝光
子／宗教／正統道藏／洞玄部／本文類／太上洞玄靈寶宿命因緣明經　字二(P.第10冊　434-1)..[上海涵芬樓影印本]
道君曰諦聽吾戒思吾苦言今為汝曹具說要妙其德之應事唯有六一者慈心不殺群生養活萬物一切濟度令得安全二者受念賢良不行盜心唯欲布施濟卹窮貧三者執心貞潔專念精進棄遠聲色不犯法戒四者誠信敦篤不妄欺人謹口肆過不為貪濁五者不妄醉酒干穢清賢六者執心畏敬躬信
有道行此六事得生天人之上優遊飛仙衣食行廚為人所尊得為師友爾時之慶道常頌曰
不殺得長壽　無痛常離苦　一切受天位
身安得所怙　不盜常清貴　自然錢財聚
七寶為宮殿　歡樂當安人　不淫則不亂
身體常潔清　所生當端正　行德自聰明
不欺口氣香　言語常忠貞　所說出元道
談論使功成　滴酒不過口　無有謬誤事
常願見華實　得使天人侍　壽終昇天堂
二十五神迎　萬福自來降　光影恆煌煌
子／宗教／正統道藏／洞玄部／本文類／太上洞玄靈寶八威召龍妙經／卷上　乃七(P.第10冊　597-1)..[上海涵芬樓影印本]
立秋日召文用白素六寸書如上法
煌煌太白宿　苕苕崚嶒嶺　龍王決天河
諸海一時并　三十二天真　各佩威龍經
以過後龍漢　學者登玉清　觀行吐毒狩
漱芬灌冠纓　浩浩無窮崖　幽遼遠大靈
子／宗教／正統道藏／洞玄部／本文類／上清洞玄明燈上經　乃十(P.第10冊　618-1)..[上海涵芬樓影印本]
太極真人曰若禮燈王及行燈其頌如左
太哉七寶宮　自然生蓮華　煒燁開夜光
倏欻登太霞　仰觀玄真闕　雲樓鬱嵯峨
流煥曜玄空　催兵徵萬魔　拔苦羅難中
積劫方嬰牙　齋講度七祖　積福潤兆家
太妙出神暉　無形寂無影　邊蕩無界外
豁然普濟往　舉度七玄苦　寥寥睹長靜
拔度五難滯　應感乘雲上　明燈徹十方
冥漆無不朗
赫赫玄真堂　煌煌映十方　寥豁沈塞開
洞釋眾難身　七祖三塗解　無復憂惱患
綠蓋映十方　飛舉披雲波　神燈藹九冥
燭朗攝山阿　梵身六會宮　世世為仙家
虛煙咸宿緣　福降消萬魔　苦魂應感散
水離於流沙
積禍不知巳　豈是一日愆　七祖受此殃
長在河海間　上真念是苦　虛心九重門
稽首禮玄燈　度名東華宮
右禮王竟便行燈頌十九首如左
千真朝瓊闕　朗徹洞虛空　仰存無為尊
飛霞戲雲間　清靜無滯難　身生七寶光
我為海船師　故能釋三羅　夜光通幽谷
苦身洗蕩開　虛煙散八極　朗照入太微
禮誦無上教　福慶真巍巍
飄飄結落通　寂寂滿八丘　三秦生雲影
虛無雙太元　洞觀極十方　逍遙散苦軀
飛輪藹太空　無形亦無跡　縱洛任飛輪
蕭蕭超界外　被褐詠夜光　諸天悉勝太
罪福不由他　量自由爾身　積功若不早
晨夜建福田　歸命無為道　終當見正真
煥爛明光暉　朗徹無隱深　赫耀絕冥外
福降積福遷　庠序觀十方　普濟一切人
嚴我玄真轡　攜手擎玉符　明燈扣瓊鍾
應響已得無　一日見三達　釋我積世憂
遷延七寶宮　迴輪曲嶽阿　息駕綠蓋房
豈知年歲多　漱吸金液精　萬劫方嬰丹
下看榮競中　不解可柰何
玄暉映曲谷　豁朗徹淵泉　暢映流鬱交
纏繞盈酆山　七祖反胎生　長安五色宮
蓊藹亭空曜　鬱勃入太清　天狩左右使
迴輪歸南傾　怳惚九載外　暫超石啟靈
七祖獲胎仙　南宮更受生
飛輪藹空洞　眄觀千百仞　理悟齊一揮
聚煙吸然散　身輕體無為　四朗應景煥
地獄三惡道　悉得脫籠絆
嘯歌九玄臺　崇嶺凝凄凄　心理六覺暢
自棄塵濁緣　流霞耀金室　虛堂散玄暉
積感致靈降　形單道亦分　倏欻眄萬劫
豈覺周億椿
秀圃蔚神階　朱瓊緯綝流　風鼓空同玉
棲翳虛鳳鳴　紫煙纏曲宇　丹暉繞綠軿
飛旗鬱玄蓋　羽節耀紫清　澄景九霄際
遨遊戲鳳城　顧看榮競子　一樂同朝生
騰轡控玄暉　晏景洞野外　流浪尋靈人
合形慶霄際　手披朱玉戶　朗若神沖泰
金闕鬱嵯峨　清影無塵穢　解旍玄閬臺
適我良願會　脫徙三塗難　保鍊固年邁
智慧起本無　朗朗超十方　結空峙玄霄
諸天挹流芳　其妙難思議　虛感真寔通
有有無不有　無無無不容
智慧常觀身　學道之所先　眇眇入玄肆
自然錄我神　天尊常擁護　魔王為保言
晃晃金剛軀　超超太上仙
智慧生戒根　真道戒為主　三寶由是興
高聖所崇授　汎此不死舟　倏欻濟大有
當此說戒時　諸仙來稽首
子／宗教／正統道藏／洞玄部／神符類／太上靈寶五符序／卷上　衣一／食日月精之道(P.第10冊　730-1)..[上海涵芬樓影印本]
中黃老君曰子既知身藏之神名又當知天地父母赤子之家五城十二樓真人祕之於太清玄和之府叢霄之觀非有仙錄者不見其篇矣甪里先生口傳之訣於華子期有欲知天地父母赤子三一也天一在華蓋下人一在斗戶地一在日月所遊三一煌煌如明珠子不守之生復何求又地一在日月所遊人一在斗戶天一在華蓋下元氣翩翩相引也神龜在中正頗俄子欲得之當問我一之
所在安在茲不但守雄復守雌一在無形甚難知子不知一萬事失大如雞子黃其色如甘橘出為半入為一子能守之萬事畢三一者身上之三宮也頭心臍謂之三宮也既已知天地父母赤子之家五城十二樓真人須當知服神丹金液太陽流珠太一必為三天宮人子不服此三元虛自苦耳
子／宗教／正統道藏／洞玄部／威儀類／靈寶領教濟度金書／卷之十　伐一／讚頌應用品　一開度祈禳通用　一／大步虛詞(P.第12冊　141-2)..[上海涵芬樓影印本]
大步虛詞
稽首禮太上　燒香歸虛無　流明隨我回
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想明玄覺　詵詵巡虛遊
旋行躡雲綱　乘虛步玄紀　吟詠帝一尊
百關自調理　俯命八海童　仰攜高仙子
諸天散香花　蕭然靈風起　宿願定命根
故致標高擬　歡樂太上前　萬劫猶未始
嵯峨玄都山　十方宗皇一　岧岧天寶臺
光明爓流日　煒燁玉華林　蒨璨耀朱實
常念餐元精　鍊液固形質　金光散紫微
窈窕大乘逸
俯仰存太上　華景秀丹田　左顧提鬱儀
右盻攜結璘　六度冠梵行　道德隨日新
宿命積福慶　聞經若至親　天挺超世材
樂誦希微篇　沖虛太和氣　吐納流霞津
胎息靜百關　寥寥究三便　泥丸洞明景
遂成金華仙　魔王敬受事　故能朝諸天
皆從齋戒起　累功結宿緣　飛行凌太虛
提攜高上仙
控轡適十方　旋憩玄景阿　仰觀劫仞臺
俯盻紫雲羅　逍遙太上京　相與坐蓮花
積學為真人　恬然榮衛和　永享無期壽
萬春奚足多
大道師玄寂　升仙友無英　公子度靈符
太一捧洞章　舍利耀金姿　龍駕欻來迎
天尊盻雲輿　飄飄乘虛翔　香花若飛雪
氛靄茂玄梁　頭腦禮金闕　攜手遨玉京
騫樹玄景園　煥爛七寶林　天獸三百名
獅子巨萬尋　飛龍躑躅鳴　神鳳應節吟
靈風扇奇花　清香散人襟　自無高仙才
焉能耽此心
嚴我九龍駕　乘虛以逍遙　八天如指掌
六合何足遼　眾仙誦洞經　太上唱清謠
香花隨風散　玉音成紫霄　五苦一時迸
八難順經寥　妙哉靈寶囿　興此大法橋
天真帝一宮　靄靄冠耀靈　流煥法輪綱
旋空入無形　虛皇撫雲璈　眾真誦洞經
高仙拱手讚　彌劫保利貞
至真無所待　時或轡飛龍　長齋會玄都
鳴玉叩瓊鐘　十華諸仙集　紫煙結成宮
寶蓋羅太上　真人把芙蓉　散花陳我願
握節徵魔王　法鼓會群仙　靈唱靡不同
無可無不可　思與希微通
子／宗教／正統道藏／洞玄部／威儀類／靈寶領教濟度金書／卷之十五　伐五之一／科儀立成品　四祈禳開度通用　四／禮金籙燈儀(P.第12冊　172-2)..[上海涵芬樓影印本]
伏以碧落光浮影上搖於河漢玄虛彩轉芒
遙映於虹霓奕奕神燈煌煌靈景謹遵金籙品格肅建然燈威儀於四面中央然九燈以照九宮為齋主度九宮災厄成九宮仙君伏願業山煙散定水光凝九壘書勤奏仙名於太赤五靈度苦削罪性於女青稽首皈依虔誠讚詠
九五分立　天地開張　玄光潛伏
太陰太陽　明我華燈　上照九宮
玄夜開朗　我願吉昌　和願得長生
子／宗教／正統道藏／洞玄部／威儀類／靈寶領教濟度金書／卷之二十七　罪二／科儀立成品　十六祈禳開度通用　十六／分燈儀(P.第12冊　248-2)..[上海涵芬樓影印本]
臣聞三寶神光闢重泉之幽暗九霄靈景廓列壘以乘晨顧矜鬼趣之幽寥必藉神輝而照燭煌煌金炬流華昭象於虹霓奕奕銀缸度影高搴於河漢潛分帝所廣映神鄉宜乘三極之靈芝克耀十華之麗色見前清眾謹為分輝
流光法界天尊
遍照內外　　明燈頌旋遶
正一陽光　燄上朱煙　開光童子　一十二人
洞照天下　回及我身　百邪摧落　殺鬼萬千
光明朗徹　達真通靈　昇入無形　與道自然
和願得長生
子／宗教／正統道藏／洞玄部／威儀類／靈寶領教濟度金書／卷之四十七　周二之三／科儀立成品　三十六開度黃籙齋用　六／九朝行道儀　第二日晚朝／重稱法位(P.第12冊　369-2)..[上海涵芬樓影印本]
重稱法位
具位臣某與臨壇官眾等謹同誠上啟
虛無自然元始天尊無極大道太上道君太上老君高上玉皇十方已得道大聖眾至真諸君丈人三十二天帝君玉虛上帝玉帝大
帝東華南極西靈北真玄都玉京金闕七寶瓊臺紫微上宮靈寶至真明皇道君三十六部尊經玄中大法師上相上宰上保上傅太平下教二十四真人西城總真王君太乙真人東嶽上卿司命茅君定錄保命二真人名山洞府得道神仙三界官屬一切真靈臣聞道分太極北都司禁魄之名運啟神霄南昌著煉魂之訣開丹庭之流火策玄治之黃華坤兔凝輝坎虎升而方諸湛湛乾烏耀彩離龍降而陽燧煌煌混融二五之精配合一三
之粹磨礲陰翳變化陽靈陶生死以仙飛鑄天人而作聖今齋主某稟資劫劫賦命生生妄境周流尺宅溟濛於惡垢迷途展轉寸田跋疐於客塵履紛穢而弗思棲昏霾而罔覺罪盈禍應墮積夜之幽寥報盡冤尋歷重泉之沉寂凡死後形淪於陰地皆生前心背於陽天匪憑變煉之功曷復輕盈之舊聿嚴圭宇肆啟瑤壇流梵唱於諸天降靈輝於十極伏冀金符召制玉敕頒飛降水火之真精廓陰陽之妙炁南閻彩映鬱儀騰九鳳之輝東
井光浮結璘降五龍之瑞為煉除於陰翳俾澡雪於陽塵炁返故根表裡之冰壺月瑩神還舊質前後之神觀風清普攝群靈遍提萬類還元返本永超劫會之期出有入無常享太平之運心無苦惱身有光明蒙菲采之不遺旌葵忱之無斁齋主某道風邃整德日沖怡聖翊襟懷七世之訟殃雲散神扶起處三生之冤債冰鎔廓庭院以開春舒簾櫳而耀晝上願圓清廣覆方厚晏安日月澄輝彗虹歛彩息狼烽於四鄙絕蝗稼於八荒皮服弁
服之徒占風慕義火食粒食之眾就日歸仁舞干羽以敷文畫衣冠而示象百昌樂育庶物熙和則上明天尊大慈之化下副臣等皈命之誠謹啟以聞
子／宗教／正統道藏／洞玄部／威儀類／靈寶領教濟度金書／卷之一百三十六　問五／科儀立成品　一百二十五祈禳通用　一／分燈儀(P.第13冊　127-2)..[上海涵芬樓影印本]
靈寶領教濟度金書卷之一百三十六　問五
洞微高士開光救苦真人甯全真　授
靈寶通玄弘教水南先生林靈真　編
科儀立成品祈禳通用
分燈儀
法師詣三寶前
具位臣某誠惶誠恐稽首頓首再拜奏啟太上無極大道玉清聖境元始天尊上清真境靈寶天尊太清仙境道德天尊恭望
道慈俯垂省錄臣聞陰陽剖判陽光高映於
玄虛晝夜循環夜色低迷於寥廓況居濁世動涉昏衢非陶三景之靈芒曷破十華之幽暗是以帝師曲憫仙聖弘慈散燄流光藹琅音於回耀垂華示象楊玉籟於明燈金籙著消災懺罪之儀瓊房隱內觀求仙之旨中華五臟外燭百形上晃朗於層霄下陸離於寰域祛陰開夜續晝還陽巍巍妙用以難明赫赫神功而普被今齋主某崇建某齋遵依科範建立玄塲敷蓮炬於十門列蘭膏於四界紫宸請命希垂無極之神輝丹闕疏恩冀削
有生之陰障伏願玉毫遠照金相流華仗三氣之真符按九光之聖彩煌煌散景太空之星斗交羅燦燦凝煙遙漢之虹霓隱映亘天徹地遣暗生明迎陽福以召禎祥驅陰符而度厄難由茲慧燭遍照迷途躡空洞以仙飛形神俱妙感虛無而朗徹性命合真加持燈光稱揚寶號
大聖道寶天尊
大聖經寶天尊
大聖師寶天尊
法師秉燈在手宣明燈咒
元始開圖　九陽吐精　虛無一炁　光耀天經
流明太空　日月華燈　羽章披朗　蕩蕩玉清
金華映霄　玉芝自生　降光照夜　朱陽煥升
玄精隱伏　華象開明　神燈洞景　離羅長庚
削滅九陰　輝光散英　上徹福堂　下燭幽扃
中明室宅　罪滅福興　八景齊到　萬願咸并
魂魄自然　通真達靈　卻除死籍　注上生名
消災除厄　邪怪潛形　度身仙籍　七祖飛騰
神明侍衛　流慶家庭　華燈一照　身宅光明
和與道合真
祖炁凝華運二儀而成象靈光轉燭亘八極以流精飛芒煥爛於銀缸舒燄熒煌於玉樹廓清陰暗開朗晨輝承鬱儀陽燧之華接元始圓光之象散一為萬燈燈相續以無窮自表及中景景俱明而莫盡妙哉利益至矣莊嚴今將依按玄科輝明丹炬仰祈霄造俯軫愚衷稽首皈依分燈如法
法師以紙撚點燈在手宣明燈咒
大道凝輝　丹霞散陳　炎精童子　洞煥朱煙
照映室宅　削滅妖氛　今日大慶　萬象晶熒
群陰潛伏　幽暗開明　靈光所被　夜景澄新
神燈華燦　朗徹三辰　煌煌滿巵　灼爍重昏
開陽消陰　沉翳和溫　普映內外　丹精上聞
金童侍香　素女通靈　扶衰度厄　正魄安魂
落落開張　上照諸天　梵炁彌羅　下達黃泉
災凶辟斥　斷塞邪源　祖玄欣慶　希陽乘晨
我身光明　洞達無邊　功沾一切　生死蒙恩
和與道合真
點燈
道生一一生二二生三三生萬物見前清眾請為分輝
流光法界天尊
太上散十方　華燈通精誠　諸天皆赫然
諸地悉朗明　我身亦光徹　五臟生華榮
炎景朝太虛　遐想通玉京
旋繞　　立班
向來然燈功德悉已周圓伏願齋主某心燈熒徹性燭澄明九厄三災遂燼花而削落千祥萬福隨燄蕊以舒長松柏貞堅芝蘭秀發
樂壺天之不夜融福地以長春民欲有孚帝恩無外俯窮九壘旁徹十華均離幽暗之鄉永化光明之界稽首皈依無極大道志心稱念燈光普照天尊和不可思議功德
子／宗教／正統道藏／洞玄部／威儀類／靈寶領教濟度金書／卷之一百三十九　問七之一／科儀立成品　一百二十八祈禳通用　四／周天燈儀(P.第13冊　147-1)..[上海涵芬樓影印本]
向來關祝周天星燈一座並已周圓伏以三垣列舍昭昭設象於金經二景五靈奕奕流形於玉緯開光善瑞兆顯災符大而有國有家或禮樂刑政之變微而若民若庶或兵荒水疫之憂自非近景貺以承天休曷克闡嘉猷以脩人事今醮官某潔澄五體凝湛一心念戴玄履黃允藉攜持之聖力而攄丹旌素莫酬化育之神功爰建蘭塲肅脩蕊範雲旂縹緲瞻珠座以馳神風蓋徘徊望瓊闕而稽
首燄燄想周天之宿煌煌如帀地之星福逐光騰災隨燼落伏願醮官某道心開發德性昭明插架籤香七葉溥絃歌之化堆床笏滿五枝垂文獻之芳學詩學禮之優遊潤屋潤身而茂悅卿雲耀彩瑞露凝甘凡圖形於端倪均超跡於覆載拳拳有禱切切無為稽首皈依志心稱念福生無量天尊長生保命天尊消災解厄天尊和不可思議功德
子／宗教／正統道藏／洞玄部／威儀類／靈寶領教濟度金書／卷之二百三十五　愛九／科儀立成品　二百二十四十迴度人齋用　一／第一時陞壇／三啟頌第一首歸位(P.第13冊　678-1)..[上海涵芬樓影印本]
三啟頌第一首歸位
臣聞上無復祖凝道炁以彌羅中有度人耀神光而洞煥妙義消除於障難玄章束縛於
魔靈欲藉提攜敢忘修誦今有齋主某崇建道場消災謝過請福延生臣等謹率見前清眾陞壇行道燒香散花轉誦太上洞玄靈寶無量度人上品妙經人各一過特為齋主某禳謝東方無極世界一切玄司辟斥冤愆增延福壽蠲消災厄成就吉祥仰冀高明俯垂鑒察清眾運誠平坐如法
平坐讚　　靜念如法
請轉寶經　寂寂至無宗
經題　　　轉經畢
度人無量天尊
仰惟三境高尊十華上聖曲回應感特賜證盟臣等向來奉為齋主某轉誦太上靈寶無量度人上品妙經禳謝東方世界一切玄司人各一過咸已周圓伏願青極流恩蒼靈薦祉家膺福慶等萬事於鴻毛身殄災危付千殃於免角歡騰內外澤被公私為如上緣請聖作證
大步虛
稽首禮太上　燒香歸虛無　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下僊不與儔
妙想明玄覺　詵詵處虛遊
過東方　　禮方
懺方　　　宣表
宣關　　　靈符赦罪天尊
某重誠上啟
東方無極飛天神王長生大聖無量度人君伏望真慈俯垂鑒映以今奉為齋主某崇建
妙齋消災謝過請福延生依按經科頒宣符命告下東方無極世界一切玄司俾齋主罪業消除災衰洗蕩福壽資命善果臻身伏望誕錫慈觀洞垂淵聽一如浮黎侍座之日不忘元始度人之言嘯命飛天使者承領符命敬為頒行庶得天衍祥禧地除災咎常居吉慶永處福齡所有真符謹當宣告
宣符　　宣關　　飛空步虛頌
出堂頌
子／宗教／正統道藏／洞玄部／威儀類／靈寶領教濟度金書／卷之二百六十五　黎九／卷之二百八十三　伏一／存思玄妙品　二開度祈禳通用　二／請杖破獄(P.第14冊　400-2)..[上海涵芬樓影印本]
請杖破獄
啟白畢真人自赤天中作用升元始前面奏請杖破獄事意見元始欣悅允請坐五色獅子之座羣仙侍衞口吐五色神光與眉間白毫光相暎下接燈光即傳光燭所點者照耀天地真人遂辭元始歸赤天中然後宣咒畢法師以左手就元始前以符燭傳光自執之然後吟偈以符燭付侍燈執之立左次存元始身畔有玉童執九節杖宛如金玉所造勢若虯龍祥光逩耀其杖頭有符旛下垂珠網流蘇五色神光下暎宣咒畢法師以左手就
元始前取杖自執之然後吟偈以杖付侍香執之立于右次華夏贊引執燭向前杖次之法師又次之至太一前啟白畢侍燈點燈啟聖法師兩手玉清訣存我頂中元始在寶珠之中即泥丸宮光明照耀諸天諸地洞徹表裏萬聖千真浮空而來俱入珠中跪于帝前如聽法狀少頃元始放眉間白毫光自泥丸直下照九幽地獄及嶽瀆曹局即臍下其光所照皆有寶珠宮闕萬聖千真侍從元始坐於珠內中有太一救苦天尊化身億千隨光入諸地
獄拔度幽爽所有諸獄乘太一道炁陽光一時照破頓滅昏濛獄門盡開自兩腎以下腸胃等處酆都北帝與諸冥官列班朝禮立都門外朝禮既畢即有十方飛天神王駕輿而來金童玉女翊衛如儀手執元始符命面承道旨乘光而下入諸獄中拔度幽魂並蒙赦宥雲集酆都宮前證果超脫法師遂焚毀鎖符張門符召破獄靈官宣破獄符先詣東方法師化身為玉寶皇上天尊左侍香執水盂右侍燈執策杖在左右侍行先存東方天尊自玄虛中
來侍衛如式與法師同體默念
三星煌煌元始開光有罪無罪得赦諸方急急如律上生天堂次又念
天地交泰日月合明上衝牛斗下赴幽冥神杖破獄萬類超生急急如律令
咒畢扣齒九通存天尊下至獄所法師手執策杖虛指東方風雷地獄書敕出二字宣東方破獄符次以水灑存本獄器具盡成蓮花獄吏擎拳歡悅受苦眾魂一時解脫次吟本獄偈以獄旛及牌焚之次左手剔破獄訣默
念　神子光丑照中指中文破四指二節死中指二節魂中指一節出離午文剔出
存金光自訣出徧照一方更無囚繫次七方及中央普掠獄盡皆準此惟普掠獄係干囚禁十惡五逆不忠不孝之人不書敕出二字只以杖指之及外四獄只宣符不用策杖破九獄畢法師掐靈寶訣震文執太一天尊符念化形咒化身為無量天尊眾救苦經繞獄自東方玉寶皇上天尊起至俓上元始天法師將懷中所藏破酆都符及回光符各無量
數付眾職對獄焚之飛灰滿室法師默念敕唵吽吒哩現光明三徧
咒畢瞑目存符光與燈光化成百寶祥光下爍諸獄一切罪魂無不解脫次焚酆都山形符念六天策文次存酆都諸獄一時焚盡陰關夜府悉化光明次宣白解冤結科其三塗五苦諸大地獄準此不用化形咒
子／宗教／正統道藏／洞玄部／威儀類／靈寶領教濟度金書／卷之二百六十五　黎九／卷之二百九十二　戎二／旛蓋陳設品祈禳開度通用／總敕呪(P.第14冊　533-2)..[上海涵芬樓影印本]
總敕呪
三星煌煌　元始開光　有罪無罪　得赦生方
急急如上生天堂律令
子／宗教／正統道藏／洞玄部／威儀類／太上黃籙齋儀／卷之二十二　歸二之一／安宅清旦行道／步虛(P.第15冊　388-2)..[上海涵芬樓影印本]
步虛旋遶
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想明玄覺　詵詵乘虛遊
子／宗教／正統道藏／洞玄部／威儀類／太上黃籙齋儀／卷之三十二　歸八／三元清旦行道／步虛(P.第15冊　434-1)..[上海涵芬樓影印本]
步虛旋遶
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想朗玄覺　詵詵乘虛遊
子／宗教／正統道藏／洞玄部／威儀類／無上黃籙大齋立成儀／卷之十七　在七／科儀門　二／古時三時行道儀／太上玉京山步虛之章十首(P.第15冊　785-1)..[上海涵芬樓影印本]
次吟太上玉京山步虛之章十首終篇各唱善一禮出靈寶步虛經
稽首禮太上　燒香皈虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想朗玄覺　詵詵廵虛遊
子／宗教／正統道藏／洞玄部／威儀類／無上黃籙大齋立成儀／卷之三十四　白四／齋法修用門　三／步虛空洞之章十首(P.第16冊　116-2)..[上海涵芬樓影印本]
步虛空洞之章十首并釋
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想朗玄覺　詵詵巡虛遊
子／宗教／正統道藏／洞玄部／威儀類／無上黃籙大齋立成儀／卷之三十六　白六／修奉應用門／回曜飛光頌(P.第16冊　129-2)..[上海涵芬樓影印本]
回曜飛光頌
煌煌滿卮燈　閃爍同月光　反照名回曜
滿空象列星　流光如虹蜺　散豔生蓮華
誤入瓊瑤洞　宛在玉芝房　玉女映玉珮
金童照金裳　萬靈登道岸　眾真聚華堂
龍樓十二轉　晝夜輪光芒
子／宗教／正統道藏／洞玄部／威儀類／太上洞玄靈寶授度儀　化九／弟子自盟文(P.第16冊　542-1)..[上海涵芬樓影印本]
次弟子自盟文
某府縣鄉里某嶽先生洞玄弟子某甲稽首再拜上啟
元始天尊太上道君十方尊神四方已得道至真太上靈寶三十六部尊經寶符高玄大
法師某因緣宿福九天之劫輪轉不滅慶祚所逮輪化所籍得生法門先緣發願仰羨至闚法𨵦大乘心神欣踊自恐腐骸今遭天運推移皇道數行蒙法師某甲所見拔擢開導愚蒙賜臣靈文奉對聖君肉尸惶懼洗除濁穢得侍靈壇俯荷拔擢榮過分表某當勵巳肅體供養尊禮棄情退累志託幽峊長乖世塗唯志丘巖晝夜朝拜思竭愚管庶憑聖文拔度朽骸至心悾慊無有二念不敢違盟負誓欺師慢道有面無心不保劫數某自收罪
考吞聲敢言引某七世父母九玄祖考以為證誓見世生人九族種親以為盟約某自樂仙道時不敢拘迫一日有違生死同淪地獄五道不敢蒙原上告元始下誓五帝身對師寶自立盟誓丹情至心唯蒙矜納臣某誠惶誠恐稽首再拜
次師起立北向左手執真文二錄弟子長跪以右手持信物師叩齒三十六通存五藏之色令備具合成寶蓋之雲羅覆經及師從而祝曰
天書簡不煩道德自備足修之必神仙當復何所欲文耀太無間煥然而朗郁傳授悉依法泄慢墮地獄
次弟子跪九拜三起三伏奉受真文帶策執杖禮十方一拜從北方始東迴而周訖想見太上真形如天尊象矣畢次師起巡行詠步虛其辭曰
稽首禮太上　燒香歸虛無　流明隨我迴
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀大漠
天樂適我娛　齊馨無上德　下仙不與儔
妙想明玄覺　詵詵乘虛遊
旋行躡雲綱　乘虛步玄紀　吟詠帝一尊
百關自調理　俯命八海童　仰攜高仙子
諸天散香華　翛然靈風起　宿願定命根
故致高摽擬　歡樂太上前　萬劫猶未始
嵯峨玄都山　十方宗皇一　岧岧天寶臺
光明焰流日　煒燁玉林華　蒨粲曜珠實
常念餐元精　鍊液固形質　金光散紫微
窈窕大乘逸
俯仰存太上　華景秀丹田　左顧提鬱儀
右盻攜結璘　六度冠梵行　道德隨日新
宿命積福應　聞經若至親　天挺超世才
樂誦希微篇　沖虛太和炁　吐納流霞津
胎息靜百關　寥寥究三便　泥丸洞明景
遂成金華仙　魔王敬受事　故能朝諸天
皆從齋戒起　累功結宿緣　飛天凌太虛
提攜高上人
控轡適十方　旋憩玄景阿　仰觀劫刃臺
俯盻紫雲羅　逍遙太上京　相與坐蓮華
積學為真人　恬然榮衛和　永享無期壽
萬椿奚足多
大道師玄寂　昇仙友無英　公子度靈符
太一奉洞章　舍利曜金姿　龍駕欻來迎
天尊盻雲輿　飄飄乘虛翔　香花若飛雪
紛靄茂玄梁　頭腦禮金闕　攜手邀玉京
騫樹圓景園　煥爛七寶林　天獸三百名
師子巨萬尋　飛龍躑躅吟　神鳳應節鳴
靈風扇奇華　清香散人衿　自無高仙才
焉能耽此心
嚴我九龍駕　乘虛以逍遙　八天如指堂
六合何足遼　眾仙誦洞玄　太上唱清謠
香花隨風散　玉音成紫霄　五苦一時迸
八難順經寥　妙哉靈寶囿　興此大法橋
天真帝一宮　藹藹冠耀靈　流煥法輪綱
旋空入無形　虛皇拊雲璈　眾真誦洞經
高仙凜手讚　彌劫保利貞
至真無所待　時或轡飛龍　長齋會玄都
鳴玉叩瓊鐘　十華諸仙集　紫煙結成宮
寶蓋羅太上　真人把芙蓉　散花陳我願
握節徵魔王　法鼓會群仙　靈唱靡不同
無可無不可　思與希微通
次北向誦禮經頌三首其辭曰
樂法以為妻　愛經如珠玉　持戒制六情
念道遣所欲　淡泊正炁停　蕭然神靜默
天魔並敬護　世世受大福
鬱鬱家國盛　濟濟經道興　天人同其願
縹緲入大乘　因心立福田　靡靡法輪昇
七祖生天堂　我身白日騰
大道洞玄虛　有念無不契　鍊質入仙真
遂成金剛體　超度三界難　地獄五苦解
悉歸太上經　靜念稽首禮
每誦步虛一首訖弟子唱善散花禮一拜畢唱三禮曰
至心稽首禮太上無極大道
至心稽首禮三十六部尊經
至心稽首禮玄中大法師
次平坐弟子向師伏師說元始禁戒弟子句句唱諾弟子某甲自稱名師告弟子唱諾三言之
元始赤書五篇真文上清自然之書九天始
生之靈空洞之章成天立地開張萬真安神鎮靈生成兆民匡御運度保天長存上制天機中檢五靈下策地祇嘯命河源運役陰陽召神使仙此至真之文妙應自然致天高澄使地固安五嶽保鎮萬品存焉元始刻題上帝靈都之館累經劫運而其文保固天根無有毀淪與運推遷混之不濁穢之愈清毀之不滅滅之極明大有之文天真所尊自非勒名帝圖刻簡來生者斯文隱祕莫得窺聞有得之子與三炁長存勤行其法剋致神仙但
精心躬奉家國安寧保命度災掃諸不祥天子侯王奉之致國太平凶寇自夷邊域不爭兆民歌唱普天興隆運推數周正道當行有得之者庶招自然天真妙重九天所祕不得輕泄考罰爾身若弟子應傳經者年限雖未盈五八皆令法信充備依黃籙為三師開度弟子一十九人功德滿足然後得傳寶訣不得非師私相教授若違科妄泄無盟而傳師受四極之考七祖同淪地獄萬劫不原可不慎之可不慎之爾其信焉畢弟子起禮三拜
還伏次授六誓文曰
一誓不輕泄　二誓不猥慢　三誓不妄傳
四誓不口說　五誓不觸經禁　六誓不受財賣道
天尊六誓以質人心人心既固道心亦真不得違誓越盟永受風刀說誓之時先捻香弟子一手指天男左女右畢弟子禮六拜師立誦曰
真道高妙　應感則宣　丹心懇至　有惻上玄
紫文鍊質　神金制魔　豁落威靈　佩之神仙
今啟傳付　誓勿妄言　寶祕真降　泄必禍臻
天科嚴峻　爾其奉焉
畢弟子又禮六拜
次師簡授弟子法位曰太上靈寶無上洞玄弟子某嶽先生某甲弟子長跪受畢退合簡端身稱之禮本師九拜三起三伏肘行膝步訖左行東面向西禮再禮次北次東次南各再禮曰朝四極還復位禮監度三師各三拜
次還讀前謁十分版及五師版依前面方所唯五師向西畢長跪大謝弟子叩頭摶
頰無數其辭曰
太上靈寶無上洞玄弟子某嶽先生臣某等今故燒香叩頭歸身歸神歸命十方無極太上靈寶天尊十鄉諸靈官已得道至真諸君丈人三十六部尊經玄中大法師太上玄一三真人太極高玄法師三天大法師正一真人及三界表裡一切神靈臣等以今傳授弟子某甲登壇告盟希仰太上眾尊濟度之恩原赦臣某師從弟子等自從緣起有身父母依因一切眷屬及得某等干罪萬過并今傳
授置齋以來逮乎茲日違科犯法進止失儀呼名乖忤尊卑越次付度差違特乞大慈開宥不見罪罰伏願恩流即時威播今日且今日寶珠之口有無鞅眾登寶珠之上獲參勝侶乃超虎澗而同至越龍山而俱到證因四果果於向者剋成五願願偶今時所謂珠口不知盈滿水火無以燒沉故今辰男女仰慕鳳輪遠期龍駕凡此智友既各父元父之父同一玄一之一願五眼報勤三明賞德功騁喜泰勤暢休歡恩寢死符福播生錄永始元
始之歌謠長卒不卒之慶抃各使餐能命算食辨形體祐蓋尊卑衛活長少天保信向之男法護至到之女女果紫簡男諧玉牒不朽與赤甫爭能得道共山圖而競解禍路承此同滅福階因慈各興
帝主延昌愛民治國三歸共往四教俱來獄厄長免因緣永絕災惱不起衰患勿生其諸此外隨願各刻求官得官求貴得貴求道得道求真得真所願悉諧所欲咸遂道成天地功濟生靈遍為諸天日月星宿山川嶽瀆龍
王鳥王獸王蟲王萬物神王一切天王在在處處天神地神山水靈祇里域官長凡諸營衛一切吏兵並願即時旋轉俱登妙勝即願七元安度四象無愆天見嘉祥地表靈瑞山開寶牒河出龍圖五芝綠草遍布郊野四方清淨天下太平無邊功德逮及監臨官對執勞隨喜并觀聽男女一蒙有緣同享上福冥資六道慶被四生五苦三惡含靈有識咸蒙蕩沐冠帶天衣適樂自在長結善緣永為法侶從此不退得道為期至於壇主盟身某五
文入體玉符養質神真衛命天書感瑞八會應圖六度常持四行無缺五通仙舉十轉飛騰金剛淨體剋隆聖果稽首十方常住三寶
子／宗教／正統道藏／洞玄部／方法類／靈寶玉鑑／卷之三十　方四／開明幽暗門　二／張門符(P.第17冊　333-2)..[上海涵芬樓影印本]
張門符

呪曰
三清玉勑　光耀九衢　神燈破獄　吏卒準符
鐵城摧毀　銅柱清虛　威靈猛將　六道啟途
釋放罪魂　咸昇玉都　急急如律令
梵九獄符呪
玉清祖炁　罷對幽堂　三星煌煌　元始開光
有罪無罪　得赦某方　寶光煥映　普登天堂
急急如律令
又呪
太上道君　勑付崐崘　神符一下　拔度死魂
勑赦呪
無上玄元　太上道君　教臣行符　照破幽獄
死魂出離　急急如太上律令
右存自己為元始天尊執策杖於各獄勑破之念前呪存地獄化為坦途眾魂乘此
寶光皆得度化次度杖與符侍燈執水盂
灑淨念
茫茫酆都中　重重金剛山　靈寶無量光
洞照炎池煩　七祖諸幽魂　身隨香雲旛
定慧青蓮花　上生神永安
功德金色光　暉輝開闇幽　華池流真香
蓮蓋隨雲浮　千靈重元和　常居十二樓
急宣靈寶旨　自在天堂遊
破獄祕呪玉訣祖炁
唵俱祇知帝阿勒薩曇婆伽婁伐耶婆叱吒
吽訶
子／宗教／正統道藏／洞玄部／方法類／太極祭鍊內法／卷下　此三(P.第17冊　512-1)..[上海涵芬樓影印本]
人之飢者以食為力貧者以財為力辦世間事以福為力獨天上天下千生萬劫冥冥之中以德行為力三界鬼神見愈有德行者巍巍煌煌身形愈大或發一善念其人即如仙
如真如日如月鬼神見絕無德行者幽幽黯黯身形愈小或發一惡念其人即如虎如蛇如土如塵人不見之而鬼神見之活時在外之身固未變其形而活時在內之心實已變其形矣可不懼哉不修德行而欲濟眾生者如以一髮之力欲引千鈞之石又如盲聾者語人以五色五音終成謬誤又如貧窶之人誓欲與人千金卒無有也自己之飢寒尚不救又焉能與人以富貴哉無德行而祭鍊者類是三教皆以見道為主德行為先道家不
得已而有法傳焉有十分德行則一分之法為十分之用或無德行雖欲以十分之法為一分之用亦不可得皆隨我德行高下之分數而為種種道術高下之分數也祭鍊亦然老子關尹列莊皆以見道為主次言德行初未甞及乎法今人行一切法堅謂我得某人直下真派作用符呪頗異於人竟委德行弄法術殊不悟皇天無私惟德是輔道尚不可恃而為道乃欲恃法而為法誤矣古今神仙見道明白德行無虧正不待法而為用一話
一言天地自然感應果何法之有哉法者道之查滓為世間中下品人設豈不見宋景公發一善言而熒惑退舍黃承事王自量德行可敬自然感動天地神明初未甞行法也太上曰寧一日持戒為道德之人而死不忍百歲犯戒而生持戒者上補天官尸解升仙世人雖為王公上至帝王脫有重罪無益鬼神大抵學道學仙當持戒行如一團玉動靜語默皆合正理念念與道相應老子曰修道非難奉戒難耳能以持戒而入道者天上天下
皆重之淫欲最為敗壞德行損耗精神之源絕之為上須養太和以實元炁乃可鍊陽神而度陰魂則陰魂得所藉而生光明先當行忠孝以動天地戒殺害以解寃讎先立其大者使鬼神有所欽敬然後可以為之師法全在陰功德行示為表率然後可以造化超其精神非在區區宣讀之間而為祭鍊也儻或不然謾設一盂之食而召之餐誦空言以從事譬如父母之於子或養之而不教之反誤其終身今日亦餐明日亦餐果何益其前程
哉祭鍊之說亦如是今人祭鍊幽魂只得飲食縱行祭鍊實未甞拜鍊度更生之恩行祭鍊者精神不全德行未備又不得造化之妙一次祭之一次來十次祭之十次至只是施之飲食而不度之超升至有祭之不誠者深誤其望愁哭於幽陰中彼不得超度者我無道德也他祭鍊法雖未盡善苟其至誠確乎不可拔亦可以召近處數十遊魂歆享終不能破地獄召有拘繫之罪魂僅得食以充一時飽隨即飢渴仍留滯於幽陰間終不得超
化以無水火鍊度之妙莫得升南宮受更生之恩或無火鈴透泥丸送之上升亦無生天之理捨此法之外只曰祭鬼非曰鍊度所以祭鍊必用水火鍊度
子／宗教／正統道藏／洞玄部／讚頌類／玉音法事／卷下　養三／宣和續降／玉京步虛詞十首(P.第18冊　596-2)..[上海涵芬樓影印本]
玉京步虛詞十首
稽首禮太上　燒香歸虛無　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌冠太漠
天樂適我娛　齊馨無上德　下仙不與儔
妙想朗玄覺　詵詵乘虛遊吟至靈慶及王侯方隱侯字
子／宗教／正統道藏／洞玄部／讚頌類／玉音法事／卷下　養三／宣和續降／五言散花(P.第18冊　601-2)..[上海涵芬樓影印本]
扶桑誕初景　羽蓋凌晨霞　倏欻造西域
嬉遊金母家　碧津湛洪源　灼爍敷荷花
煌煌青琳宮　燦燦列玉華　真炁溢絳府
自然思無邪　俯矜區中士　夭濁良可嗟
瓊臺劫為仞　孤映大羅表　常有三素雲
凝光自飛遶　羽童汎明霞　升降何縹緲
鸞鳳吹雅音　棲翔絳林標　玉虛無晝夜
靈景何皎皎　一睹太上京　方知眾天小
灼灼青華林　靈風振瓊柯　三光無冬春
一炁清且和　迴首邇結璘　傾眸親曜羅
豁落制六天　流鈴威百魔　綿綿慶不極
誰謂椿齡多
子／宗教／正統道藏／洞玄部／讚頌類／洞玄靈寶昇玄步虛章序疏　養八／太上洞玄步虛經詠／第一(P.第18冊　644-1)..[上海涵芬樓影印本]
太上洞玄步虛經詠
第一
稽首禮太上　燒香歸虛瓦　流明隨我迴
法輪亦三周　玄元四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙想明玄覺　詵詵廵虛遊
稽首禮太上稽開也首心也禮體也開心體令太上智慧火燒身相皆盡淨燒香歸虛無者燒消滅也消滅眾相香淨自歸虛
無也虛無非歸於太上太上自歸之故云流明隨我迴我者我即成太上法輪亦三周以此合太上即轉三法輪周竟玄無四大興玄元遂也我之四大隆盛與玄道合常也靈慶及王侯靈智慶合可以養親可以適君可以利物故及王侯也故七祖生天堂煌煌耀景敷也嘯歌觀太漠歌詠靈智之音也一音羅罩觀於太漠之道道合之歡自然合天樂天樂適我娛也齊馨無上德馨受也七祖及君人同我受無上德
也非下仙之儔類故也妙想合眾妙無事故玄覺也詵詵濟濟眾美廵虛而逍遙遊也
子／宗教／正統道藏／洞神部／本文類／太上洞神天公消魔護國經　女三之一／卷下／統御品第三(P.第19冊　133-2)..[上海涵芬樓影印本]
太上洞神天公消魔護國經卷下
統御品第三
老君曰天公者天道公平無私也天父地母玉皇大天帝也天地萬物既備
元始大道退居無為遂命玉皇統御三界覆育蒼生公平無私也命地母為地后勑天官司天曹勑地官司地府勑水官司水府又列四瀆五嶽名山大川洞府福地各勑仙官而主領又遣司命司錄日遊月行年月日時四直使者虛空監察當境主司土地山神分司
列職廵遶天下糾察是非故人間天子法象天地乃於中原建邦設都外布九州百郡四夷八蠻設春夏秋冬四時之官三公九卿文武百僚分司列職統御天下夫天子者非世間之人也稟真元精一之炁歷代降生在仙為上仙在宿為上宿皆受大道玉皇之命承運而下降承運而上昇皆天之歷數也是故北辰在上而眾星拱之天上有帝座星后妃星太子星庶子星三台星內座四輔星諸侯星君基星臣基星民基星文星武星下有萬
物上應萬星天地實大道之子萬物實大道之孫大道為天地之始二儀為萬物之根陰陽升降天地氣通然後播種百穀普濟蒼生大道乾坤功深莫測潛養萬物不德不仁萬物知歸其功不宰故齋直以報大道天地之恩讚曰
天父地母　后土玉皇　天地既立　三清退藏
玉皇承命　統御萬方　天地水府　三官主張
嶽瀆洞府　眾仙之房　司命司錄　日遊月行
年月日時　四直神王　廵遊天下　糾察不祥
人間天子　建國立邦　仰觀俯察　乃搆明堂
法天象地　背陰向陽　九州萬國　四夷遐荒
三台四輔　文武百僚　分司列職　以收萬方
無為無事　凝冕垂裳　上仙上宿　下為帝王
承天歷數　上下無常　北辰在上　三台在旁
后妃太子　諸侯百王　天子穆穆　諸侯煌煌
下育群品　上奉天蒼　功格天地　降福降祥
雲行雨施　普潤無疆　百穀有收　萬物無傷
大濟眾生　千蒼萬箱　大道天地　玄功無量
故設天齋　以賀平康
子／宗教／正統道藏／洞神部／本文類／南華真經／卷之二　貞三／外篇駢拇第八(P.第19冊　377-2)..[上海涵芬樓影印本]
外篇駢拇第八
駢拇枝指出乎性哉而侈於德附贅縣疣出乎形哉而侈於性多方乎仁義而用之者列於五臟哉而非道德之正也是故駢於足者連無用之肉也枝於手者樹無用之指也多方駢枝於五臟之情者淫僻於仁義之行而多方於聰明之用也是故駢於明者亂五色
淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不為駢而枝者不為跂長者不為有餘短者不為不足是故鳧脛雖短續之則憂鶴
脛雖長斷之則悲故性長非所斷性短非所續無所去憂也意仁義其非人情乎彼仁義何其多憂也且夫駢於拇者決之則泣枝於手者齕之則啼二者或有餘於數或不足於數其於憂一也今世之仁人蒿目而憂世之患不仁之人決性命之情而饕貴富故意仁義其非人情乎自三代以下者天下何其囂囂也且夫待鉤繩規矩而正者是削其性也待繩約膠漆而固者是侵其德也屈折禮樂呴俞仁義以慰天下之心者此失其常然也
天下有常然常然者曲者不以鉤直者不以繩圓者不以規方者不以矩附離不以膠漆約束不以纏索故天下誘然皆生而不知其所以生同焉皆得而不知其所以得故古今不二不可虧也則仁義又奚連連如膠漆纏索而遊乎道德之間為哉使天下惑也夫小惑易方大惑易性何以知其然邪自虞氏招仁義以撓天下也天下莫不奔命於仁義是非以仁義易其性與故嘗試論之自三代以下者天下莫不以物易其性矣小人則以身
殉利士則以身殉名大夫則以身殉家聖人則以身殉天下故此數子者事業不同名聲異號其於傷性以身為殉一也臧與穀二人相與牧羊而俱亡其羊問臧奚事則挾筴讀書問穀奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人者所死不同其於殘生傷性均也奚必伯夷之是而盜跖之非乎天下盡殉也彼其所殉仁義也則俗謂之君子其所殉貨財也則俗謂之小人其殉一也
則有君子焉有小人焉若其殘生損性則盜跖亦伯夷已又惡取君子小人於其間哉且夫屬其性乎仁義者雖通如曾史非吾所謂臧也屬其性於五味雖通如俞兒非吾所謂臧也屬其性乎五聲雖通如師曠非吾所謂聰也屬其性乎五色雖通如離朱非吾所謂明也吾所謂臧者非仁義之謂也臧於其德而已矣吾所謂臧者非所謂仁義之謂也任其性命之情而已矣吾所謂聰者非謂其聞彼也自聞而已矣吾所謂明者非謂其見彼
也自見而已矣夫不自見而見彼不自得而得彼者是得人之得而不自得其得者也適人之適而不自適其適者也夫適人之適而不自適其適雖盜跖與伯夷是同為淫僻也余愧乎道德是以上不敢為仁義之操而下不敢為淫僻之行也
子／宗教／正統道藏／洞神部／玉訣類／道德真經註　一／卷之一　知一／能為第十(P.第20冊　126-2)..[上海涵芬樓影印本]
能為第十
載營魄營魄魂魄也人載魂魄之上得以生當愛養之喜怒亡魂卒驚傷魄魂在肝魄在肺美酒甘肴傷人肝肺故魂靜志道不亂魄安得壽延年也抱一能無離乎言人能抱一使不離於身則長存一者道德所生太和之精氣也故曰一一布名於天下天得一以清地得一以寧侯王得一以為正平入為心出
為行布施為德總名為一一之為言志一而無二也專氣致柔專守精氣使不亂則形體能應之而柔順矣能如嬰兒乎內無思慮外無政事則精神不去滌除玄覽當洗其心使潔清也心居玄冥之處覽知萬事故謂之玄覽能無疵乎不淫邪也愛民治國治身者愛氣則身全治國者愛民則國安能無為乎治身者呼吸精氣無令耳聞治國者布施德惠無令下知天門開闔天門北極紫微宮開闔終始五際也治身之天門謂鼻孔開謂喘息也
闔謂呼吸也能無雌乎治身當如雌牝安靜柔弱治國應變而不唱也明白四達言道明如日月四通滿於天下八極之外故曰視之不見聽之不聞彰布十方煥煥煌煌矣能無知乎無有能知道滿於天下矣生之畜之道生萬物而畜養之生而不有道生萬物無所取有為而不恃道所施為不恃望其報也長而不宰道長養萬物不宰割以為器用是謂玄德言道德玄冥不可得見欲使人知道也
子／宗教／正統道藏／洞神部／玉訣類／道德真經四子古道集解／卷之三　過三／跂者不立章第二十四(P.第20冊　219-2)..[上海涵芬樓影印本]
自見者不明
南華經曰駢於明者亂五色淫文章青黃黼黻之煌煌非乎而離朱是已
子／宗教／正統道藏／洞神部／玉訣類／道德真經疏義　一／卷之六　莫六／重為輕根章第二十六(P.第20冊　819-1)..[上海涵芬樓影印本]
雖有榮觀燕處超然
徽宗註曰榮觀在物燕處在身身安然後物可樂
疏義曰莊子曰駢於明者亂五色淫文章青黃黼黻之煌煌此榮觀所以為在物孟子曰四支之于安佚也此燕處所以為在身文王誕先登于岸其身安矣然後臺沼之樂見于靈臺身安然後物可樂於此可見是以雖有榮觀必先以燕處超然也
子／宗教／正統道藏／洞神部／玉訣類／道德真經集註　一／卷之二　靡二／道經　二／載營魄章第十(P.第21冊　626-2)..[上海涵芬樓影印本]
明白四達
河曰言道明白如日月四達滿於天下八極之外故曰視之不見聽之不聞彰布之
於十方煥煥煌煌也
子／宗教／正統道藏／洞神部／玉訣類／道德真經註疏／卷之一　信一(P.第22冊　191-1)..[上海涵芬樓影印本]
明白四達
注言道明白如日月四達滿於天下八極之外故曰視之不見聽之不聞彰布於十方煥煥煌煌也
子／宗教／正統道藏／洞神部／玉訣類／道德真經玄德纂疏／卷之三　使三／載營魄章第十／第二明廣顯治國利佗之行(P.第22冊　353-1)..[上海涵芬樓影印本]
明白四達能無知乎
御註人君能為雌靜則萬姓樂推其德明白如日四照猶須忘功不宰故云能無知乎○御疏帝王既受曆數臨御萬方若能守雌靜則其德明白如日之照四達天下
功被於物不以為功所謂忘功若無知者故云能無知乎○河上公曰明白四達言道明白如日月四通滿天下八極之外故曰視之不見聽之不聞彰布之於十方煥煥煌煌能無知乎無有能知道滿於天下者○榮曰聖人智周萬物明齊兩曜四方皆照為四達也照而常寂光而不曜遺識混心能無知也○成疏明以能照得名白以潔素受稱四者四方達者無礙言聖人空惠明白妙達玄理智無不照境無不通
故略舉四足明八極且寂而能應所以四達應不乖寂恆自無為也○又解云四達者達三界及道境
子／宗教／正統道藏／洞神部／玉訣類／道德真經集義　二／卷之十五　讚四／載營魄章　一(P.第24冊　63-2)..[上海涵芬樓影印本]
河上公曰載營魄營魄魂魄也人載魂魄之上得以生當愛養之喜怒亡魂卒驚傷魄魂在肝魄在肺美酒甘肴腐人肝肺故魂靜志道不亂魄安得壽延年也抱一能
無離言人能抱一使不離於身則長存一者道始所生太和之精氣也故曰一布名於天下天得一以清地得一以寧侯王得一以為正平入為心出為行布施為德緫名為一一之為言志一無二也專氣致柔專守精氣使不亂則形體能應之而柔順能嬰兒能如嬰兒內無思慮外無政事則精不去也滌除玄覽當洗其心使潔淨也心居玄冥之處覽知萬事故謂之玄覽也能無疵不淫邪也淨能無疵病乎愛民治
國治身者愛氣則身全治國者愛民則國安能無為治身者呼吸精氣無令耳聞也治國者布施惠德無令下知也天門開闔天門謂北極紫微宮開闔謂終始五際也治身天門謂鼻孔開謂喘息闔謂呼吸也能無雌治身當如雌牝安靜柔弱治國應變和而不唱明白四達言達明白如日月四通滿於天下八極之外故曰視之不見聽之不聞彰布之於十方煥煥煌煌也能無知無有能知道滿於天下者生之畜之
道生萬物而畜養之生而不有道生萬物無所取有為而不恃道所施為不恃望其報也長而不宰道長養萬物不宰割以為器用是謂玄德言道行德玄冥不可得見欲使人知道也
子／宗教／正統道藏／洞神部／玉訣類／南華真經義海纂微／卷之二十三　立三／外篇駢拇第一(P.第25冊　786-1)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也彼正正者不失其性命之情故合者不為駢枝者不為跂長者不為有餘短者不為不足是故鳧
脛雖短續之則憂鶴脛雖長斷之則悲故性長非所斷性短非所續無所去憂也
郭象註夫有耳目者未嘗以慕聾盲自困所困常在於希離慕曠則離曠雖聰明乃亂耳目之主也曾史性長於仁而性短者橫復慕之慕之而仁仁已偽矣天下未嘗慕桀跖而必慕曾史則曾史之簧鼓天下使失其真性甚於桀跖騁其音辯致其危辭者未嘗容思於檮杌之口而必競辯於楊墨之間則楊墨乃亂群言之主也此數
子皆師其天性直自多駢旁枝各是一家之正以一正萬則萬不正矣故至正者不以己正天下使天下各得其正而已自此以下觀之至正可見以枝正合乃謂合為駢以合正枝乃謂枝為跂以短正長乃謂長為有餘以長正短乃謂短為不足各自有正不可以此正彼而損益之知其性分非可斷續而任之則無所去憂而憂自去矣
呂惠卿註明者謂其自見今以所見為明
是以自見與所見合而駢之也聰者謂其自聞而聲律絲竹皆在外者則是益而多之也故道之所自出率性之自通則天下皆足於己不為有餘也擢德則助長塞性則厭其所生唯其為之太過以收名聲則天下相鼓和之以奉不及之法此曾史之所以枝於仁也道在不言則辯非道也瓦貴鱗比而累之繩貴條直而結之句所以通其讀而竄藏之心貴乎虛而遊於堅白同異之間敝行跬立以喻無用之言如累
瓦結繩然者此楊墨之所以駢於辯也凡此皆非天下之至正彼至正者不失其性命之情則無為自然而無所加損矣
林疑獨註駢於明者為五色所亂不知道在內者可以返視也多於聰者為五聲所亂不知無聲之和非聽所及也枝於仁者仁之散故擢其德蔽其性以收名聲使天下如吹笙鼓簧更相扇動以奉其法常若不及也駢於辯者其辭如累瓦之險其執若結繩之固邪說隱微曰竄句堅執白馬
異同之論分外用力於無用之言此皆多駢旁枝之道非天下之至正天下之至正道德是也道德出於性命之理而已彼正正者正物而不正於物不失其性命之情而萬物之分明矣故合者不為駢枝者不為跂長者不為有餘短者不為不足各任其自然之分則憂無所遣而自去矣
陳詳道註擢德塞性以明曾參仁其親之過史鰌仁其君之過也累瓦結繩危辭敝敝然譽之也聖人無名而枝於仁者收名
聲仁者不憂而仁者反多憂則其去道也遠矣形無駢枝而駢枝生於形非形之常然也道無仁義而仁義出於道非道之常然也形安其常然則駢枝不足為之累故合不為駢枝不為跂道安其常然則仁義不足為之患故臧於其德善於其性而已矣今世之人已陷身於仁義之患且蒿目以憂之是決駢齕枝者也不仁之人復強仁義以饕富貴是決性命之情而為駢枝者也
陳碧虛註駢拇者比五指之數則為不足駢明者以兼倍之性謂之有餘聖人收視反聽以養內映世俗慕離曠之聰明縱耳目於外景以困弊其形骸則離曠為亂耳目之帥矣枝於仁者擢德塞性以收名聲奔馳四方失其真性則曾史為惑人心之宗矣辯之縱橫如累瓦重疊學之愽喻如結繩屈䙡論之眇微者其竄句隱語之謂乎遊之卓詭者其離合是非之謂乎譽之小道者其敝跬不進之謂乎大辯若訥多
言數窮故楊墨為恢詭憰怪之首也夫形性之有餘不足皆非至正之道以所稟正性而能自正者謂之正正若役彼從己役己從彼皆失其性命之情矣合不為駢枝不為跂相忘形骸也鶴脛不斷鳧脛不續無所去憂而憂自去也
鬳齋口義云五色文章古者以養目而莊子以為亂淫即老子五色令人目盲之意離朱用明者也若以為非乎而用明之人則以為是矣多於聰者亦然德性本靜而
強於為仁是擢德塞性使天下簧惑鼓動以奉難行之法也多言而無味者比之累瓦結繩竄改言句以為辯故遊心於堅白同異之間也敝跬勞跂也其言無用而稱譽自喜徒自勞苦也以為非乎則楊墨之徒以為是矣多駢旁枝言皆餘賸之事非至正也正正猶云自然而然不失性命之實理故合不為駢枝不為跂長不為有餘短不為不足此數句即大秋毫小太山之義跂起也有所跂則不平貼自在矣鳧鶴
短長出於本然之性性之所安無憂可去也仁人何其多憂一句堯舜孔孟皆在其中
此段發明前意謂人各有正性性各有良能能各有分量一毫不可強跂故慕離朱者喪其明希師曠者損其聰習曾史者過於仁學楊墨者僻於辯此皆以不足企有餘等而上之攀援無極非天下之至正也彼至正者盡性命之情而無所企羨人安其分物得其宜合不為
駢枝不為跂長短各適而無有餘不足之累世間憂患不待去而自去矣是謂盡己之性而後盡物之性然則全物之樂所以全己之樂也歟竊詳經文纍瓦當是累丸彼正正者宜照上文作至正不為跂當作岐皆傳寫之誤
子／宗教／正統道藏／洞神部／玉訣類／南華真經口義／卷之十一　聲十一／外篇駢拇(P.第26冊　610-2)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以收名聲使天下簧鼓以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此皆多駢旁枝之道非天下之至正也
五色文章青黃黼黻古者以養目而莊子
以為亂淫故曰駢於明即老子五色令人目盲之意離朱明者也若以為非乎而用明之人則以為是矣故曰非乎而離朱是巳多於聰意亦然蓋以禮樂為外物也擢抽也塞猶言茅塞也德性本靜而強於為仁是擢德而塞性也法禮法也不及者人所難及也使人行難行之法故曰使天下簧鼓以奉不及之法簧鼓以言語簧惑鼓動之也以瓦而纍以繩而結事之無益者辯者之多言連牽不巳纍疊無窮而無意
味故以纍瓦結繩比之竄定猶言修改也修改其言句以為辯故曰竄句遊心於堅白同異之間敝勞也跬音企蹻跂也其言皆無用而稱譽自喜徒自勞苦故曰敝跬以譽無用之言若以為非乎而楊墨之徒則以為是矣多駢旁枝猶言餘剩也自然之道本無多端此皆餘剩之事非至正也至正者本然之理也
子／宗教／正統道藏／洞神部／玉訣類／南華真經章句音義／卷之五　習五／外篇駢拇八／養正性命(P.第27冊　27-1)..[上海涵芬樓影印本]
南華真經章句音義卷之五　　習五
碧虛子　造
外篇駢拇八
養正性命
駢步田切並也併也拇音母謂足拇指連第二指也枝指如字崔音歧謂指有歧也而侈昌是切多貌於德德者容德也盜跖謂容美為父母之遺德也附贅章銳切廣雅亡疣也釋名云橫生一肉屬著體也又瘤結也縣疣音尤說文云贅也列於五藏才浪切下同文
云肝木仁也肺金義也心火禮也腎水智也脾土信也夫含識之徒稟生之類仁義之性物皆有之少之與多自然已定雖顏孔相去一分終莫之及況異於斯者乎今性多仁義者必相矜而失性性少仁義者又相企而喪真奔馳於矜企之塗流蕩於是非之境上下夸企豈是道德之正邪若乃人安其性多少之情為一物守其分仁義之理自齊任官各當其材天下无不理矣淫僻匹亦切下同於仁義之行下孟切崔云駢枝贅疣雖非性之
正亦出於形不可去也五藏之情雖非道德之正亦列於性不可治也今設仁義之教以治五藏之情猶削駢枝贅疣也既傷自然之理更益其疾矣而多方於聰明之用也舊本云而多方於聰明之用也張君房削去方字與下文多於聰者相類駢於明駢拇為不足者比五指之數則謂之虧矣駢明為多者以兼倍他性則謂之有餘矣文章青與赤為文赤與白為章黼黻音甫弗觧在大宗師篇煌煌音皇光也又目炫貌非乎言是也離朱即
離婁也司馬云黃帝時人百步見秋毫之末又千里見針鋒是已猶是也五聲一本作音宮商角徵羽六律黃鍾大簇姑洗蕤賓夷則无射金漢籍按：｢金｣字後疑缺｢石｣字金鍾石磬絲竹琴瑟簫管黃鍾君之音也大呂六呂師曠解在齊物篇擢德音濯拔也簧鼓音黃謂笙簧也鼓動也曾史史記云曾參字子與行仁史鰌字子魚行義纍劣彼切瓦如字結繩聚无用之語如瓦之纍繩之結也竄七亂切微也藏也句紀具切司馬云竄句謂邪說微隱穿鑿文句也敝本亦作
蹩音婢跬犬藥切敝跬分外用力不前貌楊墨楊朱秦人墨翟宋大夫鳧音符脛形定切鶴戶各切齕恨沒切齧也啼音提蒿目好羔切蒿目喻昏亂以其多憂致目昏蒿蒿然饕吐刀切貪也囂囂許嬌切讙聒企慕貌屈折之熱切謂屈折支體為禮樂也俞臾喻二音謂噓俞顏色為仁義之貌纆音墨索也索悉各切誘然皆生謂相誘呼聚以樂其生也訹息有切連連司馬云謂連續仁義遊道德之間以撓而小切亂也性與音餘此下可以意
求後皆倣此三代夏商周殉辭俊切營也又云殺身從人曰殉藏作郎切崔云好書曰藏又善也方言云齊之北鄙燕之北郊凡民男而婿婢謂之藏女而婦奴謂之獲張揖云婿婢之子謂之藏婦奴之子謂之獲穀孺子曰穀又善也牧羊牧養之牧挾音協筴初革切李云竹簡也古以寫書長二尺四寸博塞悉代切博奕之類也漢書云吾丘壽王以善格五待詔謂之博塞也成云行五道而投瓊曰博不投瓊曰塞伯夷死名於首陽伯夷已解
大宗師篇首陽山名在河東蒲坂縣盜跖死利於東陵漢書云盜跖秦之大盜也東陵泰山也又陵名今東平陵屬濟南郡又惡音烏屬其時欲切係屬也徐音燭謂屬著也下同俞兒音榆黃帝時善識味人也崔云尸子曰膳俞兒和之以薑桂為人主上食之行下孟切
子／宗教／正統道藏／洞神部／玉訣類／南華真經循本／卷之九　禍三之一／外篇駢拇(P.第27冊　212-2)..[上海涵芬樓影印本]
青黃黼黻之煌煌非乎而離朱是已
司馬云黃帝時人百步見秋毫之末一云見千里針鋒孟子作離婁
子／宗教／正統道藏／洞神部／玉訣類／南華真經註疏／卷之十　緣四／外篇駢拇第八(P.第27冊　711-2)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已
疏斧形謂之黼兩已相背謂之黻五色青黃赤白黑也青與赤為文赤與白為章煌煌眩目貌也豈非離朱乎是也已助聲也離朱一名離婁黃帝時明目人百里察毫毛也
子／宗教／正統道藏／洞神部／玉訣類／太上太清天童護命妙經註　是八／序(P.第28冊　861-1)..[上海涵芬樓影印本]
虛梵日月
虛懸寶鑑道眼高明頌曰虛梵煌煌映大羅高懸日月照婆娑鼎中汞水涓涓滴鑄就紅砂滿鼎多
子／宗教／正統道藏／洞神部／靈圖類／圖經衍義本草／卷之三　資三／玉石部中品　一／石硫黃(P.第29冊　136-1)..[上海涵芬樓影印本]
石硫黃
廣州

榮州土硫黃

【石硫黃】味酸温大熱有毒主婦人陰蝕疽痔
惡血堅筋骨除頭禿療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲能化金銀銅鐵奇物生東海牧羊山谷中及太山河西山礬石液也
圖經曰石硫黃生東海牧羊山谷中及太山河西山礬石液也今惟出南海諸蕃𡽹外州郡或有而不甚佳以色如鵝子初出殼者為真謂之崐崘黃其赤色者名石亭脂青色者號冬結石半白半黑名神驚石
並不堪入藥又有一種土硫黃出廣南及榮州溪澗水中流出其味辛性熱腥臭主治疥瘡殺蟲毒又可煎鍊成汁以模䥱作器亦如鵝子黃色
藥性論云石硫黃君有大毒以黑錫煎湯解之及食宿冷猪肉味甘太陽之精鬼焰居焉伏鍊數般皆傳於作者能下氣治脚弱腰腎久冷除冷風頑痺又云生用治疥癬及療寒熱咳逆鍊服主虛損泄精
陶隱居云東海郡屬北徐州而箕山亦有
今第一出扶南林邑色如鵝子初出殼名崐崘黃次出外國從蜀中來色深而煌煌俗方用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾
日華子云石亭脂曾青為使畏細辛飛廉鐵壯陽道治痃癖冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
雷公云凡使勿用青赤及半白半青半赤
半黑者自有黃色內瑩淨似物命者貴也凡用四兩先以龍尾蒿自然汁一鎰東流水三鎰紫背天葵汁一鎰粟遂子莖汁四件合之攪令勻一垍堝用六一泥固濟底下將硫黃碎之入於堝中以前件藥汁旋旋添入火煑之汁盡為度了再以百部末十兩柳蚛未二斤一簇草二斤細剉之以東流水并藥等同煑硫末一伏時日滿去諸藥取出用熟甘草湯洗了入鉢中研二萬帀方用
禹錫云謹按吳氏云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結海藥云謹按廣州記云生崐崘日脚下顆塊瑩淨無夾石者良主風冷虛憊腎冷止氣腿膝虛羸長肌膚益氣力遺精痔漏老人風秘等並宜燒鍊服仙方謂之黃碙砂能壞五金亦能造作金色人能制伏歸本色服而能除萬病如有發動宜以猪肉鴨
羹餘甘子湯並解之蜀中雅州赤出光膩甚好功力不及舶上來者
丹房鏡源云石硫黃可乾永訣曰此硫黃見五金而黑得水銀而赤又曰黃牙
孫尚藥云治氣虛傷冷暴作水瀉日夜三二十行腹痛不止夏月路行備急朝真丹硫黃二兩牛角研令極細枯白礬半兩同細研勻水浸蒸餅去水脉了和丸如梧桐子大朱砂為衣每服十五丸至二十丸温米飲鹽湯下
經驗方大治元藏氣發久冷腹痛虛瀉應急大效玉粉丹生硫黃五兩青鹽一兩已上袞細研以蒸餅為丸如菉豆大每服五丸熱酒空心服以食壓之
梅師方治陰生濕疱瘡取石硫黃研如粉傅瘡上日三度
聖惠方治諸瘡弩肉如蛇出數寸用硫黃一兩細研於肉上薄塗之即便消
外臺秘要千金療小兒䁎耳硫黃木以粉耳中日一夜一差止
太清服鍊靈砂法石硫黃本出波斯國南明之境禀純陽火石之精氣而結成質性通流含其猛毒藥品之中號為將軍功能破邪歸正返滯還清挺立陽精消陰化魄
衍義曰石硫黃今人用治下元虛冷元氣將絕久患寒泄脾胃虛弱垂命欲盡服之無不效中病當便已不可盡劑世人蓋知用而為福不知用久為禍此物損益兼行若俱弃而不用當倉卒之間又可闕乎或更以法製拒火而又常服者是亦弗思也
在本經則不言如此服食但專治婦人不知者徃徃更以酒服其可得乎或臟中久冷服之先利如病勢危急可加丸數服少則不效仍加附子乾薑桂
子／宗教／正統道藏／洞神部／靈圖類／圖經衍義本草／卷之六　資六／玉石部下品　二／自然銅(P.第29冊　183-2)..[上海涵芬樓影印本]
自然銅

【自然銅】味辛平無毒療折傷散血止痛破積聚生邕州山巖中出銅處於坑中及石間採得方圓不定其色青黃如銅不從鑛鍊故號自然銅
圖經曰自然銅生邕州山巖中出銅處今信州火山軍皆有之於銅坑中及石間採
之方圓不定其色青黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁鬚之類入藥最好火山軍出者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如姜鐵矢之類又云今市人多以銗石為
自然銅燒之皆成青焰如硫黃者是也此亦有二三種一種有殼如餘糧擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨徃徃是此自然銅用多須鍛此乃畏火不必形色只此可辨也
雷公云石髓鉛即自然銅也凡使勿用方金牙其方金牙真似石髓鉛若誤餌吐煞
人其石髓鉛色似乾銀泥味微甘如採得先搥碎同甘草湯煮一伏時至明漉出攤令乾入臼中搗了重篩過以醋浸一宿至明用六一泥泥甆合子約盛得二升已來於文武火中養三日夜才乾便用蓋蓋了泥用火鍛兩伏時去土抉蓋研如粉用若修事五兩以醋兩鎰為度
禹錫云按日華子云自然銅涼排膿消瘀血續筋骨治產後血邪安心止驚悸以酒磨服
衍義曰自然銅有人飼折翅鴈後遂飛去今人打撲損研極細水飛過同當歸沒藥各半錢以酒調頻服仍以手摩痛處
子／宗教／正統道藏／洞神部／威儀類／正一敕壇儀　忠九之一(P.第30冊　664-1)..[上海涵芬樓影印本]
次提劒擬地視之呪曰
天赦煌煌地赦正方禹步所至百鬼伏藏急急如律令攝噀水
便殺劒後便右旋身出斗避踏星罡畢就事行道
子／宗教／正統道藏／洞神部／威儀類／天心正法脩真道場設醮儀　則二／中央(P.第30冊　708-2)..[上海涵芬樓影印本]
次上香　上茶　上酒
次知磬奏初獻法事旋繞
次知磬詠步虛詞
稽首禮太上　燒香歸虛無　流明隨我回
法輪亦三周　玄願四大興　靈慶及王侯
七祖生天堂　煌煌耀景敷　嘯歌觀太漠
天樂適我娛　齊馨無上德　下仙不與儔
妙相朗元覺　詵詵巡虛遊
子／宗教／正統道藏／洞神部／方法類／枕中記　臨一／餌雲母法(P.第31冊　73-1)..[上海涵芬樓影印本]
雲母有八種各有異名向日視之乃別色黃白而多青者名雲英宜春服之令人身輕入水不寒增壽四千年色青黃煌煌而多赤者名雲珠宜夏服之令人身輕耐寒暑增壽三
千年色如冰雪乍黃乍白者名雪沙季夏服之身輕生光耐風寒增壽二千年色黃白皛皛者名雲光宜秋服之堅筋骨通經脉增壽一千年色青白而多黑者名磷石宜冬服之身輕入火不灼五色備者名雲母四時可服雜黑而強肌者生銅鐵間名地塚不可服伐人命赤色而重厚者名陽起石是五雲之根別入藥用不可服
子／宗教／正統道藏／洞神部／方法類／養性延命錄／卷上　臨二之二／雜誡忌禳害祈善篇第三(P.第31冊　86-1)..[上海涵芬樓影印本]
雜誡忌禳害祈善篇第三
久視傷血久臥傷氣久立傷骨久行傷筋久坐傷肉凡遠思強健傷人憂恚悲哀傷人喜樂過差傷人忿怒不解傷人汲汲所願傷人戚戚所患傷人寒熱失節傷人陰陽不交傷
人凡交須依導引諸術若能避眾傷之事而復陰陽之術則是不死之道大樂氣飛颺大愁氣不通用精令人氣力乏多視令人目盲多睡令人心煩貪美食令人洩痢俗人但知貪於五味不知元氣可飲聖人知五味之生病故不貪知元氣可服故閉口不言精氣自應也唾不嚥則海不潤海不潤則津液乏是知服元氣飲醴泉乃延年之本也沐浴無常不吉夫婦同沐浴不吉新沐浴及醉飽遠行歸還大疲倦並不可行房室之事生病切慎
之丈夫勿頭北臥令人六神不安多愁忘勿跂井今古大忌若見十步地墻勿順墻坐臥被風吹發癲癇疾勿怒目久視日月失目明凡大汗忽脫衣不慎多患偏風半身不遂新沐浴了不得露頭當風不幸得大風刺風疾觸寒來勿臨面火上成癇起風眩凡汗勿跂牀懸脚久成血痺足重腰疼凡脚汗勿入水作骨痺亦作遁疰久忍小便膝冷兼成冷痺凡食熱物汗出勿盪風發疰頭痛令人目澁饒睡凡欲眠勿歌詠不祥起眠訖勿大語損
人氣凡飛鳥投人不可食焉若開口及毛下有瘡並不可食之凡熱泔洗頭冷水濯成頭風凡人臥頭邊勿安火罏令人頭重目赤鼻乾凡臥訖頭邊勿安燈令人六神不安冬日溫足凍腦春秋腦足俱凍比乃聖人之常法也凡新哭泣訖便食即成氣病夜臥勿覆頭婦人勿跂竈坐大忌凡若唾不用遠遠即成肺病令人手重背疼咳嗽凡人魘勿點燈照定魘死暗喚之即吉亦不可近前及急喚凡人臥勿開口久成消渴并失血色凡旦起勿
以冷水開目洗面令人目澁失明饒淚凡行途中觸熱逢河勿洗面生烏皯人睡訖忽覺勿飲水更臥成水痺凡時病新汗解勿飲冷水損人心腹不平復凡空腹不可見聞臰屍氣入鼻令人成病凡欲見死屍皆須先飲酒及咬蒜辟毒氣凡小兒不用令指月兩耳後生瘡是斷名月蝕瘡搗蝦䗫末傅即差并別餘瘡並不生凡產婦不可見狐臰人能令產婦著腫凡人臥不用於䆫欂下令人六神不安凡臥春夏欲得頭向東秋冬頭向西有所
利益凡丈夫飢欲得坐小便飽則立不便令人無病凡人睡欲得屈膝側臥益人氣力凡臥欲得數轉側微語笑欲令至少語莫令聲高大春欲得瞑臥早起夏秋欲得侵夜臥早起冬欲得早臥晏起皆有所益雖云早起莫在雞鳴前晏起莫在日出後冬日天地閉陽氣藏人不欲勞作汗出發洩陽氣損人新沐浴訖勿當風濕語勿以濕頭臥使人患頭風眩悶髮頹面腫齒痛耳聾濕衣及汗衣皆不可久著令發瘡及患風瘙痒老君曰正月旦
中庭向寅地再拜呪曰
某甲年年受大道之恩太清玄門願還某甲去歲之年男女皆三通自呪常行此道延年玄女有清神之法淮南崇祠竈之規咸欲體合真靈護衛真生者仙經祕要常存念心中有氣大如雞子內赤外黃辟眾邪延年也欲却眾邪百鬼常存念為炎火如斗煌煌光明則百邪不敢干人可入瘟疫之中暮臥常存作赤氣在外白氣在內以覆身辟眾邪鬼魅老君曰凡人求道勿犯五逆六不祥有犯者
凶大小便向西一逆向北二逆向日三逆向月四逆仰視天及星辰五逆夜起倮形一不祥旦起嗔恚二不祥向竈罵詈三不祥以足內火四不祥夫妻晝合五不祥盜恚師父六不祥凡人旦起恒言善事天與之福勿言奈何歌嘯名曰請禍慎勿上牀臥歌凶始臥伏牀凶飲食伏牀凶以匙筯擊盤上凶司陰之神在人口左人有陰禍司陰白之於天天則考人魂魄司殺之神在人口右人有惡言司殺白之於司命司命記之罪滿即殺二神監
口唯向人求非安可不慎言舌者身之兵善惡由之而生故道家所忌食玉泉者令人延年除百病玉泉者口中唾也雞鳴乎旦日中日晡黃昏夜半時一日一夕凡七漱玉泉食之每食輒滿口嚥之延年髮血之窮齒骨之窮爪筋之窮千過梳髮髮不白朝夕啄齒齒不齲爪不數截筋不替人常數欲照鏡謂之存形形與神相存此其意也若矜容顏色自愛翫不如勿照凡人常以正月一日二月二日三月三日四月八日五月一日六月二十
七日七月十一日八月八日九月二十一日十月十四日十一月十一日十二月三十日但常以此日取枸杞菜煮作湯沐浴令人光澤不病不老月蝕宜救活人除殃活萬人與天同功天不好殺聖人則之不好殺者是助天地長養故招勝福善夢可說惡夢默之則養性延年也
子／宗教／正統道藏／洞神部／方法類／太上老君大存思圖注訣　夙四／存五藏五嶽五星五帝金映五色圓光(P.第31冊　457-1)..[上海涵芬樓影印本]
第二見鎮星在中嶽上
其色黃其精煌鎮者何也信也定也煌煌之盛內外安寧四方無違信有徵也
子／宗教／正統道藏／洞神部／眾術類／抱朴子神仙金汋經／卷下　斯九／神仙論諸仙金丹(P.第32冊　156-2)..[上海涵芬樓影印本]
元君者大神仙人也能調和陰陽役使鬼神
風雨驂駕九龍十二白虎天下眾仙皆隸之也猶自言本亦學道服丹之所致也非自然也況凡人乎其經曰上士得道昇為天官中士得道栖集崑崙下士得道長生世間愚民不信謂之虛言從朝至暮但作求死之事了不求生天豈能強生之乎凡人唯知美食好衣聲色富貴而已恣心盡欲奄忽終歿之徒慎無以神丹告之令笑道謗真傳丹經不得其人身必不吉若有篤信者可將合藥以分之莫輕以其方傳之也知此道者何用侯王
為乎神丹既成不但長生又可以作金金成取百斤先設大醮自有法一卷不與九鼎祭同也祭當別稱金各檢署之祭祀天二十斤日月五斤北斗八斤太一八斤井五斤竈五斤河伯十二斤社五斤門戶閭鬼靖君各五斤凡八十斤餘二十斤以葦囊盛之良日於都市盛時默然放棄之於多人之處徑去無復顧凡用百斤乃得自恣用之耳若不先以金祭祀諸神必被殃咎又曰長生之道不在祭祀事鬼神也亦不在導引與屈伸也昇仙
之道要在神丹也知之不易為之實難也子能作之可長生也近代漢末新野陰君合此太清丹得仙其人本儒生有才思著詩及丹經讚并序述初學道隨師本末列所知識之得仙者三十餘人甚明也作此太清丹小為難合於九鼎丹然是白日昇天之上法合之當先作華池溺水金公黃華赤鹽艮雪玄白飛符三五神水乃可起火耳一轉之丹服之三年得仙二轉之丹服之二年得仙三轉之丹服之一年得仙四轉之丹服之半年得仙
五轉之丹服之百日得仙六轉之丹服之三十日得仙七轉之丹服之二十日得仙八轉之丹服之十日得仙九轉之丹服之一日得仙若取九轉之丹內神鼎中夏至之後暴之鼎熱內朱兒一斤於盖下伏伺之候日精照之須臾翕然俱起煌煌輝輝神光五色即化為還丹取而服之一刀圭即白日昇天
子／宗教／正統道藏／洞神部／記傳類／古樓觀紫雲衍慶集／卷上　川六／大唐宗聖觀主銀青光祿大夫天水尹尊師碑(P.第32冊　687-2)..[上海涵芬樓影印本]
大唐宗聖觀主銀青光祿大夫天水尹尊師碑
聞夫真人者出巨殼歷倚杵騎蜚廉從敦圉臣雷公妾密妃朝濯髮於湯泉夕晞首於暘谷仍丹丘以長嘯戴翠華以高遊自非殖因曠劫肅恭大浩從事於金房之前鏤心於玉
晨之上攜青童而應黃籙者奚以成後來之妙相乎繼絕景而胤希聲則尊師其人矣尊師諱文操字景先隴西天水人也後秦尚書僕射緯之後緯仕長安故為扈人焉若乃鬱為帝師降迹於唐勛之代光乎王佐應命於周武之朝家籍代資可略言矣曾祖洪宇文朝商州長史大父舒隋文州別駕昭考珍皇朝散大夫以先知授尊師特稟異氣垂實冥華始降迹也其母袁氏夜夢玄妙玉女授九老丈人之符寤而記之每存思也數月而聞
腹中誦經聲且時時有異光繞身矣及載弄之始目光烱然眸子轉盼若有所見矣袁氏以其所夢有徵心誌而不言也及勝衣之日自識文字惟誦老子及孝經乃曰此兩經者天地之心也此後見好殺之字若蹈水火視無禮之文如墜泉谷稍長聞有尹真廟乃精心事之不近俗事因讀西昇靈寳等經漸達真教既得玄味便契黃中聞師者傳道之父母行道之神明無數劫來妙經是出不因師學謂之長昏遂章惶無已求師不暇時有周
法者內音之先鳴上皇之高足乃願參軒效駕陪景嘯空奔走禮謁以申宿志周法見之乃謂尊師曰汝於劫會之中已受龜山之籙也便訓以紫雲之妙旨授以青羽之隱法一入其心謂赤松王子喬可與撫煙月矣年十五道行已周有名于遠近矣屬文德皇后遵上景而委中宮于時搜訪道林博採真迹尊師即應玄景行預綠雲奉敕出家配住宗聖觀雖翦芝瓊園採琳玄隴意每遠出未近謝也將欲沐浴東井棲遲南昌保護崐崘窺窬
渾沌矣故屬想丹煙游心紫度徧尋五嶽備涉九元尋三君之祖氣成七晨之慧眼旋謁周法便居終南寂慮於溫泉冥精於寒谷有年日矣既通八景又達九天知來藏往多所曉悟若有神曰周法上遷及省所居已去順也貞觀末年行喪既畢永徽三年乃游太白入重玄也見所未見聞所未聞此後丹字紫書三五順行之法扶晨接晝九六逆取之方咸得其要尊師所有遊山異迹祈醮靈應並有別錄此不載之至於顯慶以來國家所賴
出入供奉詢德諮量救世度人轉經行道玄壇黃屋帝座天言東都西京少陽太一九城二華展敬推誠三十餘年以日繫月始終不絕有感必通凡是效驗君臣同悉敕書往復日月更回神道昭彰歲時交積者不可具載並傳於帝居一二要者略舉其目初尊師遊太白高頂雲霧四周聲振萬壑此處缺六字千仞復有像充九色其高十仞欣然長往者意已篤焉高宗之在九成宮有孛彗經天長數丈以問尊師尊師對曰此天誡子也子能敬父
君能順天納諫徵賢斥邪遠佞罷役休征責躬勵行以合天心當不日而滅上依而行之應時消矣是故高宗以晉府舊宅為太宗造昊天觀以尊師為觀主兼知本觀事儀鳳四年上在東都先請尊師於老君廟修功德及上親謁百官咸從上及皇后諸王公主等同見老君乘白馬左右神物莫得名言騰空而來降于壇所內外號呌舞躍再拜親承聖音得非尊師之誠感也由是奉敕修玄元皇帝聖紀一部凡十卷總百十篇篇別有贊時半
千為尊師作也紀贊異秩繕寫進之高宗大悅終日觀省不離于玉案乃授尊師銀青光祿大夫行太常少卿尊師固讓不得已辤官而受散職焉永淳二年天中有望告成有日萬乘雷動千騎風馳天子乘閣道而御帝車羣官陪六儀而承七曜將禮于天樞幸中嶽也金繩未舉玉檢猶潛而六龍頓轡三光斂色聖體不安旋于皇極屬紫微虛位白雲上征萬國號訴四方遏密太后諮訪尊師尊師曰真坊仙境亦著代謝物有榮悴氣有初終
大道之常幸康神器陛下宜存思諒闇極想欽明密理百神潛芘萬姓文操人間地上物裏天中所有靈明倍百析請亦望二十四結火燒而憂盡七十二教水鍊而法成皆見先徵以明後事乃著祛惑論四卷消魔論三十卷先師傳一卷垂拱四年將賓玉帝也上足時道成咸願奏章以延福蔭尊師止之曰有順宜遵不可犯禁言訖委化顏色如常粵以長壽四年四月十四日遷兆於終南文仙谷弟子侯少微等追思龍漢遠慕龜巖冀德音
與天地同久神道共陰陽齊化昭芘騫林冥滋柏樹俾斯貞石文若三光其詞曰去矣大仙悠哉上玄玉谷白芝之座金闕紫蘭之前既嘯景於瓊札固交歡於碧泉出三萬六千之厚地入三萬六千之遠天咀九華之翠菊坐五色之紅蓮常吟外景每握內篇春霞飛乎絳雪秋風生乎紫煙裵回高黃嶺顧步太白巔三秦四塞帝王國京兆長安龍鳳川煌煌兮四明路浩浩兮八景年今已向上襲前果何時來下降宿緣當乘道之氣應傳道之
味必使氤氳六合中自然昌揚萬劫通稽首空歌步願得乘九素天下同此心非獨騫之林銀青光祿大夫行太子右諭德兼崇文館學士上柱國平涼縣開國公員半千撰開元五年十月二日弟子侯少微建
子／宗教／正統道藏／洞神部／記傳類／古樓觀紫雲衍慶集／卷上　川六／大唐聖祖玄元皇帝靈應碑(P.第32冊　690-1)..[上海涵芬樓影印本]
大唐聖祖玄元皇帝靈應碑
至矣哉皇法於天天法於道居大寳者必尊祖以配天孩庶類者咸宅生以母道故四維張國遠宗玄教三后在天代紹明德然後彌綸區宇昭格神祇其能系二美之盛烈首千
古之洪化者卓哉煌煌歸我唐室矣皇上受圖享國蓋三十載功侔天地孝誠祖考其高明也布星辰以有倫其博厚也振河海而不洩至於揖羣后敘彝倫陶鑄堯舜湫隘軒頊者乃皇上之餘事也嘗端居宣室緬懷至道惟德動天夢啟靈應惚恍有物希夷玄通實元祖之明命錫無疆之寳曆乃潛誌玄象遵誥旁求西亘太白東連鄠杜號周史之經臺枕秦山之幽谷肇居尹氏集法侶為道門後遇皇唐易樓觀為宗聖藥井尚㵩仙軾仍存
卜勝宗玄此為俶落飛泉噴石重林閟景苔蘚地偏以恒深煙雲晝晴而不散睟容挺出赫然有光煥白虹於玉座紛紫氣於仙境洎遘睿覽宛符夢寐譆蓋聖人有以見天下之賾而擬諸形容聖人有以見天下之動而觀其會通者可舉之一隅矣其始迓也焚芝朮辟葷羶寂歷無聲擎跪有則初靡荔席次登靈壇徐肩綵杠少息華館清籟颼飀於草樹天香氛氳於崖谷及路轉莽蒼風順崆峒雲鶴翊以導輿羣仙扈而成列逮地邇天苑闉
輳國門霓旌鳳簫風馳海合絳節羽蓋波屬霧委萬姓翹首於西城百辟侯儀於北闕顒顒如也皇上乃捧昇露寢奉先思孝集仙府以陳齋圖混成而告遠不崇朝而通八景未浹旬以徧六合故羣臣率舞慶靈稱觴獻壽森旗伐鼓何其盛哉於戲玄元之道旁礴萬物眇為化先狶韋氏得之而挈天地伏犧氏得之以襲氣母至若王母西崐比之如朝菌麻姑東海涵之如夏蟲沖虛馭風蓋錙銖於糠粃王喬控鶴方轥轢於蓬蒿信無上歟信
元氣歟且天啟皇唐儲北罔極其功神者其應大其源靈者其流長昔王室將傾我則電擊以存國介丘望幸我則雲行以告成汾睢毖祀我則順子以尊后陵寢肅雝我則述經以明孝可謂重椅坤軸再紐玄綱曼衍葳蕤皆皇極之大造也其修缺禮補樂章存朴以嗇文陳兵以訓武奔四夷以歸化主百神而授職者可勝言哉古有仁片言而受福樹一善而獲應況網羅眾制包括鴻徽以神化之貞明協靈命之幽贊克含脩祉不亦宜乎玉
真長公主以天孫毓德帝妹聯貴師心此地杳捐代情奉黃籙以法潔瞻白雲而志遠觀主李玄崱監齋顏無待上座傳承說為學日益為道日損逍遙山林之下徬徨塵垢之外因聚而議曰今自道以祐主自主以祐人下覃六幽上契三極風后力牧協宣朝政關睢麟趾宏被國風禎祥荐臻妖沴不作足以規萬葉示將來赫赫巍巍以表靈貺而乃謝奚斯頌魯之義闕穆滿銘弇之遊是上蔽天休下虧臣禮緣事誼斷蒙竊恧焉於是盩厔宰
李嗣琳同荷湛恩以備能事博詢墨客以贊皇道時戶部郎中沛國劉同昇才清起草譽美郎官之列文慕上林能揚天子之事共遵大雅以掞其辭奉為頌曰終南之北洞真境關令尹真宅茲嶺陰陰松柏造華頂草結華樓龍護井靈仙之窟肅而靜惟皇夜夢真人來神光赫赫金銀臺瑤容綽約氷雪開霓裳羽駕紛裵回前聖後聖相感哉帝心虔求齋玉京王公百辟咸致誠雲旗綵仗森出迎日月晏溫顥氣晶真容來兮受天慶真容來兮
聖人壽千春無涯百福有真容來兮寳曆昌遠郊却馬雄四方紫殿敷座煙雲香拜手稽首天地長玄元之祚萬斯唐朝散大夫守倉部郎中上柱國戴璇撰序朝散大夫守戶部郎中劉同昇撰頌天寳元年歲次壬午七月十五日建
子／宗教／正統道藏／洞神部／記傳類／武當福地總真集／卷下　不三／宋封聖號(P.第33冊　18-2)..[上海涵芬樓影印本]
玄帝傳記按混洞赤文元物恍惚大道杳冥一氣凝三寳於無色無欲之先五劫混洪造於乍邇乍遐之際太由是極文自此彰
重濁輕清分判上下皇天后土主鎮範圍天一生水於坎宮神化肇形於坤壘火木金土安鎮方維赤青白黃各司帝任星辰日月演玄綱而原象育形高厚神祇體好生而隨時設教巍巍蕩蕩赫赫煌煌妙矣難言淵平莫測北極佑聖玄武天一天君玄天上帝天一之帝水位之精太極隱文云天一之蜻是為
玄帝分方於坎斡旋萬有天一之氣是為水星輔佐大道周運化育天一之神是為
五靈老君佐天拱極天一之象應兆虛危司經緯于北是為玄武其名則一其形為二是有玄龜赤蛇之象其精氣所變曰雨露曰江湖河海應感變化物之能飛能聲皆天一之所化也龜蛇合形天地定位惟玄帝天一之帝故能攝制地二生火分方于離是為赤帝像應朱雀天三生木分方于東是為青帝像應青龍地四生金分方于西是為白帝像應白虎惟天五之數黃帝中主萬神無越兹不具載斷鰲已後五
帝輔相大道玄帝有潤澤發生至柔上善滌穢蕩氛平靜之德上及重霄下及飛潛動植莫不資焉玄元始炁歷劫下降出書度人而
上帝乃命玄帝下遊人間上三皇時降為太初真人中三皇時降為太始真人下三皇時降為太素真人當是之時結繩治政不可復考至開皇初劫雜炁普消正道當行下界南洲宜更茹毛飲血穴居野處之化
上帝乃命五帝繼降人間化育黎庶惟青帝首出降于坤輿之中名太皥號伏犧氏建立邦國觀象察法始有星緯之文正君臣父子夫婦之分龍圖河出龜書洛呈畫卦造書布德行惠赤帝降生於厲山氏國今隨州是是為炎帝號神農氏樹植百糓民得粒食然火德令熾致有諸侯互侵蚩尤為虐之患數使然也蓋赤帝火玄帝水水火有不可相離之兆繼而下降玄帝降生於淨樂之國名招搖童光號雲潛氏黃帝降
生於有熊之國史皇南謐曰河南新鄭是也名軒轅號黃帝白帝亦降生於黃帝之宮名少皥號金天氏俱主持正統撫育兆民平亂著功復歸本位玄帝稟天一之精惟務靜應不樂南面志復本根
上帝乃以天一餘氣下降金天氏之宮名顓頊號高陽氏代玄帝握符御眾謹按
玄帝降生淨樂國之日即神農氏之末年歲在閼逢敦牂甲午姑洗月三月哉生明初三曦馭天中午時符天一之陽精托胎神化於翼
軫婁三宿之次龍變梵度天之下靜樂國善勝夫人之腹孕秀一十四月產母左脇而生當生之時祥雲異香瑞應難述生而神靈及七歲天文書契一覽默會潛心至道願事
上帝普福兆民欲尋幽谷內鍊元真遂感無極紫元君授之上道元君指太和山而告之曰此山自乾兌起脉盤旋五萬里水出震宮土應翼軫二宿顯定極風太安皇崖二天汝可居之當契太和飛昇復位上
輔大道與天地日月齊并告畢昇雲而去十五辭父母父王不能抑志遂入是山潛虛玄一默會萬真身長九尺面如滿月龍眉鳳目紺髮美髯顏如氷清披松蘿之服散髮跣足凝真養性四十二年成無上道是時軒轅黃帝御世治民歲在庚寅九月九日凌晨四氣朗清鸞鶴天花相間飛舞林巒震響自作步虛仙樂之音地皆變金玉之色
玄帝拱手立於臺上須臾群仙騎從車輿
旌節降於臺畔非凡見聞五真捧太玄玉冊前進曰奉
帝命召子上昇玄帝祇拜其詞曰上詔學仙聖童靜樂國子玄帝姓名以子玄元之化天一之尊功滿道備昇舉金闕可拜太玄元帥判元和遷校府公事九德偃月金晨玉冠瓊華玉簪碧瑤寳圭紫綃飛雲金霞之帔丹裳羽襡絳綵之裙七寳銖衣元光朱履寳印龍劔羽蓋瓊輪九光九節十絕靈旛八鸞九鳳天丁玉女億乘萬騎上朝
帝廷詔至奉行
玄帝拜帝命五真前進曰吾等奉命為子啟途一真曰予即子之別體五靈玄老黑節靈旛子不統王位志在還初謂可嘉尚汝塵世父母已證真仙矣于時五炁龍君掖之上昇至紫霄峰之上解松蘿之服衣所賜冠帔飛空步虛於大頂之上乘丹轝綠輦五龍掖之飛昇霄漢躬朝
上帝領職　闕下後改太和之名曰武當山至開皇終劫下界生靈承平之盛驕奢
矯侮去實務華劫數欲更暴君汙吏魔鬼妖孽雜處陰陽之界商紂主世殘害酷虐六天魔眾各現形跡妖祥迭起人鬼不分盤結惡毒傷害黎庶時
元始上帝說法於八景天宮上元之殿黑毒血光穢雜之氣上衝天門妙行真人叩請威光親行收除
上帝宣　昊天帝尊正天曆數乃勑天一之神降生西土姬姓之國名發為周武王使平治天下惟
玄帝天一之精丁甲風雨水火之神俱隸主治能蕩除氛穢右侍玉童持符往召
玄帝被旨上朝天顏恭領
帝命部坎離真相蒼龜巨蛇丁甲五雷神兵三十萬神將巨虬寳毒龍猛獸齊到下方恭行天討徇師誓眾而說太陰化生水位之精虛危上應龜蛇合形之呪七日之中天下妖魔一時收斷計奏定錄鎖于北酆復詣清都上朝金闕
上帝撫勞乃命
昊天進封仙品宣告金闕侍經司玄學士太丹真人於玉華院裁撰玉冊其冊曰惟卿混黃一氣之瑞道備九陽之尊校遷人民毫分無失兹以劫數交會邪正混同感生六天魔王傷害九地黎庶儻非真力何得清寧德重功高難盡褒美容當歸根復位返本還元若不徽稱焉能顯德金書錫降宜勿謙辭可進拜
鎮天玄武大將軍三元都總管九天遊奕使左天罡北極右垣三界大都督神仙鬼
神公事判玄都右勝府事紫皇天一天君依前太玄元帥領元和遷校府事冊到奉行
上帝命玄帝可相復元初披髮跣足踏躡龜蛇建皁纛玄旗躬披鎧甲永鎮坎位凡遇甲子庚申每月三七日下降人間察人善惡修學功過普福生靈操扶社稷
玄帝奉詔後千變萬化為教主濟度人世無量無邊洞天福地靈顯感應簡冊難窮潤澤溥博智德恢洪無一時不念眾生無
一刻不憐下土大慈普救無上法王也昔宋嘉祐二年天中節三界萬真上朝
元始上帝會三寳宸尊　昊天上帝出萬天素威功過玉曆勑金闕侍中司馬大神司命可韓真君司錄定名真君司功採訪真君司過保命真君考校玄功五老十一曜北斗二十八宿自太古至今經緯陰陽功齊天尊之位三官四聖太一開化佐天安地功亞天帝之位於是勑頒金闕三省推考聖功果與諸天帝君功德並隆將三
官四聖並拜帝真之號於天臘之日宣命三官四聖同赴
三天闕下舘于玉閤分命金闕左侍翰林清玄學士司文真君金闕右侍翰林寳章學士司經真君撰制玉冊至上元日進封三官四聖帝號冊以玉板刻之金書字悉龍章鳳篆盛以雲錦寳囊護以瓊玉之匣金龍之鎖而玄帝玉冊曰勑赫赫至真皇皇大道太景開判玄元化生萬天樞機三界尊仰其休隆廣宜有褒崇惟
太玄元帥鎮天玄武大將軍三元都總管九天遊奕使左天罡北極右垣三界大都督神仙鬼神公事判玄都右勝府事領元和遷校府事紫皇天一天君玄帝名靈通大妙道備鬱明上開混化之玄下統虛危之秀撫成地紀保育天元持造化於四時推綱維於八節功高五十萬劫德並三十二天洞杳飛芒幽微煒燁按遵簡籙當亞帝真不有徽崇何以明德謹遣金真紫陽大夫金闕侍中素靈殿大學士主管三天門
下直日儲靈典奏事含光上德仙君軒轅執本齎捧玉冊可特授
玉虛師相玄天上帝領九天採訪使餘當上輔大道劫劫長存下佑兆民綿綿永祉龍文昭降宜勿遜辭冊至奉行於是
玄帝眾真受帝號於七寳瓊臺之上
昊天至尊親行典儀與凡世帝王拜大將開國承家之儀頗同上錫
玄帝瓊旌寳節九龍玉輅其冠通天十二旒其服玄袞上施十二章圭以玄玉履以
紅舄于今群真朝謁四聖為都班之首所都則曰天一真慶宮在紫微之上太素秀樂太虛無上二天之間宮殿巍峨皆自然妙氣所結琳琅玉樹靈風自鳴皆合宮商之韻紅光紫雲常覆其上此處即玉虛之境無色之界也玄帝拜帝號之後
上帝追贈崇封玄帝
聖父曰靜樂天君明真大帝聖母曰善勝太后瓊真上仙下蔭天關曰太玄火精含陰將軍赤靈尊神地軸曰太玄水精育陽
將軍黑靈尊神並居天一真慶宮因兹三界仰稱曰
玄帝是編皆前後列真授付得道之士人世故得覩神聖功跡亦宿生之慶幸也
子／宗教／正統道藏／洞神部／記傳類／武當紀勝集　不四／官廳(P.第33冊　38-2)..[上海涵芬樓影印本]
官廳
煌煌曉日駐驂鸞指準聯班祝壽安閶闔一開天北闕嵩呼雷動儼衣冠
子／宗教／正統道藏／洞神部／記傳類／宋中太乙宮碑銘　不六之三(P.第33冊　69-1)..[上海涵芬樓影印本]
宋中太乙宮碑銘
朝奉郎知制誥兼侍讀判國子監臣呂惠卿奉　勑譔
熙寧四年司天監建言太乙五福之神以七年閼逢攝提格之歲行臨中宮其名為真室其分為京師之野其祥為民康物阜太平之應請立祠如故事天子可其奏命將作監即國中之南而建宮焉經始於四年之冬而成於六年之春凡為三門七殿分祠十太一與太歲之神而五福居其中上為之制名皆以承神之貺休為義而真室之殿又親書之其
廊廡四壁圖百神之朝天至於五帝日月星辰而地至於五嶽四瀆莫不咸在其位號尊卑服物同異與夫壇塲之制禱祀之儀皆以太乙之學為本而參用道家之說焉天子命有司具儀仗將以今年冬至奉安神像於其宮勑臣惠卿書碑以記其事臣伏攷周禮春官宗伯之職典祀天神其尊達於
昊天上帝其卑逮於司中司命飌師雨師而為禮學者當之以星官之書皆有著位而宗伯之屬官則有馮相氏保章氏掌會天位與
夫封域分野以觀天下之祅祥而凡以神仕者掌三辰之法以猶鬼神示之居辯其名物而致之而太祝掌六祝之辭以祈福祥盖宗伯總其祀之典馮相保章氏主其變動之占凡以神仕者圖其居之所在而太祝掌其祈合而言之皆禮官之事而已太乙之號雖不經見而歷代史官著其星在紫宮天一之南以為天帝神也主使十六神知其咎休所在之國北辰之第二星最赤明者乃其座也而三台為天階太乙躡之以上下史官之言星
雖不可盡攷然其說皆有師承其位皆可指數而其占之效者亦眾觀其言太乙之尊如此則昔之言天神之貴曰太乙其佐曰五帝以至主之以為郊則非特亳人之方漢家之制而已盖禮官之事既以散亡而馮相保章氏之占流而為日官式局之法而道家之所以圖其像制其服物位號之差壇場禱祀之法殆得所謂凡以神仕者猶其居與夫大祝祈福祥之遺意也今日官以為五福之神凡四十五年一徙宮歷中央四維大約二百二
十五年而周則二百二十五年之間必歷中宮矣而攷之既往其應未必盡合何也竊嘗譬之天時者節候也人事者種蓺也有天時之順而無人事猶節候雖應而不種蓺求其有穫不可得也有人事之脩而無天時猶種蓺雖力而節候異求其有生不可得也古之人以為天不人不因人不天不成者亦謂此耳奚獨至於太乙而疑之乎臣觀皇帝粵自嗣服改修政教整齊吏方而法度之行先立於府寺興舉民事而利澤之及首加於都畿
以至士被教育兵足廩賜凡百勞來又皆先於四方而雨暘寒燠莫不順適浮言不能搖其成異意不能幸其失豈惟人事抑有天時之助也則真室之祐其兆於茲乎在太平興國時臨黃室宮其野為吳越而太宗立祠於東南郊在天聖時臨黃廷宮其野為梁蜀而仁宗立祠於西南郊其意以謂天子以天下為家夫苟在吾四海九州之內則其福一也豈有彼此之限哉況夫臨中央以當四維之會則其嘉休之應將訖於四海非止天子之
所居而已也則其所以成之者豈宜不廣哉必將推己施之仁而孚之於所未被求未立之政而脩之於所已行使覆載之內蒙澤如一動植之類賦生咸若於斯時也治成而禮樂議誠至而天地察觀物大小以稱德產之精微比義上下以秩神明之位處乃吾所以錫庶民之福而逆三神之釐其尤大者也而臣尚得待罪從官以經術文字為軄則所當歌頌盛德者又非獨一二而已而是宮之作乃以屬臣其敢以固陋辭乎謹拜手稽首而
獻文曰
渾淪一氣　精窅嘿兮　環無初終　廓無域兮
消息滿虛　怳誰測兮　煌煌威神　兆太乙兮
臨制紫宮　位辰極兮　陟降三堦　監萬國兮
大人占之　造為式兮　推步變遷　發潛伏兮
降祥隤阯　維五福兮　循行四維　歷真室兮
四十五歲　宮一易兮　誰其當之　祚有德兮
赫赫有宋　荒九服兮　世哲相承　干百祿兮
習安玩治　蠱將積兮　篤生睿聖　起以飭兮
政行四方　首京邑兮　淫詖沮伏　終以立兮
五氣來敘　消薄蝕兮　灑澹沈災　膏鹵塉兮
太乙之來　前可迹兮　新宮奕奕　成不日兮
仰模帝居　麗金碧兮　太乙之下　安且宅兮
天造人因　方兩得兮　成能成位　聖賢職兮
斂時景福　重敷錫兮　延及海隅　均動植兮
燕壽兩宮　后嬪懌兮　子孫皇王　世萬億兮
禮具樂成　厎平格兮　臣將載歌　以申敕兮
子／宗教／正統道藏／洞神部／記傳類／天壇王屋山聖跡　不八／附　唐嵩高山啟母廟碑銘(P.第33冊　96-2)..[上海涵芬樓影印本]
唐嵩高山啟母廟碑銘并序
登仕郎崇文館直學士臣崔融　奉勑譔
臣聞天地生成其法自然之謂道陰陽鼓舞其功不測之謂神然則物或類感事因通變乾棟傾而三光北馳坤輿缺而百川東瀉河淪越嶲有郡邑之為魚水陷歷陽有吏人之化鼈訪遺蹤於女峽風雨蕭條徵往事於姑泉絃歌響亮盈虛靡定合散焉常不知誰子既老氏之多情忽然為人寧賈生之足辯仰觀俯察裁識幽明之故原始反終未窮死生
之說得於道而失於道義有必然出於機而入於機理無或廢知變化者其知神之所為乎臣謹按啟母廟者蓋夏后啟之母也漢避景帝諱啟之字曰開厥後相傳或為開母而顧野王輿地志盧元明嵩高記並不尋避諱之旨以為陽翟婦人事不經見諒無所取粵若玉斗璇璣李母之居鄰北極金臺石室王母之宅在西山氣為母則群物以萌日為母則容光必照坤為母則上下交泰后為母則邦家有成故華胥履迹而雄氏孕女登感神
而炎運作星流華渚而白帝生月貫幽房而黑精降明明有夏穆穆嵞山予娶於度土之辰女婚於台桑之地搜奇帝紀摭異歸藏束生發蒙而有迷韓子稱賢而不朽漢臣之筆墨泉海陳其令名秦相之一字千金敘其嘉應士歌南國徒聞候禹之詞石破北方終見生余之兆則郭璞所謂陽城西啟母石李彤所謂嵩山南啟母祠隨巢之說有徵鴻烈之言無爽者矣昔者鸞川之上母變空桑豚水之濱男生破竹美人之虹名螮蝀仙婦之月
作蟾蜍精衛衘木而償冤女尸化草而成媚山崩蜀道臺候婦而無歸石立武昌亭望夫而不及論乎誕載群下莫尊於帝王語乎遷易凡百無聞於感致美矣哉不可得而稱也大唐革去故鼎取新與運而生繼天而作握乾元而造物海內知春闢混沌而為家域中無外天皇膺歷數順謳歌金匱玉板服文武之能事衢室廟堂承祖宗之茂烈垂衣裳而作元后端拱北辰負黼扆而朝諸侯嚮明南面周邦赫赫其道洽於成康漢室巍巍其化
鍾於文景東漸西被遠安邇肅海三年而無波雲連月而不散天瑞降地符昇靈鳳五文歲時來苑囿神龍八卦昏旦游池沼禮云乎哉無取於周旋揖讓樂之謂也必在於移風易俗司祿益富家國於是乎有餘司命益年臣人於是乎不夭明王三懼未甞遺戒慎之心天子四鄰莫能展弼諧之用家安其業但聽於鄰雞人得其和遂同於野鹿表讖記奏河圖四十六事之著明曷云尚也登太山禪梁甫七十二封之可識何以加乎且夫窮聖
神備道德滋萌元氣開闢太初斯乃天皇氏之所以應乎天也依土地明神靈駕六羽而上騰度九州而下濟斯乃人皇氏之所以順乎人也造書契教畋漁合五緯而節四時登九天而類萬物斯乃犧皇氏之所以制人法也務播殖該變通甞藥以救兆人聚貨而交天下斯乃農皇氏之所以興人利也振夔鼓載龍旗天則玄女授符帝則黃神降斗斯乃軒轅氏之所以除人害也均度量正都邑總秋令於金天分瑞官於鳳紀斯乃帝昊氏之
所以為人極也潔祭祀義鬼神履時以象天養財以任地斯乃帝頊氏之所以為人教也秋乘馬春乘龍順三辰而天道平建五正而人事理斯乃帝辛氏之所以為人政也明如日晦如陰人無識其名帝何力於我斯乃帝堯氏之所以昭君德也聞一善舉八才帝唱動而爛星雲天歌發而蹌鳥獸斯乃帝舜氏之所以章后功也夫三統者道之大五行者生之宗三皇法之而列五帝則之而序道以三興德以五立非天下之至聖孰能兼於此
乎而猶雖休勿休損之又損下明詔發德音尊天而重人省方而廵狩舉星畢曳雲梢召風伯以清塵命山靈而護野馳洛邑騖襄城天迴而地游雲合而霧杳周穆王來游太室先徵夏啟之居漢武帝有事嵩高即訪姒開之石徒觀其丹青歲古霜露年侵聖情有睠興言改葺其山則古文之外方其地則新邑之中土銘壇邐迤斜分玉女之臺碑闕相望近對石人之廟金草生而五色貝樹長而三花紫雲合沓於溪澗白霧氛氳於巖嶺考之
易林信惟神明所伏求之遁甲固以威靈肅然夫其命有司乘務隙因高背下察隱嶙之餘基審日觀星揆摧殘之落搆周官置臬郢匠揮斤異態神行全模造化紅葩奪日飛累榭於山間綺綴衝風架廻廊於木末仙人在棟神女臨窻周施玳瑁之椽徧覆瑠璃之瓦赤玉為階道黃金作門闕山如白岸樹似青溪羞蘊藻於前庭藉生芻於後徑蘭香夾水居然洗沐之資竹帚臨風自隔囂塵之慘夢臺雲雨宋玉對而先驚楚璧山川屈原書而
幾倦壽宮憺兮不擾象設安兮逾肅霜羅曳曳雲錦披披鴛鴦褥兮翡翠幬白羽扇兮青絲履垂玉鸞之佩若往而若還戴金雀之釵不長而不短其居處也曖曖昧昧陰閉陽開其被服也煌煌熒熒霞駮雲蔚鼎俎則麟胎鳳卵烝蕙然蓂餌膳則木蜜金膏玉漿瓊酒當是時也合五嶽訊九魁選太陰命玄關馮夷鳴鼓女媧清歌左蒼龍兮吹箎右白虎兮縆瑟金真拂座玉女焚香肅肅習習天媛來風雨雰雰霏霏神姬下霜雪孔雀飛而儀鳳
舞弄玉邀歡軿車合而羅綺陳智瓊陪宴麻姑服道變海水而來遊織婦希風填河津而下謁洛妃綽約江妃緜眇玄女以明月為珠素女以穨雲作髻九天真母八極夫人畢集於茲矣青霞衣兮翠雲裘靈連蜷兮既留車廻風兮馬飛電視倏忽兮無見昔者濟陰山下降堯母之精靈湘川水曲留舜妃之響像壝壇或在徒聞分福之名棟宇不修誰辯安歌之處豈知夫三仙福地百姓尊祠挾王者之都畿當聖人之順動犧牲玉帛可以洽氣
和神幼婦外孫可以披文相質虔奉綸旨式陳壯觀雖周人作詩自得后妃之美而魏臣獻賦終慚神女之工敢作銘曰
九州地險　五嶽天中　蛟龍洞穴　日月仙宮
蓄洩雲霧　震蕩雷風　笙歌近接　鐘鼓遙通
昔在媯帝　鴻泉未塞　昏墊下人　汎濫中國
於鑠大禹　顯允天德　龍畫旁分　螺書徧刻
佩文壯海　省土南方　還從碣石　更下台桑
予娶有禮　我都攸昌　八年不顧　四載惟荒
宛委既登　轘轅佇鑿　家室誤往　熊羆方作
天道幽祕　生涯糺錯　其化則遷　其靈是託
宓妃之舘　仙女之臺　物類通感　精魂去來
巫山廟立　漢水祠開　壝壇歲古　棟宇年摧
皇矣大唐　麗哉神聖　應圖受籙　體元居正
赫赫高祖　天有成命　明明太宗　於兹為盛
重光累洽　下武嗣文　負扆而化　垂衣以君
三靈肹蠁　六氣氤氳　魚鼈咸若　鷄犬相聞
重譯請命　殊鄰稟朔　化及中孚　風移大朴
天秩百禮　人和萬樂　汾水可遊　崐山何邈
隨巢舊說　夏啟遺居　盛德不泯　嘉聲在諸
周王轉蹕　漢帝廻輿　聿懷降鑒　其祀如初
虞衡掌木　班倕葺宇　虹亘梅梁　龍盤桂柱
草積庭楥　水周堂廡　石室罕儔　軒宮為輔
珠簾洞捲　玉座含清　金翠的瓅　羅縠輕明
儀形若動　侍衛疑生　依俙有物　𢠵怳無聲
帝子湘川　天孫漢曲　翩緜縹緲　躊躇蹲躅
神女弄珠　靈妃啟玉　倏來忽往　星繁電燭
壯矣麗矣　神之聽之　聦明是屬　景福無欺
夫人立舘　幼婦鑴辭　巍巍皇室　萬萬餘基
子／宗教／正統道藏／洞神部／記傳類／甘水仙源錄／卷之二　息二／廣寧通玄太古真人郝宗師道行碑(P.第33冊　142-2)..[上海涵芬樓影印本]
廣寧通玄太古真人郝宗師道行碑
嘉議大夫嶺北湖南道提刑按察使東平徐琰　撰
大元有天下好賢樂善度越前古凡有德之士不及用者必加寵數以旌顯之初無間於
道俗存亡之異也中統二年詔賜盤山棲雲道人王志謹之號曰惠慈利物至德真人至元六年詔贈棲雲之師廣寧郝大通之號曰廣寧通玄太古真人至元二十三年詔賜棲雲弟子洞陽徐志根之號曰崇玄誠德洞陽真人旌有德也是年三月予將赴官湖南道出汴梁時洞陽掌本宗教住朝元宮率其屬來見請於予曰貧道出家無過人之行誤蒙聖朝采錄錫以徽稱使得簉於師真之列皆吾先師棲雲之訓也棲雲之所以表見於世
者獨非先師太古之澤也歟二師道行卓異在人耳目孰不知之必得文士與之紀述庶幾可以傳信後來昭示永久棲雲則有翰林承旨慎獨王公之作已勒之石若夫太古之碑義不可後而今尚缺然是則嗣教者不敏之過願屬筆於子儻辱惠顧我曹之責塞矣予自惟儒生昧於玄學敘事遣辭或致抵捂徒取誚於識者牢讓再三竟不獲已又洞陽與予同宗見待素厚難於終拒乃據洞陽所錄宗師行實採摭綴緝以付之仍繫以銘詩
俾步虛者歌之以頌師德師姓郝名大通字太古道號廣寧子寧海人家故饒財為州首戶兄俊彥登進士第官至朝列大夫昌邑縣令師初諱昇少孤事母孝稟賦穎異識度夷曠蕭然有出塵之資讀書喜易研精尤甚因洞曉陰陽律曆之術不樂仕進慕司馬季主嚴君平之為人以卜筮自晦大定七年重陽真君王祖師自關西寧海遊行於市見師言動不凡仙質可度思所以感發之者遂背肆而坐師曰請先生回頭真君應聲曰君何為
不回頭耶師悚然異之真君出師閉肆從之及於舘所而請教焉真君授以二詞師大悟不覺下拜自是日往親炙以有老母未即入道明年母捐舘師乃棄家入崑嵛山禮真君於煙霞洞求為弟子真君納之賜名璘號恬然子仍解衲衣去其袖而與之曰勿患無袖汝當自成蓋傳法之意也九年寧海人有構金蓮堂以待真君挈其徒西歸居之師携瓦罐乞食誤觸之碎真君別授一罐題頌其上云撲碎真灰罐却得害風觀直待悟殘餘有
箇人人喚未幾師辤真君去與王玉陽往居查山真君亦赴汴京馬丹陽譚長真劉長生丘長春四子實從十一年師聞真君上仙四子已入關遂西遊以訪之十二年葬真君於祖庭師欲與四子同廬墓側長真激之曰隨人脚跟轉可乎師明日遂行至岐山遇神人授今名字及道號十三年度大慶關而東翱翔趙魏間十五年坐於沃州石橋之下緘口不語河水泛溢身不少移水亦弗及人饋之食則食無則已雖祁寒盛暑兀然無變身槁
木而心死灰如是者六年昌邑君之季女嫁為真定郭長倩之夫人長倩夫婦過沃州知師在橋下駐車拜謁贈之衣物所以存慰者甚厚師藐然若不相識一無所受夫人感泣長倩嗟異而去二十二年師過灤城又與神人遇受大易秘義自爾為人言未來事不差毫髮至鎮陽居觀升堂演道遠近來聽者常數百人已而闡化諸方專以利物度人為務由是郝太古之名聞天下明昌初東還寧海一日欲作易圖遽索紙筆適粥熟弟子不即
與請俟食已師曰速持來我方得意何暇食粥筆入手布紙揮染疾若風雨不終朝成三十三圖其旨意皆天人之蘊奧昔賢所未發者咸平高士王賢佐占筮素精見師推服盡棄其學而學焉由是技進名動闕庭其他靈異之跡如天長預告侯子真之火恩州夜入王鎮國之夢者尚多有之不可殫紀春秋七十有三以崇慶元年臘月晦日仙蛻於州之先天觀前此三年勑其徒預營塚壙告以死期及是果然平生製作有三教入易論一卷
示教直言一卷心經解一卷救苦經解一卷周易參同契簡要釋義詩賦雜文樂府及所作易圖號太古集凡十五卷行于世噫道家者流其源出於若莊後之人失其本旨𣲖而為方術為符籙為燒鍊為章醮𣲖愈分而迷愈遠其來久矣迨乎金季重陽真君不階師友一悟絕人殆若天授起於終南達於崑嵛招其同類而開導之鍜鍊之剏立一家之教曰全真其修持大畧以識心見性除情去欲忍恥含垢苦己利人為之宗老氏所謂知其
雄守其雌知其白守其黑知其榮守其辱為道日損損之又損以至無為莊生所謂游心於淡合炁於漠純純常常乃比於狂外天地遺萬物深根寧極才全而德不形者全真有之老莊之道於是乎始合重陽唱之馬譚劉丘王郝六子和之天下之道流祖之是謂七真師其一也非天授之其孰能與於此哉師逝之後弟子行緣四出能世其業者甚眾高弟范玄通與棲雲王宗師又其尤者當中原板蕩國朝隆興之初一居東平一往來乎燕
汴建琳宇開玄壇聚徒講說貴賤欽仰宗風大振道價增崇不減太古今洞陽耆艾敦厖剛毅木訥食師之德幹父之蠱當釋道紛爭摧敗挫衂之際寂然湛然守之以謙沖安之以委順處之以鎮靜操修無方精進不輟用能上取聖知特降璽書褒美較其難易又不出於棲雲之下謂非太古之澤將何歸乎凡今之人欲知太古請觀其子欲知其子請觀其孫銘曰東方雲海空復空群仙出沒空明中此語常怪東坡公神仙有則八表同不應
秀止東方鐘崑嵛山高天比崇左顧右瞰搏桑宮上有一洞煙霞封重陽發之麾鬼工紫炁直與閻浮通馬譚劉丘王郝從六子矯矯皆人雄縹緲至自蓬萊峰驚見碧海磨青銅煌煌七朵金芙蓉信哉仙人出於東就中郝公鸞鳳龍洗心以易虛玲瓏藏用於密退以沖粃糠富貴不掛胷剛決物莫嬰其鋒訓練復遇王元戎衲衣一傳神契融有袖無袖由人縫同門之朋稑與穜脚跟不必隨渠儂沃州石橋張果蹤亘如虹蜺插蒼穹大道在此
南北衝何須遠走巢雲松止而不動吾非慵艮乃萬物之始終結跏趺坐為瘖聾朝觀日出光曨曈吞霞入腹丹火紅暮觀流波朝彼宗河車挽水玄霜蓬有人問之趨下風如以寸莛撞巨鐘搖手使去妨吾功過橋行人抗塵容僵名仆利不有躬見公視世猶蟻蜂形骸土木心冥鴻顙必有泚羞頑庸反求於身當發蒙撙貪節愛瘳癏恫憧憧往來秋夏冬百感一二亦已豐如此利益誰能窮確乎六年真苦攻養成姹女連嬰童奮袖起舞知德
充願以所餘及倥侗普度一切超樊籠泥在鈞兮金在鎔螟蛉蜾蠃無常蟲功成朝元去怱怱飛霞佩玉鳴冬隆雲裝煙駕滄溟重弱水萬里昏濛濛淮南小山空桂叢黃芽欲種須圃農公不可見憂心沖棲雲老仙亦難逢住世賴有徐神翁
子／宗教／正統道藏／洞神部／記傳類／甘水仙源錄／卷之四　息四／終南山碧虛真人楊先生墓銘(P.第33冊　163-2)..[上海涵芬樓影印本]
終南山碧虛真人楊先生墓銘
翰林修撰嘉議大夫同知制誥上輕車都尉彭城郡開國伯食邑七百戶賜紫金魚袋劉祖謙　撰
明昌初僕時年十四五就學于長安聞得道羊皮先生已羽化于府署之宣詔廳復有紙襖先生居焉數數見之方稚蒙未能知其異
人泰和之末得官有扈或言楊碧虛者傳王祖師之道名振關中乃向所謂紙襖先生也先生名明真其號碧虛子耀州三原趙曲里人家世為農兄弟四人俱入道先生其伯也仲曰守珪餘俱早世先生始從馬丹陽學復詣山東見丘王諸師由宣詔廳往來南山承安泰和間徒眾頗多歸之適陜右二統帥俱皇族相繼師禮焉運使嘉議高公忽病心痛治莫能效先生為布氣按摩立愈有詩十絕為謝先生素不識書口占賡酬略不停思高
大異之嘗云先生獨傳祖師心要紙襖草履土木形骸或歌或舞或類狂癡曾以養生安心術相授其為宦貴士流尊禮如此道俗景仰隨問隨答頃刻詩頌積疊人人滿意正大二年清明日語門人李志常即祖墳預建壽塔果以十年六月無疾而逝享年八十集所為歌詩餘三百篇目曰長安集先是其仲守珪受印可於先生遂居鳳翔一日求木于前知府术虎公既瞑目門人歛焉郡人驚異觀者萬計二道人因忿爭於前久之不解忽聞
擊木聲舉蓋再起讓曰若軰將賣我作利賂耶速蓋棺將無人矣葬後不數日北兵奄至城扉果闔於是郡人始悟事見定海節度使盧通議墓碑云嘻一門而二達者異哉志常以師之擴獨未有銘見請宜銘
世人憧憧名利場體便綺紈味膏粱氣不內充性則戕一真忽焉散微茫反以紙襖為猖狂誰知懷玉終煌煌倒持陰陽長不亡飛上神京朝玉皇守爐鍊丹曾竊甞其徒今有李志常
子／宗教／正統道藏／太玄部／道樞／卷之十一　篤十／金碧篇(P.第35冊　271-2)..[上海涵芬樓影印本]
金碧篇道之要妙莫大元一能鍵其關生死之宅漢籍按：能｢鍵｣其｢關｣生死之宅，據《道藏輯要》補
扶桑紫陽君曰元氣者包十三徒者也口者藏之門戶也舌者藏之關鍵也三關出入之城六府去來之戶者乎五味甚則齒勞而口爽磨喉而消胃腸淡而心煩是以塞兌閉關而守其中者為可也鼻者牎牖也牎牖靖則
神思安神思安則清靜矣百關調則長生矣心有九用以驅九竅聖人獲壽而安志者保其心也大腸一丈有二尺中元氣之府也食滿則立食空則傾厚則無疾薄則消形是以聖人欲厚其腹腹厚無滓則不死者也厚腹者何也棄味者也小腸八尺津液之源也中連百關故大腸者洞也小腸者穴也塞洞閉穴則獲長生矣心之氣至于腎而合于耳故多聽則勞心塞聦則志靖也肺者津液之府也五藏者順之則康逆之則病乾之則熱濕
之則冷夫飲食在脾消鎔在胃是以脾受陽息而左搖胃受陰息而右動胃閉則人死脾搖極則魂喪矣嗚呼五藏由脾者也生死由胃者也胃安者在胃息味而已五藏者安之從神也搖之從氣也氣滿則神安神安者長生之道也道莫大乎元一元一者元氣也是生死之門戶掩閉之關鍵也魄者陰也魂者陽也寤則主其魂寐則主其魄是以真人不夢者守魂而靜魄也不滅者守魂者乎不思者靜魄者乎如是則真氣常存而不死矣欲
安其身者安其心不安其心則喪其真故安身者存真者也真人化胎而起骨者其氣也哉金石之要不越九一之數者也吾有龍虎之訣曰宛宛青龍舉世難逢沉浮不定往來無從下則九泉高則太空得水則變舉西則東陰極陽化陽為陰功神之為首水之為蒙陰變為陽其神即通吹而霧起變而靡蹤九九轉合三三道融白虎夭矯東厭龍西虎之勢力千牛可齊遇乎青龍須臾首低龍經九火虎伏弗迷自相眷入為夫為妻龍不水則
不變虎不火則不摧水者龍之窟火者虎之媒自然從之和合如泥龍飛于天虎悲而啼朱雀之訣曰朱雀火精火不在城火化為土白虎凝形赫赫炎火斯須不停制之有法定之無名青青白白異草殊英為黑之初為白之靈一左二宮徘徊神迎火盛在城火而有榮岌岌嵩嵩木高自榮欲入不入乍黃乍青忽黑忽紫失成不成定心鎖志其路自平玄武之訣曰有神有文如雨如雲能凡能聖如人如真入火不改跨水為鄰九龍之路八艮
之津還丹之首金液之賓為君為臣失我亡身去則汞去來則汞臻如塵之積惟海是珍服之者死鍊之者生或為之離或為之陰得火一聖拒水二金還丹事畢保之在心四事歸三之訣曰九鼎之數四事之功同歸于首九章之從八八還九還丹之蹤玄武者龍之使朱雀者虎之童逢其法象八合四通六六積意可陽可陰為心為腸乃為黃金六合地數之訣曰玄黃之道天地之章其九為數其陽為長互變萬物天地全藏為一為三其來
遂彰八節之數大乎必強一一九九煒煒煌煌清濁立至日月之旁一七五三為紀為綱感在其內施而外昌地合天數之訣曰龍虎之道天地之經日月之數必在著明自于此門以取陰陽地數之道四六之常自明其陰假陽而從陰化為陽其光朦朦地連于天與日月同于茲大功地數之蹤陰陽消爍之訣曰陰去陽薄天道交矣八九既還其陽返矣有陽之中達生九數感陰陽之氣混沌九分而成九鼎九鼎數畢黃金成而還丹就矣八
卦還丹之訣曰乾為天坤為地化地為天鈆成一乾從一展轉陽坤體全九鼎神水玄中又玄丹從火化水為陰堅華池坤舍神水丹舩一左三右去來三邊陽大陰小去陽還丹八七六五華池舍安三五之數五行所遷八卦之首乾坤往還出入虛無之訣曰天地之數陰柔陽剛陽中有陰陰中有陽化陰為陽化陽為陰陰陽反覆忽浮忽沉日月四氣天地交侵一往二至為癸為壬出入虛無聖化之心無師之訣曰分兩差阻時日不親沉浮
不見上下乖分離離在似恍恍來聞成我之骨長我之魂不喪其身與天為鄰八石之訣曰八石之化四來之風九極之真來往可侵道冀在腹時任于道存陽為陰返覆遮胃分天入地由于八石金粟銀泥變增立至硝䃃合之訣曰二物得氣陰陽合從八往九入其來莫從三生九沐上下和同天地之道日月咸通順法天理二石之功雌雄運動之訣曰天附日月以為明四氣以為序廣移八節遠附六陰多施則剛矣列半則雌雄之道也故
還丹之數共二陽而為二陰同為大用以安四極生于九鼎而一陽伏焉九事之變化者也汞合太陽之訣曰舉代之聖莫比水銀生也為石化也為珍在火為寳而與鬼鄰出入聖道潛通真人義合八節眾仙所欽鈆錫成功之訣曰鈆汞合道體本得真日月之大天地之神九鼎之初同得清平金液之宅清濁以分金舍丹戶四象之心鈆金液之訣曰五金為世之珍成液也為世之神得陰水而合玄武感造化而為至真存大者自小陰化者
陽新如得其汞斯為真人汞也見煖則化見水則分白鈆液之訣曰紫洞玉津其神通天還丹之首八卦之先大為之陰復為之陽日月之數其道獨彰鐵石銅化　　　　神液之訣曰五累是附三三同歸為一為先天地之基天何自得金石毗毗欲入不入三四加之從七從八亦能依之九九之道二四分之其原雖異功歸一岐緫前液之訣曰守一陰而知一陽焉運五行而使元氣焉知氣息而化滯形焉金液之法在乎九泉七石九泉七
石者在于華池也華池生乎五金花五金花成乎九鼎於是玄武北走朱雀南飛白虎坐伏青龍大馳還丹之事畢矣故陰化而陽絕者斯死矣乎真存而陰陽不絕者斯真人乎
子／宗教／正統道藏／太玄部／黃帝內經素問遺篇／卷之三　所四／刺法論　三(P.第36冊　379-1)..[上海涵芬樓影印本]
五氣護身之畢以想頭上如北斗之煌煌然後可入於疫室
即正氣存中而邪疫不干
子／宗教／正統道藏／太玄部／无能子／卷中　甚六／孫登說第十(P.第36冊　759-1)..[上海涵芬樓影印本]
孫登說第十
孫登先生隱蘇門山嵇康慕而往見之曰康
聞蜉蝣不能知龜齡燕雀不能與鴻期康之心實不足以納真誨然而日月之照何限乎康莊墝埆雨露之潤罔擇乎蘭蓀蕭艾先生理身固命之餘願以及康俾康超乎有涯遨乎無垠登久而應之曰夫杳杳冥冥有精非精渾渾淳淳有神非神精神甚真離之不分留之不存孰謂固命孰謂理身孰為有涯孰為無垠然而虛无之中綿綿相循出入無跡為天地之根知之者明得之者尊凡汝所論未窺其門吾聞諸老聃曰良賈深藏若虛君
子盛德容貌若愚且夫蚌以珠剖象以齒焚蘭煎以膏翠拔以文常人所知也汝有藻飾之才亡冥濛之機如執明燭煌煌光輝穹蒼所惡也吾甞得汝貽山巨源絕交書其間二大不可七不堪皆矜己疵物之說時之所憎也夫虛其中者朝市不喧欲其中者巖谷不幽仕不能奪汝之情處不能濟汝之和仕不累不仕則已而又絕人之交增以矜己疵物之說啅噪於塵世之中而欲探乎永生可謂惡影而走於日中者也何足聞吾之誨哉康
眩然如醒後果以刑死
子／宗教／正統道藏／太玄部／玄真子外篇　甚八／卷中／鸑鷟(P.第36冊　769-1)..[上海涵芬樓影印本]
造化之初九大相競風之飄䬑于貴切然曰䬌䬌匹周切乎之飍飍香幽切乎而䬒䬒乎之飂飂乎而扇鴻濛而么飉力么切㕭於交切嘐古苞切鼓𧯌呼勞切䜮力刀切而悲咤䬄呼出切□呼交切蹶石拔木蹙浪奔濤其孰能大乎吾之大乎而雲之氣騰然曰翕乎忽乎之滅沒乎者漨扶龍切
浡蒲忽切洇於鄰切煴之蓊鬱乎者蒙乎昧乎之昏晦乎者靉靆黭於甘於敢二切黮敕成都甚二切之䨢徒感切䨴徒對切乎者翳海吞山遏日漫天其孰能大乎吾之大乎者雷之聲填然曰諜轟轟乎轢轢忽犖犖乎虩虩磤衣謹切輪奔乎轂乎些欻電烻烈缺砉呼覓切霆驚劈歷乎些若獨不聞乎洪濤震鼓猛獸唬怒彼碌碌者莫吾之與巨其孰能大乎吾之大乎些海之濤奔然曰浩乎汗乎之澶漫乎且澎乎湃乎之滂沛乎且何鯤鵬頒鰓相來切臭翼之聲邪乎且翻
鼇盪鯨崩壺倒瀛其孰能大乎吾之大乎且火之熛然烈然曰烘乎炵他冬切乎之煥爛乎焉翕乎煜乎之煽炫乎焉㶼烏來切灼爍烜爀燏愈律切𤐰涸澤燋山熾日熏天其孰能大乎吾之大乎焉日之燿照然曰煌煌乎陽陽乎歟晶晶乎之熒熒乎歟杲杲曈曈炎炎赫赫光天照地流金鑠石其孰能大乎吾之大乎歟地之震殷然曰坤乎崙乎之坱圠磅礡之乎之崔乎嵬乎之坳墝确䃗音剝之乎之浸海流河而有常奔山走陵而无疆其孰能大
乎吾之大乎之天之鳴𥥈胡萌切然曰乾乎圓乎之慤乎只穹乎崇乎廓乎只昊恢恢之顛顛旻蒼蒼之玄玄包水旋風蓋地寰空其孰能大乎吾之大乎只空之寥𣪯六宗切然曰豁乎沈乎之曠宕乎哉虛乎无乎之漭浪乎濛同茫唐青冥蒼茫廓兮而㝩苦郎切㝗力蕩切包天裹地誕陰育陽其孰能大乎吾之大乎哉既而九大各自競能風之擊曰孰有大乎吾曹之大矣空應之曰吾聞太上之言道名之大可詣而問焉於是雲停其氣風息其飄日
罷其燿海弭其濤地復其震火滅其熛天靜其鳴空喪其寥於是乎俾雷之迸入道之境聲者讓響形者讓影不有不无不動不靜九大觀之各慙而還遂相讓為无為之色相與成无為之域以終乎塵劫之極而已焉乎欹道之形也虛道之影也无道之聲也初道之響也如昔之為狀乎廓然其虛者空也莫然其无者滅也永然其初者遠也靜然其如者定也字之曰遺遐明默慤博玄圓者何也遺以盡其失遐以邈其遙明以照其光默以湛
其寂慤以堅其固博以大其廣玄以神其妙圓以䂓其周故曰德者得也得乎不得不得乎得斯之謂乎得其德者何也文宣德之而无我老氏德之而未孩南華德之獨與天地精神往來而不敖睨於萬物噫沖虛德之泠然御風顏回德之同於大通然則大寥德之无終始已矣夫延吾思之不能竟也將何以窮有物之既乎燿夜者燭腹也橐體者篋軀也戴芥者負垢也苗蜩者根蟬也睛星者眩華也燭腹之蟲循乎墻篋軀之蟲出乎隙負
垢之蟲游乎業根蟬之蟲植乎土篋軀哂乎燭腹曰子之自謂養生之固者也燭乎腹燿乎夜見乎險阻審乎取捨然而世人相有炫明之患恠乎物亡乎身未若吾之晦迹之逍遙也負垢哂乎篋軀曰子之自謂養生之固者也槖乎體篋乎軀進則外乎首而行恐則內乎元而靜然而出入有首鼠之患怪乎物亡乎身未若吾之蓋形之逍遙也根蟬哂乎負垢曰子之自謂養生之固者也蓁然芥孽然垢徐然步物之不疑子之動也糞然形物
之不疑子之生也然而慮風火有驚恐之患未若吾之瘞體之逍遙也之數蟲者各以能之相哂也於是眩華聞之哂乎根蟬曰子之自謂養生之固者也藏乎口匿乎目虛乎心實乎腹根乎足潤水土於外而不行苗乎脊受風日於外而屢長無覊䧿之嫌者矣然而累乎質礙乎有苟遇掘鑿之患恠乎物亡乎身未若吾之瞥然之逍遙也根蟬曰吾稟乎造化之奇妙乎古今之知藏口匿目虛心實腹之數蟲者其於衞生莫吾如也向吾聞
子之聲昧子之形狀子之有自何而生眩華曰吾生乎目之眩長乎視之亂其徐也聯若星之貫其疾也紛若華之散取之而不得捨之而不克謂无而有謂有而无其來也儵見乎造化其去也寂歸乎太虛能游乎不物之域者方覩乎吾之逍遙之墟域同乎于圓也方也于方也圓也故曰至圓无圓而能方至方无方而能圓孰能圓乎方者曰太圓孰能方乎圓者曰太方故太方有言曰昔吾方子之圓而子弗知吾之方太圓曰曩吾圓爾之
方而爾不知吾之圓若然者何也其有以哉是故䂓乎虛者虛之不知其圓也矩乎空者空之不知其方也然則游心乎太寂之鄉令䂓矩无措其巧者其唯太圓之與太方乎
子／宗教／正統道藏／太玄部／雲笈七籤／卷之十二　優二／三洞經教部　七／經　三／太上黃庭外景經／中部經第二(P.第37冊　238-1)..[上海涵芬樓影印本]
俠以日月如明珠
左日右月合精中央五色混沌晝如明星暮如明珠晃晃煌煌曾不休哉
子／宗教／正統道藏／太玄部／雲笈七籤／卷之三十二　仕二／雜修攝　一／養性延命錄／雜戒忌禳災祈善(P.第37冊　451-2)..[上海涵芬樓影印本]
雜戒忌禳災祈善
久視傷血久臥傷氣久立傷骨久行傷筋久坐傷肉遠思強健傷人憂恚悲哀傷人喜樂
過差傷人忿怒不解傷人汲汲所願傷人戚戚所患傷人寒暖失節傷人陰陽不交傷人凡交須依導引諸術若能避眾傷人事而復曉陰陽之術則是不死之道大樂氣飛揚大愁氣不通用精令人氣力乏多睡令人目盲多唾令人心煩貪美食令人洩痢俗人但知貪於五味不知有元氣可飲聖人知五味之毒焉故不貪知元氣可服故閉口不言精氣息應也唾不咽則氣海不潤氣海不潤則津液乏是以服元氣飲醴泉乃延年之本也沐
浴無常不吉夫婦同浴不吉新沐浴及醉飽遠行歸還大疲倦並不可行房室之事生病切慎之丈夫勿頭北向臥令人神不安多愁忘勿跂井今古大忌若見十步地牆勿順牆坐臥被風吹發癲癎疾勿怒目久視日月使目睛失明凡大汗勿脫衣不慎多患偏風半身不遂新沐浴訖不得露頭當風不幸得大風刺風疾觸寒來勿面臨火上成癎起風眩頭痛勿跂床懸脚久成血痺足重腰疼凡脚汗勿入水作骨痺亦作循疾久忍小便脉冷
兼成冷痺凡食熱物汗出勿盪風發疰頭痛令人目澁饒睡凡欲眠勿歌詠不祥眠起勿大語損人氣凡飛鳥投人不可食鳥若開口及毛下有瘡並不可食之凡熱泔洗頭冷水濯成頭風凡人臥頭邊勿安火鑪令人六神不安冬日溫足凍腦春秋腦足俱凍此乃聖人之常法也凡新哭泣訖便食即成氣病夜臥勿覆頭婦人勿跂竈坐大忌凡唾不用遠遠即成肺病令人手重背疼咳嗽凡人魘勿點燈照定魘死暗喚之即吉亦不可近前及
急喚凡人臥勿開口久成病渴并失血色凡旦起勿以冷水開目洗面令人目澁失明饒淚凡行途中觸熱逢河勿洗面生烏䵟人睡訖忽覺勿飲水更臥成水痺凡時病新汗解勿飲冷水損人心腹不平復凡空腹不可見聞臭屍氣入鼻令人成病凡欲見死屍皆須先飲酒及咬蒜辟毒氣凡小兒不用令指月兩耳後生瘡欲斷名月會瘡搗蝦蟆末傅即差并別餘瘡並不生凡產婦不可見狐臭人善令產婦著腫凡人臥不用隱膊下令人六
神不安凡臥春夏欲得頭向東秋冬頭向西有所利益凡丈夫飢欲得坐小便飽則立小便令人無病凡人睡欲得屈膝側臥益人氣力凡臥欲得數轉側語笑欲令至少莫令聲高大春欲得瞑臥早起夏秋欲得侵夜臥早起冬欲得早臥晏起皆有所益雖云早起莫在鷄鳴前晏起莫在日出後冬日天地閉陽氣藏人不欲作勞出汗發洩陽氣損人新沐浴訖勿當風結髻勿以濕髻臥使人患頭風眩悶髮禿面腫齒痛耳聾濕衣及汗衣皆不
可著久令發瘡及患風老君曰正月旦中庭向寅地再拜咒曰某甲年年受大道之恩太清玄門願還某甲去歲之年男女皆三通自咒常行此道延年玄女有清神之法淮南有祠竈之規咸欲體合真靈護生者也仙經祕要常存念心中有氣大如鷄子內赤外黃辟眾邪延年也欲却眾邪百鬼常存念為炎火如斗煌煌光明則百邪不敢干人可入瘟疫之中暮臥常存作赤氣在外白氣在內以覆身辟眾邪鬼魅老君曰凡入求道勿犯五逆
六不祥有犯者凶大小便向西一逆向北二逆向日三逆向月四逆仰視天及星辰五逆夜起祼形一不祥旦起嗔恚二不祥向竈罵詈三不祥以足向火四不祥夫妻晝合五不祥怨恚師父六不祥凡人旦起常言善事天與之福凡言奈何歌嘯名曰請禍慎勿上牀臥歌凶始臥伏臥床凶飲食伏床凶以匙筯擊盤上凶司陰之神在人口左人有陰禍司陰白之於天天則考人魂魄司殺之神在人口右人有惡言司殺白之於司命司命記之
罪滿即殺二神監口惟向人求非安可不慎言舌者身之兵革善惡由之而生故道家所忌飲玉泉者令人延年除百病玉泉者口中唾也鷄鳴平旦日中晡時黃昏夜半一日一夕凡七漱玉泉飲之每飲輒滿口咽之延年髮血之窮齒骨之窮爪筋之窮千過梳髮髮不白朝夕啄齒齒不齲爪不數截筋不替人常數欲照鏡謂之存形形與神相存此其意也若矜容顏色自愛翫不如勿照凡人常以正月一日二月二日三月三日四月八日五
月一日六月二十七日七月十一日八月八日九月二十一日十月十四日十一月十一日十二月三十日但常以此日取枸杞菜煮作湯沐浴令人光澤不病不老月蝕宜救人除殃活萬人與天同功天不好殺聖人則之知不好之者是助天地長養故招勝福善夢可說惡夢默之則使之延命也
子／宗教／正統道藏／太玄部／雲笈七籤／卷之七十五　政五／方藥　二／神仙鍊服雲母祕訣序(P.第38冊　57-1)..[上海涵芬樓影印本]
色青黃煌煌而多赤者名雲珠宜以夏服之令人身輕耐寒暑增壽三千年
子／宗教／正統道藏／太玄部／心目論　去十之一(P.第38冊　638-1)..[上海涵芬樓影印本]
二篇同卷　　　　　　　　　去十
心目論
三論元旨
心目論
人之所生者神所託者形方寸之中實曰靈府靜則神生而形和躁則神勞而形斃深根寧極可以修其性情哉然動神者心亂心者目失真離本莫甚於茲故假心目而發論庶
幾於遣滯清神而已且曰心希無為而目亂之乃讓目曰予欲忘情而隱逸率性而希夷偃乎太和之宇行乎四達之逵出乎生死之域入乎神明之極乘混沌以遐逝與汗漫而無際何為吾方止若且視吾方清若且營覽萬象以汩予之正悅美色以淪予之精底我邈邈於無見熙熙於流眄搖蕩於春臺悲涼於秋甸凝燕壤以情竦望吳門而髮變瞻楚國以永懷俯齊郊而泣戀翳庶念之為感皆寸眸之所眩雖身耽美飾口欲厚味耳歡好
音鼻悅芳氣動予之甚皆爾之謂故為我之尤職爾之由非爾之懟而誰之仇乎目乃忿然而應之曰子不聞一人御域九有承式理由上正亂非下忒故堯俗可封桀眾可殛彼殊方而異類猶咸順乎帝則統形之主心為靈府逆則予捨順則予取嘉祥以之招悔吝以之聚故君人者制理於未亂存道者克念於未散安有四海分崩而後伐叛五情播越而能貞觀者乎曷不息爾之機全爾之微而乃辨之以物我照之以是非欣其榮慼其辱
暢於有餘悲於不足風舉雲逝星奔電倏紛淪鼓舞以激所欲既汩其真而混其神乖天心而悖天君焉得不溺於造物之景迷於自然之津哉故俾予于役應爾之適既嬰斯垢反以我為咎嗟乎嗟乎何弊之有心乃啾然久焉復謂目曰顧予與爾誰明其旨何隱見之隔而玄同若此既庶物之為患今將擇其所履相與超塵煩之彊陟清寂之鄉飡灝炁吸晨光咀瑤華漱瓊漿斯將期靈化於羽翼出雲霞而翱翔上昇三清下絕八荒託松喬
以結友偕天地以為常何毀譽之能及何取舍之足忘諒予圖之若茲其告爾以否臧目曰近之矣猶未為至若然者所謂欲靜而躁隨辭埃而滓襲闇乎反本之用方邈然而獨立夫希夷之體也卷之無內舒之無外寥廓無涯杳冥無對獨捐茲而取彼故得小而遺大忘息陰以滅影亦何逃於利害伊虛室之生白方道德之所載絕人謀於未兆乃天理之自會故玄元挫銳以觀妙文宣廢心而用形軒帝得之於罔象廣成契之於杳冥顏回
坐忘以大通莊生相天而能精歷眾聖以稽德非智謀之是營蓋水息瀾而暎徹塵不止而鑒明未違世以高舉亦方寸之所寧故能泊然而常處感通而斯出不光而曜不祕而密冥始終而誰異與萬物其為一因而靡得是以罔失誠踵武於坦塗可常保於元吉若棄中而務表乃微往而不窒其故何哉水積而龍蟠林豐而獸居神栖於空洞道集於玄虛苟不刳其所有焉得契其所无非夫忘形靜寂瑕滓鏡滌玄關自朗幽鍵已闢曷可度
於無累焉不然安得駕八景升九霄覩金闕之煌煌步紫庭之寥寥同浩劫之罔極以萬春為一朝乎心於是釋然於眾慮凝澹於猶豫澄之而徐清用之而不遽致謝於目曰幸我以善道弘我以至言覺我以大夢啟我以重玄昇我以真階納我以妙門縱我以廣漠之野遊我於無窮之源既匪群而匪獨亦奚靜而奚諠恊至樂之恒適抱真精而永存遣之而無遣深之而又深通乎造化之祖達乎乾坤之心使我空欲視於目盲之外塞將見
於玄黃之林覩有而如見空寂聞韶而若聽谷音與自然而作侶將無欲以為朋免驅馳於帝主保後天之所能窒欲於未兆解紛於未擾忘天壤之為大忽秋毫之為小處寂寞而聞和潛混溟而見曉應物於循環含光而閉關飄風震海迅霆破山淊天焚澤而我自閑彼行止與語默曾何庸思於其間哉
子／宗教／正統道藏／太玄部／伊川擊壤集／卷之三　賤三／秋懷三十六首(P.第39冊　533-1)..[上海涵芬樓影印本]
秋懷三十六首
秋月夜初長星斗爭煌煌庭除經小雨枕簟生微涼照物無遁形虛鑑自有光照事無遁情虛心自有常
子／宗教／正統道藏／太玄部／宗玄先生文集／卷中　尊四／心目論(P.第39冊　787-1)..[上海涵芬樓影印本]
心目論
人之所生者神所託者形方寸之中實曰靈
府靜則神生而形和躁則神勞而形斃深根寧極可以修其性情哉然動神者心亂心者目失真離本莫甚於兹故假心目而發論庶幾於遣滯清神而已且曰心希無為而目亂之乃讓目曰予欲忘情而隱逸率性而希夷偃乎太和之宇行乎四達之逵出乎生死之域入乎神明之極乘混沌以遐逝與汗漫而無際何為吾方止若且視吾方清若且營覽萬象以汩予之正悅美色以淪予之精底我邈邈於無見熙熙於流眄搖蕩於春臺悲涼
於秋甸凝燕壤以情竦望吳門而髮變瞻楚國以永懷俯齊郊而泣戀繄庶念之為感皆寸眸之所眩雖身躭美飾口欲厚味耳歡好音鼻悅芳氣動予之甚皆爾之謂故為我之尤職爾之由非爾之懟而誰之仇乎目乃忿然而應之曰子不聞一人御域九有承式理由上正亂非下忒故堯俗可封桀眾可殛彼殊方而異類猶咸順乎帝則統形之主心為靈府逆則予捨順則予取嘉祥以之招悔吝以之聚故君人者制理於未亂存道者克念
於未散安有四海分崩而後伐叛五情播越而能貞觀者乎曷不息爾之機全爾之微而乃辨之以物我照之以是非欣其榮慼其辱暢於有餘悲於不足風舉雲逝星奔電倏紛淪鼓舞以激所欲既汩其真而混其神乖天心而悖天均焉得不溺於造物之景迷於自然之津哉故俾予于役應爾之適既嬰斯垢反以我為咎嗟乎嗟乎何弊之有心乃愀然久焉復謂目曰顧予與爾誰明其旨何隱見之隔而玄同若此既庶物之為患今將擇其
所履相與超塵煩之強陟清寂之鄉餐顥氣吸晨光咀瑤華漱瓊漿斯將期靈化於羽翼出雲霞而翱翔上昇三清下絕八荒託松喬以結友偕天地以為常何毀譽之能及何取捨之足忘諒予圖之若兹其告爾以否臧目曰近之矣猶未為至若然者所謂欲靜而躁隨辭埃而滓襲闇乎反本之用方邈然而獨立夫希夷之體也卷之無內舒之無外寥廓無涯杳冥無對獨捐兹而取彼故得小而遺大忘息陰以滅影亦何逃於利害伊虛室之
生白方道德之所載絕人謀於未兆乃天理之自會故玄元挫銳以觀妙文宣廢心而用形軒帝得之於罔象廣成契之於杳冥顏回坐忘以大通莊生相天而能精歷眾聖以稽德非智謀之是營蓋水息瀾而映徹塵不止而鑒明未違世以高舉亦方寸之所寧故能怕然而常處感通而斯出不光而曜不祕而密冥始終而誰異與萬物其為一因而靡得是以罔失誠踵武於坦塗可常保於元吉若棄中而務表乃微往而不窒其故何哉水積
而龍蟠林豐而獸居神棲於空洞道集於玄虛苟不刳其所有焉得契其所無非夫忘形靜寂瑕滓鏡滌玄關自朗幽鍵巳闢曷可度於無累焉不然安得駕八景昇九霄覩金闕之煌煌步紫庭之寥寥同浩劫之罔極以萬椿為一朝予心於是釋然於眾慮凝澹於猶豫澄之而徐清用之而不遽致謝於目曰幸我以善道弘我以至言覺我以大夢啓我以重玄昇我以真階納我以妙門縱我於廣漠之野遊我於無窮之源既匪群而匪獨亦奚
靜而奚諠恊至樂之恒適抱真精而永存遣之而無遣深之而又深通乎造化之祖達乎乾坤之心使我空欲視於目盲之外塞將見於玄黃之林覩有而如見空寂聞韶而若聽谷音與自然而作侶將無欲以為朋免驅馳於帝主保後天之所能窒欲於未兆解紛於未擾忘天壤之為大忽秋毫之為小處寂寞而聞和潛混溟而見曉應物於循環含光而閉關飄風震海迅破山滔天焚澤而我自閑彼行止與語默曾何庸思於其間哉
子／宗教／正統道藏／太玄部／宗玄先生文集／卷中　尊四／遊仙詩(P.第39冊　792-1)..[上海涵芬樓影印本]
九龍何蜿蜿載我昇雲綱臨睨懷舊國風塵
混蒼茫依依遠人寰去去邇帝鄉上超星辰紀下視日月光倏已過太微天居煥煌煌
子／宗教／正統道藏／太玄部／宗玄先生文集／卷中　尊四／步虛詞(P.第39冊　794-1)..[上海涵芬樓影印本]
扶桑誔初景羽蓋凌晨霞倏欻造西城嬉遊金母家碧津湛洪源灼爍敷荷花煌煌青琳宮粲粲列玉華真氣溢絳府自然思無邪俯矜區中士天濁良可嗟
子／宗教／正統道藏／太玄部／上清太玄集／卷之四　上四／太冥皓濟頤神銘(P.第40冊　123-2)..[上海涵芬樓影印本]
太冥皓濟頤神銘
道者虛無之體德者神化之用體用相須是謂大通夫大通者在乎真氣精神之理也其氣者輕清而簡妙也其精者放曠而飄逸也其神者浩渺而幽邃也默然則昏瞑而意存昭然則炳曜而心忘曲成則闢天地玄黃之色正化則泄陰陽否泰之機翛然而隨風雲之出沒厥然而歷江海之波濤凝然而冒山川之秀麗鬱然而容草木之茂植煌煌兮發金玉之光華溟溟兮興魚龍之變化然則不
渝而色不彫而形不疾而速不為而成無可無不可無能無不能玄之又玄妙之為妙隳質神游洞達於廣寞之鄉也
讚曰
宗乘至道　祖聖流傳　非持像法　何假名言
無用之用　不然而然　二神啟妙　一氣通玄
龍遊碧漢　鳳翼丹天　明輝寳界　光耀芝田
中正剛健　精粹純乾　易乎未始　象帝之先
子／宗教／正統道藏／太玄部／上清太玄集／卷之五　上五／五言全篇　二／李仙問京山水晶堂(P.第40冊　139-2)..[上海涵芬樓影印本]
李仙問京山水晶堂
燦爛水晶堂玉蘭滿地粧白雲穿碧嶂紫霧照金光煥煥凝神室煌煌出洞房不因遊此地悟我入仙鄉
子／宗教／正統道藏／太玄部／上清太玄集／卷之七　上七／行香子(P.第40冊　154-2)..[上海涵芬樓影印本]
行香子
天地玄黃率化無彊太虛高日月飛颺龍磨星斗鳳熾玄綱見海神潮江神會谷神張○煥煥煌煌照耀十方混三宮一派流陽不離日用目下承當漸返真空歸真正得真常
子／宗教／正統道藏／太玄部／上清太玄集／卷之九　上九／減字木蘭花(P.第40冊　177-1)..[上海涵芬樓影印本]
功名富貴致使沉淪空手去改面廻頭一失
人身永刧休○歸純返朴背境滌塵真正覺一顆圓光煥煥煌煌入大方
子／宗教／正統道藏／太玄部／上清太玄集／卷之九　上九／南柯子　一(P.第40冊　178-2)..[上海涵芬樓影印本]
坐看華胥景神遊翫寳方一雙童子抱龍光煥煥煌煌撮聚入中央○產出靈仙子功成
入帝鄉玉霄牓上應科場奪取仙摽寳洞執珪璋
子／宗教／正統道藏／太平部／太平經／卷之三　外三(P.第41冊　14-1)..[上海涵芬樓影印本]
天師書辭常有上皇太平炁且至何謂也夫聖人制法皆象之意也守一而樂上卜卜者問也常樂上行而卜問不止最上之路也故上字一畫直上而卜下為字一下而卜卜問也常思念問下行者極無下故樂下益者不復得上也皇字者一日而王上一者天數得一得日照然後大明則為王一與日王合而成上字也一為天天亦君也日君德也王亦君長也三君長共成皇言盛德煌煌天下第一無復能上者也太者大也言其積大如天
無有大於天者平者言治太平均凡事悉治無復不平比若地居下執平比若人種刈種善得善種惡得惡耕用力分別報之厚天氣悅下地氣悅上二氣相通而為中和之氣相受共養萬物無復有害故曰太平天地中和同心共生萬物男女同心而生子父母子三人同心共成一家君臣民三人共成一國夫帝王者天之貴子子承父教當順行之以降天地憂因得其祐故常思力行之使天文不效者時有理亂道不空出古者帝王見微知
著因任行其事順其炁遂得天心意如長吉逆之則水旱炁乖忤流灾積成變怪不可止名為灾異眾賢迷惑不知逆順之道使其知之逢太平則安枕而理中平則可力而行之逢不平以道自輔而備之猶若夏至則備暑冬至則備寒此之謂也天道有常運故順之則吉昌逆之則危亡天道戰闘其命傷日月失度列星亂行能用者自力無敢閉藏賢明上下令自安灸刺者所以調和安三百六十脉通陰陽之炁而除害者三百六十脉者應
一歲三百六十日日一脉持事應四時五行而動出外周旋身上總於頂內繫於藏裏咸應四時而動移有疾則不應度數往來失常或結或傷或順或逆故當治之火者太陽之精公正之明也所以察姧除害惡也刺者少陰之精也太白之質所以用義斬伐治百中百治十中十此得天經脉讖書也實與脉相應則神為驅使治十中九失一與除脉相應精為其驅使治十中八人道書也人意為其使過此而下不可以治疾也反或傷甲脉有
病反治乙名為恍惚不知脉獨傷絕故樂知天道神不神相應與不也直置一病人於前名為脉本文比若書經道本文令眾賢而識其病或有長於上或有長於下三百六十脉各有所覩取其行事常所長而治訣者以記之十十中者是也不中者皆非也集眾行事愈者以為經書則所治無不解訣者也吾道即甲子乙丑六甲相承受五行轉相從四時周反始書卷雖眾多各各有可紀比若人一身頭足轉相使一字只遺一字起賢之次之
以相輔合陰陽以言語表裏相應如䂓矩始誦無味有久久念之不懈驗至矣灾害去身神還聚人自謹良無惡子為無刑罰而道化美極也明按吾文以却咎扞禍禍自止民自壽原未得本無終始十十相應太陽文也十九相應太陰文也十八相應中和書也十七相應破亂文也十六相應過中書也十五相應無知書也可言半吉半凶文十四中者邪文也十三中者大亂文也十二中者棄文也十一中者佚中文也十七中者已下不可用
誤人文也隨傷多少還為人傷久久用之不止法絕後滅嗣此為十十文也樂得其實者但觀上古之聖辭中古之聖辭下古之聖辭合其語言視其所為可知矣復思上古道書中古道書下古道書三合以同類相召呼復令可知矣凡書文皆天談何故其治時矣然能其言正其言者理矣不正不明亂矣正言詳辭必致善也言凶辭必致怨矣欲致善但正本本正則應天文與聖辭相得再轉應天理三轉為人文四轉為萬物萬物則生浮華
則亂敗矣天文將出以考元正始除其過者置其實明理凡書即天之道也得其正言者與天意相應邪也
子／宗教／正統道藏／太平部／太平經／卷之八　外八(P.第41冊　83-1)..[上海涵芬樓影印本]
天道有緩有急人事亦然有緩有急天道急即風雨雷電不移時而至人道有急亦趨走
不移時而至急者即以時應天法則上之刺一通付還本事而有賞罰緩者須八月為一日上也天上法如此夫陰陽為法如此人道亦如此矣凡人腹中各有天子五氣各有王者天有五氣地有五位其一氣主行為王者主執正凡事居人腹中自名為心心則五臟之王神之本根一身之至也主執為善心不樂為妄內邪惡也凡人能執善清靜自居外不妄求端正內自與腹中王者相見謂明能還覩其心也心則王也相見必為延命舉事
理矣不得見王者皆邪也不復與王者相通舉事皆失矣而復早終今太陽德盛欲使天上天下上無竟下無極旁行八洞外內真神真精光悉出助帝王治而致上皇洞平之氣未常見之善人命長萬物無復夭死自冤者而邪神悉消亡天下無復強枉病者豈可聞乎善哉子之問也天使悉斷邪偽凶惡而出真事凡圖畫各有精神真事有真神邪事有邪神善事有善精神惡事有惡精神夫蓄積邪之家後必有邪害也蓄積真文真道之家
後必有度世者也故真偽各精所致也故天有吉有凶吉則吉精神凶則凶精神地亦有吉凶吉則吉精神凶則凶精神夫三皇五帝各有親屬兄弟三王五霸各自有親屬兄弟小小分別各從其類世興則高世衰則下比若晝夜相隨而起從陰陽開闢到今不止貧為小人富為君子更共相為使轉相理是天地親屬也萬物不興其中幾類似之而實非也天有六甲四時五行剛柔牝牡孟仲季共為親屬兄弟而敬事之不失其意以化天下
使為善主仁義禮智文武更相為親屬兄弟夫道與道為親屬兄弟者凡道乃大合為一更相證明轉相生今日身已得道凡道人皆來親人合心為一家皆懷善意凡大小不復相害傷災害悉去無禍殃帝王行之天下興昌垂拱無為度世命長吏民行之其理日明凡道皆出莫不生光道與道為親屬傳相行故與道召道以道求道即以道為親屬兄弟尚化如此則天下皆好生惡殺安得有無道者哉德與德為親屬兄弟者今日身執大德
以德為意凡有德之人推謙相事天下德人畢出矣以是為法安坐無事帝王行之其國富吏民行之無所不理以德召德德自來矣仁與仁為親屬兄弟者今日身為仁凡仁者自來相求以仁召仁仁人盡來矣帝王行之天下悉仁矣吏民行之莫不相親所謂仁與仁合為一家是為親屬兄弟矣義與義為親屬兄弟者以義求義今日身已成義凡義之人悉來歸之以義合也帝王行之苦樂相半吏民行之生傷半以義求義是為親屬兄弟
矣禮與禮為親屬兄弟者以禮求禮今日身已成禮矣凡禮之人悉來行者守節生者不安腹中內空虛外使若環趨走跪起無聞命矣日短衣物盡單帝王行之愁苦且煩吏民行之職事紛紛丁者力乏老弱傷筋禮禮相親是為親屬兄弟矣文與文為親屬兄弟者今日已成文矣以文求文文人悉來至若浮雲中外積之聚若山至誠若少大偽出焉帝王行之以理其事或得或失吏民行之更相期妄以相拱害變疾病萬種人日短命以文
相期以文相恐轉相取轉相生此乃文之親屬也武與武為親屬兄弟今日已成武矣以武召武凡武人悉來聚其氣陽陽其兵煌煌其力皆倍其目皆張其欲怒不得止武鬼居其角取勝而已不復惜其命君子行之其治日凶則吏民行之滅殺人世無有善意理有聚害此即以武生武則武之親屬也辯與辯相為親屬兄弟者今日已成大辯矣凡有辯之人悉來歸之辯辯相與無有終窮一言為百言百言為千言千言為萬言供往供來口
舌云亂無有真實人君行之其政萬端吏民無可置其命以辯求辯是為親屬兄弟也法律與法律為親屬兄弟者今日已成法律矣以法律求法律凡天下法律之人皆聚事無大小皆有治凡人無有無罪之人也自生至老一人之身有幾何罪過無有無罪者以此相生人君子之十九強死以此為理天下大亂不可止也以此論親屬兄弟相求各從其類理亂之本太平之基審此九事可知也天上諸神言好行道者天地道氣出助之好行
德者德氣助之行仁者天與仁氣助之行義者天與義氣助之行禮者天與禮氣助之行文者天與文氣助之行辯者亦辯氣助之行法律者亦法律氣助之天地各以類行神靈也天將助之神靈趨之深思其要意則太平氣立可致矣
子／宗教／正統道藏／太平部／太平經／卷之九　外九(P.第41冊　93-1)..[上海涵芬樓影印本]
分別天道精身與德不訣請問夫道審當樂欲行何為明効神人言吾受此文於天上諸神諸神言吾聞與陰陽風雨寒暑相應也以是為大効天樂其道行而人未明信之以乞雨止雨而明効之行太平之道乞請皆應不行太平之道乞請不應明天道至在大平也故萬物不生者失在太陽生而不養者失在太陰養而不成者失在中和故生者父也養
老母也成者子也生者道也養者德也成者仁也一物不生一道閉不通一物不養一德不修治一德不成一仁不行欲自知有道德與仁否觀物可自知矣五者帝王君父師欲深自知道德仁優劣但觀此故理之第一善者莫若樂生其次善者樂養其次善者樂施故生者象天養者象地施者象仁此三者天地人之大綱也過此而下者但備窮乃後用之耳如此天氣自為平安邪氣自消滅善人自至惡人自去莫不響應也明之者師也謂
先知之稱師當主證而明之自古至今凡文出皆天地也故天地先出之明之者師也故夫文出皆有師行之者縣官也古者帝王承天意受師教力行以除去災害以稱天心得延年益命此之謂也造之者天明之者師行之者帝王此三事者相須而成天不出文師無由得知師不明文帝王無從得知治故天將興帝王必有奇文出明師使教帝王縣官今得延年益壽是祐帝王之明證也凡人民萬物不生生而不養養而不長長而反不成
不竟其天年其過安在凡民萬物不生者天也不養者地也長而不成者人也過在人乎萬物不得時生者君也生而不養者臣也長而不成者民也天與君父主生此太陽之長也生之祖也天不欲生物不得生父不欲施物亦不得生君不欲生物亦不得生故天與君父主生夫君父常念生不樂殺者凡物盡生一念殺者一物死十念殺者十物死百念殺者百物死自此至萬念皆若此矣地母臣承陽之施主長養萬物常念長養之不念一
不長養則一物被傷十念則十物傷百念則百物傷自此至萬乃若此矣是故上古帝王之任臣常求慈仁好長養萬物與為治中古半慈仁物半傷下古不詳擇臣而任之故萬物悉傷矣其德皇王之言煌煌也帝者為天地之間作智使不陷於凶惡故稱帝也王者人民萬物歸王之不傷故稱王王者往也君者各安其部界人歸附之而無害故稱君君者號也吏者治也而助上治物使凡民萬物大小不失其治乃得稱吏師者悉解天下辭
悉乃得稱大師者所謂能解天下天下文也故得稱皇帝王君師也故皇道為首帝道為腹王道為股吏為手足師道者繩墨為法為則上下相須而立故善治者常念皇道中念帝道下念君吏吏道常誦大師之法則守其繩墨然後天心可安地意可得四時自順五行不戰三光常明鬼神精氣不害五官五土各得其所盜賊不發帝王垂拱俱稱萬歲天道為法如此不如吾文誠難哉謹思其意行此二事亦有戒哉
子／宗教／正統道藏／太平部／太平經／卷之四十八　受八／三合相通訣第六十五(P.第41冊　168-1)..[上海涵芬樓影印本]
太平經卷之四十八　　　　　　受八
三合相通訣第六十五
純謹再拜請問一事真人所疑者何等也哉朝學暮歸常居靜處思其要意不敢有懈也今天師書辭常有上皇太平氣且至今是何謂為上何謂為皇何謂為太何謂為平何謂為氣真人今且何睹何疑一時欲難問微言意哉所以及天師徧具問書文意者書上多道上皇氣且至而不得其大要意今不及天明師訣問之恐後遂無從得知之故敢不具
問之也善哉子之言萬世不可易也夫天至道大德盛仁時已到皇靈樂人急行之故天氣諷子之心使子旦夕問天法察察吾甚恠之諾真人安坐為子具分解其字意使可傳而無極時然上為字者一畫也中央復畫一直上行復抱一一而上得三一上行而不止不復下行也故名為上者廼其字無復上也反上為下下者一畫也亦中央復畫直下行復抱一其行遂下不得復上故名為下也夫志常欲下行者久久最下無復下也比若濁
者樂下為地故地最下無復下也上為字者常上行不得復下比若清者樂上行為天夫乃無上也是故天之為法名各各自字各自定凡天下事皆如此矣故聖人制法皆象天之心意也守一而樂上卜卜者問也常樂上行而卜問不止者大吉最上之路也故上字一畫直上而卜下為字者一下而卜卜問也常思念問下行者極無下故樂下益者不復得上也故上常無上字者廼言其治當日上行合天心復無上也善哉善哉明師幸哀為
其解上字願復聞皇為字者一日而王日上一者天也天者數一天得日昭然大明則王故為字一與日王并合成皇字也一為天天亦君長也日亦君長也王亦君長也三君長相得成字名為皇皇者乃言其神盛煌煌故名為皇也皇天下第一無復能上者也善哉善哉師幸哀開以皇字願聞其太平氣之字太者大也廼言其積大行如天凡事大也無復大於天者也平者乃言其治太平均凡事悉理無復姦私也平者比若地居下主執平
也地之執平也比若人種善得善種惡得惡人與之善用力多其物子好善人與之鮮鮮其物惡也氣者乃言天氣悅喜下生地氣順喜上養氣之法行於天下地上陰陽相得交而為和與中和氣三合共養凡物三氣相愛相通無復有害者太者大也平者正也氣者主養以通和也得此以治太平而和且大正也故言太平氣至也善哉善哉此者乃獨言天地中和氣當合相通共治耶凡事皆當三合共事耶善哉善哉子之言也已得天法帝
王象之以治比若神矣然為真人具說之自隨而記之唯唯元氣與自然太和之氣相通并力同心時怳怳未有形也三氣凝共生天地天地與中和相通并力同心共生凡物凡物與三光相通并力同心共照明天地凡物五行剛柔與中和相通并力同心共成共萬物四時氣陰陽與天地中和相通并力同心共興生天地之物利孟仲季相通并力同心各共成一面地高下平相通并力同心共出養天地之物蠕動之属雄雌合廼共生和相
通并力同心以傳其類男女相通并力同心共生子三人相通并力同心共治一家君臣民相通并力同心共成一國此皆本之元氣自然天地授命凡事悉皆三相通廼道可成也共生和三事常相通并力同心共治一職共成一事如不足一事便凶故有陽無陰不能獨生治亦絕滅有陰無陽亦不能獨生治亦絕滅有陰有陽而無和不能傳其類亦絕滅故有天而無地凡物無於止有地而無天凡物無於生有天地相連而無和物無於相
容自養也故男不能獨生女不能獨養男女無可生子以何而成一家而名為父與母乎故天法皆使三合廼成故古者聖人深知天情象之以相治故君為父象天臣為母象地民為子象和天之命法凡擾擾之屬悉當三合相通并力同心廼共治成一事共成一家共成一體也廼天使相須而行不可無一也一事有冤結不得其處便三毀三凶矣故君者湏臣臣湏民民湏臣臣湏君廼後成一事不足一使三不成也故君而無民臣無以名
為君有臣民而無君亦不成臣民臣民無君亦亂不能自治理亦不能成善臣民也此三相湏而立相得廼成故君臣民當應天法三合相通并力同心共為一家也比若夫婦子共為一家也不可以相無是天要道也此猶若人有頭足腹廼成一身無可去者也去之即不足不成人也是天地自然之數也故古者聖人取法於天故男子湏得順善女與為治然且有善子男者君也女者臣也子者民也故天命治國之道以賢明臣為友善女然
後能和其子也善臣然後能和其民也善女然後能生善子善臣然後能生善民民臣俱好善然後能長安其上也真人欲樂知其效天者君也地者臣也天雨周流雨之善地生物善雨之惡地生物惡此之謂也今父母君臣尚但共持其大綱紀耳大要實仰衣食於子人無子絕無後世君少民廼衣食不足令常用心愁苦故治國之道廼以民為本也無民君與臣無可治無可理也是故古者大聖賢共治事但旦夕專以民為大急憂其民也
若家人父母憂無子無子以何自名為父母無民以何自名為君也故天之法常使君臣民都同命同吉凶同一職一事失正即為大凶矣中古以來多失治之綱紀遂相承負後生者遂得其流災尤劇實由君臣民失計不知深思念善相愛相通并力同心反更相愁若夫君乃一人耳又可處深隱四遠冤結實閉不通治不得天心災變恠異委積而不除天地所欲言人君不得知之大咎在此不三并力聰明絕邪氣結不理上為皇天大仇下
為地大咎為帝王大憂災紛紛不解為民大害為凡物大疾病為是獨積久矣非獨今下古人過所致也真人亦知之乎知如此久矣實不知其所由致故問之誠冤今當柰何之乎然天太平氣方到治當得天心乃此惡悉自除去故天使吾具言之欲使吾救其失為出正文故使真人來悉問之也此所由生凶也不象天地元氣自然法不三相通并力同心故致此也若三相通并力同心今立平大樂立無災願聞治之當云何乎哉急象天法
如比上為也天法凡事三并力同心故天以三光為文三光常相通共照無復絕時也天劵出以來人以書為文以治象天三光故天時時使河洛書出重勑之文書人文也欲樂象天洞極神治之法度使善日興惡日絕滅書者但通文書三道行書也君宜善開導其下為作明令示勑教使民各居其處而上書悉道其所聞善惡因却行亦可但寄便足亦可寄商車載來亦可善自明姓字到為法如此則天下善惡畢見矣君導天氣而下通臣
導地氣而上通民導中和氣而上通真人傳書付有德之君審而聆吾文言立平立樂災異除不失銖分也吾書敬受於天法不但空陳偽言也天誅殺吾子亦知是讁重耶唯唯欲得吾書信得即效司之與天地立響相應是吾文信也以此大明效證可毋懷狐疑夫治國之道樂得天心自安者但行此效與天響相應即天與人談之明劵也吾但見真人常樂助有德之君欲報天重功故一二言之耳吾知其失在此閉不通口口得書君為制
作明教善令言從今以往吏民宜各居其處力上書悉道善惡以明帝王治以通天氣勿得相止止者坐其事三年獨上書盡信無欺文者言且召而仕之其仕之云何各問其才能所長以筋力所及署其職何必署其筋力所能及乎天之事人各因其能不因其才能名為故冤人則復為結氣增災所以然者人所不及雖生之死猶不能為也今人所樂極樂得善物金玉也今使明君有教言人有能撫手盡得天下縣官金銀奇偽之物不以過
汝盡以與汝其人極樂得之也力而不及物繫其兩手弊盡之猶不能致也今為人父母君將署臣子之職不以其所長正交殺之猶不能理其職事但空亂其官職愁苦其民耳官職亂民臣愁則復仰呼天自言冤上動天復增災恠故古聖賢欲得天心重慎署置皆得人心故能稱天心也其稱天心云何行之得應其民吏日善且信忠是其效也則遷之以時是助國得天心之人也或但有樂一旦貪名得官其行無效不稱天心無應者夫帝
王廼承天心而治一當稱天心不稱天心為過故其治無善放應當退使思過如此則天已喜而天下莫不盡忠信盡其能力者也幽隱遠方聞之無藏其能者也其上書急者人命至重不可湏臾人且復啼呼冤今復結增恠變疾解報之其事可忍者湏秋冬何必湏秋冬乎然秋者物畢成冬者物畢藏天氣定也物以仲秋八月成熟其實核可分別故當順天地之法始以八月分別視之九月者天氣之究竟也物到九月盡欲死故當九月究
竟讀視之觀其善惡多少十者數之終也故物至十月而反初天正以八月為十月故物畢成地正以九月為十月故物畢老人正以亥為十月故物畢死三正竟也物當復生故乾在西北凡物始核於亥天法以八月而分別之九月而究竟之十月實核之故天地人三統俱終實核於亥故十月而實核下付歸之所以然者此八月九月十月三月也天地人正俱畢竟當復反始不實不核不得其意天地且不悅喜其災不除復害來年故八月
而分別視之九月而究竟之十月而實核下付歸之令使吏民悉得更思過失不敢復為也來年吏民更謹凡物悉善矣不歸使思過固固民臣居下失政令不自知有過其心不易天道固固惡不易矣故當付歸之也真人欲知其效今年所付歸因書一通自置之亦教吏民自記一通置之視善惡多少名為天劵來年付歸復置一通視善惡多少來年復付歸置一通視善惡多少下踈與上所記置當繇相應名為天徵合符令吏民更易心為
善得天意所上當多善若令大易當大善若令固固無變不易所上固固如令為惡不止所上當益惡吏民大欺忿天所上當大惡增劇故是天洞明照心之鏡也不失銖分以明吏民治行夫天地比若影響隨人可為不脫也真人幸有善意努力卒之慎之子雖來問此若無事無益天內默視子口可言以何明之以言也夫人言事辭詳善人即報之以善響亦應之以善其言凶惡不祥人亦報之以惡響亦應之以惡也凡事相應和者悉天使
之也子寧解耶唯唯夫天廼高且遠尊嚴安可事事自下與人言語乎故其法皆以自然應和之也子心今開不唯唯已解願及天師復假一言行道之中古皇無文不三相通以何能安之乎善哉子之言也天運使其時人直質樸其人皆懷道而信又專一但流言相通人人各欲至誠信思稱天心廼無一相欺者也故君臣民三并力同心相通故能相治也如使不同心為一家即亂矣今者承負而文書眾多更文相欺尚為浮華賢儒俱迷共
失天心天既生文不可復流言也但當實核得其實三相通即天氣平矣天法者或億或萬時時不同治各自異術各不同也今者太平氣且至當實文本元正字廼且得天心意也子不能分別天地立事以來其治億端行其事悉得天應者是也不得天應者非也是即其大明天劵徵驗效也寧解耶唯唯行去勿得復問今非不能為子悉記天地事立以來事事分別解天下文字也但益文難勝記不可為才用無益於王治故但悉指授要道
而言夫治不理本由天文耳是天地大病所疾也古時賢聖所共憎惡也故道為有德君出不敢作文皆使還守實求其根保其元廼天道可理國自安真人雖好問勿復令益文也去思之唯唯
右包褁元氣自然天地凡事三合相通并力同心天明劵和皇平治法
子／宗教／正統道藏／太平部／雲山集／卷之二　兄二／七言律詩　二／跋真理融會堂　一(P.第42冊　756-1)..[上海涵芬樓影印本]
跋真理融會堂
滑涽靜盡即成純舉目圓融大法身交際不拘通理窟活機潛運即吾神百川汩汩朝東
海萬曜煌煌拱北辰說與春風舊消息野花芳草一時新
子／宗教／正統道藏／太平部／重陽全真集／卷之八　枝八／詞　六／行香子　一(P.第43冊　479-2)..[上海涵芬樓影印本]
三鼓纔分火德行香月初端正照心王紅紅赫赫煒煒煌煌見本真生靈真慧太真匡　三處均勻一路平康覩青天瑞靄舒張縱墴攢聚能罩圓方早弄珪環持珪璧執珪璋
子／宗教／正統道藏／太平部／孫真人備急千金要方／卷之十一　分五／少小嬰孺方　四／客忤第四／一物猪通浴湯(P.第44冊　170-2)..[上海涵芬樓影印本]
又法取一刀橫著竈上解兒衣發其心腹訖
取刀持向兒呪之唾輒以刀擬向心腹
啡啡曰音非出唾貌煌煌日出東方背陰向陽葛公葛公不知何公子來不視去不顧過與生人忤梁上塵天之神戶下土鬼所經大刀鐶犀對竈君二七唾客愈兒驚唾啡啡如此二七啡啡每唾以刀擬之呪當三遍乃畢用豉丸如上法五六遍訖取此丸破視其中有毛棄丸道中客忤即愈矣
子／宗教／正統道藏／太平部／法海遺珠／卷之九　次九／太極雷隱祕法／九天捷疾驅雷趕龍致雨符(P.第45冊　467-1)..[上海涵芬樓影印本]
九天捷疾驅雷趕龍致雨符
上台一黃祛不祥中台二白護身鎮宅下台三青治病精台星到處大賜威靈
吾奉太乙天帝𠡠下
九天太乙玉晨洞明洞淵紫虛上清大帝敕
紫微玉帝九炁木德星君
敕天罡飛火令鼓水雷飛霹靂役社令趕雷神四羯帝斬陰精攝
敕召雷神三炁合并敕召雷神致雨如傾
唵𠲰吒嚤叱攝
唵唫嚧𠱀吱吒叱攝
唵炬烜爐林吒叱攝
役使社令三炁合并役使社令不得稽停
唵吽咭唎太吒叱攝
唵吽嘆吒貫吒𠡠攝
唵吽哆吒咭吒𠡠攝
九龍致雨九天合我木德致雨躍起蒼龍
將吒𠡠攝
坤神奉迎
九龍凖行
四天制魔羯帝羯帝波羅僧羯帝菩提薩摩訶靂大神九炁元君九龍神君準東震木德君告行
吾奉天帝命敕召社令役使雷兵驅雷行
雨普要霑恩吾奉告命唵𠡠奉行急急如上帝律令
內書馬鬱休郭元京方仲高鄧拱辰田元宗畢陰陽斗剔入再書躍龍行雨普要霑恩

符成布北方五炁陰日用陰雷入符念
唵帝敕太陰化生陰炁合神陽炁下降二炁
雲騰水火升降霹靂發聲三五雷部邵陽將軍諸惡束首萬怪滅形急急如律令
又布南方三炁陰陽日皆可用陽雷神入符念
敕火煌煌洞照杳華爍魁金晃飈塞九空巽角聚英昭曇岐攝
右呪召役最祕不可妄念
子／宗教／正統道藏／太清部／淮南鴻烈解／卷之六　動五／天文訓下(P.第47冊　408-2)..[上海涵芬樓影印本]
作鄂之歲作鄂零落也萬物皆陊落歲有大兵民疾蠶不登菽麥不為禾蟲民食五升酉在辛曰重光在辛言萬物就成熟其煌煌故曰重光也
子／宗教／正統道藏／太清部／抱朴子內篇／卷之六　疲八之二／微旨(P.第47冊　670-2)..[上海涵芬樓影印本]
抱朴子內篇卷之六
微旨
抱朴子曰余聞歸同契合者則不言而信著途殊別孤者雖忠告而見疑夫尋常咫尺之近理人聞取舍之細事沉浮過於金羽皂白分於粉墨而抱惑之士猶多不辨焉豈況說之以世道之外示之以至微之旨大而笑之其來久矣豈獨今哉夫明之所及雖玄陰幽夜之地豪釐芒髮之物不以為難焉苟所不逮者雖日月麗天之炤灼嵩岱干雲之峻峭
猶不能察焉黃老玄聖深識獨見開祕文於名山受仙經於神人蹶埃塵以遺累淩大遐以高躋金石不能與之齊堅龜鶴不足與之等壽念有志於將來愍信者之無文垂以方法炳然著明小修則小得大為則大驗然而淺見之徒區區所守甘於荼蓼而不識𥹋蜜酣於醨酪而不賞醇醪知好生而不知有養生之道知畏死而不信有不死之法知飲食過度之速疾病而不能節肥甘於其口也知極情恣欲之致枯損而不知割懷於所欲也
余雖言神仙之可得安能令其信乎或人難曰子體無參午達理奇毛通骨年非安明彭祖多歷之壽目不接見神仙耳獨不聞異說何以知長生之可獲養性之有徵哉若覺玄妙於心得運逸鑒於獨見所未敢許也夫衣無蔽膚之具資無謀夕之儲而高談陶朱之術自同猗頓之策取譏論者其理必也抱痼疾而言精和鵲之伎屢奔北而稱究孫吳之筭人不信者以無効也余答曰夫寸鮹汎迹監水之中則謂天下無四海之廣也芒竭宛
轉果核之內則謂八極之界盡於茲也雖告之以無涯之浩汗語之以宇宙之恢闊以為空言必不肯信也若令吾眼有方瞳耳長出頂亦將控飛龍而駕慶雲淩流電而造倒景子又將安得而詰我設令見我又將呼為天神地祇異類之人豈為我為學之所致哉始聊以先覺挽引同志豈強令吾子之徒皆信之哉若令家戶有仙人屬目比肩吾子雖蔽亦將不疑但彼人之道成則蹈青霄而遊紫極自非通靈莫之見聞吾子必為無耳世人
信其臆斷仗其短見自非所度事無差錯習乎所致怪乎所希提耳指掌終於不悟其來尚矣豈獨今哉或曰屢承嘉談足以不疑於有仙矣但更自嫌於不能為耳敢問更有要道可得單行者否抱朴子曰几學道當階淺以涉深由難以及易志誠堅果無所不濟疑則無功非一事也夫根荄不洞地而求柯條干雲淵源不泓窈而求湯流萬里者未之有也是故非積善陰德不足以感神明非誠心欵契不足以結師友非功勞不足以論大試
又未遇而求要道未可得也丸丹金液最是仙主然事大費重不可卒辦也寳精愛炁最其急也并將服小藥以延年命學近術以辟邪惡乃可漸階精微矣或曰方術繁多誠難精備除置金丹其餘可修何者為善抱朴子曰若未得其至要之大者則其小者不可不廣知也盖籍眾術之共成長生也大而諭之猶世主治國焉文武禮律無一不可也小而諭之猶工匠之為車焉轅輞軸轄莫或應虧也所為術者內修形神使延年愈疾外攘邪
惡使禍害不干比之琴瑟不可以子絃求五音也方之甲冑不可以一扎待鋒刃也何者五音合用不可闕而鋒刃所集不可少也凡養生者欲令多聞而体要博見而善擇偏修一事不足必賴也又患好生之徒各仗其所長知玄素之術者則曰唯房中之術可以度世矣明吐納之道者則曰唯行氣可以延年矣知屈伸之法者則曰唯導引可以難老矣知草木之方者則曰唯藥餌可以無窮矣學道之不成就由乎偏枯之若此也淺見之家
偶知一事便言已足而不識真者雖得善方猶更求無已以消工棄日而所施用意無一定此皆兩有所失者也或本性戇鈍所知殊尚淺近便強入名山履冒毒螫屢被中傷恥復求還或為虎狼所食或為魍魎所殺或餓而無絕穀之方寒而無自溫之法死於崖谷不亦愚哉夫務學不如擇師師所聞素狹又情不盡以教之因告云為道不在多也夫為道不在多自為已有金丹至要可不用餘耳然此事知之者甚希寧可盡待不必之大事
而不修交益之小術乎譬猶作家云不事用他物者盖謂有金銀珠玉在乎掌握懷抱之中足以供累世之費者耳苟其無此何可不廣播百穀多儲果疏乎是以斷穀辟兵猒劾鬼魅禁禦百毒治救眾疾入山則使猛獸不犯涉水則令蛟龍不害經瘟疫則不畏遇急難則隱形此皆小事而不可不知況過此者何可不聞乎或曰敢問欲修長生之道何所禁忌抱朴子曰禁忌之至急在不傷不損而已按易內戒及赤松子經及河圖記命符皆
云天地有司過之神隨人所犯輕重以奪其筭筭減則人貧耗疾病屢逢憂患筭盡則人死諸應奪筭者有數百事不可具論又言身中有三尸三尸之為物雖無形而實𩲸靈鬼神之屬也欲使人早死此尸當得作鬼自放縱遊行饗人祭酹是以每到庚申之日輒上天白司命道人所為過失又月晦之夜竈神亦上天白人罪狀大者奪紀紀者三百日也小者奪筭筭者三日也或作一日吾亦未能審此事之有無也然天道邈遠鬼神難明趙簡子
秦穆王皆親受金策於上帝有土地之明徵山川草木井竈洿池猶皆有精氣及人身中況天地為物之至大者於理當有精神有神則宜賞善而罰惡但其體大而網踈不必機發而響應耳然覽諸道戒無不云欲求長生者必欲積善立功慈心於物恕己及人仁逮昆蟲樂人之吉愍人之苦賙人之急救人之窮手不傷生口不勸禍見人之得如己之得見人之失如己之失不自貴不自譽不嫉妬勝己不佞謟陰賊如此乃為有德受福于天
所作必成求仙可冀也若乃憎善好煞口是心非背向異辭反戾直正虐害其下欺罔其上叛其所事受恩不感弄法受賂縱曲枉直廢公為私刑加無辜破人之家收人之寳害人之身取人之位侵克賢者誅戮降伏謗訕仙聖傷殘道士彈射飛鳥刳胎破卵春夏燎臘罵詈神靈教人為惡蔽人之善危人自安佻人自功壞人佳事奪人所愛離人骨肉辱人求勝取人長錢還人短陌決放水火以術害人迫脇尫弱以惡易好強取強求擄掠致
富不公不平淫佚傾斜淩孤暴寡捨遺取施欺給誑詐好說人私持人短長牽天援地詋詛求直假借不還換貸不償求欲無已憎拒忠信不順上命不敬所師笑人作善敗人苗稼損人器物以窮人用以不清潔飲飼他人輕秤小斗狹幅短度以偽雜真採取姦利誘人取物越井跨竈晦歌朔哭凡有一事輒是一罪隨事輕重司命奪其筭紀筭盡則死但有惡心而無惡迹者奪筭若惡事而損於人者若筭紀未盡而自死者皆殃及子孫也諸
橫奪人財物者或計其妻子家口以當填之以致死喪但不即至耳其惡行若不足以煞其家人者久久終遭水火劫盜及行求遺器物若遇縣官疾病自營醫藥烹牲祭祀所用之費要當令足以盡其所取之直也故道家言枉煞人者是以兵刃而更相煞其取非義之財不避怨恨譬若以漏脯救飢鴆酒觧渴非不暫飽而死亦及之矣其有曾行諸惡事後自改悔者若曾枉煞人則當思救濟應死之人以解之若妄取人財物則當思施與貧
困以解之若以罪加人則當思薦達賢人以解之皆一倍於所為則可便受吉利轉禍為福之道也能盡不犯之則必延年益壽學道速成也夫天高而聽卑物無不鑒行善不怠必得吉報羊公積德布施詣乎皓首乃受天墜之金蔡順至孝感神應之郭巨煞子為親而獲鐵券之重賜然善事難為惡事易作而愚人復以項託伯牛軰謂天地之不能辨臧否而不知彼有外名者未必有內行有揚譽者不能解陰罪若以薺菱之生死而疑陰陽
之大氣亦不足以致遠也盖上士所以密勿而僅免凡庸所以不得其欲矣或曰道德未成又未得絕跡名山而世不同古盜賊甚多將何以却朝夕之患防無妄之灾乎抱朴子曰常以執日取六癸上土以和百葉𦸽草以泥門戶方一尺則盜賊不來亦可取市南門土及歲破土月建土合和為人以著朱鳥地亦壓盜也有急則入生地而止無患也天下有生地一州有生地一郡有生地一縣有生地一鄉有生地一里有生地一宅有生地一
房有生地或曰一房有生地不亦逼乎抱朴子曰經云大急之極隱於車軾如此一車之中亦有生地亦有死地況一房乎或曰竊聞求生之道當知二山不審此山為何所在願垂告悟以祛其惑抱朴子曰有之非華霍也非嵩岱也夫太元之山難知易求不天不地不沉不浮絕險緬邈㠑嵬崎嶇和氣絪緼神意並遊玉井泓邃灌溉匪休百二十官曹府相由離坎列位玄芝萬株絳樹特生其寳皆殊金玉嵯峨醴泉出隅還年之士挹其清流
子能修之松喬可儔此一山也長谷之山杳杳巍巍玄氣飄飄玉液霏霏金池紫房在乎其隈愚人妄往至皆死歸有道之士登之不衰採服黃精以致天飛此二山也皆古賢之所祕子精思之或曰願聞真人守身鍊形之術抱朴子曰深哉問也夫始青之下月與日兩半同昇合成一出彼玉池入金室大如彈丸黃如橘中有嘉味甘如蜜子能得之謹勿失既往不追身將滅純白之氣至微密昇于幽關三曲折中丹煌煌燭無疋立之命門形
不卒淵乎妙矣難致詰此先師之口訣知之者不畏萬鬼五兵也或曰聞房中之事能盡其道者可單行致神仙并可以移災解罪轉禍為福居官高遷商賈倍利信乎抱朴子曰此皆巫書妖妄過差之言由於好事增加潤色至令失實或亦姦偽造作虛妄以欺誑世人藏隱端緒以求奉事招集弟子以規世利耳夫陰陽之術高可以治小疾次可以免虛耗而已其理自有極安能致神仙及却禍致福乎人不可以陰陽不交坐致疾患若乃縱
情恣欲不能節宣則伐年命善其術者則能却走馬以補腦還陰丹以朱腸采玉液於金池到三五於華梁令人老有美色終其所稟之天年而俗人聞黃帝以千二百女昇天便謂黃帝單以此事致長生而不知黃帝於荊山之下鼎湖之上飛九丹成乃乘龍登天也黃帝自可有千二百女耳而非單行之所由也凡服藥千種三牲之養而不知房中之術亦無所益也是以古人恐人輕恣情性故美為之說亦不可盡信也玄素諭之水火水火
煞人而又生人在於能用與不能耳大都其要法御女多多益善如不知其道而用之一兩人足以速死爾彭祖之法最其要者其他經多煩勞難行而其為益不必如其書人少有能為之者口訣亦有數千言耳不知之者雖服百藥猶不能得長生也
子／宗教／正統道藏／正乙部／高上神霄玉清真王紫書大法／卷之九　意九／神霄玉清王府三十六天獄真符／咒水治病法(P.第48冊　418-2)..[上海涵芬樓影印本]
咒水治病法
凡人請符水具事由祝神了安水右手依法取東南炁用丁甲訣左手大指壓倒中指搯子文卻倒四指壓大指餘二五指皆直
咒曰
乾元亨利貞六甲與吾并靈泉入五臟六腑保安寧急急如
高上神霄玉清真王律令咒盡桃訣入水再搯玉清訣
次念咒曰
七政八靈日月同生本因道德我得真名北方辰星是我真形能蕩萬穢能潤萬真能終守一保人長生百邪蕩穢五藏安寧壬癸壬癸付與天丁急急如
高上神霄玉清真王律令再飛子午斗
入水咒曰
熒熒煌煌七星仰昂生為北斗星為天罡乾亨利貞明俱帝鄉急急如
高上神霄玉清真王律令
遣符咒
天雷隱隱龍虎交并日月星斗照耀分明某日功曹直符而行去病伐惡不得隱停速去速來明彰報應勿煞汝身疾咒畢存將隨符而去
子／宗教／正統道藏／正乙部／道法會元／卷之一百十五　華二／太極都雷隱書　二／火鈴罡(P.第49冊　729-1)..[上海涵芬樓影印本]
火鈴罡

勑呪
赤帝南方炎炎煌煌火鈴將軍風火電光火雲靄靄黑炁漫漫鎖閉魔宮雷陣風狂萬千力士劍戟鋒芒斬殺鬼賊國泰民康急急如南方火德真君律令
南極火鈴太上天丁九天力士五百女兵頭戴天冠體焰紅形吾以正直滅惡除精四大神遊周奕巡城八威吐毒千目丈人祛除百
魅惡毒神靈天羅地網捕捉妖精手持殺括頭戴七星混明日月震動乾坤照耀天地飛雲不停統領社令掌籍萬靈崩摧五嶽摧倒崑崙撐睛努目誅斬妖精天神佐助雷電隨行入土悉清入水淵澄兵戈消散刀刃潛形焚山成灰煮水成湯何神不懼何鬼敢當三千熒惑八萬火殃收聚成府星散天涯巨火萬丈炎焰彌天一欻萬里燒遍三千海成枯竭兵化微塵上帝律令正法無親焚金成水燒鐵成泥沃汝妖魔敢來當前上帝勑命急
【圖】
急奉行
耀靈激電摧山嶽掃馘妖形掣滅精銀牙蒼目威天辟欻火移山覆樹神騎龍火鉞立目照火鈴驅雷伐妖精急急如雷火律令
凡邪廟難治依法申奏了用黃絹五寸書符封廟門用雷公印印之次用鐵板一尺二寸長三寸朱書鎮之更用右磚書火輪符左右同下喝將火急焚燒邪廟
子／宗教／正統道藏／正乙部／道法會元／卷之一百十六　華三／太極都雷隱書　三／南方三炁咒(P.第49冊　741-1)..[上海涵芬樓影印本]
南方三炁咒陰陽日皆可用陽雷神入符
敕火光煌煌洞照杳華爍魁金晃飆塞九空巽角聚英昭曇岐攝此咒召役皆可不可妄念
子／宗教／正統道藏／正乙部／道法會元／卷之一百五十四　二八／混元六天妙道一炁如意大法／攝罩咒(P.第50冊　359-1)..[上海涵芬樓影印本]
攝罩咒加鐵筆名曰鐵筆火城符
天罩地罩年罩月罩日罩時罩普天罩下一切無道邪鬼不正妖邪無祀瘟疫邪巫野魅
【圖】
無動無作不得逃形急急如律令
朝天鐵帽天火揚揚一擲萬里地火煌煌上頂三台下鎮九良大罩山魈魂散魄亡小罩精魅普掃不祥一罩天地黑暗二罩日月無光三罩山河枯竭四罩草木焦黃五罩電光萬丈六罩風雨八方七罩家庭肅靜八罩煞沒神藏九罩先亡收攝十罩萬病安康十一罩虎狼滅跡十二罩瘟瘧除殃吾奉
三天玉帝敕敕下雷霆辛漢臣急急行
念四句急性咒書鐵筆加前符內

鐵筆炎炎火閃一下鬼化為血急急如律令銀牙猛吏手執鐵筆巡遊天下鬼化為血急急如辛天君律令攝
子／宗教／正統道藏／正乙部／道法會元／卷之一百五十五　二九／混元六天如意大法／天君鐵帽符(P.第50冊　365-1)..[上海涵芬樓影印本]
天君鐵帽符
鐵帽神通不可當
統領三司鄧辛張
五方天兵興霹靂
奉敕人間罩不祥
入將名誓章塗以陰陽斗蓋加號
敕咒
朝天鐵帽天火揚揚一擲萬里地火煌煌頭頂三台下鎮九良大罩山魈魂散魄亡小罩精怪普掃不祥一罩乾坤昏黑二罩日月無光三罩江河枯竭四罩草木焦黃五罩電光萬丈六罩風雨八方七罩家門清吉八罩神
煞移藏九罩先亡收攝十罩遠殄瘟黃十一罩虎狼滅跡十二罩病者安康吾奉玉皇上帝敕敕下雷霆鄧辛張五方天兵興霹靂奉罩三界不正神喝云天帥統領五方雷將酆嶽地祇上張天羅下布地網火速罩定魔鬼毋令走漏疾
子／宗教／正統道藏／正乙部／道法會元／卷之一百五十六　京一／上清天蓬伏魔大法　一／主法(P.第50冊　376-2)..[上海涵芬樓影印本]
主法
祖師北極五靈老君姓遐名明
玄冠羽服煥然如望日輪中有玉帝髣髴左右侍從玉女
祖師九天尚父五方都總管北極左垣上將都統大元帥天蓬真君姓卞名莊
三頭六手執斧索弓箭劍戟六物黑衣玄冠領兵三十萬眾即北斗破軍星化身也又為金眉老君後身生於周時孔子稱卞莊子即其神與元帥威猛制伏妖魔凡行雷法無天蓬不可以役雷神獨行雷法無天蓬不可以顯驗元帥側有從童或騎夔
【圖】
龍部領一炁都統大將軍直月五將軍飛鷹走犬二使者無義神王威劍神王戰伐神王聾兵啞將黑殺洞淵三十萬兵三十六員大天將無鞅天仙兵吏並在煌煌紫雲火焰之中
宗師大羅班長玉華教主九炁集神董大仙
上清冠紫衣憑几坐雲椅左掐元帥訣右持神尺乘白鶴掌三天玉曆玉璽
天罡大聖
身長百丈素羅衣披髮左手掐訣义腰右
手執劍跣足丁立面紫色三目中目光明照耀天地頂中出炁兩條一青一白青白中復出青赤炁如絲彌布天地
子／宗教／正統道藏／正乙部／道法會元／卷之一百五十八　京三／上清天蓬伏魔大法　三／敕水治病咒(P.第50冊　407-1)..[上海涵芬樓影印本]
敕水治病咒
熒熒煌煌眾星低昂行為北斗坐為魁罡乾元合明天帝日星太陰法水二炁交并俱帝那俱支俱支俱吒俱吒娑訶
左手掐斗訣吹水中再默念俱帝那至俱吒娑訶七遍吹入水行神噀去咒曰
天罡靈靈收攝鬼神敕
取罡炁吸吹邪人身上其狂邪自伏
子／宗教／正統道藏／正乙部／道法會元／卷之一百六十二　京七／上清天蓬伏魔大法　七／流金火鈴符(P.第50冊　454-1)..[上海涵芬樓影印本]
流金火鈴符
天罡大聖北斗尊星
南斗火鈴上應觜參
天斗煌煌百里威光
天官地官水官流金火鈴使者俱入三炁丹天之域急急攝

敕咒
天府司命統領神兵天相輔佐伐惡常靈天梁助道天同玉京天樞統攝天機雷霆火鈴六甲俱護我形萬邪攝伏千妖摧傾急急如上帝律令敕攝
右符咒畢飛南斗一座于前存南斗六星
及火鈴將軍六星童子光徹滿前掐午文卻吸星光真炁布入符中專為火獄煎鬼用之
子／宗教／正統道藏／正乙部／道法會元／卷之二百十二　渭二／中皇總制飛星活曜天罡大法／天罡七火符(P.第51冊　122-2)..[上海涵芬樓影印本]
天罡七火符
上台虛精星中台六淳星君下台曲生星君
天罡靈天罡聖
三十六天罡中天大法王炎帝裂鬼血賜我為真皇七總八元君為吾驅禍殃真火變雷火老君伏炎光天罡降真炁熠煜落洋洋天罡真炁速降攝天威聖者速降攝緣邅聚聖攝天地日月星風火
雷電攝急急如天罡大聖紫庭真人律令攝
天煞煞年煞月煞日煞時煞天罡大聖仗劒斬煞一切邪魔自煞搯煞文

魑𩲕寅午斗赫烙緋炎薩嚩訶丑文火鈴吒耶赤壁攝中文霹靂哪吒火帝攝辰文火風雷電霹靂攝中上文唵嗚吒唎呢攝午文火輪縛耶攝火車變耶攝總攝總攝微只微攝金輪聖朝擒縛來耶唵嗚吽吽天罡大聖攝
天火子地火巳霹靂火卯三昧真火攝來疾
百丈火索縛邪鬼千丈火索縛邪精萬丈火索縛邪魔急急攝
赤陽三五退怨攝赤陰三五智爾攝太乙飛仙霹靂攝呵炁入符中

敕符咒
天罡天罡九炁煌煌金光激烈上應律蒼下赴九府何鬼敢當吾為破軍萬鬼伏藏天回地轉右陰左陽上天節度生化萬方真炁正炁攝滅禍殃急急如律令
混融河漢垂光芒燁煇炳燿煓煒煌朝回瑞彩顯太陽夜明吸盡群星光前挹奎婁射烏陽後跨角亢飛金翔擲火萬里來我傍流鈴八衝猛火張神光下覆遍遐方千魔邪鬼不敢當冥冥大道彰吉祥默默鬼道都滅亡急急如律令
子／宗教／正統道藏／正乙部／上清靈寶大法　一／卷之四十　驚七／齋法符篆門　二／請光章／上清慧光符(P.第52冊　316-2)..[上海涵芬樓影印本]
上清慧光符
九日之光停午朗耀
六合之精圓極返陽
元始慧光靈寳慧光
五星正炁列宿熒煌
日為陽輝炁貫權樞月為皇華炁灌七元
玉皇之炁
玉虛之炁
玉晨之炁
三台煌煌天中尊仰
幽幽冥冥酆都沉零淪䧟三途受苦遭刑
天尊慈慧光破重陰昏翳蒙照如日月光沐遇慧恩徑生天堂

然上清符呪
九陽至精　三光通明　日月晨華　星光合明
三華寶耀　混合群晶　三寶發華　慧光發神
長降飛空　下燭幽冥　慧光一照　遍徹十方
三途罷對　五苦停輪　火山息燄　冰消雪扃
刀化玉樹　劍化騫林　鐵城摧毀　魂升玉清
臣今上請　願賜開明　日月靈妃　星光真人
一十二員　稽首奉行　分燈散輝　照徹寒庭
急急如律令
子／宗教／正統道藏／正乙部／上清靈寶大法　一／卷之四十一　驚八／齋法符篆門　三／破獄章／九獄燈盞符(P.第52冊　336-2)..[上海涵芬樓影印本]
九獄燈盞符
東　南　西
北　東北東南
西南西北中央
右九符焚時念三星煌煌咒
子／宗教／正統道藏／正乙部／上清靈寶大法　一／卷之四十一　驚八／齋法符篆門　三／破獄章／西北方命真梵炁符(P.第52冊　339-2)..[上海涵芬樓影印本]
西北方命真梵炁符
九炁肇運
咸覩陽光
火車俱住萬靈振降

乾靈玉真　無量太華　元元正炁　廓照無涯
火車毀輪　消滅蹤瑕　潰爛腐魂　變形玉葩
神聚魂凝　上詣仙家
告文
玉清祖炁　罷對幽堂　三星煌煌　元始開光
有罪無罪　得赦某方　寶光照映　普登天堂
此九符書幡頂上兩手寫咒兩足寫告文焚九獄符搯上帝訣東炁存元始九炁彈入獄中
子／宗教／正統道藏／正乙部／上清靈寶大法　一／卷之四十三　圖一／齋法符篆門　五／大獻章／焚符化食咒(P.第52冊　376-1)..[上海涵芬樓影印本]
焚符化食咒
謹化甘露法食一斛為十十為百百為千千為萬各各普遍以少為多以隘為廣速化無遮廣大供養
赫赫煌煌戴天地履陰陽含四炁合三光太一敕命增長急急如律令東北炁吹食中
子／宗教／正統道藏／正乙部／上清靈寶大法　一／卷之四十三　圖一／齋法符篆門　五／解冤章／解釋冤債符(P.第52冊　381-1)..[上海涵芬樓影印本]
解釋冤債符卯文比炁吹以劍劃地
三星煌煌
解赦𡨚憎
七祖幽魂解𡨚和對
敕命不停

咒曰
元始開化　天尊齊軿　青玄正機　冤仇和釋
急急如
元始符命　時刻和冤
子／宗教／正統道藏／正乙部／上清靈寶大法　一／卷之四十九　圖七／大煉符篆門　一／催攝度魂符(P.第52冊　469-1)..[上海涵芬樓影印本]
催攝度魂符
三台煌煌帝君急召
三天正炁攝魂攝魄
召魂招魄君急攝現
追魂攝魄君急攝現
九天瞿曇君急急度
元炁陽晶君急急度
三天正炁君急急度
魂神開度身入光明
神霄訣　巳炁
子／宗教／正統道藏／正乙部／上清靈寶大法　一／卷之五十五　寫四／齋法宗旨門　二／靈寶召役萬神罡(P.第52冊　562-2)..[上海涵芬樓影印本]
靈寶召役萬神罡

發罡咒
靈寶上聖　總運仙靈　罡飛星耀　朝謁帝廷
急急如
玉清上帝命
咒畢剔玉清訣次念
五帝安神咒
青帝護魂　白帝侍魄　赤帝養炁　黑帝通血
黃帝中主　萬神無越　靈罡上奏　萬神森列
急急如元始上帝命搯本日訣召日直功曹先至
靈寶大法司焚香關召日直功曹使者聞今召命速至行壇
焚功曹符念咒
玄曹玉文立功之官主治玉清奏報三天上帝敕命速下神光謹召某日功曹依律奉行陽晶飛耀景耀神廷隨炁一召上徹丹霞
召日旬直功曹咒
玉府靈曹伯吏陽精日旬使者聞召速行急急如元始上帝命
剔功曹訣本日旬時取西北炁存自天門乘雲
【圖】
炁而下羅列壇前次指揮宣召諸天承受玉女靈官本司萬神赴壇
召仙曹大咒
玉清有命總召仙曹三十二天三十二帝青天魔王巴元醜伯赤天魔王負天擔石白天魔王反山六目黑天魔王監醜朗馥黃天魔王橫天擔力五帝大魔萬神之宗飛行鼓從總領鬼兵麾幢鼓節遊觀太空自號赫奕諸天齊功上天度人嚴攝北酆神公受命普掃不祥盟言誓化上奏虛皇急急如
元始上帝命
右法搯八門至中宮午出
召仙曹總章咒
高上之天玉清為主玄罡大魁太玄生府中有帝君靈虛玉母統制嘯詠玉文金符司治仙禁金童玉女校精辯魔統制伯史上達三天形成司舉博士大夫傳奏教令蠲救疾苦備衛護道囚縛鬼侮流浪諸天濟生度死解厄摧怪通達紫府十天誥命召其所主急急如上清靈命元始上帝律令
焚降真召靈符　召三界萬靈符
召赫奕萬神符　召集萬神啟運符
召諸天承受玉女上奏靈官咒
靈寶大法　炁化生神　玉女靈宮　升降帝廷
承符捧奏俓升玉清　急急如
元始上帝律令
寅卯二訣右瞻月光之炁
靈寶神化咒
赫赫煌煌　戴天履地　陰陽通合　四季全合
三光總化　太一敕命　隨化增長　急急如
元始上帝命
右咒三遍剔中文
召本司萬神咒
三十二天　三十二帝　天中大魔　天中之光
九和十合　變化上清　聞茲告召　速離帝廷
天帝敕受　急急如律令
三官訣東炁
總召赫奕萬神咒
晶晶靈靈炁化真靈虛皇總炁普降宸廷神升炁降炁合真精急急應吾召急急應吾聲
【圖】
急急如
玉清上帝敕
金闕玉房大梵穹皇聞茲告召速至感通鼓節麾幢降于雲漢乘風馭炁來自浮空泥丸絳宮玉室金堂三部八景四體百神昂昂而興濟濟而至森然混合羅列壇場承玉清命應化祥光急急如
元始上帝敕
十天訣發三宮出運化官君上下升降存自丹宮赤靄光華如日光落照迸透孔穴
如琉璃之狀奔升至十二樓以舌噴出一炁結如日輪在前萬神麾幢鼓節並在其中矣再咒曰
萬神官君億乘齊臨隨炁升降不得停留急急如
元始上帝命
右法剔四山訣
召靖中仙官咒
始青通妙炁合三元朝境分輝速降遙天急急如三寶上帝律令
玉清訣東炁運化自天門駕彩雲徐徐而下至壇所坐金臺玉室之宮朝謁法師法師亦謁
召神虎官君咒
金門皓華太白七非庚辛祖炁化應自然召炁呼陰承飄素微化元聿白星飛𩴮返步幽冥萬神奉命急速奔馳急如內真夫人敕命疾速律令寅文北炁
召黃籙院官君咒
元景飛光奔上清三元籙使立降無停升
度善切耀發幽冥上帝有敕升濟通真急急如虛皇上帝律令
中文東炁存官君千萬人金甲黃衣功曹上吏乘雲炁而下方行召役
焚三界直符符　四直功曹符
召三界使者咒
驛馬騎吏星奔火衝急急如
虛皇上帝攝召真靈敕亥文西北炁
翻山撼地直符威兵急急如律令巳文北炁
帝真敕命神靈投水急急如
虛皇上帝敕中文斗炁
右法召畢逐一存至變化官將羅列左右聽令次上香宣告情旨指揮獻茶酒三獻宣關引畢再上香叩齒七通以雙手剔子午斗想左右上下星斗雲靄金光遍布宛如星天世界次指揮遣發官君宣傳申發文檄上御帝廷普告十方遍通三界存官君拱聽命令承領公文次念
祝遣官君咒
虛靈萬炁總統仙曹承茲役遣自下升高帝
闕玉陛飛化逍遙俯仰玄應合道飛朝急急如元始上帝律令
咒畢噀水兩手發十天訣想官君賫捧文檄奔升而去前面有星斗雲霞金光乘載而去徑入天府再噀水一口直入天門進奏而退
宗旨曰發奏畢便入靖平息端坐雙手十天訣起額上咽液三過舌拄上腭運十二重樓出一真炁上接天門乃泥丸宮存炁為金橋直上次發一真人自橋上昇泥丸
【圖】
之宮再咽液三過運日月之光上接真人左右官將升入星斗光霞之境宮闕森列並在目前捧賚所上奏文徐徐升入次剔左右手雷火局發五內之炁相擊而出並為雷火電光霹靂俓升天府破蕩魔境罡風浩炁之界移時官將進呈畢下臨兆以炁引接官君俱入上泥丸之內歸于一身納真閉戶咽液一口剔左右手子文次方徐徐下座此為申發運化上道
子／宗教／正統道藏／正乙部／道門科範大全集／卷之五十一　啟三之二／南北二斗同壇延生醮儀　三／臨午行道(P.第53冊　734-2)..[上海涵芬樓影印本]
道門科範大全集卷之五十一
廣成先生杜光庭　刪定
南北二斗同醮儀
臨午行道
法事陞壇如式
各禮師存念如法
宣衛靈咒
丹靈朱火　炎霞激風　赤輪剛運　天光行衝
迸威包羅　交變萬方　流金豁落　群魔滅蹤
辟邪破妖　明耀元功　金符召制　躡雲策龍
謠歌慶會　散花太空　神化宜運　四極安隆
伏御帝前　罔有不恭和與道合真
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香金童傳言散花玉女五帝直符直日香官各三十六人出出者嚴裝顯服冠帶垂纓關啟玄壇土地方域神真臣今臨午行道謹奏為入意其諸情悃巳錄告聞願得
太上十方至真道炁靈寶瑞光下降流入臣身中令臣所啟速達徑御
太上無極大道
昊天玉皇上帝御前
請稱法位
具位臣某與闔壇眾官等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼
星君南極大帝丈人司馬六司星君本命元辰洞天海嶽三界官屬一切真靈臣伏聞圓穹垂象盈虛先七政之推文曜交躔旋斡自二司之始斗宿天之星紀啟羲明於書雲極星天之帝車運玉衡而建月號南斗者乃居於丑位稱北極者實御於中央喉舌化工權輿曆象三百六十五度推尊天廟之提綱萬有一千餘星悉受斗杓之操柄四序調於玉燭三辰應於銅儀盡由兩極之主張叶贊一元之運動凡囿形於人世皆稟氣於乾文品
【圖】
固萬殊理歸一揆奉道某叨蓋輿之賦命荷珠璧之儲精水火為受性之原南北係降神之府假四大之凡器植一真之深根敢不崇玄庶幾反本立壇象斗環帝座以流光酌水獻花企辰樞而展信式遵祕誥嚴奉殊科欽承咫尺之威輒致再三之瀆臣棲身祕館通籍真階躡紀步綱愧彭氏女昇仙之效然燈事斗蔑鄧德誠伐叛之功惟知宏教於玄壇或可降祥於善類既承詞悃敢不以聞
宣詞
按如詞言丹誠懇切將上塵於帝所亦遍御於星壇洪惟共理之司參輔無私之覆民生均稟日用相須寶劍深潛尚騰光於舍次豐狐異類猶展敬於魁杓既抱最靈之資宜識有生之本道之真體寄運用於水火之官天有常形職變動於經躔之宿爰舉同壇之醮禮肅欽麗極之明威耿耿天梁跨河源而錯峙煌煌玉斗杓龍角以左旋注想高穹馳神玄象願下風雲之駕俯歆蘊藻之羞過者化存者神覃休家國熾而昌康而壽均福顯幽
【圖】
凝薰燎之芳馨格湛恩之汪濊以今臨午行道請法眾等運茲初捻上香
願此香煙騰空徑上供養
太上三尊十方眾聖臣等皈身皈神皈命以是功德上祝
今上皇帝陛下伏願离明並照辰極齊尊成象成形擬諸身而高拱自南自北陶至化以來賓天步無難人文有爛綱紀燦日星之序地久天長菽粟如水火之多時和歲稔今故燒香自皈依
道尊大聖眾至真之德得道之後昇入無形和與道合真
以今臨午行道請法眾等運茲二捻上香
願此香煙騰空徑上供養
太上尊經十方眾聖臣等皈身皈神皈命以是功德歸流某家上世先靈親疏眷屬陰宮夜境滯爽幽魂出朔都溟渤之鄉造丹霍洞陽之境抱日挾月襲沖炁於陰陽陶魄鑄魂反真神於离坎達生榮界垂裕後昆今故燒香自皈依
經尊大聖眾至真之德得道之後昇入無形和與道合真
以今臨午行道請法眾等運茲三捻上香
願此香煙騰空徑上供養
太上三師十方眾聖臣等皈身皈神皈命以是功德歸流某家一門長少骨肉至親伏願坎宮除險厄之虞南極介壽昌之祉樞機將相著福祿以川增魁斗杓罡驅凶魔而瓦解懲忿窒慾而防患積精累氣以全生俾侈喬年長依至道今故燒香自皈依
師尊大聖眾至真之德得道之後昇入無形和與道合真
唱方　懺方　命魔　三啟　三禮
請稱法位
具位臣某與闔壇眾官等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼星君南極大帝丈人司馬六司星君本命元
【圖】
辰洞天海嶽三界官屬一切真靈臣伏聞造物無物莫非普植於群倫與生俱生孰是反求於一已昧剛柔之負抱孤健順之生成迷本忘真乘愆蹈過莫悟擢形於斯世端從稟氣於鴻鈞倬彼胚胎之初誠如渾沌之始分化爐之真火神水為人身之丹田絳宮离已之日凝魂坎戊之月制魄六府五藏九竅百骸皆次苐以成形洎圓滿而誕質或富或貴或賤或貧各從情竇之萌莫匪世羅之絆六欲障虛明之性七情斲久視之根既與道以
闊疏宜行世之坎坷天災物累鬼責人非運元推屯否之臨身斡厄消暑寒之相寇倚伏之機皆藏於危阱避趨之路宜詰於通津玉局遺言昭示解禳之法紫庭祕誥許陳懺謝之儀可轉禍以為祥庶遷善而遠罪今奉道某慮災凶在運憂惕于中用遵金口之言恭敞鬱庭之醮伏乞
虛無上聖寥廓高真示以自新嘉其退省敕下南宮六紀北斗七元迂景傾光隤祥介福深災重患隨罡指以蠲除元炁真情斡斗杓
【圖】
而增注調平星度安鎮天綱五行無流逆之災三命息刑妨之厄固蔕深根而養壽懷珠抱玉以全生居之斯安動罔不吉均繁禧於眷屬茂純嘏於門闌上願
國壽延洪帝圖悠久三邊不警九譯歸仁物類叶於泰通平安遂性重陰廓於豐照離苦超生願力難周恩光無盡上明
天尊大慈之澤下副臣等皈命之誠謹啟以聞
十二願
復爐
謹攝香官使者左右龍虎君侍香諸靈官當令臣向來臨午行道之所自然生金液丹碧芝英百靈眾真交會在此香火爐前當願十方仙童玉女接侍蘭煙傳臣向來所啟之誠速達徑御
至真無極大道
昊天玉皇上帝御前
出堂頌　　出戶
子／宗教／正統道藏／正乙部／道門科範大全集／卷之六十二　啟七之三／北斗延生道場儀　三／設醮行道(P.第53冊　779-1)..[上海涵芬樓影印本]
道門科範大全集卷之六十二
廣成先生杜光庭　刪定
北斗延生道場儀
設醮行道
法事陞壇如式
各禮師存念如法
宣衛靈咒
五星列照　煥明五方　水星卻災　木德致昌
熒惑消禍　太白辟兵　鎮星四據　家國利貞
名刊玉簡　字錄帝房　乘飆散景　飛騰太空
出入冥無　遊宴十方　五雲浮蓋　招神攝風
役使萬靈　上衛仙翁和與道合真
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香　金童傳言散花玉女五帝直符直日香官合三十六人出出者嚴裝顯服冠帶垂纓關啟玄壇土地方域神真臣今靜夜行道謹奏為　入意其諸情悃已錄告聞願得太上十方至真道炁靈寶瑞光下降流
【圖】
入臣身中令臣所啟速達徑御
太上無極大道
昊天玉皇上帝御前
請稱法位
具位臣某等謹同誠上啟
虛無自然元始天尊太上大道君太上老君昊天玉皇上帝九皇上真十方已得道大聖眾至真諸君丈人三十六部尊經玄中大法師圓穹玄象日月星辰北斗尊帝七元輔弼星君南極大帝丈人司馬六司星君本命元
辰洞天海嶽三界官屬一切真靈臣等伏以性命皆憑妙道之所生形體皆為本宿之所掌一身之元辰驛馬奉天令以解除害災七元之本命星官察人為以增崇福壽當有威儀之像世必聞真聖之通靈恭惟
北斗本命真君造化之樞機陰陽之元本主持人命統御萬靈有回死注生之功示懺罪消災之法然道為萬氣之母天乃百神之宗命雖主於七星事悉關於天府故五行共稟七政同科凡當元命之辰普降眾真之駕醮
【圖】
主弟子某仰延藻衛披露精衷揚典禮於靈壇接威神於靜夜雲璈迭奏舉空洞之靈歌寶笈重宣紛鬱蔥之佳氣蕙肴豐苾醴酒馨香恭協靈期敢忘本始伏願八瓊駐景三素飛駢下天蹕於空中降玉華於庭際五色之彩雲覆地仙仗來臨九夭之真氣帀壇帝容有赫萬靈侍衛諸天下觀監茲無貳之誠心錫以難窮之壽筭五福咸備百祿攸宜三世罪空一身神集使醮主弟子某業無報而自落善有應而彌修家生忠孝之子孫身積神
仙之功行生存受度水陸霑恩臣與齋官無任虔頌懇禱俯伏望幸激切之至謹稽首再拜奉迎
聖駕
請聖　初獻　散花
重稱法位
具位臣某等謹同誠上啟
三清上聖昊天玉皇上帝諸天帝座三寶神君臣聞六甲內馴隨彼機衡之運五行迭旺示茲龜鳥之時觀三百六旬之中皆七十二
【圖】
候之紀一歲之運也一星以主焉試推甲乙之遷潛格堪輿之應碧霞殿上以丙午歲而說消災之文玉局座中以乙未年而示延生之訣丁丑丁卯丁巳則玉女所直甲子甲寅甲申則三皇所司關令尹以壬午日中親逢太上葛仙翁以庚寅日夜遠降天真是知本命之期當有百靈之集設醮弟子某香花作供首體歸誠瞻穹極之斗標隨心控告儼齋詞之醮席注想尊靈禮行初獻之儀位降周天諸天之聖享神貴德不貴味願歆明德之馨香
天以實而不以文冀通款實之祝忱詞致精懇備存啟茲丹字之函召乃紫清之蔭乞回飆景臨鑒齋盟弟子青詞謹當敷奏
宣詞
諦詳齋款灼見至誠爰求端命於天肅祗科醮保比克生之質永奉神靈伏蒙上聖垂光虛皇乃眷咫尺清都之馭真侶詵詵雍容仙旆之臨睟顏穆穆駐仙儀於靖館達誠悃於帝聰肸蠁相符荷至神之不昧希微有象錫瑞應以潛臻敢因元命之期普洽自天之祐
【圖】
臣與齋官無任歡呼抃蹈激切知歸之至誠惶誠恐稽首再拜謹陳亞獻
散花
具位臣某等謹同誠上啟
北辰帝座斗中七星五福十神二十八宿周天列曜一切尊靈臣聞有命在天孰不資於洪造維北有斗寔統屬於群生爰自太極肇分三光迭照普斗柄之在上號帝車而運中獨稱象緯之尊斡旋天地密運化機之妙稟貸生靈粲然一星之光蠢爾萬夫之命醮官
某志不忘本念厥生之有初命實開先乃毓形於今日戒先世迷真之故懼天事奪祿之殃嚴啟道筵再伸獻禮香炷交騰於瑞霧星燈爛接於神光法音琅琅仙儀翼翼天人相交之際福祿來下之時靈契斯通至誠所感願延命限展壽域以無窮錫以神禧鞏福基而永固北斗七千之神將衛護南陵三千之使者追隨掃蕩災迍消除魔鬼五藏之神君常保三生之男子長為婦人則云守形之大一不離身帝座流輝天精散彩各守辰躔之次共儲分野之
【圖】
祥臣與齋官無任虔懇戰越之至稽首再拜謹陳終獻
散花
具位臣某謹重誠上啟
五嶽十山三河四海十洲三島四瀆九江福地靖廬洞天靈化三府官治一切威靈臣等伏聞東啟明而西長庚南有箕而北有斗仰觀上象煌煌有爛之文維是七星一一注生之本宣至精於物表斡洪造於天中認本命所屬之星設靈寶告真之醮是為知本乃不
輕生設醮弟子某涓選休辰式陳明薦尚慮志雖自勵行或匪彝疏煩想於心胸遷善遠罪檢仙圖於軌格好道求靈增潔意以滋深望靈休之疊委今則嚴更未艾悉周三獻之勤玄感巳通願保百齡之永伏冀三靈臻貺萬聖流輝落滅罪根俾欽承於精曜恢洪慶會永無媿於人身解三災四殺之迍除五行六害之苦無七傷而有七元之護衛無八難而有八天之監觀夫妻保偕老之期男女有宜家之慶婦無產生之厄鬼無復連之纏疾
【圖】
病皆痊疫癘無染精邪伏匿狼虎潛藏官災塚訟永消除地網天羅俱解釋交游無咒咀之事往來無劫賊之虞同處家門並臻康泰臣與設醮弟子無任傾虔屏營之至稽首再拜以聞
宣功德疏
具位臣某等謹重誠上啟
三清上聖十極高真海嶽神靈天地仙眾三界官屬一切威靈臣等伏以祗建明科昭飭馨薦上通霄極奉絳闕之明威延致真靈煥
玉光於空洞三挹既清之醴一陳仰告之詞垂監在高有祈無斁伏念弟子某性無他好惟善是修聞而必行惟齋克舉靈辰荐及元命忽臨終夕之靈壇肇開六度之雲駢下暨皇明巳燭業障俱空別延天府之命元不絕人道之種子更冀流以真氣沃以太和照以靈光沐以神澤使弟子某漸登妙果重立玄功證妙道之虛無具圓通於聖智逍遙紫雲之際昇入金闕之門與萬聖以協和超三界而自在永不輪轉壽量無窮靜言仙路之開
【圖】
皆自今日之始次乞弟子某家七先神識九祖幽儀沐浴流火之庭步武朱陵之府乘洞陽之氣受記三清離萬鬼之群遠辭泉曲殃注永絕逮役不聞利佑後人增延景福次及父母兄弟夫婦女男盡滌罪瑕咸蒙福佑紫文注善增福祿於玉帝案前黃籍紀功關姓名於太皇殿上遍合門而受祉延百載以蒙休除九皇行度之災雖刑衝而無為迍害免二運凶衰之數值空絕而更益年齡長幼康寧族屬和睦次乞兵偃刑措道洽化醇集大
慶於邦家無夷寇之患布神休於黎庶有謳歌之歸混合車書鎮安天地陽九百六制劫運以無憂四輔千官禮公忠而報國湛恩及於庶物授職遍於群臣凡居覆燾之中同諗雍和之化今則天香尚靄仙衛將回芝童執節以前迎雲馭控飆而直上臣等朝真班退告齋事終巳蒙天眷之臨永共靈期之協臣與設醮弟子某等無任攀戀知歸之至謹啟以聞
十二願
復爐
謹攝香官使者左右龍虎君侍香諸靈官當令臣向來靜夜行道之所自然生金液丹碧芝英百靈眾真交會在此香火爐前當願十方仙童玉女接侍蘭煙傳臣向來所啟之誠速達徑御
至真無極大道
昊天玉皇上帝御前
出堂頌　出戶
子／宗教／正統道藏／正乙部／道門科範大全集／卷之七十三　甲四／道士修真謝罪儀　五／設醮行道(P.第53冊　821-1)..[上海涵芬樓影印本]
道門科範大全集卷之七十三　　　甲四
道士修真謝罪儀
設醮行道
法事陞壇如式
各禮師存念如法
宣衛靈咒
五星列照　煥明五方　水星郤災　木德致昌
熒惑消禍　太白辟兵　鎮星四據　家國利亨
名刊玉簡　字錄帝房　乘飆散景　飛騰太空
出入冥無　遊宴十方　五雲浮蓋　招神攝風
役使萬靈　上衛仙翁
鳴法鼓二十四通
無上三天玄元始三炁太上道君太上老君召出臣身中三五功曹左右官使者左右捧香驛龍騎吏侍香金童傳言散花玉女五帝直符直日香官合三十六人出出者嚴裝顯服冠帶垂纓關啟玄壇土地方域神真臣今設醮延真燒香行道謹奉為入意其諸情悃巳錄奏聞願得
太上十方至真道炁靈寶瑞光下降流入臣
【圖】
身中令臣所啟速達徑御
太上無極大道
昊天玉皇上帝御前
請稱法位
具位臣某與合壇眾官等謹同誠上啟
三清上聖十極高真十方太上靈寶天尊消愆滅罪天尊大慈延壽天尊長生保命天尊九霄自然生神上帝度人太皇三十二天上帝諸天天尊諸天上帝上清日月星斗河漢群真三官四聖五師三省真君九天天曹諸
位真君歷伐傳宗啟教諸大師真雷霆神虎天醫諸司官將太上諸階經籙中仙官將吏天下名山洞府得道神仙地府酆都大帝幽陰聖眾水府扶桑丹林大帝閬苑真仙人元五嶽五天聖帝酆都地祇諸司元帥太歲土火溫司聖眾州縣城隍主者當境廟社神祇觀庭土地真官法壇諸司官將四界直符功曹使者火池俵錢神吏醮筵主宰一切威靈恭望洪慈普回淵鑒臣聞大道無象握萬物於重霄真宰何私育群生於率土繩愆紏繆
【圖】
昭如影響之隨福善禍淫密若枹鼓之應視之不見感而遂通臣等奉按沖科恪修妙典五節香浮於翠輦裊裊飛輕九微煙散於含光煌煌慧炬花開瓊蕊果薦金盤萬象澄清雅奏步虛之韻九門高敝遙迎策景之儀伏願紫炁浮空虛光遠燭九色之節軿羅八景之中十絕之旛搖曳九霄之上雲車風馬鶴馭鸞驂辭大有之妙庭降人間之真館愍群生之有請錄片善之不遺亨于克誠開以自見臣與合壇官眾下情無任虔切至恭祗迎
鶴馭
降聖　初獻　散花
再稱法位
具位臣某與合壇官眾等謹重誠上啟
虛無自然元始天尊太上大道君太上老君昊天玉皇上帝勾陳天皇大帝北極紫微大帝承天效法后土皇地祇諸天天尊諸天上帝醮筵兩班合屬高真伏望洪慈洞回昭鑒臣聞日月星辰在碧漢瑤空之上仙靈主宰居清虛林麓之間或管攝於靈壇或隱居於
【圖】
福地或鎮一方之首或為五土之尊錄善惡之二書舉功過之兩簿故無私諂惟道是從伏念臣等早簉真風夙依道化受法門之庥廕寄琳館以安居慚亡十善之因何贊三清之惠自從披戴幾度光陰未能感徹於神明動有輕違於科戒初勤末怠有始無終奉法心邪慈仁不正焚香失節存念違言慮三彭暗奏於愆辜懼九府明書於罪目今則輒傾丹悃廣列香燈請天界空界之群真延地府水府之眾聖五嶽主宰十洞靈官願歆蘋藻
之羞錫以椿松之壽先覬恩覃帝道福及堯天聖明與日月同輝雨露共乾坤普潤臣忠子孝主聖父慈干戈靜而四海來賓法輪轉而九天垂化五風十雨高躋湯禹之年海晏河清式恊羲軒之化臣等叨承師訓繆處職司凡有皈投理宜關奏況奉詞旨敢不上聞
宣詞
詞旨具宣情誠懇切披陳肝膽傾寫肺心冀伸臣子之衷庶謝謙躬之分伏乞
虛皇上聖穹昊高真咸賜威光同垂肸響然
【圖】
願道士某名書上善命保長生陰功累積於三千靈藥克成於九地紫文絳簡鐫題久視之年丹策青編注上無窮之筭仙曹紀籍鬼錄除名八景靈書得煉炁修真之術五文玉篆獲飛騰沖舉之因道行日隆靈根頓悟金木水火之厄永不侵傷青黃赤白之災長希解免其或五行否泰三命迍邅厄會相仍衰危造次今生過咎前世餘殃仰希含照之恩咸賜赦原之惠次乞先師煉度宗派超升離生死之苦門證逍遙之道岸同宗法屬學道
門人俱霑浩浩之恩克恊生生之慶臣某等下情無任再拜酒陳亞獻
舉散花
重稱法位
具位臣某與合壇官眾等謹重誠上啟
虛無自然元始天尊太上大道君太上老君昊天玉皇上帝勾陳天皇大帝北極紫微大帝承天效法后土皇地祇諸天天尊諸天上帝上窮圓蓋之高真下極方輿之主宰有靈有聖今古師宗醮筵兩班合屬群真恭望洪
【圖】
慈洞回淵格臣聞虛無自然乃三清之妙統南極司錄寔九府之總權掌吉凶禍福之文判長短死生之命功則添而過還滅善既錄而惡必除故無阿黨之門難用苟求之事切念臣等下元脆質三惑凡軀雖承師匠之緣指諭升騰之路其奈靈文寶法七百載而一傳鳳篆龜圖六甲周而一遇非人不授非道不傳渺渺清虛迢迢紫府總得長生之路應無短折之人仰賴一志大乘棄捐三惑去離愛纏之網咸除煩惱之緣自然道合三生人
全得一守身神而養壽斥尸鬼以全齡玄象難尋有為未捨猶寄神仙之宇尚居塵濁之間道寡變通習疏隱顯性昏迷於至理行不到於幽微返致三災來侵四大按天師謝罪之式建靈寶告真之壇仰叩玄關聿陳丹悃伏願三官玉籍赦違經破戒之愆五帝瓊篇釋故作誤違之罪然後功德山之法水洗滌塵泥智慧林之真風昭甦朽木破冤力士保全持戒之身護法神王匡佑修行之士門人十哲徒弟四科悟三教之玄微睹眾真之戶
【圖】
牖所冀真庭隆盛四海欽崇感至聖之親遊傳無為之妙訣重念臣等在法門之日淺或求師之未深不知教法之宗罕識威儀之理遂致為人作福多無立應之功依教行持鮮有感通之效切慮四司撿罪上帝言非以今皈命首陳願希恩宥更冀祈求感格教法廣被於十方禮念朝真經誥普宣於四遠人天敬仰壇信清芳皆霑潤澤之恩盡獲厖鴻之福臣等無任再三皈命懇請之至酒陳終獻
散花
具位臣某謹重誠上啟上謝
九清十極萬聖千真醮筵感降一切真靈臣等伏聞聖真遐𨗿妙隱玄中之玄道境高虛端居象外之象仗薰芳而按景惟至懇以達神元造無私洞回昭鑒臣等廣陳香炷仰叩真仙自揣行藏多生遭遇處履吾皇之化宣揚大道之風福贊人天溥資存沒身披羽服足履星壇巳逾十載之榮早忝百生之幸自恨三關未靜一性猶昏眼前之五欲六情安能暫捨身中之三災九厄寧不慚來又慮學
【圖】
昧神明情昏寶訣難認忘筌之理豈明脫識之門晨夕忖思將何首露是以虔依科律封奏心詞度巳往之愆辜解未來之厄會伏願洪慈廣布錫雨露之深恩浩福遐覃贊山河之惠澤青龍白虎常施庇佑之功皓鶴玄龜克恊年齡之慶又慮瞻星望聖觸非常身著異衣口談道耽六賊而尤甚食五味以仍多不敬師尊輕違天地攀緣妄起損害含生願憑香火之功俱獲消禳之路所冀靈關朗照慧性高明得長生久視之書悟大藥金丹之
術先師法屬祖識宗親盡離幽暗之鄉俱入光明之界飛潛蠢動有識含生普賴道慈並躋壽域臣等凝瞻法從結想太空極恨塵波難留聖躅臣等下情不勝攀戀之至謹稽首奉送
送聖　　化財
向來　　回向
子／宗教／正統道藏／正乙部／道門通教必用集／卷之二　帳二／詞讚篇／玉京步虛詞十首(P.第54冊　15-2)..[上海涵芬樓影印本]
玉京步虛詞十首
稽首禮太上燒香歸虛無流明隨我迴法輪亦三周玄願四大興靈慶及王侯七祖生天堂煌煌耀景敷嘯歌觀太漠天樂適我娛齊馨無上德下仙不與儔妙想朗玄覺詵詵廵虛遊
子／宗教／正統道藏／正乙部／道門通教必用集／卷之七　帳六／威儀篇　一／勑壇儀(P.第54冊　58-1)..[上海涵芬樓影印本]
道門通教必用集卷之七　　　帳六
鶴林道士呂太古　集
威儀篇
勑壇儀並取杜天師楊次公張無盡三本契勘
凡壇場正北則都講桉便當地戶謂壇外也張萬福天師序事儀內載壇圖以都講桉為威儀桉謂一壇威儀皆自都講讚導也則勑壇當是都講為之爾楊傑次公乃云選有威儀道士一員勑壇是不知都講為威儀也又云置劍水於
地戶不知都講所立即地戶也若壇不正北則宜遷之
白事存想
杜天師云威儀法師玄冠絳褐立於地戶上啟事
具所受經籙治職臣某伏聞運陰陽者莫過於百靈濟家國幽明者豈逾於大道故碧落有災祥之變可以消禳黃籙有拯拔之科許令修奉臣等竊慕真化叨稱治官所歷山川敢忘報效今奏為某官於某處修建某齋若干日夜行
【圖】
道轉經依科關奏臣等澡鍊形氣疏瀹精神剋期奉行敢不上達伏惟
太上布惟新之令開覆育之恩勑下真官分司降鑒使煙雲暫息於三景風雨無施於四溟懺謝必聞啟傳無間臣等不任望恩之至精思念真伏待報應
楊公本云白事前先存三師在西次存唐葛周三真君在前唐君朱陽幘通天冠絳章單衣執龍頭寶劍左手持符葛君衣服同執玉戟周君冠服同執玉陽
之節
次存真官朱衣乘九鳳乘斗而下臨壇所收穢
次存七星覆己頭上柄指前勿令遮己目然後白事不若白事下存想併存四靈在左右前後日月五星在頭此出杜儀
存想畢以簡授侍者
次握固垂手召四靈握固以大指搯中指中節四指齊收于手心
東方青龍角亢之精吐雲鬱氣喊雷發聲飛
【圖】
翔八極周遊四溟來立吾左
西方白虎上應觜參英英素質肅肅清音威懾禽獸嘯動山林來立吾右
南方朱雀眾禽之長丹穴化生碧霄流響奇彩五色神儀六象來導吾前
北方玄武太陰化生虛危表質龜蛇合形盤遊九地統攝萬靈來從吾後
次兩手捧心足履丁字
吾召四靈四靈既集即當遊帶日挾月行九州十六神將為吾使太一星君部下有十六神將主知天下災福或
有未嘗知聞遂改為六十神將天地水官同其休天地水字作丁岡三才步就劍水出楊儀舊儀皆云天官地官水官楊本為善
次右手執劍
五行所運火木水土金吾佩剛劍禁勑鬼神工十八宿隨吾指陳北斗七星挾輔靈真周流萬方百福同臻
次左手執水埦
江河淮海非神水謂咒水為神水江河淮海皆凡水有或改為凡水字乃所見之誤五龍吐出清天地大帝服之千萬年今日吾將淨妖氣
次劍水相向咒曰
謹請東方青龍銜符帶劍降真氣入吾水中南方赤龍銜符帶劍降真氣入吾水中西方白龍銜符帶劍降真氣入吾水中北方黑龍銜符帶劍降真氣入吾水中中央黃龍銜符帶劍降真氣入吾水中吾水非常之水五龍五星真氣之水吾劍非凡之劍九鍊堅剛七星挾旁踏躡北斗跨踞魁罡太一作水杠張皆是作字楊本是在字作字為善周流萬方三本皆無以水噀天以水洒地之句清無過水濁無過穢以清蕩濁以水治穢亦無
速去萬里不得停止字急急如律令勑攝向破噀水楊本如此謂斗柄直時所指為破然壇場坐向或有不便心存之可也
次至西南方誦淨天地咒
洞中玄虛晃曜太元八方威神使我自然靈寶符命普告九天乾羅答那洞罡太玄斬妖縛邪殺鬼萬千中山神咒元始玉文我誦一遍卻鬼延年按行五嶽八海知聞魔王東首侍衛我真凶穢消蕩道氣長存急急如律令
次至西北方誦安土地咒
元始安鎮溥告萬靈嶽瀆真官土地祇靈左
【圖】
社右稷不得妄驚回向正道內外澄清各安方位備守帝庭太上有命搜捕邪精護法神王保衛道場皈依大道永亨利貞急急如律令
次至東北方誦淨壇咒
吾是洞中太一真頭戴天罡步四靈守把龍力巽上立迤邐旋行直至坤地戶艮宮須結界不得分外停妖氛禹步魁罡正乾亥直至天門謁帝君急急如律令
次至東南存天蓬元帥在上誦咒
本號北帝五靈元老咒出正一考召斬邪引
天蓬天蓬九玄殺童五丁都司高刁北公七政八靈太上皓凶長顱巨獸手把帝鐘素梟三辰嚴駕夔龍威劍神王斬邪滅蹤紫氣乘天丹霞赫衝吞魔食鬼橫身飲風蒼舌綠齒四目老公天丁力士威南禦凶天騶激厲威北銜鋒三十萬兵衛我九重辟尸千里祛卻不祥敢有小鬼欲來見狀钁天大斧斬鬼五形炎帝裂血北斗然骨四明破骸天猷滅類
【圖】
神刀一下萬鬼自潰急急如律令
次至西南存天猷副元帥誦咒
天猷神將威制群魔頭戴天圓足履地方冠帶九氣結為衣裳日為圓象月為圓光身披北斗六甲九章左踞河魁右倚天罡能伏邪鬼爍除不祥神丁一諭鬼穢消亡急急如律令
次至西北存真武將軍誦咒
謂真武居右黑殺居左
太陰化生水位之精虛危上應龜蛇合形周
行六合威攝萬靈無幽不察無願不成劫終劫始剪伐魔精救護群品家國安寧敢有小鬼欲來見形吾目一視五嶽摧傾急急如律令
次至東北存黑煞將軍誦咒
北方黑煞五氣天君光華日月威備乾坤走符攝錄斷絕鬼門行神布氣辟除五瘟左右更兵三五將軍雷公霹靂電掣風奔刀劍如雨隊仗如雲手執帝鐘頭戴崑崙行遶天下收捉鬼神九州社令血祀之兵不許拒逆敢
【圖】
有張鱗鎮星縛手北帝收魂三台七星持刀斬身邪精魍魎耳不得聞聞吾咒滅碎如微塵急急如律令
次至東南誦解穢咒
謹上請東方青帝木官解穢君吏九人南方赤帝火官解穢君吏三人西方白帝金官解穢君吏七人北方黑帝水官解穢君吏五人中央黃帝土官解穢君吏一十二人天上直符解穢君吏地下直符解穢君吏今歲今月今日今時直符解穢吏兵童子玉女各百二
十人一合具官來下降此壇所解除天厭地穢人猒鬼穢所有六畜禽蟲不淨之穢仰破穢鳳凰從前至後自東及西一一解除密顯清淨不得停止急急如律令
次至西方立面東存青帝君誦東方咒五方五靈五老帝君保國學仙咒出洞淵神咒經消災品
元精混沌青氣散分神童十二保鎮肝魂二七四五變化雲營九灶九社老木不淳神虎吐毒劍擲火焚掃滅青疰光景妖氛識神真正安保帝君急急一如東方九氣天君律令
次至北方立面南存赤帝君誦咒
赤明開圖炎精扇飆三童一宅煥赫浮飄司明得失萬帝宗朝朱鳳吐火金石化消流鈴飛電馘翦赤妖束縛九醜灰覆火燒肅清皇祚道德逍遙急急一如南方三氣天君律令
次東方立面西存白帝君誦咒
金精耀景太白西分帝君靈符流飄素雲召龍負水殺滅赫煙長牙巨獸討捕兇群魄靈安鎮我得自然急急一如西方七炁天君律令
次至南方立面北存黑帝君誦咒
元光豁落五氣流行雙闕上帝萬神化生安志守智噉食炎精蒼龍吐電摧破魔兵皛胡了切晶振劍奔飛火鈴三天力士收滅萬精保家安國道治昇平急急一如北方五氣天君律令
次至中央存黃帝君誦咒
混沌元一黃氣交馳感覆真老變化嬰兒養育元氣胞胎兩儀日月騰景星辰下垂風火爭擊矛劍交施六天九醜爽破心離太上符
【圖】
告何敢不隨有生安樂入道無為急急一如中央一氣天君律令
次舉天尊敕身若遷拔可削法師袖劍存神望齋官噀水咒曰
水無定形以咒為定在吾手中號曰神水噀天廓清噀地永寧噀人長生噀鬼滅形一噀如霜二噀如雪三噀之後萬邪斷絕鬼魅潛伏災殃殄滅南斗上生壽同日月急急如律令敕
次誦敕身咒想弟子身神隨神咒各
守宮室
凡欲朝真謁聖先當解穢淨身俾形氣之肅清庶天人之感格
具位謹敕齋官某等身中五體真官五藏六腑七政九宮十二神室四肢五體筋骨髓腦皮膚血脈九竅榮衛一百八十靈關三百六十骨節千二百形影萬二千精光左三魂右七魄三部八景二十四神某乃太上之子元皇之孫頭冠朱雀足履玄武左御青龍右踞白虎青龍扶迎白虎扶送朱雀導前持幢旛
【圖】
真武從後負鐘鼓使齋主某心不受邪肝不受病肺不受姦腎不受昏脾不受死膽不受怖胃不受穢一身清淨萬邪不干吏兵導引五神侍側急急如律令
次誦黃庭經五藏咒
謹敕齋主某身中心神丹元守靈君肺神皓華虛成君肝神龍煙含明君腎神玄明育嬰君脾神常在魂停君膽神龍耀威明君重樓一十二真人五藏六腑神體精皆在心內運天經晝夜存之自長生急急如律令
次誦黃庭面部咒
謹敕齋主某身中髮神蒼華太元君腦神精根泥丸君眼神明上英玄君鼻神王隴靈堅君耳神空閑幽田君舌神通命正倫君齒神鍔鋒羅千君面部之神自相守攝魂還魄永無傾急急如律令
次誦北斗都管消災咒存北斗加於齋主頭上想魁蓋頂柄向前
北斗七星天中大神上朝金闕下覆崑崙調理綱紀指揮乾坤貪狼巨門祿存文曲廉貞
【圖】
武曲破軍輔弼大同沙界細入微塵何災不滅何福不臻元皇正氣來覆弟子之身天罡所指日夜長輪隔居小人好道求靈常見尊儀願賜長生高上玉皇紫微帝君保弟子處世常享安寧三台三台生弟子來三台三台養弟子來三台三台護弟子來急急如律令當願齋主某等淨身之後氣爽神清魂安魄暢百關淨而華池充滿諸漏消而丹府光明茂對天休潛祛世患吉無不利動則有成稽首皈依
無極大道
次舉劍廵行至西南隅誦消禁百怪口舌咒
六甲九章天圓地方四時五行日月為光禹步治道蚩尤辟兵青龍挾我轂白虎扶我行熒惑前引卻除不祥北斗誅惡滅去凶殃五神侍衛周遊四方左社右稷為吾鈐縛千口萬舌惡人惡鬼虎狼盜賊緘閉伏藏急急如律令
次至西北誦禹步八卦咒出金鎖流
【圖】
珠引思四靈訖口誦咒足禹步總三步九跡
右足八　右足六　右足二　右耦
左足七　右足四　左足一
左足九　左足五　左足三　左奇乾尊耀靈坤順內營二儀交泰六合利亨配天享地永寧肅清應感元黃上衣下裳震登艮興坎盛離明巽旺兌生虎步龍驤楊本如此乾坤艮巽虎步龍驤震離坎兌翼贊扶將杜本張本如此天門地戶人門鬼門為我者誰昊天旻蒼
今日禹步上應天罡鬼神賓伏下辟不祥所求如願萬靈敢當急急如律令
次結界口誦咒足履丁字九步
自西北方步至東北方向東噀水

謹請東方青童君從官將吏杜本有九千萬人乘東方歲星真氣浮空而來降臨壇所行神布氣搜索邪精驅除鬼賊有罪無赦臣從東北隅結界至東南隅急急如律令
杜本降臨壇下臣從東北隅結界至東南隅行神布氣云云
張本同楊本唯東南隅有一切邪穢無動無作兩句
次誦咒丁步至東南方向南噀水
謹請南方赤童君從官將吏乘南方熒惑星真氣浮空而來降臨壇所行神布氣搜索邪精焚燒鬼賊有罪無赦臣從東南隅結界至西南隅急急如律令
次誦咒丁步至西南方向西噀水
謹請西方白童君從官將吏乘西方太白星真氣浮空而來降臨壇所行神布氣搜索邪精誅斬鬼賊有罪無赦臣從西南隅結界至西北隅急急如律令
次誦咒丁步至西北隅向北噀水
謹請北方黑童君從官將吏乘北方辰星真氣浮空而來降臨壇所行神布氣收索邪精漂蕩鬼賊有罪無赦臣從西北隅結界至東北隅急急如律令
次誦咒散行至壇中丁步向西北噀
【圖】
水
謹請中央黃童君從官將吏乘中央鎮星真氣浮空而來降臨壇所行神布氣搜索邪精埋藏鬼賊有罪無赦臣從上方結界至于壇所急急如律令
次就地戶上步七星背建向破

謂正月建寅背寅而步第一星旋身入斗中存天官日月星宿五嶽四瀆兵馬在目前四靈並羅列在左右前後次誦北斗七元星君神
咒
七曜靈靈斗柄前星貪狼操惡食鬼吞精巨門烜赫照耀登明祿存奔騖統攝天兵霞衝文曲光徹廉貞威臨武曲真人輔星上天節度破軍星君四門閉塞濁氣奔騰常持斧鉞手把天丁威南一喝膽碎心傾令召廵檢聽察尋聲九州社令無不呼名誅鋤兇惡獲罪非輕凶逆者死慈善者生斷頭截足杵碎身形鬼妖蕩盡人道安寧治病除邪敕到奉行急急如律令
次稱位請官
具位今謹為某家修建大齋依科行事謹上請此下便廵行至鬼門為止天仙兵馬地仙兵馬飛仙兵馬真人兵馬日月星宿兵馬九宮五帝兵馬三河四海五嶽四瀆兵馬各請嚴裝絡繹同赴壇場遶壇三帀先看壇場寬狹念咒至各請嚴裝處足到鬼門上以劍首盡地左轉三帀蓋壇三重上張天羅橫畫七畫下布地網立畫七畫所有伏尸故氣土木百精於道不順者收付魁罡之下入地萬丈
無動無作急急如律令敕
書鬼字卓劍於鬼心噴水隨水咒曰
五行相推罡最持威六紀輔我三台辟非天迴地轉陰陽閸開長生度世日月同輝急急如律令
天赦煌煌地赦正方禹步其至百鬼伏藏急急如律令
噀水唱攝即右旋身出斗避踏星綱踢印便出咒云一切邪穢無動無作叩齒三下畢歸位
右轉畫鬼字並重疊為之謂之收一切邪穢印
杜天師殺劍咒
太上有命普告萬靈促召天真俱會帝庭一一下降雙皇翊精監察禦邪理氣攝生若有不祥干試神明七神秉鉞天鋒右征揮劍前驅煥擲火鈴激命甲騶虎卒天丁風火齊戰伐邪絞精上威六天下攝魔靈魔靈既攝萬凶滅神戈擊電掃姦妖無生先皇建節有命敢停拒節違命是誅汝形各敬各慎保茲黃
寧九天有命萬神咸聽急急如律令
張無盡金籙儀中煞劍咒
太上有命普告萬靈命天將統天丁伐天鼓揚天旌揮金星擲火鈴捕無影搜無聲正泰階掃攙搶蕩邪風於十極布真氣於八紘天真下降威光上清群魔匿跡萬怪滅形九天告命萬神咸聽急急如律令
楊次公敕水啟白
河圖上瑞示天意之昭明金籙洪儀遇聖時而建設臣竊慕真化叨稱治官所禱應誠敢
【圖】
忘報效入意餘同上
張無盡啟白
太極函三混茫無象大塊吹萬參差不齊數有適來道常善救元始有玉文之旨紫皇垂金籙之科臣叨備法官奉行真教受辭祈禱敢不奏聞入意餘同上
又
真馭下翔息神風而靜默薰場中敞掃穢氣之紛葩十方煥空洞之玉光四氣示澄清之天宇豈容妖惡敢爾尚存當資劍水之神以
解壇場之穢庶迴飆景臨鑒齋明入意臣等敢不澡鍊形氣疏瀹精神解穢除氛延真降聖恩惟
太上布惟新之令天尊推至大之恩申命真官分司降鑒使天無氛穢地無妖塵陰靄廓清陽光爽霽風師戢禁而纖埃不動雲將揚輝而瑞氣浮空庶誠悃之昇聞格靈心之如答臣俯伏思神念真伏待報應
又
至道之宗隱妙用於混茫之首神真之德顯
【圖】
靈化於開闢之前繇是模範百王生成萬橐為沖虛道德之祖垂八景之靈文繼玄元清淨之宗降三天之寶籙法傳正一職治陽平故輔玄傳教天師受之而攝邪歸正水曰五行之首有穢皆除劍為百鍊之剛無妖不斬臣等早鍾宿慶繼踵真風黃素飛章傳九鳳破穢之籙青絲結紐受十天召龍之文約以行持誓當濟物既奉來詞之切敢忘裂劵之盟入意臣等澡練華池之水蕆揚大教之風欽翊羽儀掃蕩妖氛之氣肅清雲路前瞻睟
穆之容洪惟
大有高真太無上聖廓雲霓而俯集闢閶闔以來臨申飭攸司肅清壇壝庶天人之脗合俾幽顯之潛通式副凡情孔昭天道臣等凝神碧落結志丹霄俯伏思神恭俟昭報
新修
伏以帝車所蒞豈容諸穢之停心室未虛庸有外邪之瞰因事天而養性敢除地以為壇雖曰罔有不欽猶恐未能盡善欲奉崇真之禮先陳解穢之儀神咒所加妖氛盡弭入意
【圖】
後文如前
臣等敢不洗清心地結為類帝之壇蠲潔物儀式展事天之禮大懼妖塵之障難迓飆欻之臨伏願
太上申敕千官戒嚴萬騎廓清四界森藻衛於薰場振祓群凶降飆斿於黼座息凌雨震風於昏曉瞻景星瑞日於晦明庶茂對於明威俾克成於釐事臣等馳心丹陛屏息紫壇俯伏思神恭俟昭報
子／宗教／正統道藏／正乙部／三洞道士居山修鍊科　吹七／金丹神方法品第五(P.第55冊　58-1)..[上海涵芬樓影印本]
金丹神方法品第五
金精一斤五色芝草一斤五色玉精一斤五仙人治金精五玉女治五色芝草黃金釜中煮之七日藥成齋戒百日二月寅日合之戊寅日服之日出卯時東向向日八拜然後仰口咽一丸如雞子黃一枚即昇天上登紫宮天上五帝即下而迎之金精者肺上白鐶是
玉精者喉嚨結中氣是青芝者肝中九孔脈是赤芝者心中九孔脈是白芝者肺中九孔脈是黑芝者腎中九孔脈是黃芝者脾中九孔脈是金丹者舌上氣是金釜者中黃氣是五仙人者甲丙戊庚壬是五玉女者乙丁己辛癸是人能存之舉家昇仙天子服之一國泰清五瘟毒病三鬼盡伏伏匿不行兵甲休息人民昌樂上無科賦下不輸送草木由蒙榮潤況合丹者乎金丹一斤一丸重於天地山嶽物豈能匹華蓋子問玉子曰人皆言天
【圖】
地有九重之等玉子笑曰天上豈復有九天也吾盡遊民間記善掇惡行求賢人夜遊九天之上下越九地之下天有九星故稱九天地有九宮故稱九地人有九孔故稱九竅北斗九星兩星匿於陰人有九孔兩孔隱於陰魁剛一名璇璣制治萬神揮斥八極天居高人行從之能知魁剛得與天地並生日月同明恍惚變化昇入太清吾謂汝國之可為萬世法玉子曰上有九天下有九地上有九星下有九宮故東方木王名曰蒼天主溫生萬
物南方火王名曰赤天主熱養萬物西方金王名曰皓天主涼成萬物北方水王名曰玄天主寒殺萬物中央土王名曰圓天主風西北方極高名曰高天主清東南方名曰元天主氣西南方名曰涼天主陰東北方名曰皇天主政九天之君都號皇天玉子曰第一九君名太皇號曰高天主清玄元氣愛養真人聖人道人故制曰皇天上帝太一道君第二北極君名曰北辰號曰真天主八風帝王之令故制曰皇天上帝制萬物第三清陽君名
【圖】
曰蒼天主青生萬物錄真人第四太陽君名曰炎天主熱能養成萬物第五元君名曰涼天主真人仙人熟萬物第六少陽君名曰皓天主成萬物第七太陰君名曰玄天主寒殺萬物第八開天君名曰高天主災變第九陽君名曰元天主氣為雲雨電使作萬神普受玄師教吾三五步綱所求者得所願亦良求道得道昇為仙王出入玄門安樂壽長高官顯位金紫煌煌求財得財玉帛盈堂心中所欲不求自彰心中所願不索在傍也乘舟車
入御三光女為貴人男為侯王如得飛仙少小高翔亦皆躡斗非但步剛三官六紀一名三令一名三生一名三寶一名六害玄氣為吾籬落元氣為吾屋宅始氣為吾床席天為玄氣正清從我頭上而下入我舍止我肝貫串九天從我兩目而出水為元氣正白從我左右脈下入我舍止我肺貫串九天從我兩鼻孔中而出地為始氣正黃從我左右足下而入我舍止我脾貫串九天從我口中而出願其三氣俱來覆被其身周年竟歲永無窮
【圖】
極次念人身中二十七生氣君髮為青城君頭為三台君眉為八極君兩耳為決明君左目為玄明君右目為元明君鼻為周天妙戶君口為列元玉戶君齒為八王君舌為無極君咽為校尉君喉為九卿君肝為絳宮君肺為華蓋君膽為長命君心為丹元君臍為紫白君脾為黃庭君胃為太倉君大腸為食母君小腸為導引君左腎為玄妙君右腎為玄元君藏為越道君三焦為玄老君兩膝為小車徘徊君兩足為雷電雲氣君願師子取中
二十七生氣常當在師子身中不得妄出
子／宗教／正統道藏／正乙部／廬山太平興國宮採訪真君事實／卷之六　陞八／碑記類／九天使者廟碑(P.第55冊　212-2)..[上海涵芬樓影印本]
廬山太平興國宮採訪真君事實卷之六
碑記類　　　陞八
九天使者廟碑并序
蘄州黃梅縣東山衡門之下草莽臣李玭　撰
按江州德安縣撫州太守王阮錄寄事實云唐李玭有學不仕至開元中明皇夢神人稱廬山使者求立廟詔剌史獨孤正營建下諸州令所在學士制使者碑文凡作者六百八十一人獨玭文入用詔召不赴本宮舊記所刊纔五百五十一字淳祐乙巳中書程滄洲於秘書省得全文凡一千七百七十二字但泚玭字異今兩存之餘見程中書跋文
伏稽諸大易曰一陰一陽之謂道陰陽不測
之謂神惟道也生三混成洞微於變化惟神也得一而妙蓄祕於恬冥欽若太元遐微妙有運陶甄之極不獨尊歟后唐累聖光華大明終始陟曦陽之午廓照瑤京操元命之符銘昌鼎筭白雲孤峙時望高丘紫炁千齡日飛函谷我開元神武皇帝圓靈受睠方與龍祕握玄珠之妙捐可寶之珍演至道於希夷刊雜法之凝滯乃聖一也於穆祀典清廟皦教孝友光明天地化仰乃神二也劍戟之器返於三農弧矢之威神斷六合乃武三也察
【圖】
時變者觀乎天文人習凡庸無階測聖乃文四也故沖精象外高視鴻名昴薦河圖靈朝海若堯心攝照顧言筌於几蘧軒目司明屈旌乘於茨隗所以虞環益地夏玉從天納殊盡於西王展告成於東后五龍推紀邁梁甫之高曾八駿廵遊陋崑㠊之徹疏昭回上轉山嶽下騰列聖攸居通仙福會文皇質義武帝佩圖至道之興其來尚矣自華封獻壽聖德殆年金格傳書珠流味液公主以天慈入道挹化芙蓉祕監以王子出家調芳芝术北
玄著列仙之想南丹希至學之因聖緒無為斯其有作乃睠群嶽真君道府光啟祠室幽贊神宗青城廬嶽二山者佐命群峰之望也丈人仙錄祕諦真君使者靈司孔昭冥察名書五法舉亞三魔滀洩崇巒異弗騫於物阜寒暑穹谷將必順於人時開元十九年八月二十一日降明旨曰青城山丈人廟廬山使者廟宜準五嶽真君廟例抽德行道士五人焚修供養仍委所管揀擇灼然道行者安置真年名申所由敕置廟使內供奉將使者真
【圖】
圖建立祠廟拜章醮行道設齋使大供道觀法師張平公粵自秦京宣猷江服煥丹青之飾鍚玄禮之儀馹傳光臨雲巖皎色使持節江州項軍事守江州刺史獨孤正重鎮柴桑孚諈积補時觀武庫代伏文雄經始干城全摹益厲崇規逸麗壯思逾紛朝散大夫行長史楊楚玉行司馬皇甫楚玉潯陽縣令魏昌等恭惟聖善式議靈場道俗虔精冥休擁異爰初築土則雨霾煙嶂俄頃仲立而色霽霞標寶龜奠臬之辰金虬驛程之際陰濛洊密
黮晦遄交注想玄空肅思皇道芬芳載潔章醮翹襟六虛窈冥一夕融朗半空之上忽吐神輝綴灼九激熲揚千仞寀寮率抃人吏並觀昔天靈降周以雲門舞奏神光燭漢以大一登禋然北陸氣交南州煥變物委霜霰人嗟江寒使法師恬懇仙庭憑威國命故玄冬易煖朱景晴暉暢以幽明優乎力沒並利攸往咸欣子來便卜勝郊遂𤭫靈域騰頳䄀嶺鬱翠松巖召斲郢門僝材荊岫疏峻繚長垣紅壁列錢丹楹繡礎三間四表炳繪文
【圖】
八維九隅懸鎪鏤檻虹梁亘風牖承楣倒井蕖蘚芳壇竹掃銀鋪月曉瑤霜開至若神理全幽真容罕測夫其祕狀遠降使司蓋考三仙之圖不於九牧之鼎激姿粉堊備質光妍忽想冥標靈侔瑞表工徒罄想殊思感通齋室盟祠既優如在霓旌霞旆時颺羽儀列冠名山禮均行潦覃董紫極供養黃冠玉釜常煎金爐永爇牲牷革享鸞鳳于飛露挹神翁星臨婺女清吹洞唱天渚匏之津匹水仙宮海曲蓬萊之島龍驤鶴翥飄𦒜淨戒
之庭師子辟邪趯躍精思之地珠幡衛筤瓊蓋持輿法供天廚六時朝念真經雲帙萬劫修行弗翦茅茨明代久彰於克儉經營梓匠神理邈尊於寵光聖渥堂闈靈棲窟宅朅來禔福不亦宜乎冬十有二月司存式命畢鉤繩也玄門道士章沖寂等挹教五千齊驩億兆歷仙階而仰止攀睿筭以驅誠天使願奉於雕鐫心存魏闕法眾希憑於琬琰道在吳岑春水桃花迷源遂遠幽林杏䲧勝地非遙伏賀天休敢述頌曰
道祕重冥神幽福庭三景運極五嶽棲靈其真有物厥妙無形理則恍惚功惟泰寧於赫皇極照融亭造睿握玄珠祥丕大寶蒼垠集貺紫雲宗道至享百神探因五老乃睠崇山嶽靈之祕三象浮精十華仙使威滀雲雨神存天地法象昭凝真圖炳粹幸明德之嘉運降幽祠之寵章扈仙儀兮肅肅曄瑞彩兮煌煌琳宮之夕照拂琪木之神光雕輝兮翠輦玉釜兮調香擷五芝於秀崿搴八桂於飛梁龍吟鳳舞天路長青雲衣兮白霓裳節空
歌於瑤磬臻羽旆於瓊漿冥激兮福宇彯眇兮神極牽匹水之布流晲煙爐之綺色留鶴語於千載翥鸞裝兮一息絳河真母將易逢碧海仙姑淼難測恭至道於三五奉休符兮萬億紀真石於名山壯洪規於帝力唐開元二十年壬申正月乙巳朔二十五己巳樹
子／宗教／正統道藏／正乙部／廬山太平興國宮採訪真君事實／卷之六　陞八／碑記類／採訪殿記(P.第55冊　217-2)..[上海涵芬樓影印本]
採訪殿記
朝散郎提舉太平興國觀輕車都尉賜紫金魚袋臣熊本撰文
朝請郎充龍圖閣待制知洪州充江西鈐轄南陽縣開國伯匹蔡延慶篆額
元豐四年正月乙卯制詔中書門下江州廬山太平興國觀九天採訪使者可進號九天採訪應元保運真君即日中書班命于有司粵三日巳亥權發遣江南東路轉運判官臣郟亶奉御香祝辭來告四月戊辰入內內侍
【圖】
省東頭供奉官臣廖維護勑書殿榜仙衣幢節即其祠奉安又降綠章黃素醮於壇殿凡二晝夜勑書仙衣皆藏以寶匣藉以文綉絳袍裙帔以泥金雲鶴為章榜字用金旁有龍鸞葩花飛動之象綵幢瑞節致飾蕃麗皆出於中禁而世所未嘗見也於是太平冠褐之眾與夫九江內外小大官吏緇黃稚耋莫不踴躍奔走動色相賀廼相與涓潔致慶成之醮于祠下又八晝夜而相與言曰兹山自唐開元辛未肇建廟宇距今三百五十有一年
矣儲休錫羨應驗昭晰國朝著令春秋長吏侍祠三歲郊禮亦遣使告饗間嘗有寶冠霞衣命圭履襪之賜所以答賽神貺恩亦厚矣今也天啟嘉會幽贊聖意講闊典加隆號禮盛文縟蓋歷世所未遑者褒表之旨固具載於詔書至於錫予之名數告享之秩序非刻之金石懼無以耀四海之觀而永萬世之傳謂臣嘗備詞掖適蒞真館宜有以紀一時之盛者竊惟聖上以鴻烈光祖宗以達孝通神明夤畏夙夜思所以對三靈之休故考禮文
【圖】
正祀典總公卿博士之議而制旨臨決焉至於山川神祇降依兹人者無昔今遐邇罔不登秩壇場珪幣罔不盻飾況夫詠真之都釐福之庭正名於軒后受職於太上懿鑠徽稱久鬱而未章宜乎上心霈然發德音下明詔而旌顯之異也故精誠所鄉符應既至使節南指則靈光屬霄仙殿夜閟而神樂駭聽諸福之物可致之祥當自此而殫見矣方將封泰山勒中嶽詩大澤之廣博燀閑休於無前臣雖遠跡于外猶能追擊壤之民歌盛德之
美矧今獲奉熙事而文字頌述固其職也臣其敢辭謹拜手稽首而獻詩曰
於昭顥穹睠中國兮維宋世世迪明德兮丕鑠睿聖紹尊極兮文武勇智實天錫兮從容法宮考圖籍兮振飭萬事揚幽側兮風行雷動釃惠澤兮猋飛景附走夷貊兮氣調時豫民滋殖兮神騰鬼鬽皆受職兮巖巖高山敞仙宅兮總統靈官凡五百兮遊衍陟降窮杳默兮福善禍淫淵莫測兮煌煌玉書發奎畫兮進以顯號冠今昔兮椒漿桂酒列瑤席兮
【圖】
雲車風馬來絡繹兮上真嘉娛百神懌兮瑞福穰穰與山積兮天子萬年慶平格兮登封勒成耀金石兮子孫繩繩保千億兮元元何知安壽域兮
子／宗教／正統道藏／正乙部／廬山太平興國宮採訪真君事實／卷之六　陞八／碑記類／地主祠堂記(P.第55冊　226-1)..[上海涵芬樓影印本]
地主祠堂記
陳氏原乎高卒其派如流泉漢曲逆侯佐沛
【圖】
公王關中卒成相業自兹世代煌煌子孫燁燁陽而侯封陰而廟食者代有人焉昔由穎陽徙居閩粵者甚族古無諸郡梅川侯姓陳晉代人也廟于南山李花林嘗遜地以為仙源洞宮古武榮郡莆田侯姓陳亦晉代人也廟于壼山風亭驛亦遜地以為清源洞宮有如富沙之蓋竹侯臨漳之靈著侯皆陳族也名山大川陳氏血食者莫知其幾唐廟隱君陳其姓莫知其名或曰諱伯宣者晦跡康山注史記以行天下詔徵不起就拜著作佐郎
家儒世仕既居聖治峰之前開元間明皇夜宿昭陽曉御靈光凡兩睹九天採訪使者之相面承聖訓使就廬山西北之隅委江州守臣獨孤正樹廟敕差孟仙真等五人奉香火先是敕黃未下隙無人知一旦有峨星曳霞者詣陳門曰混元皇帝遣元夷蒼水使者持九麾五靈之節廉訪九天九地生死枯榮之藉今天子親詣使者欲於廬山建九天御史之臺五百年後福被黎庶吾以爾所居瑤壑葬月玉淵影天真勝處也宜捐厥地而基其
【圖】
廟歟爾他日換世當為臺屬使爾司是山而廟食矣陳既諾道士出門恍失所在後忽迅雷烈風移所居于宮左即其址以為祠焉祠既落成陳亦羽解遂得世為此方地主矣厥後移居德安縣之常樂里久而又分派于丁山之別業兩被國朝義門旌表之命遂以宮左故廬為地主香火之地國朝改祠為宮而陳氏亦有跨鰲者登瀛者握蘭者入翰苑老坐釣臺者弦誦琅琅簪珮鏘鏘閥閱堂堂旌旆皇皇盛哉盛哉其耳孫陳琢控青鳧策黃
鵠委官門直歲道士向德新市楩楠價陶埏撤而鼎之塑神像十尊締神宇六間兩重門兩過道翠桷凝煙朱廊浸月簷鐸風而遞響燈龕晝而長焰花塼織地璵礎生苔寶帳垂軒王爐裊屋金碧爛日朱紫驚人氣焰威靈儼若解語聰明正直自古而今此蓋前監宮事東溪杜道樞有以啟陳琢也昔逍遙山金公避地以遜許旌陽桐柏山孫公避地以遜葛太極與夫閩中二陳之所以遜地為洞宮者其與康山陳隱君一也隱君雖亡如存萬
【圖】
古一靈其必能鍊九乾六坤之鈆採三震四兌之汞修成飛化之道不為清靈之魂則其去仙不遠尚何神哉夫神者易曰大而不可測之謂神陰符經曰不神而神所以神化書又曰萬神一神也隱君苟能神其神則可以躡元夷之域登元始之鄉而與採訪真君同一喘息共一室廬豈區區廟食而可以滯吾隱君也哉隱君神人也其敢以告
子／宗教／正統道藏／正乙部／扶天廣聖如意靈籤　納八／第五十三　中平(P.第55冊　444-1)..[上海涵芬樓影印本]
第五十三　　　　中平
煌煌靈芝　荊棘在傍　是采是擷　登彼玉堂
占陰晴半陰半晴田蠶有望墳葬小吉六畜無損行人將至求謀晚遂求財利
遲婚姻可成官事無事謁見可許出行宜出修造宜動疾病不妨走失宜尋生產有驚捕盜去遠禱祀半吉怪異微災移徙小利家宅終吉文書見遲
已上中凶始末吉應三六九數及申子辰年月日時方位正西
子／宗教／正統道藏／正乙部／上清迴耀飛光日月精華上經　明五之一(P.第57冊　42-1)..[上海涵芬樓影印本]
經篇同卷　　　明五
上清迴耀飛光日月精華上經
上清素靈上篇
上清迴耀飛光日月精華上經
大哉七寶宮　　自然生蓮華
煒燁開夜光　　恍惚暉神家
仰觀玄真臺　　雲樓鬱差峩
流煥曜玄空　　微丘摧萬魔
拔苦罪難中　　積卻芳嬰牙
讚誦度七祖　　積福德所和
太妙出神輝　　無形寂無影
邊蕩無界外　　豁然普濟往
舉度七玄苦　　寥寥豁長靜
拔涉五苦津　　應感乘雲上
燈王徹十方　　冥勝無不明
赫赫玄真臺　　煌煌映十方
寥寥寒關釋　　難眾身潛通
七祖三途解　　無復憂惱中
稽首禮燈王　　度名東英宮
我為海船師　　故能度三歸
夜光通幽谷　　身心洗蕩開
虛煙散八極　　朗照入太微
禮誦無上教　　福慶何巍巍
飆飆結落通　　寂寂滿八丘
三素生影雲　　虛光照太無
洞觀極十方　　逍遙散苦憂
飛輪藹太空　　無形亦無跡
蹤落任飛輪　　蕭蕭入冥寂
披褐詠夜光　　諸天來降錫
罪福無定起　　近自由人身
積功苦不多　　晨夕建福田
歸命無為道　　終當體至真
煥爛明光暉　　朗徹無幽邊
赫耀絕冥外　　福降積禍遷
庠序觀十方　　普濟一切人
嚴我玄真轡　　攜手擎玉符
明燈叩瓊鍾　　應響已入無
一觀洞三寶　　釋我積世幽
遷延七寶宮　　迴輪曲嶽阿
息加緣蓋房　　豈知年歲多
口漱金液精　　積椿始嬰華
下者榮競中　　不解可如何
玄輝映曲谷　　豁朗徹淵泉
映流鬱交朗　　纏繞玉京山
七祖反胎生　　超昇入無間
蓊藹亭空曜　　鬱勃入太清
天狩左右夾　　迴輪歸南傾
恍惚九載外　　暫起不啟靈
七祖獲胎仙　　南宮更受生
飛輪藹空洞　　眄觀千百仞
理悟齊一感　　五煙吸然散
身體輕無為　　四朗應景判
地獄三惡道　　悉得脫籠難
嘯歌九玄臺　　崖嶺漱湍津
心醒六覺暢　　目棄塵濁紛
流霞耀金室　　虛堂散玄熏
精感致靈降　　形單道亦分
儵欻眄萬劫　　豈覺周億椿
秀圃蔚神階　　朱瓊耀紫庭
流風鼓空洞　　玉角翳虛鳴
紫煙纏曲宇　　丹暉繞綠軿
飛精鬱玄蓋　　羽節耀太清
澄景九齊際　　遨邁戲風城
迴浮五嶽嶺　　縱轡墉城阿
仰觀玄真門　　雲樓鬱嵯峨
香迴繞宮殿　　明燈讚靈歌
項生日月光　　歸命燈王經
豁落徹八極　　蓮華從是生
龍王含海水　　故能漱香瓶
梵志受是頌　　因得登天生
人王受是經　　壽同萬億齡
福延及七祖　　無復憂惱嬰
後生無量因　　世世尊賢貞
子／宗教／正統道藏／正乙部／上清無上金元玉清金真飛元步虛玉章　明十／第七首(P.第57冊　98-1)..[上海涵芬樓影印本]
第七首
湛寂大乘功　　　十方天中皇
摩羅諸法輪　　　真相自煌煌
六度劫仞峰　　　佩服金靈章
瑞應無量發　　　流煥眾景陽
七寶自然生　　　宮殿治虛茫
諸天並歡悅　　　幡華散清香
子／宗教／正統道藏／正乙部／上清元始變化寶真上經九靈太妙龜山玄籙／卷中　墳二(P.第57冊　357-2)..[上海涵芬樓影印本]
爾時太真帝君國主帝王上聖領真九天上帝自然神仙丹暉日月龍章仙人八術玄飛七景玉籙隱地玄丹赤書玉訣地真鳳書可得爾不自從天地分判百毒流行蠢飛蠕動之類仙人乘騎眾真雲駕來造皇庭百千聖真侍衛靈文神童玉女對立真文於金堂瓊室七寶華林之中淥水池上與諸仙玉真眾龍王天寶地神八威九域百萬仙官手把香
華麾幢之屬九色八節立燿太空日月同光百籟緣流天妓仙樂珍禽異獸百億師子巨虬千尋無幽無明照洞燭遠徹朗十方飛真步空遊宴玉房金臺寶光八肴之饌登仙洞龜山之中朝茹瓊芝夕漱玉泉俱來造焉十二玄龍紫鳳雲虬神禽聖靈之鸞丹輿羽蓋真騎諸神麗景九色五真玉京五嶽四瀆崑崙名山河海龍神真仙聖眾萬億九千八百重靈雲紫虛上丹諸君從靈官來降我第一祝九天太真紫虛九老仙都百千萬億丈人
【圖】
聖真八景皇靈自然及虛無映曜日月玄微爾時天官而說讚曰
雲紫上靈宮自然百仙童文景映日月九老粲華終月葩耀三陽表此合四蒙煌煌群仙遊眇眇造上宮頓駕蓬萊嶺攜侶步高峰日月光仙都與戲王母墉一生超塵俗誰能知此中朝翔太陽觀夕栖隱閬風眾仙攜儔侶明昧自然冲玉女騎聖鳳神仙乘真龍飄飄相從之羽蓋肅且恭命我王喬友攜手翔雲中紫雲我所遊混俗誰與同眾仙戲雲景丹
葩敷春陽莫不同此唱仙真福道場皇駕停雲侶飄飄自翱翔瞻此八極外誰力運長存日月同仁賢虛谷謝朝光迴此眾仙童誰知百歲方十聖迎兆身善哉勿相忘顧語流俗士此仙子未當千載昌朝卉百年榮夕張眾真遊太華仙人自翱翔迴景戲九嶷上與太真遊眇眇群仙士紫蓋傾光柔停景頓曦和神鳳未陽謀太和翔閬風會嶺耀華舟九迴同一觀顧盻莫同州眇眇太一宮飄飄九嶺儔日月粲華暉迴光照真浮翔鸞整晨旭勗
【圖】
哉上真求億兆不同劫千載莫之尤明會合神童九迴任性周
右一玄龍乘紫雲造空唱讚記及此八坦八門乃咒曰
雲飛上聖人乃攜太真君乘龍駕紫鳳乃造王母宮朝餌瓊芝寶夕漱玉池醲群遊太陽觀眾憩隱閬風俯戢九嶷嶺仰謝皇極中安步登五嶺控轡任性終服食飬性長千載永無窮爾有飬性術蘊心保虛冲
子／宗教／正統道藏／正乙部／北帝伏魔經法建壇儀　聚九／作鎖壇法(P.第57冊　731-2)..[上海涵芬樓影印本]
作鎖壇法
天煞煌煌地煞正方邪精百鬼何敢隱藏飛罡一吸萬鬼消亡左魁右罡神聖攝鎖毋令走逸　喝云神將疾速鎖壇吾奉
北帝敕急急如律令
作鎖壇法取炁拋訣指揮將吏鎖壇存
北帝神啟奏元始上帝步斗存神變座
法事
臣聞太虛寥廓視不見聽不聞至道杳冥叩必通求必應以今壇塲肅建經法流通上下四方宛若南丹世界周回百里即為北極天宮四炁朗清萬靈振伏魔王悉皆拱衛國土莫不緬平如
元始在寶珠中若
太上昇玉局座瓊音誕布金口宣傳十品敷揚福海深而壽山固五方安鎮邪門閉而正道開　　平坐至心誦經如法
舉　開函演奧天尊
調聲誦經
敘議品
誦至天蓬咒存想咒中諸大神仙神王將吏排布兵陣侍列左右前後每誦一品畢出北帝神又想為元命真人跪奏事由禮謝再想北帝神誦下品經
七元品
誦至分身咒不得高聲如法存想北帝神出兵捉祟遣將擒下為禍鬼神入獄存神為天蓬步斗一座立魒星以左手握五將
【圖】
訣再握持家訣四指搯大旨根上權兵訣子總管訣大指搯四旨節中召將出兵收捉患家為禍邪祟畫井獄入祟想兵將攝入其中勒令放還病人魂魄歸身想壇金光一道直射病房兆身隨光入依經噀水退攝或令人將符入房打醋炭熏掃想心將護衛患身如故想往來人盡為邪鬼神吏回壇復坐誦經
戮鬼品
存為北帝領諸天魔王上下六宮神吏等
在酆都說法降伏邪鬼如治病又給符水與服
捍厄品
存元命神奏對北帝北斗頒告聖旨下星宮斗府為某人消災度厄存其患人凶星退舍吉曜照臨禍散消災天仙度人魔王受戒鬼魅逃形
神印品
想印中毫光萬丈斬滅不祥
金籙品
想元始天尊降下救苦真符差龍童齎告三界十方羅酆嶽府等處攝召祖先魂識次存為救苦天尊握金牌訣想金光照破幽獄攝到魂儀前來壇所道眾就家廟咒食諷經安奉就坐祝其聽宣經法誦畢告長生簡宣符籙牒差龍童將吏進詣南宮注生先焚燎功德法師皆不必下座
九龍品
存為北帝神握金牌召九龍王住居禁享六神前來聽令或有新舊修造傷犯咸皆
原赦憑此經功以為安奉觧釋
辟屍品
誦至明鏡籙存白炁祥光於寶籙中天出天災散地禍
八字品
誦至斗諱處想北帝頒旨下北斗北斗親現為患人消災觧厄順度星躔削落罪籍注上生名逐位存想左手斗訣自額至眼為之臨目觧冤尤保身命修心性仍想神仙將吏保護生人削罪注福就給靈篆與服
神兵品
至此再陳醮供想內外上下眾真受供降福
子／宗教／正統道藏／正乙部／伏魔經壇謝恩醮儀　聚十(P.第57冊　735-1)..[上海涵芬樓影印本]
伏魔經壇謝恩醮儀　　　聚十
法事
白請師文
恭以寶篆氤氳一縷之香煙乍起瑤壇煒燁九華之燈焰初然天書暫閟於蕊宮誠意猶存於菲禮欲攀迎於
上帝先關告於真師遙望玄都修齋奉請
宗師
修齋行道奉請祖師降臨壇所
真師
舉雲轝
法師長跪奏對如法
門下具法職姓某誠惶誠懼稽首頓首再拜上言伏聞原神道設教之妙莫不於師推博施濟眾之仁無過於法故行經教舉揚之際必賴師資默佑之功有開必先無文不度恭炷真香一心啟告
伏魔啟教聖師孫君閔君真人保舉師虛靖張真君蕆教祖師了源柯君真人弘教祖師三十五代天師觀妙張真君宗師三十六代
【圖】
天師冲和玄靜張真君宗師四十二代天師冲虛張真人伏魔演派諸大師真恭惟
諸位師君神威遠振聖道無方開化凡愚懸一輪之道月主張教範振萬古之宗風百官千將盡屬指揮三界萬靈悉皈紏察凡有祈禱敢不奏聞恭對
清光俯陳丹悃
宣齋意
心詞真實聖鑒匪遙諒沐師慈必垂省覽伏念某教門末學濁世凡愚識淺才疏徒切心
存於真一炁庸質濁豈能神會於玄微暨想念之舛訛與言詞之鄙陋行持有誤孚應難期必賴聖眼同明法輪大轉俯從凡懇真輶降幸於人間保奏
帝庭法澤沾濡於天地庶俾某思真念道蕆教行科悉獲感通以臻報應伏願真靈下盻道炁冥扶寶座敷時冀九龍飛步萬魔奔走瓊科啟處俾三界侍衛五帝司迎果副所祈不忘大德但某誠惶誠懼稽首頓首再拜謹言
唱道　　旋遶
上香　　入戶
各禮師存念如法
五星列照　煥明五方　水星卻災
木德致昌　熒惑消禍　太白辟兵
鎮星四據　家國利亨　名刊玉簡
字錄帝房　乘飆散景　飛騰太空
出入冥無　遊宴十方　五雲浮蓋
招神攝風　役使萬靈　上衛仙翁
鳴法鼓二十四通
無上玄天五靈玄老黑炁真皇大道君當召出臣所佩法籙中神仙官將伏魔五帝直符專將張包謝黃李五大天丁太玄夜光青腰玉女飛龍飛虎騎吏奏事仙官出出者嚴裝關啟此間土地里域正神臣今設醮行科燒香奏為齋意以今關盟三界普告十方願得太上正真道炁下降流入臣等身中令臣心廣體胖神清氣爽忱詞上達景貺下孚傳臣所啟之誠速達徑御
無上三天七皇上帝伏魔洞微天尊眾真御
【圖】
前
請稱法位
具位臣某謹上啟
金闕九清上帝大羅十極高真諸天上帝星斗群真經壇與降四府群真恭望
洪慈洞開靈鑑臣聞
大道無情萬物遂生成之化聖人有作群生蒙覆護之恩自洪濛未判之先有曲成不遺之者大而開天闢地巍巍乎有成功小則利物濟人綽綽然有餘裕惟我
祖師伏魔大帝道宗三境位列九清為中天萬乘之尊主下土兆民之命昔在龍康之劫時當甲午之年魔魅興妖生民夭閼承
元始之降密旨摧破鬼營佐
玉帝以福黎元咸躋壽域由是地絕妖塵天無氛穢至今光華日月威鎮乾坤經宣金口之中教闡塵寰之內昭昭靈跡赫赫玄功凡有禱以必通悉無求而弗應今則座排寶位案列菲儀燈然萬象之森羅燭幽破暗香爇五雲之縹緲達信通誠既圓十品之真詮尚
【圖】
欲三陳於薄禮六甲威靈藏瑞檢琅書暫閟於天宮萬魔奔走聽神符儀仗分臨於醮席密邇龍鸞之御願歆豺獺之誠臣等瞻望天階恭迎
聖駕
請班　降聖
安座　獻茶
臣謹重誠上啟
虛無金闕七皇上帝北極神霄帝君諸天宰輔上壇高真臣聞人生斯世命屬上天肫肫
其仁共稟陰陽之化高高在上難逃生殺之權倘操修有昧於靈臺而報應定膺於憲網漂沉諸趣淪沒三途幸祖師垂經教之科俾後世知修禳之目遷善改過請福延生以今某德荷鈞陶身蒙覆燾用皈從於經教敬投設於法門酌水獻花然燈像斗舉壺觴而陳三獻披肝膽而瀝寸忱綠蟻黃封謾貢人間之薄味珠宮貝闕自多天上之流霞聊寓小心以酬大德伏願
諸天稱慶三界侍軒秩秩初筵如大會玉京
【圖】
之日巍巍大範常願親寶黍之玄拜首高真謹陳初獻
樂法以為妻
臣謹重伸上啟
主法中天北斗三光列曜星君上界群真中壇列聖臣聞日君月后為上天列宿之尊斗極星垣司下土群生之命運樞機於不測示光彩之無私以及注賜諸曹泰玄三省莫不恢張萬範調理四時輔相天地之宜主宰鬼神之事宣其炁而張其教戒用休而董用威
居高聽卑彰善癉音旦惡以今某生蒙宰制日荷照臨深慮流慾海而趣愛河徒為生中土而遇正教敬崇玄範用啟琅書是再酌於清酤音孤悉昭回於皇覽三島神仙客既昔陪於瑤池一盃羅浮春更上陳於玉陛獻
上帝松花之義效野人芹藻之忱伏願享于克誠錫之多福靈章出世睹落落之高張酒星在天燦煌煌之曜景無任惶懼亞獻清觴
鬱鬱家國盛
臣謹重伸上啟
酆都岱嶽水國陽間經中無鞅神仙壇下合干帥將臣聞上帝權衡盡屬百司之主宰下民罪福難逃眾聖之詮量道德崇高神明渺漠雝雝在宮肅肅在廟正直無私溷溷音混其淵浩浩真天監臨有赫或主玄籍掌青律或窮碧落下黃泉陪上界之真人為神仙之官府莫不除邪輔正出幽入冥誓以濟死度生隨方蕆化以今某夙沾教雨久沐玄風念道思真爰舉行於教典避凶趍吉期固結於善根三獻潢汙再陳丹悃懇懇款款懼深瀆於
高明巍巍堂堂諒不嫌於微陋與其潔也表而出之清者聖而濁者賢固難品藻澄其心而遣其慾極切傾葵伏願聽於無聲叩之則應玉斝斟元醴罄一時事帝之忱仙兵護道場仰千載伏魔之教酒終三獻禮盡一心
大道洞玄虛
禮畢三行徒寓小心之翼翼罪當萬坐難逃天網之恢恢仰惟大德之好生為此下民而歛福仰祈
洪造少寓微誠圓滿心詞謹當宣奏
宣詞
具如詞旨已罄敷宣諒沐天慈必從凡懇伏願赦過宥罪滌垢蕩瑕勑下紫微宮功圓靈寶藏琳琅振響梵炁彌羅金童散花玉女執巾魔王敬形鬼妖滅爽仍冀某身沾法澤青編紀福壽之書生遇昌時黃道順星躔之次無所不禳無所不度悉符經旨之不殊必得其祿必得其名咸契道言之無量次冀臣等道心開發法性圓明常瞻獅座之浮空風雲慶會共睹龍章之行世日月同明
陽長陰消天清地肅四海樂升平之化群生躋仁壽之鄉謹啟以聞
獻狀　三禮　十二願　誦經　宣疏
重稱法位
具位臣某謹重誠上啟
金闕九清上帝大羅十極高真諸天上帝星斗群真經壇與降四府眾真恭望
洪慈洞開靈鑑臣聞
帝座中天居其所而眾星拱真經垂世依玄科而萬劫傳既獲睹於靈文實可為於大幸
【圖】
重念臣等凡籠濁質下土行屍濫叨祭酒之名莫稱持經之任言辭庸瑣儀範麤疏戰戰兢兢懼難逃於斧鉞魏魏蕩蕩諒不責其草茅監此微忱弘施巨澤小善必錄鼓化筆以覃恩大德曰生斡洪樞而錫佑今則香銷寶鼎燈謝銀缸淺淺蝸廬難久淹於仙仗皇皇龍馭亦將返於玄都攀戀無由喜懼交切傾光迴駕肅瞻天上之麒麟臥轍攀轅空聽雲中之雞犬所願罪銷臣等福集齋官宥其蒙瀆之愆錫以泰來之祉博也厚也高也明也
莫盡贊揚之私匡之直之輔之翼之永賴帡幪之賜無任惶懼奉送高真
修齋事畢
雲輿已返
存神燒香
香官使者左右龍虎君侍香諸靈官當令臣設醮之所自然生金液丹碧之英百靈眾真交會在此香火鑪前當願臣等學道得道求仙得仙齋官蒙福合室沾恩十方仙童玉女接侍蘭筵向來所啟之誠速達徑御
無上三天七皇上帝伏魔洞微天尊眾真御前
解壇頌
子／宗教／正統道藏／續道藏／洞玄靈寶玉京山步虛經　藁四／洞玄步虛吟十首(P.第58冊　107-1)..[上海涵芬樓影印本]
洞玄步虛吟十首
稽首禮太上燒香歸虛無流明隨我迴法輪亦三周玄元四大興靈慶及王候七祖生天堂煌煌耀景敷嘯歌觀太漠天樂適我娛齊馨無上德下僊不與儔妙想明玄覺詵詵巡虛遊
子／宗教／正統道藏／續道藏／中天紫微星真寶懺　隸九(P.第58冊　305-1)..[上海涵芬樓影印本]
中天紫微星真寶懺　　　隸九
伏以乾坤大德廣覆載於群生日月光明普照臨於萬彙凡伸懇禱仰冀鑒觀臣謹運真香虔誠奏啟供養
虛皇大道三境至尊中天星主北極紫微大帝斗父龍漢祖劫周御國王天尊斗母摩利支天大聖高上玉皇尊帝星君北極玄卿大帝日宮太陽帝君月府太陰皇君五方五德星君四炁四曜星君天罡大聖星君三台華蓋星君二十八宿星君十二宮辰星君當生
本命星君上清福祿壽三老星君流年運限照臨星君三垣內外星君周天列曜河漢星君三界十方千真萬聖恭望洪慈鑒今懺悔臣聞太極生兩儀而垂象默運化鈞高穹布列宿以昭明分輝大地周天三百六十五四分之餘度微數萬一千五百二十之隱名見遲流伏逆於星躔循經緯周旋於分野恭惟星主紫微大帝玉陛森嚴瑤天高邈權與迼化掌握樞機端居總理於三天統治運行於九道七政四炁施正令於春夏秋冬五斗眾
【圖】
星鎮方維於乾坤離坎本命元辰朗曜福祿壽老光明罡星環指於太空宿曜照臨於大地不言善應有感必通天無私親常親輔於有德人所稟命蓋命屬於上穹臣等皈依恭修寶懺望皇靈而稽首仰斗極以傾心以今奉為某自從無始乃至有生縱一念以冥行六根纏結恣三業而罔覺十惡積增若不懺陳曷叨恩宥是以列款上陳皈命朝禮仰望紫微至聖璇璣列真介景福以均霑降慈光而普照蕩除三業清淨六根俾五福以茂隆
冀千祥而駢集臣等瞻天望聖激切屏營之至志心朝禮　　人各恭敬
志心朝禮
高上玉皇尊星大帝
紫微中宮星主北極大帝
紫微上宮南極天皇上帝
斗父龍漢祖劫周御國王天尊
斗母紫光金尊聖德巨光天后
日宮炎光太陽帝君
月府素曜太陰皇君
東方木德歲星星君
南方火德熒𤏘星君
西方金德木白星君
北方水德伺晨星君
中央土德鎮星星君
交神首羅睺星君
交中神尾計都星君
天乙華陽紫炁星君
太乙華陰月孛星君
北斗天樞陽明貪狼星君
北斗天璇陰精巨門星君
北斗天機真人祿存星君
北斗天權玄冥文曲星君
北斗天衡丹元廉貞星君
北斗闓陽北極武曲星君
北斗瑤光天關破軍星君
北斗洞明左輔星君
北斗隱光右弼星君
南斗天府司命星君
南斗天相司錄星君
南斗天梁延壽星君
南斗天同益算星君
南斗天樞度厄星君
南斗天機上生星君
東斗蒼靈延生星君
東斗陵光護命星君
東斗開天大衛集福星君
東斗大明和陽保和星君
東斗尾極總監星君
西斗白標星君　　　西斗高元星君
西斗皇靈星君　　　西斗巨威星君
中斗赫靈度世星君　中斗斡化上聖星君
中斗沖和至德星君　天罡節度紫庭星君
上台虛精開德星君　中台祿淳司空星君
下台曲生司祿星君　角宿天門星君
亢宿天庭星君　　　氐宿天府星君
房宿天駟星君　　　心宿天王星君
尾宿天雞星君　　　箕宿天津星君
斗宿天廟星君　　　牛宿天機星君
女宿天女星君　　　虛宿天卿星君
危宿天錢星君　　　室宿天廩星君
壁宿天市星君　　　奎宿天將星君
婁宿天獄星君　　　胃宿天倉星君
昴宿天目星君　　　畢宿天耳星君
觜宿天屏星君　　　參宿天水星君
井宿天井星君　　　鬼宿天匱星君
柳宿天廚星君　　　星宿天庫星君
張宿天秤星君　　　翼宿天都星君
軫宿天階星君　　　天秤宮辰星君
天蝎宮辰星君　　　人馬宮辰星君
磨蝎宮辰星君　　　寶瓶宮辰星君
雙魚宮辰星君　　　白羊宮辰星君
金牛宮辰星君　　　陰陽宮辰星君
巨蟹宮辰星君　　　獅子宮辰星君
雙女宮辰星君　　　當生本命元辰星君
福星天德星君　　　祿星天佑星君
壽星老人星君　　　流年運限照臨星君
紫微垣內列曜星君　太微垣內列曜星君
天市垣內列曜星君　六十甲子江淮河漢星君
禮足各長跪皈命懺悔
臣法眾等志心皈身皈神皈命玄穹上聖列宿星君本命元辰照臨真宰恭望大慈洞垂巨澤普降洪恩臣聞煌煌列聖朝拱北極之尊燦燦七星默運中天之化有求必應無禱不從以今懺悔某自從無始以至有生或身口意之相違廣營三業或貪嗔癡之未所放縱六情殺盜邪淫　言妄語或裸露三光之下或觸突眾聖之前損害眾生拋擲五穀十惡障重三毒業深任性所為不知慚愧或見聞而自作或想念以教他種種罪根一一懺
悔伏願星真洞鑒斗極垂慈元綱流汗漫之恩法雨沛汪洋之澤矜憐愚昧原宥愆尤斡運限以和平順星辰於躔度承斯懺力仰荷玄功嘉與群生咸歸正道志一心稽首禮謝無上至真三寶
伏聞彼蒼者天運一元而彰眾曜至玄者道錫五福以惠群生
臣等向來拜禮寶懺已在云周伏願諸天洞鑒廣施普博之恩列曜高臨大賜慈悲之澤千愆萬過咸乞蕩除三業六根悉蒙原赦福
【圖】
資萬有恩被十方稽首皈依無極天道志心稱念
消愆滅罪天尊
子／宗教／正統道藏／續道藏／徐仙翰藻／卷之七　卿三之三／詩句／真仙八詠圖／仙嶼靈芝(P.第59冊　215-2)..[上海涵芬樓影印本]
仙嶼靈芝
燁燁煌煌三秀繁太和風氣產靈根冥棲此地無由報採入虞延獻至尊
子／宗教／正統道藏／續道藏／贊靈集／卷之四　卿八之二／詩／謁靈濟宮　九刑科給事中山陰朱純(P.第59冊　296-2)..[上海涵芬樓影印本]
刑科給事中山陰朱純
恭持玉節遍歷南閩因過鰲峰
洪恩靈濟宮載瞻載拜禮竣惟時廟官方
率三五童子羽衣鶴氅乃邀至菊軒飲茶清話間因索詩以識敬謁之誠遂辭率成數體一律以彰
聖朝神靈之萬一云耳後者郢正幸甚
恭持使節到南閩得駐征車謁二真翼翼廟庭千仞起煌煌袍錦四時新瓊碑紀績來天
【圖】
上玉敕騰光照海濱祀典聿隆當　盛世擬同社稷萬年春
子／宗教／正統道藏／續道藏／贊靈集／卷之四　卿八之二／詩／寶殿十奇峰／貪狼峰　二隴西李叔義(P.第59冊　299-1)..[上海涵芬樓影印本]
隴西李叔義
四面攢峰列畫屏危標直上倚青冥有時靜夜紅光煥一道煌煌貫斗星
子／宗教／正統道藏／續道藏／贊靈集／卷之四　卿八之二／詩／真仙八詠圖／仙嶼靈芝　二釣臺李溥(P.第59冊　301-2)..[上海涵芬樓影印本]
釣臺李溥
伊昔肇真宮瑞草產其處九莖絢熙陽三秀結華露元氣孕至和靈根世稀遇瞱瞱呈嘉
祥煌煌映仙嶼不讓漢池生寧療啇山茹兆跡幾何年至今播芳譽
子／宗教／正統道藏／續道藏／岱史／卷之七　望典紀　八二之二／歷代群臣祀祝／國朝　張鑑(P.第59冊　617-2)..[上海涵芬樓影印本]
巡撫都御史張鑑祭嶽文曰粵稽山東之地青兗肇域齊魯舊疆聖賢王霸之化禮義富強之方逮
皇明之御宇為畿腋之左壤東表溟海西略河防赫赫明神實主震方鑑奉　明命來撫是邦則巡撫之與威靈乃均夫秉幽明之章念言東土憂心倀倀薦臻饑饉官方
【圖】
不良煩苛盜疾昏墊流亡戶籍耗減阡陌蕪荒以今日之所目擊較之古昔之盛惄焉其如傷履任以來夙夜惕惶仰承神祐時雨時暘百穀用登盈畝穰穰匪直彼不歛穧而此遺穗實貧有餘而富露藏是神錫吾氏之福即所以貺有位之康彼存者既享有年之樂而去者豈無故土之望桑梓在念逋負難償思者不來來者不臧招撫墾開孰敢怠遑因則戶而平其稅分地而清其糧上則請命於　天子天子即賜
俞允下則責成於有司有司有欺心玩法削民自殖者典刑有赫實足自戕苟非明神屢錫以豐年煦育以和氣則民將迫於貧困疾疫何能永樂利於故鄉經綸潤澤既明且詳陰騭默祐惟神煌煌鑑蓋求上不負　聖天子牧養小民之意下不負生平奉公憂國之志侯閭閻郊野盡復古昔之盛亦為東方明神之光用是敬陳牲品侑以玄黃既齋既潔肅恭對颺為已往有年之謝致將來時若之禳報懇之忱非言
【圖】
所將福善祐正惟神之祥鑒微衷之懇懇知來格之洋洋尚饗嘉靖四十年
子／宗教／正統道藏／續道藏／岱史／卷之八　遺蹟紀　八三之一／帝王遺蹟／舞鶴臺／張說序頌(P.第59冊　628-2)..[上海涵芬樓影印本]
張說序頌
皇唐六葉開元神武皇帝再受命致太平
【圖】
乃封岱宗禪社首金石紀號天文煥發儒臣志美立碣祠壇曰厥初生人俶有君臣其道茫昧其風朴略因時而欻起興運而紛落泯泯沒沒無聞焉爾後代聖人取法象立名位衣裳以等之甲兵以垣之於是禮樂出而書記存矣反其源致敬乎天地報其本致美乎鬼神則封禪者帝王受天命告成功之為也閱曩聖之奧訓考列辟之通術疇若天而不成曷背道而靡失由此推之封禪之義有三帝王之略有七七
者何傳不云道德仁義禮智信乎順之稱聖哲逆之號狂悖三者一位當五行圖籙之序二時會四海昇平之運三德具欽明文思之美是謂與天合符名不死矣有一不足而云封禪人且未許其如天何言舊史者君莫道於陶唐虞舜臣莫德於皋陶稷咼三臣降德皆有天下仲尼敘帝王之書繫周秦之誓明魯祀周公用王禮秦承伯益接周統孔聖微旨不其效歟然秦定天下之功高享天祿之日淺天而未忘庭
【圖】
堅之德也故大命復集于皇家天之贊唐不惟舊哉其興之也玄靈啟迪黃祗顧懷應歸運以義舉撫來蘇以利見湯也無放夏之慚武也無代殷之戰高祖創業四宗重光德有格天漏泉蒸雲濡露菌蠢滋育氤氳涵煦若天地之覆載日月之照臨溥有形而歸景罄無外而宅心百有八年于兹矣皇帝攘內難而啟新命戴睿宗而纘舊服宇宙更闢朝庭始位蓋羲軒氏之造皇圖也九族敦序百姓昭明萬邦咸和黎
人於變立土圭以步曆革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謨之神化之然猶戰戰兢兢日慎一日納規誨以進德遂忠良以代工講習乎無為之書討論乎集賢之殿寵勇爵貴經明翼乎鵷鸞之列在庭毅乎貔豹之師居鄙人和旁感神寶沓至乾符坤珍千品萬類超圖溢牒未始聞記我后以人瑞為
【圖】
心不以物瑞為意王公卿士儼然進曰休哉陛下孝至于天政合乎道前年祈后土人獲天穰間歲祀圓丘日不掩朔感祥以祈聖四事以觀天天人交合其則不遠意者喬丘掃路望翠華之來上帝儲恩俟蒼壁之禮久矣焉可專讓而廢舊勛群臣固言勤帝知罪至于再至于三帝乃挹之曰欽崇天道俯率嘉話恐德不類敢憚于勤其撰巡狩之儀求封禪之故既而禮官不戒而備軍政不謀而輯天姥練日雨師灑
道六甲按隊八陣警蹕孟冬仲旬乘輿乃出千旗雲引萬戟林行雐濩燦爛飛焰揚精原野為之震動草木為之風生歷郡縣省謠俗問百年舉百祀興墜典葺闕政攸徂之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿里之魂復見乾封之事堯雲往舜日還神華靈鬱爛熳乎穹壤之間是月來至于岱祗祓齋宮滌濯靜室凝神玄覽將款太一議夫泰山者聖帝受天官之宮
【圖】
天孫總人靈之府自昔立國莫知萬數克升中而建號惟七十而有五我高宗六之而今七矣非夫尊位盛時明德曠代遼闊難并之甚哉先時將臻夫大封也累封疆於高岡築泰壇於陽趾夫其天壇三襲辰陛十二咸秩眾靈列坐有次崇牙樹羽管磬鏞鼓宮懸於重㙺之內于歲鈠殳釣戟戣戵周位於四門之外代國重器傳代絕瑞旅之於中庭玉輦金轂翠昌黃屋夾之於端路庶官百辟羌夷蠻貊褒成之後讓
王之客序立於禮神之場髦頭弩牙鐵馬金鏃介冑如雪旗幟如火遠匝於清禁之野於是乎以天正上元法駕徐進屯千乘於平路留群臣於谷口皇帝御六龍陟萬仞獨與一二元老執事之人出天門臨日觀次沆瀣宿巉巖赤霄可接白雲在下庚寅祀高祖於上封以配上帝命眾官於下位以享眾神皇帝冕裘登壇奠獻俯僂協金奏佾羽舞撞黃鍾歌大呂開閶闔與天語清將信公奉斗布度懋建皇極勤恤蒼
【圖】
生昭嘏乎未兆禳災乎未萌上下傳節而禮成樂遍福壽同歸而帝賜神策乃玉牒於中頂揚柴燎於高天庶忠誠之上達若憑焰而駕煙日轡方旋神心餘眷五色雲起拂馬以隨人萬歲山呼從天而至地越翌日尊睿宗侑地祗而禮社首遂張大樂覲東后國風惟舊無黜幽削爵之誅王澤惟新有眚災大齎之慶不浹日至化洽於人心不崇朝景福遍於天下然後藏金匱於祏室迴玉鸞於上都煌煌乎真聖朝
之能事而高代之盛節者也于斯之時華戎殊俗異音同歎曰兵合多兩山峻多雲豈有大舉百萬之師剋期千里之外及行事之日則天無點翳地無纖塵嚴冬變為韶景寒風鬱為和氣非至德其孰能動天如此其順者乎昔人云自西自東自南自北無思不服今信知聖人作而萬物睹其心服之之謂矣或曰祭泰祈主先后非禮歟曰是禮也非宜也王者父事天母事地侑神崇孝無嫌可也且天柴瘞外事帝王
【圖】
主之蒸嘗內事后妃助之是開元正人倫革弊禮起百王之法也故令千載曙末光聆絕韻咀甘實漱芳潤爍玄妙之至精流不已之淑聲臣說作頌告于神明四皇墳而六帝典雖吉甫亦莫能名徒採彼輿人之詩曰大矣哉維天為大惟皇則之率我萬國受天之祺子孫百代人神共保綏之云爾而已矣
子／宗教／正統道藏／續道藏／易林上經／卷之五　千五／小畜之第二十六(P.第60冊　82-2)..[上海涵芬樓影印本]
小畜之第二十六
大畜朝鮮之地姬伯所保宜人宜家業處子
孫求事大喜
乾　金柱鐵關膠固衛災君子居之安無憂疑
坤　轉禍為福喜來入屋春城夏國可以飲食保全家室
屯　水暴橫行浮屋壞牆泱泱溢溢市師驚惶居止不殆與母相保
蒙　虎豹熊羆遊戲山隅得其所欲君子無憂旅人失利市空無人
需　躬禮履仁尚德止訟宗邑已安三伯無
【圖】
患
訟　江淮易服玄黃朱飾靈公夏徵哀禍無極高位崩顛失其寵室
師　不虞之患禍至無門奄忽暴卒痛傷我心蒙之明夷
比　三淦五岳去危入室凶禍不作桀盜堯服失其寵福貴人有疾
小畜配合相迎利之四鄉昏以為期明星煌煌欣喜奭澤所言得償
履　三手六身莫適所閑更伏搖動動失事
便箕子徉狂國乃不昌
泰　虎臥山隅鹿遇後胊弓矢設張猬為功曹伏不敢起遂全其軀得我美草大有之訟
否　麟鳳執獲英雄失職自衛反魯畏昧不起福祿訖已
同人欒子作殃伯氏誅傷州犁奔楚失其寵光
大有黃帝出遊駕龍乘馬東至太山南過齊魯王良御右文武何咎不利市賈
謙　齊魯爭言戰於龍門遘怨致禍三世不
【圖】
安
豫　道禮和德仁不相賊君子往之樂有其利
隨　嫗妒公姥毀益亂類使我家憤利不得遂
蠱　一巢九子同公共母柔順利貞君子不殆福祿所在
臨　崔嵬北岳天神貴客溫仁正直生布思德閔哀不已蒙受大福
觀　三蛆逐蠅陷墮釜中灌沸渰殪與母長
訣
噬嗑東山西陵高峻難升威夷掘壘使道不通啇旅無功復反其邦
賁　常德自如不逢禍殃福祿自來
剝　范子妙材戮辱傷膚後相秦國封為應侯
復　狼虎結謀相聚為儔同嚙牛羊道絕不通病我啇人
無妄不宜杜公與我爭訟媒伯無禮自令塞壅
頤　上天樓臺登拜受福喜慶大來
大過三羊土山東至平康黃龍眼箱南至魯陽完其珮囊執綏車中行人有慶
坎　天地閉塞仁智隱伏啇旅不行利深難得
離　延陵適魯觀樂太史車麟白顛知纂興起卒兼其國一統為主
咸　櫜戢甲兵歸放馬牛徑路開通國無凶憂一下有朽牆難鑿疾病難治
恆　牛驥同堂郭氏以亡國破為墟君奔走
趍
遯　大尾小腰重不可搖棟橈攘壞臣為君憂湯火之言消不為患使我復安
大壯太乙置酒樂在起舞萬福飲同可以安處保我𧢟齒一下有所空無餌不利為旅
晉　飲酒醉凶跳起爭開伯傷切僵東家治喪
明夷陵險難登澗中多石車馳轊擊重載傷軸擔負善躓跌踒右足
家人爭訟不已更相咨詢張李弱口被髮北
【圖】
走一下有耳順從心躬行至仁不須以兵天下太平
暌　心志無良傷破妄行觸牆觝璧不見戶房先王閉關啇旅委棄
蹇　鸋鴂鴟號治成御災綏得安家周公勤勞
解　清人高子久屯外野逍遙不歸見我慈母
損　兩虎爭鬥股創無處不成仇仇行解却去
盜　天女推床不成文章南箕無舌飯多沙
糖虐眾盜名雄雞折頸
夫　太子扶蘇出於遠郊佞幸成邪改命生憂慈母之恩無路致之
姤　寒暑相推一明一微赫赫宗周榮光滅衰
衰
翠　雞狗相望仁道篤行犬吠昏明各安其鄉周鼎和餌國富民有八極蒙祐
升　窗牖尸房通利明光賢智輔聖仁施大行家給人足海內殷昌
困　雨雪三月鳥獸飢乏旅人失宜利不可得機言解患以療篤難危身復安
井　白鵠銜珠夜食為明膏潤優渥國歲年豊中子來回見惡不凶
革　從承牽羊與虎相逢雖驚不凶
鼎　鳧雁啞啞以水為宅雌雄相和心志娛樂得其所欲大有之歸妹
震　逐狐平原水遏吾前深不可涉暮無所得
艮　窟室蓬戶寒賤所處千里望煙渙散四
方形休滅亡下入深淵終不見君
漸　桀紂之主悖不堪輔貪榮為人必定其咎聚歛積實野在都邑未來我室
歸妹倉庫盈億年歲有息啇人留車𦁩久有得陰多陽少因地就力
豊　泰山不然約鯉失綸魚不可得利去我北一作三人同行以興周國君子安息
旅　童女無媒不利動搖安其室廬待母動憂
巽　載風雲母遊觀東海鼓翼千里見吾愛
【圖】
子
兌　鴻盜我襦逃於山隅不見其跡使伯心憂
渙　夜視失明不利遠鄉閉門塞牖福為我母
節　三狗逐兔于東門路利以進取啇人有得
中孚武王不豫周公禱謝載璧秉珪安寧如故
小過同載共車中道別去爵級不進君子下
輿
既濟六鴈俱飛遊戲稻池大飯多食食飽無患
未濟符左契右相與合齒乾以坤利季生六子長大成就風言如母不利為咎
子／宗教／正統道藏／續道藏／易林下經／卷之二　兵二／益之第四十二(P.第60冊　134-2)..[上海涵芬樓影印本]
益之第四十二
益　文王四乳仁愛篤厚子畜十男無有夭折
乾　下堂出門東西九山逢福值喜得其安閑
坤　城上有烏自鳴破家招呼醜毒為國災患
屯　伯虎仲熊德義淵泓使布五穀陰陽順序
蒙　飲酒醉臥跳起爭鬥伯使仲僵東家治喪
需　四目相視稍近同執日映之後見吾伯姨
訟　隨時逐便不失利門靈獲得福富於封君
師　隴西冀北多見駿馬去如焱飆害不能傷
比　白龍黑虎起伏俱怒期戰盤空蚩尤敗走死於魚首同之比蒙之坎
小畜鴻飛戾天避害紫淵雖有鋒門不能危身
履　平國不均夏氏作亂烏號竊發靈公隕命
泰　江漢上遊政逆民憂陰伐其陽雄者受殃
否　東家殺豬聞臭腥臊神怒不顧命絕衰國毫社火燒宋公夷誅
同人西誅不服恃強負力倍道趍敵師走敗覆
大有一婦六夫擾亂不治張王季莊莫適為公政道塞壅周君失邦
謙　配合相迎利之四瀆昏以為期明星煌煌欣喜奭懌所言得當
豫　猿墜高木不踒手足握金懷玉還歸其室蒙之隨訟之艮否之臨
隨　卷領遁世仁德不害三聖攸同周國茂興需之震
蠱　去危脫厄安無怵愓上福喜堂見我喜悅
臨　帶季兒良時利權兵將師合戰敵不能當趙魏以強
觀　鵠思其雄欲隨鳳東順理兩翼出自日中須留北邑復反其室
噬嗑且如驚鹿不能定足室家分散各走鼠匿且疑作懼
賁　甲乙丙丁俱歸我庭三丑六子入門見母
剝　躡華顛觀浮雲風不搖雨不薄心安吉患無咎
復　德施流行利之四鄉雨師洒道風伯逐殃巡狩封禪以告成功
尤妄水流趍下遂成東海求我所有買鱣與鯉損之需
大畜和氣相薄膏潤津澤生我嘉穀
頤　憂驚以除禍不成災安全以來
大過堅冰黃鳥常哀悲愁不見甘粒但睹藜蒿數驚蟄鳥為我心憂
坎　翕翕𨋮𨋮實墜崩顛滅其令名長命不全泰之謹否之離
離　因禍受福喜盈其身
咸　陸居千里不見河海無有魚市
恆　鹿得羙草嗚呼其友九族和睦不憂饑乏益之恆同人之蹇
遯　出門得堂不逢禍殃入戶自苦不見矛戟
大壯累尊重席命我家客福祐久長不見咎殃
晉　鴻雁俱飛北就魚池鱣鰋鮎鯉眾鳥饒有一鳴獲兩得之過倍
明夷當風奮翼與鳥飛北入我家國見吾慶室
家人麒麟鳳凰善政得祥陰陽和調國無災殃
睽　逐狐東山水過我前深不可涉失其後便
蹇　丑戌亥子饑饉所生陰為暴客水絕我食
解　狐狸雉兔畏我逃去分走竄匿不知處所
損　桀跖惡人使得不通炎旱為殃年穀大傷
夬　兔乳立室行來雀食虎攫我子長號不已
姤　土階明堂禮讓益興雄雌相得使我無疾疾一作疚
萃　送金出門并失玉兔往來井上破甕壞盆兔一作丸
升　諷德誦功羙周盛隆加其旦輔夬濟沖人夬疑作大
困　盜竊滅身二母不親王后無黨毀其寶靈
井　六月騤騤名欲有至專正未裝俟侍明旦
革　雀行求粒誤入網罭賴仁君子復說歸室
鼎　仁德孔明患禍不傷期誓不至室人銜恤
震　龜厭江海陸行不止自令枯槁失其都市憂悔咎生
艮　孤獨特處莫依為輔正心允濟神勞志苦
漸　伯仲言留叔子云去誰云無咎主母大喜
歸妹初憂不安後得笑懽雖懼無患
豊　好戰亡國師不以律稱上殞墜齊侯狼戾被其災崇
旅　鹿生澤陂豺傷其麑淬血獨哀
巽　天地鈐塞仁智隱伏啇旅不行利潤難得
兌　福德之士歡悅日喜夷吾相桓三歸為臣賞流子孫
渙　上無飛鳥下無走獸擾亂未治民勞於事
節　月削日衰工夫下機宇宙滅明不見三光謙之觀
戶孚戴盆望天不見星辰顧小失大福逃牆外
小過握斗運樞順天無憂所行造德與樂並居
既濟操戟刺魚披髮立憂虎脫我輿狼取我袍亡馬失財
未濟兩人俱醉相與悖戾心乖不同爭訟匈匈
子／宗教／正統道藏／續道藏／莊子翼／卷之三　振三／外篇　一／駢拇第八(P.第60冊　801-1)..[上海涵芬樓影印本]
是故駢於明者亂五色淫文章青黃黼黻之煌煌非乎而離朱是已多於聰者亂五聲淫六律金石絲竹黃鍾大呂之聲非乎而師曠是已枝於仁者擢德塞性以牧名聲使天下簧故以奉不及之法非乎而曾史是已駢於辯者纍瓦結繩竄句遊心於堅白同異之間而敝跬譽無用之言非乎而楊墨是已故此
【圖】
皆多駢旁枝之道非天下之至正也彼正正者不失其性命之情故合者不為駢而枝者不為跂音岐長者不為有餘短者不為不足是故鳧脛雖短續之則憂鶴脛雖長斷音短之則悲故性長非所斷性短非所續無所去憂也
郭註夫有耳目者未嘗以慕聾盲自困也所困常在於希離慕曠則離曠雖聰明乃亂耳目之主也曾史性長於仁耳而性不長者橫復慕之慕之而仁仁已偽矣天下未三慕桀跖而必慕曾史則曾史之簧鼓天
下使矢其真性甚於桀跖也騁其奇辯致其危辭者未當容思於檮機之口而必競辯於楊墨之間則楊墨污亂而言之主也此數子皆師其天性直自多駢旁枝各自是一家之正耳然以一正萬則萬不正矣故至正者不以己正天下使天下各得其正而已物各任性乃正正也自此以下觀之至正可見矣以枝正合乃謂合為駢以合正枝乃謂枝為跂以短正長乃謂長為有餘以長正短乃謂短為不足各自有正
【圖】
不可為此正彼而損益之知其性分非可斷續而任之則無所去憂而憂自去矣
筆乘按纍瓦作纍丸竄句作竄身跬譽作毀譽正正作至正不為跂作不為岐斯理順文從不煩強觧矣疑皆傳寫之誤
史／編年／明實錄／太祖／卷九十九　洪武八年四月／15日(P.1680)
○甲辰皇太子攝祭皇地祇于方丘天下山川神祇俱更設豋一鉶二每位增設酒斚嶽鎮海瀆俱十五天下山川神祇俱三十始用　上親製樂章初圜丘方丘樂章皆翰林學士朱升等所撰其文過深而詞藻麗遂更製之其迎神曲云仰皇祇兮駕來川嶽從迎兮威靈備開香煙繚繞兮神臨御街漸陞壇兮穆穆靄瑞氣兮應結樓臺以微衷兮率職幸望聖悅兮心諧但允臣兮固請願嘉烝民兮永懷奠玉帛云臣奉兮以筐玉帛是進兮歲奠以常百辟陪祀兮珮聲琅琅惟南薰兮觧慍
【圖】
暎燎炎兮煌煌進爼云庖人兮淨湯大烹牲兮氣靄而芳以微衷兮獻上曰享兮曰康初獻云初獻行兮捧觴聖靈穆穆兮洋洋為烝民兮永昌鑒豐年兮耿光亞獻云雜殽羞兮已張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云爼豆徹兮神熙鸞輿駕兮旋歸百神翼翼兮雲衣敬奉行兮弗敢違送神云祥風興兮悠悠雲衢開兮民福留歲樂烝民兮大有想洋洋兮舉觴載酒望瘞云殽羞玉帛兮瘞坎中遙瞻隱隱兮龍旗從祀事成兮盡微衷感厚德兮民福雍雍
○上駐中都祭告天地于圜丘文曰昔元政不綱英雄並奮民不堪命皇天后土憫民命之多艱授命于臣錫以文武材能人民土地八年以來除民禍殃實蒙上帝后土之恩當師旅渡江之時臣每詢
【圖】
儒者之言皆曰有天下者非都中原不能控制臣心不忘洪武初年平定中原臣即至汴意在建都以安天下及觀民生凋弊轉輸艱難恐益勞民遂命群臣會議皆曰濠地古之鍾離於此建都庶合古今之宜以此兩更郡名今為鳳陽建立都城土木之役實勞民力功將告成惟　上帝后土是鑒
史／編年／明實錄／太祖／卷一百二　洪武八年十一月至十二月／十一月／21日(P.1722)
○丁丑冬至祀昊天上帝于圜丘星辰太歲風雲雷雨嶽鎮海瀆天下神祇俱更設登一鉶二各位增設酒斚星辰天下神祇各三十太歲風雲雷雨嶽鎮海瀆各十五其樂章用　上所更製者迎神云仰惟兮昊穹臣率百職兮迓迎幸來臨兮壇中上下護衞兮景從旌幢繚繞兮四維重悅聖心兮民獲年豊奠玉帛云民依時兮用工感帝德兮大化成功臣將兮以奠望納兮微衷進爼云庖人兮列鼎肴羞兮以成芳爼兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪
【圖】
祀兮具張感聖情兮無已拜手稽首兮願享終獻云三獻兮樂舞揚肴羞具納兮氣靄而芳光朗朗兮上方况日吉兮辰良徹饌云粗陳菲薦兮神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全於上感至恩兮無量
○命增設六部官員中書省議奏戶刑工三部庶事浩繁今定戶部為五科每科設尚書侍郎各一人郎中員外郎各二人主事五人內會總科主事六人外牽照科主事二人司計四人照磨二人管勾一人刑部為四科每科設尚書侍郎郎中各一人員外郎二人主事五人工部為四科每科設尚書侍郎郎中各一人員外郎二人主事五人照磨二人吏禮兵三部官仍舊從之
史／編年／明實錄／太祖／卷一百八十九　洪武二十一年三月／11日(P.2836)
○乙酉增修南郊壇壝於大祀殿丹墀內疊石為臺四東西相向以為日月星辰四壇又於內壝之外亦東西相向疊石為臺凡二十各高三丈有奇周以石欄陟降為磴道臺之上琢石為山形鑿龕以置神位以為五嶽五鎮四海四瀆并風雲雷兩山川太歲天下諸神及歷代帝王之壇壇之後樹以松栢外壝東南鑿池凡二十區冬月伐氷藏凌陰以供夏秋祭祀之用其歷代帝王及太歲風雲雷雨嶽鎮海瀆山川月將城隍諸神並停春祭每歲八月中旬擇日祭之日月星辰既已從祀其朝日夕月禜星之祭悉罷之仍命禮部更定郊廟社稷諸祀禮儀著為常式
○郊祀儀齋戒前二日太常司官宿於本司次日奏致齋三日次日進銅人傳制諭文武百官齋戒當日禮部官同太常司官
【圖】
於城隍廟發咨仍於各廟焚香三日正祭前二日用祝文酒菜於奉先殿告仁祖配享其祝文曰維某年某月某日孝子皇帝元璋敢昭告于　皇考仁祖淳皇帝茲以正月某日恭祀　上帝皇祗于大祀殿謹請皇考配神伏惟鑒知次日太常司官同光祿司官省牲畢復命就奏定分獻官二十四員正祭陳設共二十七壇正殿三壇　上帝皇祗俱南向　仁祖配位在東西向其　上帝位用犢一登一實以太羹籩豆各十二籩實以形鹽藁魚棗栗榛菱芡鹿脯白餅黑餅糗餌粉餈豆實以韭葅菁𦵔筍𦵔芹葅醓醢鹿醢兔醢魚醢脾析豚胉𩛆食糝食簠簋各二實以黍稷稻梁玉用蒼璧帛一蒼色織文曰郊祀制帛　皇祗及　仁祖配位壇陳設俱與　上帝壇同但　皇祗玉用黃琮帛用黃色共設酒尊六爵九篚三于殿東南西向祝文案一
【圖】
于殿西北向丹墀內為壇四大明在東西向夜明在西東向大明夜明之次為星辰壇二皆東西相向大明壇犢一登一籩豆各十所實視　上帝壇籩減糗餌粉餈豆減𩛆食糝食簠簋各二帛一紅色酒尊三爵三篚一夜明壇陳設與大明壇同但帛用白色星辰壇各用犢一羊三豕三登一鉶二實以和羹酒盞三十餘與夜明壇同壝外二十壇東十壇北嶽北鎮東嶽東鎮東海太歲帝王山川神祗四瀆西十壇北海西嶽西鎮西海中嶽中鎮風雲雷雨南嶽南鎮南海壇各用犢一羊一豕一登一鉶二籩豆各十簠簋各二酒盞十酒尊三爵三篚一帛一五嶽五鎮四海帛各用其方色惟太歲神祗白色帝王壇帛十六山川壇帛二風雲雷雨壇帛四俱白色四瀆壇帛四俱黑色自大明以下其織文皆曰禮神制帛惟神祗壇鉶三無太羹羊豕各
【圖】
五籩豆各八無黑白餅脾析豚胉而帝王山川四瀆中嶽風雲雷雨神祗壇酒盞各三十餘並同嶽鎮正祭典儀唱樂舞生就位執事官各司其事陪祭官分獻官各就位導引官導　皇帝至御位內贊奏就位典儀唱燔柴瘞毛血迎神恊律郎舉麾唱樂奏中和之曲樂止內贊奏四拜百官四拜典儀唱奠玉帛恊律郎舉麾唱奏肅和之曲內贊奏陞壇至　上帝前奏搢圭執事官以玉帛跪進于　皇帝右奠訖奏出圭次詣　皇祗前次詣　仁祖前禮並同復位樂止典儀唱進爼恊律郎舉麾唱奏凝和之曲齋郎舁饌至內贊奏陞壇至　上帝前奏搢圭進爼至　皇祗前奏進爼出圭至　仁祖前奏搢圭進爼出圭復位樂止典儀唱行初獻禮恊律郎舉麾奏壽和之曲武功之舞內贊奏陞壇至　上帝前奏搢圭執事官以爵跪進于　皇帝右
【圖】
奏獻爵出圭至　皇祗前禮同但執事者以爵跪進于　皇帝左奏詣讀祝位跪百官皆跪樂止讀祝官取祝跪于神位右讀訖樂作奏俯伏興平身百官皆俯伏興平身至　仁祖前奏搢圭獻爵出圭復位樂止典儀唱行亞獻禮奏豫和之曲文德之舞禮如初獻無讀祝樂止典儀唱行終獻禮奏寧和之曲文德之舞儀同亞獻樂止太常卿進立于殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜百官皆四拜典儀唱徹饌奏雍和之曲執事官各壇徹饌樂止典儀唱送神奏安和之曲內贊奏四拜百官皆四拜樂止典儀唱讀祝官捧祝進帛官捧帛掌祭官奉饌各詣燎瘞位奏時和之曲執事官各捧祝帛饌出至燎所內贊奏禮畢其分獻禮典儀唱行初
【圖】
獻禮贊引引分獻官詣神位前搢笏執事官以帛進于分獻官奠訖執事官以爵進于分獻官贊引贊獻爵出笏贊引引至酒尊南北向立典儀唱行亞獻禮執事官以爵進儀如初獻典儀唱行終獻禮儀如亞獻贊引引分獻官復位其徹饌送神燎瘞儀並與正殿同其祝文與十二年同樂章迎神云荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝奠玉帛云天垂風露兮雨澤霑黃壤氤氳兮氣化全民勤畎畝兮束帛鮮臣當設宴兮奉來前進爼云庖人兮列鼎肴羞兮以成方爼兮再獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮
【圖】
樂舞揚肴羞具納兮氣藹而芳祥光朗朗兮上下方况日吉兮時良徹饌云粗將菲薦兮神喜將感聖心兮何以忘民福留兮佳氣昂臣拜手兮謝恩光送神云旌幢燁燁兮雲衢長龍章鳳輦兮駕飛揚遙瞻冉冉兮上下方必丞民兮永康望燎云進羅列兮燎瘞方炬焰發兮煌煌神變化兮束帛將感至恩兮無量
○享宗廟儀齋戒前一日太常司官宿於本司次日奏致齋三日次日進銅人省牲與郊祀同其陳設每廟用犢羊豕各一登鉶各二籩豆各十二簠簋各二各實其實同郊祀帛二白色織文曰奉先制帛共設酒尊三金爵八磁爵十六篚四于殿東祝文案于殿西親王配享四壇共二十一位第一壇犢羊豕各一登鉶各二籩豆各十簠簋各二帛二爵六第二第三壇登鉶各六帛六爵十八第四壇登鉶各七帛七爵二十一餘並與第一
【圖】
壇同帛皆白色織文皆曰展親制帛共設酒尊三篚四于殿東南北向功臣配享十壇每壇用羊一豕一鉶一籩豆各二簠簋各一爵三篚一帛一白色織文曰報功制帛共設酒尊三于殿西南北向當祭之時典儀唱樂舞生就位執事官各司其事導引官導　皇帝至御位內贊奏就位典儀唱迎神恊律郎舉麾奏泰和之曲內贊奏四拜百官皆四拜樂止典儀唱奠帛行初獻禮恊律郎舉麾奏壽和之曲武功之舞執事官各捧帛以金爵受酒獻于神御前讀祝官取祝跪于神御右內贊奏跪百官皆跪典儀唱讀祝樂止讀訖進于神御前樂作內贊奏俯伏興平身百官皆俯伏興平身樂止典儀唱行亞獻禮恊律郎舉麾奏豫和之曲文德之舞執事官各以磁爵受酒獻于神御前典儀唱行終獻禮恊律郎舉麾奏寧和之曲文德之舞儀同亞獻樂
【圖】
止太常卿進立于殿東西向唱賜福胙光祿司官捧福酒胙自神御前中門左出至　皇帝前內贊奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身內贊奏四拜百官皆四拜典儀唱徹饌恊律郎舉麾奏雍和之曲執事官各徹饌樂止太常卿詣神御前跪奏禮畢請還宮恊律郎舉麾奏安和之曲內贊奏四拜百官同樂止典儀唱讀祝官捧祝進帛官捧帛各設燎位奏樂內贊奏禮畢其祝文曰時惟孟春禮嚴祭祀謹以牲醴庶品用伸追慕之情其樂章迎神亞獻終獻徹饌還宮並與洪武元年同惟奠帛初獻云思皇先祖耀靈于天源衍慶流由高逮玄玄孫受命追遠其先明禋世崇億萬斯年
○祀社稷儀　上齋戒如宗廟儀正祭前二日於奉先殿告　仁祖配其祝文曰維某年某月某日孝子
【圖】
皇帝元璋敢昭告于　皇考仁祖淳皇帝茲以正月某日恭祀大社大稷謹請　皇考配神伏惟鑒知省牲與祭　上帝皇祗同正祭陳設太社在東太稷在西北向用犢羊豕各一登一鉶二籩豆各十二簠簋各二帛各一黑色織文曰禮神制帛玉各用兩圭有邸　仁祖配位在東西向祭物同社稷無玉共設酒尊三爵九篚三于壇西北東向祝文案一至期典儀唱樂舞生就位執事官各司其事導引官導引　皇帝至御位典儀唱瘞毛血迎神恊律郎舉麾唱迎神樂奏廣和之曲內贊奏四拜百官同樂止典儀唱奠玉帛行初獻禮樂奏壽和之曲武功之舞執事官各捧玉帛爵獻于神位前讀祝官取祝跪于神位前左內贊奏跪讀祝訖進于太社神位前俯伏興平身百官同樂止典儀唱行亞獻禮樂奏豫和之曲文德之舞執事官各捧爵獻
【圖】
于神位前終獻樂奏寧和之曲文德之舞儀如亞獻樂止太常卿進立于壇西東向唱賜福胙光祿司官捧福酒及胙自神位前由正門左出至　皇帝前內贊奏搢圭奏飲福酒奏受胙出圭俯伏興平身內贊奏四拜百官同徹饌樂奏雍和之曲樂止送神樂奏安和之曲內贊奏四拜百官同樂止讀祝官捧祝進帛官捧帛掌祭官捧饌各詣瘞位望瘞樂奏時和之曲內贊奏禮畢其祝文曰惟神贊輔皇祗發生嘉穀粒我烝民萬世永賴時當仲春禮嚴告祀謹以玉帛牲齊粢盛庶品備茲瘞祭　皇考淳皇帝配神其樂章迎神云予惟土榖兮造化功為民立命兮當報崇民歌且舞兮朝雍雍備筵率職兮候迓迎想聖來兮祥風生欽當稽首兮告年豊奠帛初獻云氤氳氣合兮物遂蒙民之立命兮荷陰功予將玉帛兮獻微衷初斟醴薦兮民福洪
【圖】
亞獻云予今樂舞兮再捧觴願神昭格兮軍民康思必穆穆兮靈洋洋感厚恩兮拜祥光其終獻云干羽飛旋兮酒三行香煙繚繞兮雲旌幢予今稽首兮忻且惶神顏悅兮霞彩彰徹饌云粗陳微禮兮神喜將琅然絲竹兮樂舞揚願祥普降兮遐邇方烝民率土兮盡安康送神云氤氳氤氳兮祥光張龍車鳳輦兮駕飛揚遙瞻稽首兮去何方民福留兮時雨暘望瘞云捧肴羞兮詣瘞方鳴鑾率舞兮聲鏗鏘思神納兮民福昂予今稽首兮謝恩光
○祭山川儀齋戒前一日太常司官宿本司次日奏致齋二日次日進銅人正祭前二日太常司官同本部官詣城隍廟發咨省牲與太廟同其正祭一十三壇每壇牲用犢一羊一豕一籩豆各十簠簋各二登一鉶二酒盞三十帛太歲一風雲雷雨四鍾山及京畿山川京都城隍各一春夏秋冬四季月將
【圖】
各三俱白色五嶽五鎮各五四海四各随其方色四瀆四黑色祭之時典儀唱樂舞生就位執事官各司其事導引官導引　皇帝至御位內贊奏就位典儀唱迎神奏樂執事官各詣神位前斟第一層酒樂止內贊奏四拜百官皆四拜典儀唱奠帛行初獻禮奏樂執事官各捧帛爵獻于神位前讀祝官取祝跪于　皇帝左內贊奏跪百官皆跪典儀唱讀祝讀畢置于案上內贊奏俯伏興平身百官皆俯伏興平身樂止典儀唱行亞獻禮奏樂執事官各詣神位前斟第二層酒樂止典儀唱行終獻禮奏樂執事官各詣神位前斟第三層酒樂止太常卿立殿東西向唱賜福胙典儀唱飲福受胙光祿司官捧福胙自神位前由正門左出至　皇帝前內贊奏跪搢圭光祿司官以福酒跪進內贊奏飲福酒光祿司官以胙進內贊奏受胙出圭俯伏興平
【圖】
身奏兩拜百官皆兩拜典儀唱徹饌奏樂執事官各於神位前徹饌樂止典儀唱送神奏樂內贊奏四拜百官皆四拜內贊唱讀祝官捧祝掌祭官捧帛饌各詣燎位奏樂內贊奏禮畢祝文改考於古典歷代有秋報之禮為歷代相承有秋報之禮樂章迎神云吉日良辰祀典式陳京畿山川城隍之神濯濯厥靈昭鑒我心以候以迎來格來歆餘並同舊制
○祭歷代帝王儀齋戒前一日太常司官宿於本司次日奏致齋二日傳制遣官行禮正祭前一日獻官承制畢詣壇省牲其正祭陳設五室凡十六位及從祀名臣三十七人為四壇祭物如舊至期典儀唱樂舞生就位執事官各司其事贊引引獻官至盥洗所贊搢笏出笏引至拜位贊就位典儀唱迎神恊律郎舉麾奏樂樂止贊四拜陪祭官皆四拜典儀唱奠帛行初獻禮奏樂執事官各捧帛
【圖】
爵進于神位前贊引贊詣三皇神位前搢笏執事官以帛進于獻官奠訖執事官以爵進贊獻爵凡三出笏次詣五帝神位前爵凡五次詣三王神位前爵凡三次詣漢高祖光武唐太宗神位前爵凡三次詣宋太祖元世祖神位前爵凡二儀並同前出笏詣讀祝位跪讀祝官取祝跪于獻官左讀畢進于神位前贊俯伏興平身復位樂止典儀唱行亞獻禮奏樂執事官各以爵獻於神位前樂止終獻儀如亞獻典儀唱飲福受胙贊詣飲福位跪搢笏執事官以爵進飲福酒執事官以胙進受胙出笏俯伏興平身復位贊兩拜典儀唱徹饌奏樂執事官各於神位前徹饌樂止唱送神奏樂贊四拜平身樂止典儀唱讀祝官捧祝掌祭官捧帛饌各詣瘞位樂止贊禮畢其祝文與十年二月祭同樂章與七年八月祭同
○祭先師孔子儀齋戒傳制遣官省
【圖】
牲並與祭歷代帝王同其正祭陳設正壇犢一羊一豕一籩豆各十登一鉶二簠簋各二帛一白色織文曰禮神制帛共設酒尊三爵三篚一于壇東南西向設祝文案于壇西四配位每位羊一豕一籩豆各十簠簋各一登一鉶二爵三帛一篚一十哲位東五壇共豕一帛一篚一爵三每位籩豆各四鉶一簠簋各一酒盞一西五壇陳設同東廡五十三位共十三壇共豕一帛一篚一爵三每壇籩豆各四簠簋各一酒盞四西廡五十二位共十三壇陳設並同東廡其正祭儀典儀唱樂舞生就位執事者各司其事分獻官陪祀官各就位贊引引獻官至盥洗所贊詣盥洗位搢笏出笏引至拜位贊就位典儀唱迎神奏樂樂止贊四拜陪祭官皆四拜典儀唱奠帛行初獻禮奏樂執事捧帛爵詣神位前贊引贊詣大成至聖文宣王神位前搢笏執事以
【圖】
帛進于獻官奠訖執事以爵進贊引贊獻爵出笏詣讀祝位跪讀祝官取祝跪于獻官左讀訖俯伏興平身次詣兗國復聖公神位前次詣郕國宗聖公神位前次詣沂國述聖公神位前次詣鄒國亞聖公神位前儀並同前贊復位樂止典儀唱行亞獻禮奏樂執事以爵獻于神位前樂止終獻儀如亞獻樂止典儀唱飲福受胙贊詣飲福位跪搢笏執事以爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事各詣神位前徹饌樂止典儀唱送神奏樂贊引贊四拜陪祭官皆四拜典儀唱讀祝官捧祝掌祭官捧帛饌各詣瘞位典儀唱望瘞奏樂贊詣望瘞位樂止贊禮畢祝文曰維洪武某年歲次某甲子　皇帝遣具官某致祭于大成至聖文宣王惟王德配天地道冠古今刪述六經垂訓萬世茲
【圖】
惟仲春謹以牲帛醴齊粢盛庶品祗奉舊章式陳明薦以兗國復聖公郕國宗聖公沂國述聖公鄒國亞聖公配尚享樂章仍用舊制惟迎神曲大哉先師改為大哉宣聖初獻曲大哉聖師改為大哉聖王云
○祭先農儀正祭陳設先農一位不設配位其器物如舊齋戒省牲儀與祭先師孔子同至期典儀唱樂舞生就位執事官各司其事贊引引獻官詣盥洗所贊搢笏出笏贊引贊就位典儀唱瘞毛血迎神奏樂樂止贊四拜陪祭皆四拜典儀唱奠帛行初獻禮奏樂贊引贊詣神位前搢笏執事以帛進奠訖執事以爵進贊引贊獻爵出笏詣讀祝位跪讀祝官取祝跪于獻官左讀祝畢進于神位前贊引贊俯伏興平身復位樂止典儀唱行亞獻禮奏樂執事官以爵獻于神位前樂止終獻儀如亞獻典儀唱飲福受胙贊引贊詣飲福位執事官以
【圖】
爵進贊飲福酒執事以胙進贊受胙出笏俯伏興平身復位贊兩拜陪祭官皆兩拜典儀唱徹饌奏樂執事官于神位前徹饌樂止典儀唱送神奏樂贊四拜陪祭官同樂止典儀唱讀祝官捧祝掌祭官捧帛饌各詣瘞位典儀唱望瘞贊引贊詣望瘞位贊禮畢祝文曰維洪武某年歲次某甲子　皇帝謹遣具官某致祭于先農之神維神初興農事乃種嘉穀為民立命萬世永賴今將東作親耕藉田謹以牲醴庶品用修常祀尚享樂章如舊制
○祭旗纛儀齋戒二日前祭一日獻官詣壇省牲正祭旗頭大將六纛大神五方旗神主宰戰船正神金鼓角銃砲之神弓弩飛鎗飛石之神陣前陣後神祗五昌等眾凡七位位皆南向祭物與先農同但帛七黑二白五織文皆曰禮神制帛祭之日贊引引獻官至盥洗位贊盥洗贊就位迎神樂作執事于神
【圖】
位前斟酒訖贊四拜陪祭官皆四拜樂止贊奠帛行初獻禮樂作執事捧帛爵進贊引贊詣神位前執事以帛進奠訖執事以爵進贊獻爵訖贊復位跪讀祝訖贊俯伏興平身樂止唱行亞獻禮樂作執事於神位前斟酒樂止終獻禮同亞獻飲福受胙以下儀並於祭先農同祝文如舊
史／編年／明實錄／太宗／卷十上　洪武三十五年七月／1日(P.143)
明太宗文皇帝實錄卷之十
洪武三十五年秋七月壬午朔告祀　天地于南郊其祝文曰嗣天子臣棣敢昭告于　昊天上帝　厚土皇地祇昔我　皇考太祖高皇帝當元季之亂平定羣雄受　天明命奄有天下海內乂安三十餘年允炆嗣登大位崇信姦回委政近侍改更祖憲戕害諸王禍機之發將及于臣臣不得已舉兵清君側之惡以為萬姓請命允炆自棄于天闔宮自焚臣荷　天地眷佑身命獲全軍民稍安宗王大臣推臣以長臣不敢辭於六月十七日即皇帝位謹用今日敬率臣僚以玉帛犧齊粢盛庶品恭祀于　大祀殿備茲燎瘞　皇考太祖高皇帝配神臣首膺重器不遑自寧簡在　帝心永惟相佑祭畢　上還御奉天殿下詔曰昔我　皇考太祖高皇帝龍飛淮甸汛掃區宇東抵〔虞淵〕
【圖】
西踰崑崙南跨南交北際瀚海仁風義聲震盪六合曶𠁊閽昧咸際光明三十年間九有寧謐　晏駕之日萬方嗟悼煌煌功業恢于湯武德澤廣布至仁彌流少主以幼冲之姿嗣守大業秉心不順崇信姦回改更成憲戕害諸王放黜師保委政宦豎淫佚無度天變于上而不畏地震于下而不懼災延承天而文其過蝗飛蔽天而不脩德禍機四發將及于朕朕為　高皇帝嫡子　祖有明訓朝無正臣內有姦惡王得興兵討之朕遵奉條章舉兵以清君側之惡盖出於不得已也使朕兵不舉天下亦將有聲罪而攻之者少主曾不反躬自責肆行旅拒朕荷　天地　祖宗之靈戰勝攻克擣之于壩上殲之于白溝破之于滄州潰之于藁城鏖之于夾河轥之于靈壁六戰而已不國朕於是駐師畿〔甸索〕其姦回庶幾周公輔成王之誼而乃不究朕
【圖】
懷闔宮自焚自絕于　宗社　天地所不芘鬼神所不容事不可止朕乃整師入京秋毫無犯諸王大臣謂朕　太祖之嫡順天應人天〔位不〕可以久虗神器不可以無主上章勸進朕拒之再三而不獲乃俯狥輿情於六月十七日即皇帝位所有合行庶政並宜兼舉一今年仍以洪武三十五年為紀其改明年為永樂元年一建文以來　祖宗成法有更改者仍復舊制刑名一依大明律科斷一自洪武三十五年七月初一日昧𤕤以前官吏軍民人等有犯除謀反大逆謀殺祖父母父母妻妾殺夫奴婢殺本使謀故殺人蠱毒魘魅毒藥殺人及見提姦惡不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之一自洪武三十一年閏五月以後周齊湘代岷五府被誣陷時文武官員軍民人等連累
【圖】
致罪者官復原職已故者文官優免其家差役武官子孫承襲民充軍者復還原籍為民軍發邊遠者仍還原衛為奴者即放寧家入官田產照數給還一逓年為事煎鹽買馬當站及囚充逓運水夫皂隸膳夫人数一體赦免各放寧家一建文年間上書陳言有干犯之詞者悉皆勿論所出一應榜文條例普皆除毀一山林隱逸懷材抱德之士有司詢訪以禮敦請赴京量材擢用其有志尚閒逸不願出任者具名來聞一鰥寡孤獨有司依例存恤毋令失所民年七十以上及篤廢殘疾者許令一丁侍養其有飢寒不能自存者官為賑給一山東北平河南府州縣人民有被兵〔不能耕〕種者並免三年差稅不曾被兵者與直隸鳳陽淮安徐州滁州揚州今年秋夏稅粮盡行蠲免其餘直隸府州山西陜西浙江福建江西湖廣兩廣四川雲南蠲免一半其有洪
【圖】
武三十五年七月初一日以前拖欠一應錢粮鹽課叚匹木植蘆柴等項及軍民所養馬牛羊等項倒死并欠孳生者並免追陪其弓兵〔砍〕辦〔蘆〕柴者優免二年一河南山東北平淮南北流移人民各還原籍復業合用種子牛具官為給付一北方學校依舊開設毋致廢弛一建文除授并陞調文武官員仍依見職不動軍官有陞職事者止終本身子孫仍襲原職一各處新收勇士壯士悉放為民各安生業所設衛分并軍民指揮司盡皆革去指揮千百戶衛所鎮撫有係民間并舍人選用者亦皆罷官放還一凡諸色人匠除輪當正班外其餘一應撮工人匠俱各放回依次輪班一各處見造軍器軍裝船隻一切不急之務盡皆停罷今後有司非奉上司明文毋得一毫擅自科擾於民一自洪武三十五年七月初一日以前軍官為事充軍及罷閒
【圖】
者赦免軍役復其原職亡故者子孫承襲總小旗革役充軍者各復原役一北平衛分官旗軍人有因公差或被拘執不得已赴京者皆免其罪一各處守城官軍有係別衛調到并征進漫散軍士見在他處者各還原衛所本處官司不許留難阻當其奉差守城文武官員及內官人等詔書到日俱各回京一凡軍民人等男女人口有被官軍拘擄者官為贖還一逓年逃軍并征進漫散軍士藏躲山林者詔書到日為始限一月之內赴官首告免罪所在官司發回原衛所著役一拋荒田土除有人佃種納粮外其無人佃種荒田所司取勘明白開除稅粮免致包荒損民一所在城市鄉村凡有骸骨有司即為收劍埋瘞毋致暴露一天下各都司衛所官軍皆　太祖高皇帝恩養者姦臣迫脅調遣拒戰衝冒矢石情有可憫見存者俱還原衛所其有
【圖】
陣亡傷故失陷病故者官則傳襲其子孫旗軍每戶賞鈔五錠戶無壮丁補役遺下孤寡所司善加存恤願依親願還鄉者聽從其便有幼男者給粮紀錄出幼補役一緣海軍民人等近年以來往往私自下番交通外國今後不許所司一遵洪武事例禁治一奉　天征討將士數年以來從朕被堅執銳櫛風沐雨忠勇奮發屢戰屢勝翊輔武功勤勞多矣簡在朕心宜速論功陞賞以酬前勞於戲文帝入漢尚資恭儉之風武王紹周願廣至仁之化布告天下其體朕懷
○書諭世子高熾曰已於五月渡淮六月十三日渡江至京師秋毫無犯市不易肆建文君闔宮自焚諸王大臣合詞勸進拒之再三而眾志愈固遂於十七日具寶璽法駕由正陽門入即皇帝位詔告天下日與諸王兄弟聚語始具知建文君之過彼盖生長富貴不知　太祖皇帝
【圖】
剏業之難肆情縱欲又為姦臣所愚侮戕害骨肉昏悖如此豈能久居天位者乎然我之所以起兵本為誅鋤姦惡肅清朝廷冀其省悟改過自新豈期遽自殞絕盖亦　天地　宗社之靈所不容矣念與爾別久恐爾旦夕思憶特遣海壽報爾我即位以來謹遵　皇考成憲不敢一毫自用汝尚勉之凡百敬慎毋怠况今天下初定正當居安慮危古人有言敬勝怠者吉爾須深體斯意
史／編年／明實錄／世宗／卷四百三十八　嘉靖三十五年八月／16日(P.7523)
○壬寅舉承恩大典于內殿停常封十四日
○　上問禮部古之用芝草入藥者今產於何所求之可得否具以狀對尚書吳山等對言草芝有赤黑青白黃紫其色不同其味亦異然皆云久食者可以輕身王充論衡云芝生於土土氣和故芝草生瑞命記云王者德仁則芝草生文選云煌煌靈芝一年三秀漢舊儀云芝有九莖金色綠葉朱實夜有光黃帝內傳云王母遣仙人歌萬年長生之曲授帝以石函玉笈之書會閬風瑤池之上授
【圖】
神芝圖十二卷然世不常有人所罕見故歷代得之皆以為瑞而服食之法亦未有傳仰惟　皇上體道奉玄諸福之物自可致之祥無不畢至則夫芝草自將應時挺生遠近必有献者所產之地臣未敢預擬也於是　上詔有司採諸玄岳龍虎鶴鳴三苐齊雲及五岳仍訪之民間會宛平縣民張巨估得芝五本献之　上悅賚以銀幣自是臣民献芝草瑞物者紛紛矣
史／編年／明實錄／神宗／神宗顯皇帝實錄序(P.1)
神宗顯皇帝實錄序
惟
天純佑我明。奕葉重光。聖神功、代垂信史。要以久道化成、享祚悠遠。則
肅皇為最著
皇祖神宗顯皇帝復起而光大之。多歷年所、眎
肅皇尤溢焉。猗歟盛哉。凡四十八年之中鴻謨駿烈、巍然煥然、不可殫述。自
皇兄初年、即命儒臣開局編摹逮朕嗣服、越茲
【圖】
三禩。乃始勒成
實錄五百九十六卷。
寶訓一十二卷。蓋纂輯若斯之艱也。朕披閱再三、未能仰窺淵奧。而其大者炳于日星、亦庶幾彷彿一二。因親裁其文謹序諸卷首洪惟
我
皇祖、睿哲挺資緝熙懋學。凜
天命于顧諟、
郊禱必虔。儼
祖訓于羹牆、率循無斁。
大孝切終身之慕。
止慈奠卜世之基。真所謂修身以道、惟聖盡倫者矣。推之用人行政。則信任老成。優容戇直。闢門詢岳、而獨斷未甞旁撓。尚德緩刑、而明威罔有錯貸。至于窮簷單赤之隱。堯水湯旱之憂。蠲賑屢行、朝聞夕報。甚且合
宮壺之捐貲、遣輶軒之特使。雖所稱饑溺繇已、痌瘝在身、曷以加焉。用是愷澤涵濡。太和洋
【圖】
溢。九宇風動。萬品春熙。聲靈之所赫濯。殲哱播于一怒。造箕服于垂亡。洵非偶然之故已。朕以眇躬、嗣茲鴻業。惟
皇祖寔燕貽之。乃時事多虞。人情積窳。儀刑未遠。化瑟難調。夙夜寅畏、凜乎操朽馭而涉淵冰也。昔周盛時、以成王之賢。念茲皇祖。每追想于紹庭陟降之間。矧今煌煌
成憲具在。寧敢忘繼序、不嘉與大小臣工、益袚濯乃心、以共揚繩武之偉烈也哉。書成、敬奉
【圖】
以薦于
祖廟。并告竣事于
皇考
皇兄之靈。於戲、大經大政、同琬琰以光昭。可法可傳、並乾坤而永久。藏之金匱石室。為萬世文子文孫取則焉。謹序
史／編年／明實錄／神宗／卷三百五十七　萬曆二十九年三月／15日(P.6671)
○癸丑策試禮部中式舉人許獬等制曰朕聞隆古帝王罔不念祈天永命者而惟久道化成得之易稱視履考祥其旋元吉詩稱永言配命自求多福傳稱人受天地之中以生謂所命也是以有動作威儀禮義之則以定命也能者飬之以福斯篤論矣洪惟我　皇祖世宗肅皇帝甞軒策士親賜制問有曰朕思首自三代以來迄于宋終中間雖歷世有久近而其君之歷年亦有長短要之皆自其為君者何如又曰皆基于先王德澤洽
【圖】
于民心亦繼之于嗣王能持盈滿之道者也煌煌　聖訓朕時恭譯焉我國家　太祖開基功德與天地並　成祖再造貽我後人　列聖纘承暨于朕躬天命自度夙霄惴慄常思遠造所聞不宜近忽所見朕生之初猶及　皇祖　皇祖恒以敬
天法　祖親賢恤民為要務以經術為本以法律為輔以明作修內治以安靜飭邊圉宮府之間肅然奉法華夷遠近穆如和風至于稽古考文尤為謹備而皆發之于孝思本之于敬一殿亭榜字皆取洪範無逸名之淵衷所存廩廩三五之盛有如一日賢親樂利至今思慕不忘爾多士雖晚尚有能揚勵之者歟我國家景運繇　皇祖益綿而　皇祖享國亦自長永莊誦此制乃在嘉靖十四年仰窺　聖心以持盈滿為兢兢自昔然矣朕不揆寡昧景行惟勤誠不何所修為而可幾此故不復更端
【圖】
即舉　皇祖之所清問者清問爾多士其悉心陳對朕將擇善而從用祗承天休欽哉毋畧　陞巡按寧夏右副都御史楊時寧為兵部右侍郎總督宣大山西等處陞山東按察使彭國光為都察院右僉都御史巡撫宣府
○原任禮部右侍郎朱廷立復原職致仕以子建平縣知縣之楫考滿乞恩也
史／編年／明實錄／神宗／卷三百六十二　萬曆二十九年八月／29日(P.6760)
○甲午大學士沈一貫臣聞詩有既醉之篇太平之雅也君子萬年介爾景福此忠臣所以祝願其君者繼之曰君子萬年永錫祚胤則願其子孫之多謂上天錫善莫有大於此者又曰釐爾女士從以子孫復願得淑媛以為之配而胤生賢子孫以相從也斯干之篇頌築室既成之什也築室百
【圖】
堵西南其戶爰居爰處爰笑爰語羙新成天子之宮規模廣大戶牗或西或南居處甚安笑語甚適也繼之曰吉夢維何維熊維羆男子之祥言吉祥善事當生　聖子神孫於是室又曰朱芾斯皇室家君王言此聖子神孫者皆宜服朱芾之煌煌而有室有家為君為王享福祿於無窮也今當　萬壽稱觴之時　兩美成之日在廷臣子祝禱同詞誰不願以此言進哉然迎禧導瑞啟天之祥實自　聖心一念之始盖父子之間非但人所難言即人子於父母之前亦往往有心欲之而口不能言者惟父母曲體其心而早為之所此所謂至情也　皇長子以聦睿之性近強壯之年血氣既充天機自起非　皇上至慈誰其體悉　皇上大婚及時故得　皇子甚早然彼時　聖母遣官祈禱已若慮其遅者　皇上為　皇長子大禮計慮過周必欲備
【圖】
其儀文羅諸珍異以厚之推念真情不如早諧伉儷之為適　皇上孝奉　聖母朝夕起居而集九御之朝竭四海之奉推念真情不如早遂含飴以弄子孫之為歡然則此一禮也上體　聖母之情下體　皇長子之情宜不崇朝而舉矣今年先完　皇長子大禮明春以後以次舉諸　皇子各禮以篤父子之恩以示長幼之序以慰中外之望以啟祚胤之源坐見享令名而集完福何以久窒其源而不開屢讓其福而不受此臣之所未觧也夫情至於必不容己則不如明示之為快禮至於不可己則不如早行之為安早一日則
聖心早快鬯一日遅一日
聖心多焦勞一日臣不識
皇上何所猶豫於中而長縈廻展轉也臣為
皇上腹心之臣不敢不為
皇上委曲想到惟
皇上細思而亟斷焉疏上
上嘉其忠愛誠懇深合朕心遂有降諭舉行之命
史／編年／明實錄／神宗／卷三百九十七　萬曆三十二年六月／2日(P.7464)
○辛巳大學士沈一貫等言臣等因　祖陵災變甚大日夜憂懼不寧連上三揭請亟下章奏補缺官然不過　皇上之指掌間耳而候命數日未覩施行適文書官王體乾捧出　聖諭朕覽卿等昨奏揭省發積下奏章乃今日收人心回　天變第一實事具見忠愛懇至但朕偶聞　祖陵變異驚懼戰慄以致頭目眩暈身體虛軟連日調攝心神尚未定靜已知道了諭卿等知欽此臣等誦繹再三伏惟　祖陵之變真出萬分異常　聖心之惕實出一氣所感於
【圖】
此見喘息呼吸之相通而敬畏修圖之宜急矣屢次所請惟乞見之行事煌煌　上天非可矯誣災害並至雖有善者亦莫如之何也留中
史／編年／明實錄／神宗／卷四百二　萬曆三十二年十月／22日(P.7530)
○戊辰大學士沈一貫言該湖廣廵按吳楷報楚宗蘊等作亂情形內有告示欲殺假王下南京又有刻榜歷數撫臣趙可懷黨助親王以假作真又妄指該藩行賄于　皇上又偽捏撫臣與書及偽傳文書房索賄等情臣惟蘊之罪上通于天本不足辯然　皇上昭雪假王反誣為賄臣胡可不明言以宣颺之初華越疏至　皇上一覽即云三十年王豈可說假夫告妻証何足憑信此中外所共傳聞不待會議而始發者也　聖心久定不移　宸斷至公不爽羣臣于此有對揚之不暇耳况可懷在遠安所黨助
【圖】
為哉至于臣時正乞身闔門不能出入綸命比至見朝事已大定又何庸黨助也今偽捏可懷通臣書不知作何語不過以賄衊臣耳夫蘊之奸尚敢以賄誣　至尊則其汙臣何有尚欲弒親王下南京則其蔑臣又何有獨念臣今不言則煌煌　聖德為奸徒蔀蔽天下萬世何繇聞知眇眇微臣身蒙貪昧隱忍之名又何以參贊天討哉臣用是颺言于朝一以表　皇上昭雪楚王臣下莫贊一辭一以表臣才謭德庸無能增重朝廷而鎮安反仄宜早罷去伏乞將臣賜罷俾無預楚事而公與在廷之臣議兵進止評罪輕重　上曰自古奸人謀叛無不假借事端肆言誣衊以圖煽結人心抵釋已罪何所忌憚昨言楚府一事朕心原自了然及下臣臣會議亦皆僉同朕乃從公裁决與卿何干卿廉正忠謹朕所鑒知據奏不求自明而務宣揚大政
【圖】
傳信方來甚得大臣之體軍機至重尚須專精帷幄以贊廟謨何必引嫌求退所辭不允
○四川華陽縣天鼓大鳴似雷非雷
史／編年／明實錄／神宗／卷四百三十一　萬曆三十五年三月／15日(P.8137)
○戊寅廷試禮部貢士施鳳來等三百二人制策問曰朕惟帝王執樞立極必使天下由惟一道心惟一心書稱皇建其有極用敷錫厥庶民極者聖人所定天下之趨而一其心也然有猷有為有守皇則念之矣不協於極不罹於咎者亦受而錫之福何歟豈王道蕩平由之則是苟羞其行皆可近天子之光歟後世極之不遵斯有岐路有岐路斯有二心人務
【圖】
自全官不任事而國受其敝然則皇極可弗行歟稽之載藉有言君臣同體豈可徒事形迹者有言百官得其職則萬事得其序者有言中人以上處置得宜皆與全材無異者與皇極之旨亦有發明歟洪惟我　太祖高皇帝創業垂統立教萬世嘗諭廷臣曰天下苦無難治第君臣同心一德一慮則庶民萬事鮮有不康又曰居官者大小不同各盡其職而已昔范文正凡日所為必求與食相稱有不及必補之賢人於國家盡心若此朝廷豈有廢事煌煌哉真建極錫極之謨矣朕夙夜祗繹罔敢怠寧亦冀爾有位同心戮力急公忘私以匡朕之不逮而邇者人懷疑二事多因循紀綱日墜風俗日偷職業日廢議論日繁豈自全之意多好于爾邦者少歟不然毋乃錫極者未至歟自今欲與公卿百執共矢乃心有俞咈無嫌猜有異同無甸域有好
【圖】
惡無偏陂有實政無虗談究使上錫福下保極以庶幾於蕩平正直之道其何修而可多士尚揚確之毋諱毋節朕將親覽焉
○論甘肅斬獲海虜功沙賴台吉處决梟示總鎮李汶總督徐三畏總兵達雲各加勳廕賜銀幣及諸將佐有差兵部尚書蕭大亨原任尚書田樂戶部尚書趙世卿以運籌各賜銀幣有差蕭大亨加少傅廕一子錦衣衛百戶
○江西廵撫許弘綱以守制不候代命於服闋日降一級調外申近例也會典嘉靖三年令各廵撫遇有遷秩或以憂去者必候代離任如違言官劾奏二十九年復有腹裏撫臣不拘交代之議至隆慶二年復申前制督撫未交代擅自回籍者並參治許弘綱以聞父訃徑歸上疏自劾間言廵撫候代嚴於邊方寬於腹裏吏科陳治則等疏言弘綱引嘉靖中年之例而略嘉靖初年之文總鎮一方封疆
【圖】
寄重萬一不虞有如往年寧藩之變必難委於南贛撫臣安得借腹裏以自觧免也急人子之私情輕國家之重寄未可以弘綱之賢過為姑息耳吏部覆上以隆慶五年遼東廵撫毛綱例服滿之日降一級調外任又議以腹裏量寬降調南京旨下竟依毛綱例不為腹裏故寬云
史／編年／明實錄／神宗／卷四百四十一　萬曆三十五年十二月／14日(P.8374)
○壬申　世宗肅皇帝
【圖】
忌辰遣官詣　永陵行禮
○戶部尚書趙世卿以嘉禮伊邇時絀難支乞裁酌以便供應從之盖是時七公主將降而內監所𣲖金兩珠石動價不貲先是內承運所題約直逾一十九萬已侈矣及御馬監開数又復倍之世卿言臣查萬曆六年
皇上婚禮用止七萬煌煌儉德載在典彝今公主雖貴典禮雖隆視之　至尊自宜少减矧當此邊圉告急之秋帑儲懸罄之日昔嗇今汰時絀舉嬴亦　聖心所不忍也宜每减三分之一應用盖雖減一猶三倍於大婚時数云
○調驗封司主事朱應奎補考功司主事
○少詹事莊天合給假省親許之
○遣刑部郎中金繼震護于慎行喪通政司參議王承光往視葬事
史／編年／明實錄／神宗／卷四百八十一　萬曆三十九年三月／16日(P.9061)
○丙辰大學士葉向高以南京刑部尚書李楨去繇真病似難過責因言十餘年來大臣得請者百無一二至如輔臣李廷機部臣趙世卿皆羈留四載疏至百餘且廷機又屢次叩閽未蒙允放今尚書孫丕揚李化龍又以考察軍政不下相率求去若復踵楨所為成何紀綱故欲禁諸臣之善去必先體諸臣之至情可留則留且行其言以安其身不可留則聽其去明白裁斷毋事虛拘則臣子之進退得全而朝廷之體統不失矣
○吏科都給事中曹于汴河南道御史
【圖】
湯兆京江西道御史喬允升俱以撓亂察典參秦聚奎　是日以吏部尚書孫丕揚參刑部主事秦聚奎疏及聚奎原疏湯賓尹等七人訪單發內閣看議葉向高言湯賓尹等既列訪單自宜一處况七人中如王紹徽喬應甲岳和聲皆轉方面其所劣處不過三四人即有功過相凖不妨再為敘遷煌煌察典二百餘年無一人干犯至于賓尹等列名計典亦足示懲若復下所司窮治則茫無了期似宜只照考察處分惟亟下考察及年例推陞各疏庶人心定而大典光矣
史／編年／明實錄／神宗／卷五百九　萬曆四十一年六月／3日(P.9635)
○庚寅吏科給事中李成名疏論吏部左侍郎方從哲不由會推徑用內批從哲不自安求退得旨從哲起用原出閣擬凡有推用係朕裁定不必以人言介意
○左都御史孫瑋乞罷　上不允
【圖】
至是凡十疏矣
○先是吏部推轉科臣以吏科都給事中翁憲祥首俸且管察典推太常寺少卿工科都給事中周曰庠次俸例應外推以管理重城工竣敘旁推道政司參議禮科都給事中周永春俸又次之陪推內轉署河南道御史湯兆京謂永春不宜陪內疏論吏部尚書趙煥煥據例自陳得旨科臣陞轉咨序自有舊規卿公正無私不必自疑仍命該科議定歸一之法以便遵行已而翁憲祥等查會典開載隆慶四年議准除吏部員外郎左右給事中以下及年未甚深御史應外補者随時推用外其郎中都給事中年深御史察其才力政蹟酌陞內外職任不許仍前但依咨次煌煌典制昭如日星盖掌印科臣固有內有外非一內一外當以才力政蹟而酌陞非以咨俸而敘陞今一內一外之法不行于吏部郎中年深御史而獨行于掌印
【圖】
科臣政體未平事理難觧謂宜一以會典為憑察其才力政蹟而酌陞之宜內者內宜外者外內而乏缺即太僕光祿尚寶通參與南京太常太僕等衙門兼用總之有酌之一字一內一外之局破矣內外之局破則正閏之名亦化矣其俸緊相接者才力政蹟應內應外第就其人論不必就吏垣論至于諸臣中或敘功或使外國或起廢不時內轉自有成規謂之閏可也即不拘于閏之名亦可也部議可覆請從之
○上諭內閣曰覽卿屢屢懇奏具見忠誠為國清正無私凡事開陳朕所倚毗但近日議論煩多人情傾險卿堅欲求去朕心何安且國家政務朕未常不行止因憸邪羣小不諳事體生事激凟故詳覽遲緩即如福王之國一事而言所請養贍田土并錢粮等項乃　祖宗所賜俱有成例非今創為奉旨已久尚無一備何以之國當
皇祖時　皇考與景王名封比肩故人心猜疑今皇太子與福王名分不同大義已定又有諸皇孫何疑之有况　祖制親王之國舉行在春今已踰期昨已諭卿明春舉行必不再遲何乃大小臣工不能靜俟紛紛凟擾以滋煩聒若夫礦稅原為三殿肇舉帑藏匿竭乃一時權宜之計非為福王之私親王分封養贍田土有前例可比無額外增加該地方官不能仰承德意清查撥給徒務煩言阻撓大典甚非國體卿為輔弼重臣宜即出安心贊襄弼成化理不得過為疑忌向高又以　福王每月入宮為言　上復諭曰朕以傳免久矣若出入禁門随從數多人所共見耳目難掩其之國日期已有明諭不必疑惑
史／編年／明實錄／神宗／卷五百十　萬曆四十一年七月／21日(P.9660)
○丁丑陞尚寶司卿趙鵬程為太常寺少卿尋致仕
○兵部尚書王象乾言國家兵制自五軍三大營而外又以中都留守山東河南附近衞所摘發班軍更番入衞隷營操練盖有備斯能無患居重可以馭輕　祖制閎遠矣自工役相因遂致班政廢弛近京營科道條陳一應工役俱令工部自募民夫入衞班軍盡發營操上班之時撫按責成清軍府官督同掌印
【圖】
都司務選精壯正身揀汰老弱如真正缺伍即照例將城操軍餘及雜差人役補足額數並預造年貌文冊先期送部到京之日聽本部管班員外即照冊點驗盡數發營收操臨驗如年貌語音不對及額數不足者分別參治詔如議行
○吏部尚書趙煥復中明年例學差二事引風憲事宜一款內開提調學較御史吏部具缺禮部推舉學行政事御史一員上請命下之日咨禮部請勑此學差之成例也若年例則萬曆戊申奉有院科官從公議擬協贊主持還屬吏部之旨兆京乃增為部院科道不思煌煌　天語豈人臣可增减乎　上諭曰年例主持係吏部職掌河南道豈得與聞學差遵成例行并奪兆京俸三月以其凟辨且訛　明旨也
史／編年／明實錄／神宗／卷五百五十九　萬曆四十五年七月／25日(P.10554)
○丁亥禮部以早諭教親正人兩言請　皇太子　皇長孫擇吉出講　明旨煌煌臣民共聞寧可自食之而以國本為戲
○予大學士吳道南繼母鄧氏祭葬如例仍加祭一壇父吳一龍母李氏准並祭
史／編年／明實錄／光宗／卷三　萬曆四十八年八月　泰昌元年八月／1日(P.53)
○八月丙午朔　上即皇帝位是日早遣泰寧俟陳良弼恭順侯吳汝胤等告　天地　宗廟　社稷　上親告　大行皇帝几筵縗服行禮訖易袞冕服詣文華殿行告　天地禮詣　奉先殿告　列祖以下再詣　大行皇帝　孝端皇后　溫肅端靜皇貴妃各几筵行禮畢午時出　御文華殿陞寶座　命文武百官免賀免宣表止行五拜三叩頭禮訖大
【圖】
赦天下　詔曰維我　皇明運祚隆昌基圖鞏固煌煌大曆　聖聖相承　皇考大行皇帝奉天臨民四十八載乾綱在握　觧澤旁流淵穆端居而慮周海內化成久道而誡切日中方垂恭已之衣忽陟上賓之馭顧命神器畀予眇躬仰遵彌留憑兀之言俯從臣庶累箋之請　宗社大計弗獲固辭茲於八月初一日丙午祗告　天地　宗廟　社稷即皇帝位永惟　皇考啟佑之深慈嗣服覲揚之匪易有懷兢惕若涉淵氷尚賴文武親賢一心一德惟是邦家彛憲是訓是行屬茲履阼之初宜煥維新之號其以明年為泰昌元年大赦天下與民更始所有合行事宜開列于後一自萬曆四十八年八月初一日昧爽以前官吏軍民人等有犯除十惡至死與詐傳詔旨交結近侍通夷失機強盜人命及侵盜邊海倉庫漕運錢糧并貪酷枉法逆黨
【圖】
左道煽惑人心為從營幹鑽剌指稱誆騙潛住京師窺探為奸者俱不赦外其餘已發覺未發覺已結証未結證罪無大小咸赦除之敢有以赦前事相告者以其罪罪之一建言廢棄并礦稅詿誤諸臣已奉　遺詔酌量起用其有事關國本抗言得罪降斥謫戍永錮沒身者吏部作速查開職名分別奏請召用卹錄一海內民窮財盡即舊額徵輸尚苦繁重頃因東方未靖勢不獲已加派地畝以給軍需言念民艱深懷軫恤今後各省直加派九〔釐〕地方准免帶徵二分加派一年者免帶徵一年加派二年者免帶徵二年向後酌量事勢緩急漸次議减事寧之日悉與蠲除一凡被災地方一應夏稅秋糧馬草農桑人丁絲絹布疋綿花絨戶口鹽鈔皇莊子粒屯田牧馬新增草塲子粒租銀曆日防夫水夫民壯弓兵機戶蘆課竈課富戶及門攤啇稅
【圖】
魚課棗株鈔貫果品等項自三十五年起至四十一年止查係小民拖欠者悉與蠲免其已徵在官及追完經觧員役侵剋者照舊起觧作與加派之數鹽井有課無井者著撫按官議豁先年征倭征播加派錢糧曾奉　詔書停免者各撫按官查明但不係題准改作京邊正項著遵　前詔蠲免一近來有司急於京邊考成遂緩王糧或有將王糧抵京邊以湊考滿致各處王府應得祿米缺少各該廵撫都御史宜督率所屬上緊查催完納如有緩比借抵者參來重治其郡王將軍府子女有應請名請封選婚者本府即與保勘奏請承奉長史等官不許需索刀蹬以致稽遲一天下宗藩生齒日繁歲祿難繼自本年以後各省撫按酌量原額限定若干除親王外查其世代之親疏位数之多寡通融支給不得濫加其名封結狀仍責成該省布政司
【圖】
廵撫衙門類奏不得專憑五宗徒滋弊竇其開四民之業照依禮部條議通行一宗室犯罪發高墻者除叛逆及內亂強盜人命不宥外其越關赴京建言詿誤及身故而遺下子孫妻妾無依者撫按衙門查明原犯情節開具奏請一兩京五府掌印管事公侯伯都督總兵副總兵等官錦衣衞掌衞事并管南北鎮撫司事指揮以上官六部等衙門四品以上官并學士及各總督提督廵撫等官先年俱著自陳去留取自上裁但近年人材壅滯班仃寥落且五年軍政考察在邇姑著用心供職其五品以下文職及在外兩司方面先年俱會同考覈但今大計非遠俱著策勵供職無得因循怠惰曠廢職業各部院堂上及在外撫按官嚴加督率隨事責成其有偷安廢事者部院科道不時論劾以憑究治一朝廷用人惟求真才今後吏部用人毋拘資
【圖】
格凡有才能卓異即便破格擢用以示激勸其養病致仕各官年力未衰素行表著曾經科道及撫按官薦舉者該部亦量才查奏起用但不許市恩濫舉違者治罪一察吏安民全藉舉剌黜陟乃有劾到有司贓私人命概置不問止照原擬降調其揭薦署考字義微涉疑似輒擬劣轉名實乖舛莫此為甚今後撫按官舉劾及吏部陞轉優劣務求參綜詳確除露章賢能優敘貪酷提問外其餘註擬俱照考覈規例分為三等斟酌處分不致懸殊仍須著實遵行不得視為文具一各處織造羢褐紵絲紗羅綾紬等項萬曆四十三年以前除造完起解外其未完者俱減去一半餘作三年造完起解以寬民力其應天等府萬曆四年九年未完袍叚查係遠年一概停免廣西歲織葛布一百疋為數不多未免擾民相應免造一各省直等處額解四司料
【圖】
銀叚價磚料生熟鐵黃白麻磚匠𥣻麻葦夫葦課車價班匠柴夫木柴燋炭銀山塲地租河道退灘地畝籽粒鐵冶民夫麂皮活鹿天鵞狐皮翎毛等項本折自萬曆三十五年起至四十一年止已徵在官者截數起觧不許隱匿拖欠在民者盡行蠲免一十庫錢糧各省直徵解本色與赴京辦納者充積庫內歷年已久輸者解者俱不堪用宜遣廵視官查其足用幾年除本色不足者仍解外其餘查自四十八年以前凡未解者俱暫停本色以寬民力其銀解送該部充濟邊之用一各省直解官押進內庫錢糧入京多投歇家攬頭概陷局騙相聚日久先後那補侵費以致敗露原解員役羈囚節年追比或有身死累及家屬無禆積逋詔下之日若五年以上未完者姑准押發原籍歇家攬頭行撫臣勘佑家產抵完拖欠果係家產盡絕准與豁免止
【圖】
各依應得罪名究遣一近來民間窮困在外司道府州縣等官須加意拊循其有多加大耗濫行罰贖勒借軍民私派里甲甚而暗通暮夜賣法鬻獄者各該撫按官嚴行訪拏禁革務在訪確贓跡不時劾奏後來勘問衙門亦須按律治罪不得狥私姑息如撫按官縱容聽兩京科道官指名參治一撫按各差訪拏人犯屡經禁止間復舉行中多讐黠窩訪乘機誣搆不無冤濫今後務遵明禁入境受事即刊布奉旨不行訪察諭所屬以杜指嚇果有豪猾病民有司不能治者被害諸人赴訴上官兩造具備方與聽理其各該衙門贓罰亦不得取盈歲額濫聽告訐株連無辜違者以不職論一凡致仕閑住為民充軍官員不係考察及犯死罪者不拘自陳被論吏部逐一查開奏請充軍者放回原籍為民為民者與冠帶閑住閑住者與致仕中間如有
【圖】
才望過人年力尚壯曾經薦舉者許一體酌量推用一內外文職官考滿原有稱職平常不稱職之分此係舊例近來一概考稱殊非明試之義今後各官給由兩京堂上官在外撫按官務要考其治行優劣據實開報吏部都察院仍要嚴加考覈分別稱職平常不稱職照例施行不許一概含糊奏請一各處儒學生員食廩年深需貢淹滯宜加疏通今計於歲額外順天應天二府每學添貢二名在外府州縣及運司衞學各添貢一名提學官仍查貢次在十人中科舉三次以上從來未經考劣緣事停降者考取起送以寓選舉經明行修之意止行今年一次俱於明年四月內廷試其有年力不能待貢願告冠帶者給與一武官誥勑係朝廷報功大典向係所司刁勒以致各官不敢續黃兵部便行文天下軍衞衙門逐一清查果有年久未續者許
【圖】
本衞所保勘明的准與續黃以後襲替必須親齎誥勑與黃選查對相同方准選授一內外大小武職官除真犯死罪及事干軍機重情不宥外凡一應干累詿誤犯該充軍立功等項所司查明來歷奏請定奪其失機不係失陷城池及殺人至二百人之上內有年力精壯尚堪委用者許其具奏所司查實題發邊衞充軍立功贖罪一內外問刑衙門無論文武職官有犯曾經撫按問明具題覆請未下者查照原擬發落若正犯已故累及子孫者酌量開釋其各省直撫按官例報審錄矜疑等項人犯題請未下者亦俱照原擬發落一兩京監禁各衞所拖欠漕糧等犯官地隔千里不便追徵合押發本處糧道監禁變產完官其有監故病故等情仍令子孫襲職限五年內或扣俸或設處每年務完二分若過限不完照例參降一工部鋪啇夫匠等役
【圖】
有做過工程納過物料已經實收到部後又減欠者原與預支花費殊科查果逃亡產絕者准與豁免一東征諸軍士或調或募死者暴骨沙塲生者戮力塞外優恤之典屢廑廷議今宜行邊腹各撫按查自兵興以來戰沒軍士所有田土不論民地屯地但係的產或無人無力耕種致有荒蕪者其前所逋錢糧盡行豁免仍查給各兵的親人丁助其牛種待成熟後方可起科但不許各兵族人將旁人之地溷稱兵地以冒蠲免一文武東征道將諸臣剿奴陷沒者義氣常新忠魂不冺身後之恤例得從優其各官所有田地人等生前優免者死後不得遽爾開徵仍照各官品級應免徭銀之數查某官於某年月日戰沒即以為始再免六年六年之後方可議派以示朝廷優恤勞臣至意一內外各衙門見監死囚重犯有情可矜疑及人命在辜限外
【圖】
者覆審是實俱免死發邊衞充軍其人命無屍可檢強盜贓仗不明及年久無贓人犯無證具題未下原問衙門未成獄者即比照熱審事例清查釋放一在京在外監追還官入官給主贓物除原係官錢糧監守侵盜者俱照舊監追外其入官贓百兩以上給主贓五十兩以上若監追二年之上正身已故家屬代追各勘無家產堪以變賣者開具所犯情罪奏請定奪若入官給主之贓不及前數監追半年之外正犯身死勘無家產悉與宥比若係埋葬銀兩正身見在仍依律追給以恤死者一節年行勘文武職官遷延不報以致奸猾得脫被誣久淹詔書到日各該撫按官通查原承行官立限催勘奏報如仍怠違參奏處治一各邊鎮軍器所需及撫賞叚疋諸物承委官多侵剋額價收買濫惡物料以致器械火藥製造不精其緊要夷目本路道
【圖】
將往往那扣別項錢糧賠買賞用司道官漫不經心或狥情差委今後務選廉幹正途府佐照價買辦布政司及本道守廵官嚴加查驗事竣開註有無情弊甄別賢否呈送督撫廵按衙門以憑薦劾獎戒一近來法久廢弛武備不設以致盜賊生發貽害小民有司又多避忌失事隱匿縱容往往釀成大患今後各該撫按官務要嚴督司道府衞州縣掌印廵捕等官遇有盜賊即行緝捕務在得獲每季終將各該管地方有無失事及獲過盜賊名數申報查考敢有隱匿不行從實開報者提究如律若撫按官姑息容隱聽科道參處一京師首善之地五方湊集有等無籍惡少結扇成把攘奪恣肆大為民害亦有娼優隸卒濫竊冠裳服飾裘馬僭分凌上風靡俗流敗壞斯極今後五城御史密訪嚴拏情重者盡發遼東為民或令編伍守哨以警奸頑
【圖】
一邪術誣世如無為白蓮紅封大乘等教廣布傳頭結連亡命甚至造符印擁兵仗一呼百應莫可誰何矧有姧民專以賽會進香為事輿蓋雕龍畫鳳旗鼓蔽日喧天違法殊甚宜嚴緝教師會首依律究罪餘黨解散邇來淫祠日盛細衣黃冠所在如蟻今後敢有私創禪林道院即行折毀仍懲首事之人僧道無度牒者悉發原籍還俗一苑馬寺所隸牧軍額設田土多被豪惡侵占羣外馬匹妄報餘丁以致馬死人迯貽害原籍兵部行文該寺監苑官不許聽信姧猾報丁滋累羣外死馬虧欠除正軍外不許監官移文擅拘原籍違者聽巡茶御史參治其一應未完賠補自萬曆四十六年以前盡數免追一中都留守司河南山東都司所領班軍月糧應解州縣每年拖欠致各都司官呈借太僕寺班銀馬價及兵部扣留班軍老幼銀兩俱未補還
【圖】
及免班年分應折班價并新舊絕軍糧銀未解數多今除四十四年秋班以前拖欠者悉免追徵以甦困累內有已徵在官者照數補解其四十五年以後拖欠仍各照年分追徵一各處衛所歲造軍器並有司該造弓箭弦條自萬曆四十八年以前拖欠未完者悉免補造其收過有司物件准作以後年分該辦之數敢有因而侵欺者治以重罪一各處額編民壯快手本為緝捕盜賊而設近來數多差占或赴各兵備道團操遇有草寇竊發有司束手無措今後不得占役一人悉令放回各該州縣責成掌印官捕官設法操練各兵備道巡歷之日比試查驗其保甲一事尤為弭盜良法兵部便行文各處著實舉行一軍戶有重役不問三處五處遇有事故如果戶內人丁消耗只併一處勾補其餘悉行開豁及有人倒戶絕并同名同姓被人妄報連
【圖】
年勾擾者有司從實體勘得實即為轉達該府兵部開豁毋得展轉勾攝貽累無辜亦不許指此為由概將有丁之家狥私賣放空歇軍伍違者各治以罪一四十七八兩年在京問過發配納贖三年以下等徒罪監禁日久可抵配贖候過寺後即准釋放犯罪存留養親備載名例律凡軍民罪囚有祖父母父母年八十以上老疾應侍家無以次成丁者犯該死罪除極惡重情常赦所不原汲奉欽依外若誤殺戲殺誣告人累死隨行親屬等項開具所犯情由奏請定奪其徒流人犯照萬曆四十二年例發本處擺站做工煎鹽瞭哨以便存留飬親務勘結明白不許納賄扶同任情朦朧混行違者以故出論一先次　恩詔各省直自二十九年起至三十四年止各項錢糧查係小民拖欠悉與蠲免惟是順永二府所屬州縣衛所因四十三年間旱災
【圖】
異該撫按具疏欲將四十一年以前悉為蠲免該戶部覆准將三十八年以前的係小民拖欠者蠲免三十九年以後仍令下年帶徵今各省直蠲免應自三十五年起順永二府所屬自三十九年起各蠲七年至京城內外居民房屋比歲雨澇衝壞未盡修復者准免房號三個月廊店房屋倒壞者查明免租直隸薊州昌平武清玉田三河東安寶坻等州縣牧地草塲新增解監銀一萬六千有奇先年已經按屯兩臣具疏請免該部題覆其地屬荒鹻銀係重科該監豈得朦朧徵擾仍照萬曆十年清丈原額徵銀解部其加增解監〔之〕銀盡行豁免以寬民力一北直隸涿州良鄉固安武清永清東安香河漷縣通州三河等處衛屯軍自萬曆二十八年以後新增屯丁銀比例礦稅徵解通灣稅監已二十年軍苦已極四十二年雖恩例赦減三分之一
【圖】
而害未全除徵納更苦今邊陲未定調募日煩衛京之兵尤當休養豈堪重累畿內過路落地二稅已經撫臣具奏停免此項屯稅自今四十八年為始著同二稅一併蠲免一朝廷政事得失天下軍民利病許諸人直言無隱於戲監　成憲以罔愆紹逑秪承夫志事同民心以出治興釐用恊于章程凡在照臨偕臻闓懌布告中外咸使聞知
○遣行人司等衙門行人等官祖重燁等齎　詔往省直等處開讀
○直隸提學御史周師旦疏言　國家待士有體新例不宜濫觴從來禦虜征倭軍興耗費不訾聞行鬻級曾不聞齒及庠序近見戶部遼餉事例議開納生員一欵其事甚辱其名甚醜不識所謂開納在歲科兩考額以內乎抑額以外乎如在額內則臣之兩考將竣何從攙入如在額外則孤寒望若登天而賈人得之唾手國家即患貧何至
【圖】
失倫若此欲收赤仄之錙銖混進白丁之億萬啟　朝廷以疵政變士類為濁流傷士心而摧士氣將尺寸未獲而尋有餘喪且教化之地先由賄進人材不成人材國體不成國體其所決裂甚大若納貢一欵禮部與通政司詳言之亦無俟臣贅說矣章下戶部已而部覆竟罷之
○南贛巡撫副都御史周應秋進解存積以濟邊儲計共三萬零八十兩有奇且疏言遼餉一歲所需八百餘萬理財之策宜著實講求如國初召啇中納之例漢家募民實粟塞下之令金城且耕且戰之策皆可倣而行至于選將練兵使轉餉不付于流水尤為喫緊報聞
○山西道御史馮嘉會疏言自古撫軍字民莫急吏廉將義近據參鄭之范貪婪釀釁致數十萬生靈屠戮平夷營遊擊陳維翰家人馱載大定銀一百五十兩俱係剋餉之贓邊腹之吏耳蹈之范覆轍
【圖】
濫訟取鍰積榖折價征糧索耗十分取二甚至有以稅契為利藪以找價為奇貨闔縣追呼鷄犬不寧九邊將領淪胥維翰污穽剝削公行昌破取利月餉時剋隱軍扣銀甚至貪帥掠地皮將軍作饑虎致軍士衣不蓋骭菽不厭口願奔外夷以為樂土也當此徵兵加派所在繹騷欲得軍民效命須懲將吏之貪頑欲懲將吏貪頑須嚴加耗侵餉之罰願　勑下所司以後武臣剝軍責在督撫文吏朘民責在司道撫按與臣等所摘發俱嚴行追併押發濟邊不但懲貪兼可助餉今內帑山積宜奮然慨發數百萬以濟危邊表端則影正天下文武臣工未有不灑然易慮者　上是其奏
○虜犯石塘路巡按御史王象恒奏八月初一日石塘路達賊萬餘從各口冲入先攻白馬關又攻高家堡馮家堡
史／編年／明實錄／光宗／卷四　泰昌元年八月／5日(P.87)
大明光宗貞皇帝實錄卷之四
庚戌頒賜各王府銀幣據萬曆元年例向無姪孫一項今參酌應與姪同　上以　福王　潞王懿親常賜外特加銀三百兩紵絲羅各十表裏紗十疋錦四疋鈔二萬貫
○兵部尚書王嘉善開具遼東等官應賞差等其續後出關將官未在賞內者
○勑經略于前發金一百萬兩內照例頒給于是賞總兵官鎮守守李光榮征夷柴國柱賀世賢援遼楊宗業陳寅陳策銀五十兩一表裏兵備道王貞薛國用李乃蘭康應乾監軍道高出邢慎言牛維曜管餉齊君榮單崇銀三十兩副總兵官見任竇承武戴燁等共九員銀三十兩參將閻正名遊擊官麻承宗戚金都司僉書倪承勳方承勳見任原遼共七十五員各銀二十兩備禦守備官左輔坐營官周世祿小把總等官雷起潛見任援
【圖】
遼共五十二員各銀十兩援遼土司石砫司女官秦氏保靖宣慰彭象乾二員各銀三十兩一表裏援遼土司酉陽領兵加銜守備冉天胤石柱領兵指揮使馬祥麟永順司領兵官汪一龍三員各銀二十兩
○吏部奏　詔書內一欵建賢棄官并礦稅詿諸臣酌量起用其事關國本得罪者分別奏請　召用卹錄臣等遵　明旨除事関國本查開職名另奏外而建言詿誤諸臣灼之最確者先行起補其餘次第採訪不出一兩月咨諏當無不真進用亦不相遠奉　旨係卿部內事其酌量推舉以俟錄用按諸臣獲罪　先朝或爭時事批鱗受譴或彈時相逢怒遠逐或犯稅璫逮訊長繫至于國本一事杖謫尤多大者捐性命小者削官爵遠或二三十年近且一二十年姓名既不時聞存歿亦難具悉故部酌次第採訪起用一時彈冠之盛窮岩遺
【圖】
老為氣焉
○起陞原任南京刑部郎中鄒元標為大理寺卿元標自萬曆初論輔臣張居正奪情杖幾死再起再黜伏林間者三十年至是召用之
○起陞原任浙江道御史李宗延為光祿寺少卿河南道御史馮從吾為尚寶司卿各添註宗延從吾俱以兵部推陞不行論列謫為民
○陞督餉戶部右侍郎長庚為本部左侍郎兼管照舊
○陞寧夏廵撫都察院僉都御史臧爾勸為戶部右侍郎
○陞順天府府尹王舜鼎為南京通政使太㒒寺少卿徐必達為應天府府尹
○起陞原任湖廣右參議朱一桂為太僕寺少卿添註
○起補原任太僕寺少卿周曰庠添註
○起陞原任河南道御史劉光復為光祿寺寺丞添註當張差闖入東朝　先帝同　上召見羣臣曉諭光復高聲稱頌　聖孝詞未畢　先帝怒其震驚靈羃逮下獄廷臣噤莫敢救凡
【圖】
四年始釋至是特起陞之
○陞陜西右布政使畢自嚴為太僕寺卿管京營少卿事
○陞福建左右政使畢自良為太常寺卿管少卿事
○陞河南布政司王志遠為廣東左布政使
○陞鴻臚寺左丞展自重為本寺左少卿
○翰林院編修林釬起復除原職
○兵科給事中薛鳳翔上時政二事一曰內旨當慎夫閣臣之設原以票擬為職閣臣以票擬司王言之出入而天下即以票擬定閣臣之得失今煌煌　天語半繇中使傳宣即
聖意速發固以消中留之端而王言徑行恐反滋外疑之漸寺人不許干豫政事　祖訓極嚴而可令口傳內旨啟人以不可知之疑乎願自今一切旨意務發閣臣票擬隨覽隨班庶無假借之患一曰留中當防夫臣子自面奏外惟憑章疏血脈一通則宮府情合血脈不通則釜鬵勢成奈何同一啟事或此報彼
【圖】
遺同一推轉或前遲後速乎雖聖政時新非堅久而不變而萬幾日萃恐怠之易生願自今一切條畫務勤乙夜觀覽隨覽隨發庶永無隔礙之患然而閣臣贊襄枚卜尤重資格非可拘于內外岩穴亦可豫于旁求不報
○命原任戶部山東司主事鹿善繼復職先是善繼以遼餉告急借發金花五萬兩以濟急被斥吏部屢以為請從之
○吏科給事中周朝瑞獻慎初三要略曰　陛下新政用人發帑撤稅可謂有初矣顧天下鼓舞若更生者此初而　陛下夕惕乾朝歷萬年當如一日者亦在此初今賢才漸見充盈然收一才必期得一用宜令有言責者得盡其言有官守者勿奪其守若乃繫忠良之手足而使謏悅為容輩反得乘憎而營窟穴則慎初以信任要矣君之施澤猶水沃物一息不貫立成枯竭矧遼左索賦正急今日所發幾何將
【圖】
無又處其窮宜留金花不盡之餘省內庫無益之積更有不足佐以帑金務令吏卒霑恩誓滅夷寇則慎初以行人要矣海內苦榷徵如在湯火稅使一撤何異移之清凉痛思　先帝仁明祗緣導自宵小以至官曠治隳貽禍人國今撤回到闕即有隨進金錢宜
○勑發遼餉明阿堵非　明主所貴誠慮及積習智巧之難防則斥遠嬖佞尤慎初者要之要矣臣實快心於既鬯之　皇猷而更願　聖主之修舉者如此　上諭內閣金花銀兩原係舊制進內以備典禮等項賞賜俸糧之用周朝瑞要譽妄言本當拏問姑降一級調外任用閣臣隨具疏言　皇上蒞政方新人心望治甚切銓部起廢之疏隨上隨下乃朝端一言即行譴謫殊非政體之平且主事鹿繼善蒙恩復職借金花者業及寬政議金花者獨蒙嚴譴亦非一視之仁相應免其降調
【圖】
令守原官奉　旨惡其阻絕國用已有旨不必申救尸科給事中王繼曾疏陳時事言臣惟自古人主善用言官無如　先帝萬曆初年誅惡閹罪權相起廢官皆用言官言無留行邇十年間言官用朋黨相傾不一圖王之國　先帝閣言者不用是非先帝之失而言路之罪也當鼎成之時亦穆然深維國家不可無謇諤之臣而以臣等付　陛下惓惓望　陛下之親賢納諫而詔臣等以授職建言言官言可採則採之不可採則閣之人可用則留遺　陛下用之故臣以為善用言官無如　先帝者也臣今者所為揚肝膽以效忠舍筆橐無所圖之矣臣與諸臣約章疏無得作隱語以煩　君父射覆大臣彼論杜門靜聽小臣不得展辯章奏煩瀆易起厭倦非所以重言路之體也毆陽修有言諫官雖卑與宰相等夫從容論思俟君之自聽者宰相
【圖】
也慷慨陳列強君之必聽者言官也漢武帝英風之主汲黯數面折其非人臣而至于面折其君非得已也臣不願　陛下令臣等至此臣所願者　陛下將先帝親賢納諫四字大書於座右今而後臨御不輟朝宰相不離側諫官不停疏用人行政不如此數日舉動令臣等有法度之言無弼違之言是上願也報聞
○戶部奏自奴賊發難兵馬錢粮俱出創設加派原非得已但外解者任意遲緩而分用者又任意圖便開銷者開銷斷絕者斷絕職部不得已具題會議另加派銀一百萬兩為兵部安家馬價二十萬兩為工部器械則分用亦各有數目矣今查四十六年四月起至今年七月止共解過遼東銀八百三萬八千有奇近據新餉司報援遼兵以十八萬馬十萬匹以折色論計該二百九十餘兩遼瀋開鐵嶺額兵除舊額外該新餉三十萬
【圖】
一年約該三百二十一萬有奇各衙門公費一萬有奇各道駝運一百萬有奇各道召買粮料六十萬餘通計每年用銀四百八十餘萬兩以本色論兵一十八萬馬十萬匹共該粮二百五萬二千石即遼左一鎮一年除本色外用銀幾五百萬關內召買及各鎮調兵行糧塩菜不與焉即加派全完不過四百萬新餉少觧一分則悞餉一分是誤該部即誤遼也職部會同督餉及經撫嚴參處從之
○是夜漏下一鼓東方有流星大如盞青白色蛇東入奎宿二小星隨之
○河南續發毛兵三千五十有奇家丁三百一十有奇援遼起原任寧夏副總兵劉光祚統之先是河南南陽汝州三處已募過兵五千矣至是部覆徵七千而不能盈其數也已部議加光祚註銜左軍都督府僉事援遼
史／編年／明實錄／熹宗／卷二十五　天啟二年八月／22日(P.1272)
○乙酉　憲宗純皇帝忌辰遣武進伯朱自洪祭　茂陵
○造督理遼東薊鎮天津登萊等處軍務內閣關防給大學士孫承宗
○總督漕運李飬正恭報糧船過淮命所司知之
○禮
【圖】
部尚書顧秉謙南京刑部尚書李長庚各疏辭新命不允
○廵按湖廣御史舒榮都為　潞府贍田乞免加派章下所司
○廵撫四川右僉都御史朱爕元備述文武殉難諸臣請優卹以慰忠魂言奢酋變起倉卒一時披靡其間仗節死義者如興文知縣張振德之一家盛服赴火自焚南溪知縣王碩輔之城陷自盡被賊肢觧桐梓知縣洪維翰之誼不受辱甘心隕首灌縣知縣左重之提兵血戰膏身原野已經前疏題明此外如建武所掌印指揮李世勳以城陷挈妻赴火而死興文縣署印教諭劉希文罵賊不屈夫妻殞命僅遺七歲幼孫為家僕背負走脫合州鄉官原任凉州屯兵同知董盡倫倡舉義兵保全州城督兵至重慶中途為伏賊剌死富順縣舉人聶繩昌召募義勇禦賊戰死瀘州監生吳長齡自率義兵恢復瀘州後中賊伏父子俱
【圖】
戰死興文縣鄉官原任龍陽縣丞胡一夔被虜不屈而死其餘如指揮瞿英韓應泰鎮撫都聯芳百戶袁中繡張羽材官雷安庶邊一禮訓導趙愷生員周清儒等皆以禦賊捐軀乞厚加褒卹用慰忠魂章下所司
○朱爕元復以擒獲奢賊偽丞相何若海及偽相印報聞若海自言遵義府人先年潛入京師以賣詩字篆刻為生因見東事孔亟屢赴各衙門條陳不用遂乘催調之差前往藺州投入崇明父子獻上三策謀圖大事逆賊從其下策遂據重慶圍成都只是土兵無紀律致有此敗并言丞相印係水西鳥蒙烏撒東川西夷府共鑄授之蓋自古姦雄遊俠中國不能用而為夷狄用如宋張元之徒非一人矣
○御史江日彩參總兵張士顯妬能說謊復參兵部職方司主事董承詔違旨寢咨　上俱不問先是懸榜都門募能滅奴者不愛通候
【圖】
之賞有金華道人劉鎮華揭榜求効日彩以聞　上命兵部試之鎮華在總兵張士顯營下借兵二千操演陣法士顯出其不意分伏數千人四面衝之或陷或傷或披靡而鎮華之二千人毫無所損士顯因投揭指為妖法而禁士卒不得赴操於是兵科左給事中朱童蒙與日彩共參士顯不識陣法反誣為妖法妬賢嫉能不可為大將　上謂劉鎮華陣法已試著該部咨送山海總兵江應詔處仍議加秩銜張士顯用心練兵不必苛求既而兵部久不發咨鎮華復辭秩請勑　上命遵前旨赴山海聽督師輔臣酌用日彩復代為請兵有旨該部議奏兵部既不發咨又不議奏鎮華以久候不用投揭而去日彩疏言　皇上懸榜招士惟恐不來而該部故抑之使長鬱而去夫魏不用孫臏而為齊用楚不用淮陰而為漢用今鎮華即不為人用然國
【圖】
家已不得國士之用矣且前此白丁市棍未經試驗者取部咨若寄何獨於已試之鎮華而靳之在職方用人之法或別有所為而後用又或別有所為而不用臣且未深求惟是煌煌明旨至於四五一槩置若罔聞　皇上試一詰問不知何以自觧久之職方司郎中董承詔奉旨回奏具疏引咎且言鎮華未可深信命承詔照舊供職
史／編年／明實錄／熹宗／卷三十二　天啟三年三月／28日(P.1673)
○戊午兵部尚書董漢儒題稱武途之壅也議者謂白丁納汲沐猴而冠而鷹揚薦拔之士反以牖下老是朝廷不信功令而驅之倖門也以故科臣發疏通之論臣部定掣選之規亦以武科世職均屬王臣煌煌　天語自難中格乃纔一再選而言不便者紛至今山西又見告矣查原疏改缺者四用世職四用武科而三科武舉及會舉居二焉今各鎮見
【圖】
任操守坐堡千總百總等官豈盡世職即世職中豈盡曉𡕰夷情熟諳邊務如黃明臣等者該撫第查以白丁納級及他途入者汰之即世職中有庸懦無能貪黷已著者去之責令新選武科照劄管事惟衝邊要堡夷漢久習者勿輕更更即新官已至不妨暫在撫道標下聽用候缺仍細察某堡某缺極衝某堡某缺次衝某堡某缺近腹造冊報部其極衝次衝者聽各邊撫臣酌量外其餘容臣量人地相宜分別推用庶邊政舉而人情平矣總之封疆朝廷之封疆科目亦朝廷之科目精察以課其臧否虛心以决其用舍使捧檄而前者不徒委君命于草莾是中外所以相成即臣部亦不敢藉口用人之柄惟其所操有成心以輕世職也　上是其言
○陞行人司右司副彭端吾為光祿寺寺丞
○加雲南布政使司右參議管金騰道王之機南京光
【圖】
祿寺少卿職銜致仕
○加陞山東都司劉永昌遊擊將軍職銜
史／編年／明實錄／熹宗／卷三十六　天啟三年七月／5日(P.1845)
○癸巳兵部尚書董漢儒覆刑科給事中觧學龍疏曰臣部職在軍旅所以整肅將士使之赴矢石而不辭者惟在退有必死之法進有無生之心凡一官半級非軍功不輕授自逃將逗遛之誅廢誰復以進死博退生自假官騙餉之門開誰復以覈伍清積蠹臣去年十月間以全遼失陷查逃將以正法請矣如賈祥之矯命募兵激眾要挾管大藩之跋扈藐旨張思任孟淑孔以市魁無賴為大盜神奸皆奉有煌煌之明旨臣方翹望所司奉行之力今賈祥一名已經定辟其餘原籍承提之衙門率高閣置之法之不行自臣部始且自有遼事以來借
【圖】
憐才之名為市恩之地副參遊守不經臣部之推用任憑市棍之營求劄付之官自賣劄付中軍之外又置中軍即如張思任孟淑孔者本以市藥丐兒椎埋蕩子渺無衝鋒遏敵之能濫假黃盖橫金之飾至使劘牙吮血侵官奪民即令速置上刑嚴行籍沒豈為苛哉自今以後一切談天說劍以口舌作韜鈐者各督撫諸臣必宜慎重劄付不得屑越釀害　上謂管大藩已有屢旨餘依議行
○陞陜西按察使徐雲逵為山西右布政使備兵代州
史／編年／明實錄／熹宗／卷三十六　天啟三年七月／26日(P.1881)
○甲寅夜一更西南方有流星青白色尾跡有光起自大角星西北行入上台星後有二小星隨之
○廵撫登萊右僉都御史袁可立言今二月內總兵沈有容執有生員金應魁齎到奴酋偽授世襲總兵駐復州劉興祚即劉愛塔密稟一紙內稱彼欲反正內應以報中國因求臣免死加銜牌票臣念遼陽以納降陷城廣寧以叛官誘敗興祚之言未可憑信又思因間用間實兵家妙用隨于二月二十三日寫免死票一紙加銜劄付一張移付沈總兵轉給金應魁先往沈總兵于三月十三日率兵出海相機接應去訖其後續接塘報皆云愛塔于七月來歸也奴四月間以金州近海盡𢆝人民
【圖】
退處復州以王丙之故致奴覺察將愛塔并李永芳長子械而去殺其弟劉興仁暨王丙闔城屠戮所未盡者悉趕而東且并永寧盖州俱行趕徙而四衞已空其三沿海四百餘里之地奴盡棄之而不敢據所餘者西虜千人而已當此時也乘寧前駐防之眾朝鮮助兵之初大兵出関東下旅順犄角夾攻宣川擁鮮眾而應恢復之功似有可圖者但謀責萬全兵須審勢知彼知己能為可勝是又當慎圖之耳得旨據奏逆奴情形已多離叛攻守機宜還加詳慎著該部酌議具奏
○詔以太監王體乾宋晉魏進忠等青宮舊勞梁棟等王朝忠等均著勤慎將原廕錦衣揮使揮同揮僉正千戶百戶等官炤先年黃錦王本馮保例俱准世襲凡十二人奉聖夫人客氏奉侍年久宜加殊恩示酬伊子原廕錦衣揮僉侯國興特准世襲給與誥命兵部尚書
【圖】
董漢儒等疏奏臣部邦政條例一款凡武職非軍功不准世襲又查得皇親及內官家人傳奉陞職及保陞職級者襲替俱减革又內外文武子弟人等非征戰軍功以技藝勤勞傳乞陞者襲替之日查革唯皇親官員子孫原奉欽依有世襲字㨾者許襲一輩煌煌　祖制載在會典所以慎名器杜冐濫誠世世率由之舊章也　皇祖朝先臣李化龍郭子章江鐸以平播州之功而世廕葉夢熊梅國禎以復寧夏之功而世廕李汶田樂以拓松山之功而世廕始得錦衣指揮使或僉事其他千百戶之世及必其禦虜俘斬奏勘大捷者也非是不及矣儻一濫及則為勳臣後者且訝世襲為不足重而　皇上將來之所以酬軍功者不窮于無可加乎臣竊意諸承廕者于　祖制有所未諳不難冐干恩澤　皇上亦第見其勤勞可嘉或未深繹　祖制
【圖】
之何如耳然臣部則知有職掌而已臣部之職掌則按之大明會典與邦政條例而已安敢墮職掌亂舊章招物議而因貽　皇上以愆忘之戾哉若先年黃錦等事例臣部徧尋冊籍無考然邦政條例一書係萬曆三十八年六月內奉　皇祖明旨著為令甲者懸之象魏無容遷就况錦等弟姪之後今亦無列銜錦衣者則亦可以解諸內臣之惑矣伏祈　聖明深慮收回成命庶　祖制無紊而臣部之職掌以明矣得旨加恩廕襲俱係先朝已行何云無例還遵勑諭作速覆行吏科都給事中程註等河南道掌道事御史汪泗論等各具公疏言世廕非例舊制宜遵兵科給事中朱大典周之綱御史宋師襄胡良機 另疏諫止俱不從其畧云黃錦一事查炤兵部成案止以緝捕有勞廕弟姪一人即嘉隆聞見紀等書竝不開列世襲之文見今錦衣
【圖】
衞冊籍亦迄不聞有黃錦子孫可覆閱也　皇上試思　祖宗御極以來其間中涓褓母小心勤慎勞績茂著者若而人甚之威福縱恣太阿旁竊者又若而人使人人叨意外之恩而冐世官之賞將貂璫盈座而金吾一片地盡為婦寺之餘胤所盤據矣不幾令武功人人無色而勞臣解體也哉方今遼陽淪沒黔蜀頻危其間健兒猛士間関百戰身膏沙漠血化青燐者不知幾許雖廟堂不靳卹典旌忠然而姓名得達于宸聰恩綸得延于奕世者特千百中之一二耳今體乾等祗日供使令之役從未聞汗馬之勞而令此乳臭竪子一旦纍纍若若闔門金紫赫奕班行名爵下逮于爛羊崇階反輕于敝袴書之史冊天下後世謂　皇上為何如主其何以風示四方而垂憲萬世也哉故寵以金帛毋寵以官爵願　皇上為若輩計而與其澄汰于後
【圖】
毋寧辭免于今亦願若輩之自為計使諸璫中有呂強張承業其人者必叩頭辭免至再至三斷不敢越　祖制而倖　殊恩當不待臣辭之畢矣得旨所奏非軍功不襲朕知道了各監官亦面奏懇辭但朕念其服勞年久登極以來未曾加恩且有兩朝舊例故查炤補行已有屢旨不必凟陳
史／編年／明實錄／熹宗／卷四十一　天啟三年十一月／21日(P.2140)
○丁丑以進封　皇貴妃恭捧冊寶頒賜輔臣葉向高等銀各五十兩
○吏科都給事中程註言天下有時急而人不得獨緩地重而人不得獨輕者最急莫如遼左而薊門其咽喉也其次莫如滇黔而偏沅其門戶也頃督臣王象乾以憂聞銓臣方急議推補而忽焉中止以樞輔躊躇鄭重將議撤焉此其老成謀國出于深心意謂剿撫原自一局未可畛分權柄若有專摻必無異議識者韙之但中外諸臣鰓鰓過計以為薊門何地而今日之薊門又何地也東遏逆奴之鋒而西攝狡虜之魄督撫事
【圖】
也得其人未必不可資樞輔一臂之力若之何自撤一藩蔽也偏沅縂督已經予告而議尚未定也或欲去督而專設撫臣或欲去撫而另設按臣其去督設撫也謂名位不至相軋意氣即可流通此為確然之議至專設按臣亦似于督餉為便然而偏沅之有撫臣繇來舊矣曩征播時初以支可大移鎮而後遂改用江鐸事急則設事寧則止不獨固楚之圉而正以壯黔之援况撫臣則有兵馬錢粮節龯煌煌鈐制有體偏沅一帶土司環伺待命今黔氛告急風鶴皆驚數百里獷悍之苗非一中丞鎮撫其間何以帖然受我戎索哉當事者激于意見之橫生肘掣而事功不易就議論之互執機失而局面之難收併一塗以專責任此真年來病痛職豈不諒之服之乃事體煩大有治兵者不能分身治餉則不得不望助于同舟款虜者原可効臂禦奴
【圖】
則不得不藉支于眾木特相濟而不相妨也疏下兵部
○吏科給事中郝土膏言京堂添註太多晉陟無地合計實歷俸以一年為缺限滿則放假回籍遇有廵撫卿貳缺出採拔才望而推用之至若南中亦有京堂而人情每薄之謂得與于會推之列少也宜同在北者一體推廵撫推卿貳則南北可以互轉也南中亦有銓部臺省而人情每薄之謂得與于京堂之陟少也宜同在北者一體轉年例轉京堂則南北可以並重也如是則不惟可以疏京堂且并可以疏考選矣又如監司缺少率虛占于例轉之官慢君命誤地方此不可訓也合自命下日為始逾一年不到任者吏部徑自作缺另補而本官仍請旨處分庶幾寒怨望之膽內察期遠每蕩簡于部寺之席白簡可繩或難為堂卿體面此不可訓也合令各堂上察所属有不肖者得不時參
【圖】
糾而敢于反噬堂官者有禁庶幾申堂属之體得旨近來京堂填壅皆因推陞太多以後都著查照舊例陞轉不得狥情濫推其例推方面不到任者即作缺另補不必一年
○南京御史游鳳翔言南都錢法大壞咎在工部司官尚書張輔之不能指名參處庇属抗旨不堪司邦土　上以輔之方簡任留工何得輕行指摘
○予原任應天廵撫王象恒祭葬如例
○陞參將沈應時為副縂兵遊擊將軍袁信陳廷對都司僉書谷九有為參將都司僉書姜輔河西備禦拜世能為遊擊將軍應時寧夏協守信山西太原九有山東德州廷對廣西永寧輔陜西紅水河世能寧夏廣武營
史／編年／明實錄／熹宗／卷四十三（梁本）　天啟四年六月／1日(P.2383)
明熹皇帝錄卷之四十三
六月癸未朔勑存問應城王在銓齒德并旌其子肅菬封腹孝行左副都御史楊漣劾魏忠賢專擅旨意多出傳奉三五成羣勒逼諠褻政事之堂幾成鬨市大罪一交通孫杰去閣臣劉一燝冢臣周嘉謨急欲剪己之忌不容皇上不改父之臣大罪二執春秋討賊之義者孫慎行也明萬古綱常之重者鄒元標也忠賢一則逼之引去一則嗾黨劾歸顧於護黨氣毆聖母者曲意綢繆終加蟒玉是何親於亂賊何仇於忠義大罪三王紀執法如山鍾羽正清修如鏡忠賢一則使人喧辱一則搆陷削籍顧於側媚善侮者破格點用大罪四國家最重無如枚卜忠賢力阻孫慎行盛以弘豈
【圖】
真欲門生宰相乎大罪五去歲南太宰北少宰皆點陪推掉弄不測大罪六滿朝薦文震孟等抗論稍忤傳令降斥屢經恩典竟阻賜環皇上之怒易解忠賢之憤難銷大罪七去年南郊傳聞宮中貴人貞靜荷寵忠賢恐其露已驕橫之私託言急病立刻掩死大罪八裕妃以有喜傳封忠賢捏偽旨勒令自盡大罪九中宮有慶已經成男乃繞電流虹之祥化為飛星墮月之慘忠賢實有謀焉大罪十先帝青宮四十年所護持僅王安一人忠賢以私忿矯旨掩殺於南海子大罪十一今日求獎明日立祠近於河間毀民居建坊築愁樹怨飲恨吞聲大罪十二今日廕中書明日廕錦衣金吾之堂口皆乳臭誥勑之館目不識丁如魏良卿等五侯七貴何以
【圖】
加茲大罪十三用立枷之法以示威前歲枷死皇親數人其排陷皇親搖動中宮也若非閣臣護持言官糾正椒房之戚幾興大獄大罪十四良鄉生員章士魁以爭煤窖傷其墳脈託言開礦而致之死大罪十五王思敬胡遵道侵占牧地徑自拷掠大罪十六周士樸執糾織監在工言工竟停其陞遷使困頓以去大罪十七北鎮撫司劉僑不肯殺人媚人竟令削籍大罪十八科臣魏大中到任奉旨鴻臚寺報單忽傳詰責大罪十九忠賢受事東廠鷄犬不寧野子傅應星等招搖引納陳居恭傅繼教助之片語違忤駕帖立下勢不至興同文之獄不黨禁之碑不已者大罪二十韓宗功潛入忠賢之家事露始避發銀七萬創肅寧新城可作郿塢大罪
【圖】
二十一同奸輔沈㴶創立內操安知無大盜刺客寄名家丁倘或伺隙可為寒心大罪二十二近日忠賢進香涿州鐵騎簇擁蟒玉追隨警蹕傳呼歸則駕駟馬羽幢青蓋夾擁環遮入幕密謀叩馬獻策者實煩有徒大罪二十三忠賢今春走馬御前皇上射其馬貸以不死進有傲色退有怨言大罪二十四奉聖夫人客氏又彌縫其罪戾而遮飾其回衺故掖廷都城即大小臣工皆知有忠賢不知有皇上乞正法以快神人之憤客氏俾居外宅無厚其毒
兩朝從信錄左副都御史楊漣題為逆璫怙勢作威專權亂政欺君藐法無日無天大負聖恩大干祖制懇乞大奮乾斷立賜究問以早救宗社事臣惟太祖高皇帝首定律令內官不許干預外事在內廷祇供灑掃之役違者法無赦故在內官惟循謹奉法為　聖子神孫相守未敢有改雖有驕橫恣縱王振劉瑾其人者旋即誅戮故聖明在上乃敢有肆無忌憚濁亂朝綱罔上行私傾害善
【圖】
類損皇上堯舜之令名釀宗社無窮之隱禍如東廠太監魏忠賢其人者舉朝盡為威制無敢指名糾參臣實痛之臣前以兵科都給事中親承先帝之命輔皇上為堯舜之君言猶在耳今若畏禍不言是臣負忠義初心以負皇上起臣特恩他日有何面目以見先帝于在天之靈謹撮其大罪之著者二十四款為皇上陳之忠賢原一市井無賴人耳中年淨身夤入內地非能通文理自文書司禮起家者也皇上念其服務微勞拔之幽賤寵以恩禮原名進忠改命今名豈非欲顧名思義忠不敢為奸賢不敢為惡哉乃初猶謬為小忠小佞以倖恩既而敢為大奸大惡以亂政祖宗之制以票擬託重閣臣非但令靜心參酌權無傍分正使其一力擔承責無他卸自忠賢等擅權旨意多出傳奉傳奉而真一字抑揚之間判若天淵傳奉而偽誰與辯之近乃公然三五成羣勒逼喧嚷政事之堂幾成閧市至有徑自內批不相照會者假若夜半出片紙殺人皇上不得知閣臣不及問害豈眇小以致閣臣鬱悶堅意求去壞祖宗二百年來之政體大罪一也舊閣臣劉一燝冢臣周嘉謨同受顧命之大臣也一燝親捧御手著定大計嘉謨倡率百官于松棚下義斥鄭養性立寢后封以清宮禁皇上豈遂忘之忠賢交通孫杰論急于剪己之忌不容皇上不改父之臣大罪二也先帝壯年登極一月賓天進御進藥之間普天實有隱恨執春秋討賊之義者禮臣孫慎行也明萬古綱常之重者憲臣鄒元標也
【圖】
忠賢一則逼之告病去一則嗾言官劾劾去至今求去部片席不可得顧于護黨氣毆聖母之人曲意綢繆終加蟒玉以贈其行何親于亂賊仇于忠義偏不容先朝有痛念弓鼎之老臣大罪三也王紀鍾羽正先年功在國本及紀為司寇執法如山羽正為司徒清修如鶴忠賢一則使人喧嚷于堂辱而迫之去一則與沈㴶交搆陷之削籍去至今諸臣求一復職不可得顧于善媚善附之人破格點用驟加一品以歸是真與我善者為善人與我惡者為惡人必不容盛時有正色立朝之直臣大罪四也國家最重無如枚卜忠賢欲一手□定力阻前推之孫慎行盛以弘更為他辭以錮其出是真欲門生宰相乎妄顧金甌之覆字圖坐貂坐之私情大罪五也爵人于朝莫重廷推去歲南太宰北少宰推皆點陪二蓋枚卜點陪之案一復借用羽翼之奸致一時名賢不安位去顛倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊德陽江秉謙徐大相等九人抗論稍忤忠賢傳奉盡令降斥屢經恩典竟阻賜環長安謂皇上之怒易解忠賢之怒難饒大罪七也然猶曰外廷之臣子也上年皇上南郊之日傳聞宮中有一舊貴人以德性貞靜荷上寵注忠賢恐其露己驕橫權謀之私比託言急病立刻掩殺是皇上且不能保其貴幸矣大罪八也猶曰無名封也裕妃以有喜得封中外欣欣相告矣忠賢以抗不附己囑其私比捏稱無喜矯旨勒令自盡不令一見
【圖】
皇上之面昔堯以十四月而生假令當日裕妃喜在安知不為堯母是皇上又不能保其妃嬪矣大罪九也猶曰在妃嬪也中宮有慶已經成男凡在內廷當如何保護乃繞電流虹之祥忽化為飛星落月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保第一子矣大罪十也先帝之在青宮四十年操心慮患所與護持孤危威劫之不動利誘之不變者僅王安一人耳登極一月致君堯舜安不可謂無微功皇上倉卒受命擁衛防護之中亦不可謂無微忠即使有罪亦當聽皇上明正其罪與天下共見之而忠賢以私忿矯旨掩殺于南海子身首異處肉飽狗彘是不但仇王安而實敢仇先帝之老奴與皇上之老犬馬略無顧忌也此後內臣誰肯為忠義者其餘內臣無罪而殺擅逐者不知數百千也大罪十一也因而欲廣願奢今日討獎賞明日討祠額要挾無窮王言屢褻近又于河間府毀人房屋以建牌坊鏤鳳雕龍干雲插漢築愁樹怨飲恨吞聲又不止于塋地擅用朝官制制僭擬陵寢而已大罪十二也今日廕中書明日廕錦衣金吾之堂口皆乳臭誥勑之舘目不識丁如魏良卿魏良才魏良卿魏希孔及外甥野子傅應星等五侯七貴何以加茲不知忠賢有何軍功有何相業甚褻朝廷之名器矣大罪十三也因而手滑膽麄用立枷之法以示威前歲枷死皇親數人命矣其枷號家人者欲扳陷皇親也其扳陷皇親
【圖】
者欲搖動中宮也當時若非閣臣力有護持言官極為糾正椒房之戚又興大獄矣大罪十四也猶借曰禁平人開稅也良鄉生員章士魁即有他罪自有提學乃以爭煤窑傷其墳脈託言開礦而死矣假令盜長陵一坏土何以處之趙高鹿可為馬忠賢煤可為礦大罪十五也王思敬胡遵道侵占牧地果真小則付之有司大則付之撫按學院足矣而徑拏黑獄三次拷掠身無完膚以皇上右文重道秋爽幸學而忠賢草菅士命使青燐赤壁之氣先結于辟宮泮藻之間孔子之神不無忿恫大罪十六也未也且明懸監榜之令于臺省矣科臣周士樸執糾織監一事原定在工言工忠賢竟停其陞遷夫使吏部不得專其銓除言官不敢司其封駁除邪因之以偷換手眼那移敘升致士樸卒困以去于以成中官之尊大得矣而聖朝何可有此名色大罪十七未也且將開羅織之毒於縉紳矣北鎮撫臣劉僑不肯殺人媚人自是在刑言刑也忠賢以其不善鍜鍊竟令削籍明示大明之律令可以不守而忠賢之律令不可不遵將使羅鉗吉網然後快心于是彰忠賢之威得得矣而國脈何可崇此蘊毒大罪十八也未也且示移天障日之手于絲綸科臣魏大中到任已奉明旨鴻臚寺報單忽傳詰責及科臣回話臺省交章又再褻王言幾成解組無論玩弄言官于股掌而煌煌天語提起放倒信手任心令天下後世視皇上何如主大罪十九也最可異者東廠原以察奸細非擾平民也自忠賢受
【圖】
事雞犬不寧且直以快恩仇行傾陷野子傅應星等為之招搖引納陳居恭為之鼓舌搖唇傅繼教為之投匭打網片語違忤則駕帖立下如近日之拏中書汪文言不從閣票不令閣知不理閣救而應星等造謀告密曰夜未已勢不至于興同文之獄黨錮之碑不已者當年西廠汪直之僭恐未足語此大罪二十也尤可駭者東酋未靖內外戒嚴東廠訪緝何事前韓宗功潛入長安打點實往來忠賢司房之家事露始令避去假令天不悔禍宗功奸細事成一旦虜過城下忠賢固為奴酋首功之主矣其發銀七萬兩更創肅寧新城可作郿塢深計不知九廟內外生靈安頓何地大罪二十一也祖制不蓄內兵即四衛之役備而不操原有深意忠賢謀同奸輔沈㴶創立內操不但使親戚羽黨交互盤踞其中安知其無大盜刺客東虜西夷人等寄名內相家丁倘或伺隙謀亂發于肘腋智者不及謀勇者不及拒識者每為寒心忠賢復傾財厚與之交納昔劉瑾招納亡命曹吉祥弟姪傾結達官忠賢蓋已兼之不知意欲何為大罪二十二也近日忠賢進香涿州鐵騎之簇如雲蟒玉之追隨耀日警蹕傳呼清塵墊道人人以為駕幸涿州及其歸也以輿夫為遲故駕駟馬羽幢青蓋夾護環遮則已儼然乘輿矣其間入幕密謀叩馬獻策者實煩有徒忠賢此時視為何如人想亦恨在一人下耳不知更作何轉念恐泰山之神必陰殛之矣大罪二十三也蓋寵極則驕恩多成怨聞忠賢今春走馬御前皇上
【圖】
曾射殺其馬貸忠賢不死聖恩已厚忠賢不自畏罪請死且聞進有傲色退有怨言朝夕隄防念念不釋心腹之人時時打點皇上果真有此事從來亂臣賊子只爭一念放肆遂致收拾不住奈何焉可養虎兕于肘腋之間乎此又寸臠忠賢不足盡其辜者大罪二十四也凡此逆跡皆得之邱報招案與長安共傳共見非出于風影臆度者忠賢之二十四大罪懼內廷之發其奸殺者殺換者換左右既畏而不敢言懼外廷之發其奸逐者逐錮者錮外廷又皆觀望而不敢言更有一種無識無骨苟圖富貴之徒或扳附枝葉或倚托門墻或密揭居停或投充門客逢其所喜挑其所怒無所不至內有授而外發之外有呼而內應之向背忽移禍福立見或內廷奸狀敗露又有奉聖客氏為之彌縫其罪戾而遮飾其回衺故掖廷之內知有忠賢不知有皇上都城之內知有忠賢不知有皇上即大小臣工又積重之所移積勢之所趨亦不覺不知有皇上而只知有忠賢每見中外有緊切當作之事當起用之人必曰要與內邊說說或人不得用事不得行亦只說內邊不肯宮中府中大事小事無一不是忠賢專擅即奉奏之旨反覺皇上為名忠賢為實且如前日忠賢已往涿州矣一切事情必星夜馳請意旨票擬必俟賢到始敢發批嗟嗟天顏咫尺之間忽漫不請裁決而馳候忠賢意旨于百里之外事勢至此皇上之威靈尚尊于忠賢耶否耶每思至此尚為有天日耶無天日耶天祚聖明屢行譴
【圖】
告去年以熒惑守斗告今年以長日風霾告又以一日三地震告而乾清之震猶甚皆忠賢積陰蔽陽之象聖明獨不覺察猶加之恩而忠賢愍不畏死更甚之惡羽翼已成騎虎難下太阿倒持主勢益孤及今不為早治職不知皇上之宗社何所托三宮九嬪之安危何所託如此毒心辣手彊橫已不能為下意很不肯容人即普天同戴之皇子元良託重之貴妃能保時得其歡心而不犯其所忌又不知貴妃皇上之安危何所託萬一少有差池職即欲以死報皇上亦復何及伏念皇上天縱聰明春秋鼎盛生殺予奪豈不可以自主何為愛么麼小醜令中外大小俱坐針氊之上而惴惴莫必其命耶職在兵科時曾參及進忠名在御前蓋實有見今忠賢狼子野心不可嚮邇不意聖明斷之不早養成今日倘復優游姑息再念隨侍舊人客氏又或從旁巧為營解不即日加處治小不忍亂大謀矣高皇帝洪武十年有內侍以久侍內廷從容言及政事上即日斥遣隨諭羣臣以漢唐之禍雖曰中官之罪亦人主信愛之過使然而使宦者不得典兵預餉雖欲為亂其可得乎今此宦者雖事朕日久不可姑息决然去之所以懲將來也洋洋聖謨中官言及政事且懲將來况忠賢欺君無上罪著惡盈豈容當斷不斷伏乞皇上大奮雷霆立集大小文武勳戚勑法司逐款嚴訊考歷朝中官交通內外擅作威福之違祖宗法壞朝廷事告天下以欺君負恩事例正法以快神人公憤其奉聖客氏亦并勑
【圖】
令居外以全恩施無復令其厚毒于宮中其傅應星陳居恭傅繼教著法司責問然後布告天下暴其狀示君側之惡已除交結之禁已塞如此天意勿回人心勿悅內治外安不新開太平氣象者請斬臣以謝忠賢臣知此言一出忠賢之黨斷不能容臣然臣不懼也但得去一忠賢以不悞皇上堯舜之名即可以報命先帝可以見二祖十宗之靈一生忠義之心事兩朝特達之恩知於願已畢死且不恨惟鑒臣一點血誠即賜施行奉聖旨朕自嗣位以來日夕兢兢謹守祖宗成法惟恐失墜凡事申明舊典未敢過行各衙門玩愒成風紀綱法度十未得一二這本特從前奉旨一切政事朕所親裁未從旁落至于宮中皇貴妃并裕妃事情宮壺嚴密况無實實外廷何以透知內言毒害中宮忌貴妃皇子等語憑臆結禍是欲屏逐左右使朕孤立于上豈是忠愛楊漣被論回籍超擢今官自當盡職酬恩何乃尋端沽直本欲逐欵窮究念時方多事朝端不宜紛擾姑置不問以後大小各官務要修職不得隨聲附和有不遵的國法具在决不姑息該部知道先是漣疏入逆璫持之不下佯辭廠乞罷而旋矯溫綸慰留乃下下嚴旨切責漣一時臣工無不義憤于是科道則有魏大中陳良訓袁化中周宗建李應昇黃尊素方大任劉芳劉廷宣許譽卿房可壯 喻思恂胡永順胡良機 朱大典陳奇瑜惟學程熊奮渭劉之待段國璋霍守典甄淑孫紹統周汝弼吳弘業劉其忠陳熙昌劉懋王政新李先春
【圖】
潘士良謝奇學胡士奇劉樸楊玉珂劉先春南科道徐憲卿趙應期等兵部尚書趙彥詹事翁正春太常胡世賞太僕朱欽相撫寧侯朱國弼南公疏兵部尚書陳道亨先後申疏或專或合無不危悚激切而總受抑于煬灶之奸一高下其手而得罪之輕重攸分矣如朱吾弼則以激聒削奪停祿五年復嚴究其代筆書寫人役比之詰責停俸者更為慘矣　御史袁化中上言忠賢之惡外廷久知之特皇上未之知耳惟皇上未之知故忠賢猶有畏心時而為小忠小信以結權今憲臣明明告之皇上矣皇上即念潛邸微勞未必不貸忠賢以不死而忠賢則日日自懼一死懼之念愈深將免死之術愈工其狗黨狐羣或憂禍之心轉迫將挺而走險逕失身失足墮其中者將騎虎之勢難下教猱以升木職恐橫璫之毒不在縉紳而在皇上矣皇上明聖試思深宮大廷之內何可使多疑多懼之人日侍左右而不急為處分也昔馮保在神宗初年豈遽逞不軌只以威權日重黨附日多不肯回頭後神宗春秋漸盛太阿獨持保遂殞其身命今忠賢事正與保類若不及今嚴為裁抑恐形迹不避而罪惡貫盈直至事敗皇上即欲全忠賢而不得忠賢求如保之下場亦不可得也職等願皇上早節之也或倣王安例置之南海子奧室或倣盧受例置之鳳陽祖陵生殺予奪皆聖恩也即忠賢自為計今年已邁矣富貴極矣亦當叩頭泣請退居田里而後已不然夜照鏡明冤魂累累執簿相索忠賢將何
【圖】
以遁乎至傅應星等仍付法司快朝野之心以洩神人之憤端在此乎職等無任激切之至
史／編年／明實錄／熹宗／卷五十七　天啟五年三月／15日(P.2627)
○癸亥　上御皇極內殿策試舉人華琪芳等制曰朕惟自古順治威嚴之世其君臣未有不同心一德交儆無逸者若虞廷之都俞吁咈殷宗之嚴恭寅畏周文之自朝至于日中𣅔不遑暇食盖其盛矣故書稱無怠無荒四夷來王言圖治必勵精而化遠先孚近也我　太祖高皇帝諭羣臣有曰凡事勤則成怠則廢賢人君子盡心如此朝廷豈有廢事　成祖文皇帝諭羣臣有曰朕每外朝畢則取經史覽閱未甞敢自暇逸卿等宜體朕此心相與勤勵無厭斁也煌煌聖訓直追蹤虞帝媲美殷周矣則夫廓清靖難之烈固本于一念之憂勤歟朕以冲齡踐祚撫有鴻圖蚤暮親賢春秋典學亦惟是廣詢治道思纘述允揚之為兢兢而已迄于今日業及五年凝精罔敢
【圖】
少懈勤政甞如不及乃鳳儀麟育河清璽出似天為降鑒矣而水旱頻仍災祲不已則儆于之天何凜凜也請纓志壯露布功高似眾咸用命矣而覆軍旋報鷙伏叵測則衡命之眾何紛紛也將朕之軫志徒殷德意尚未沛歟抑有司習為窳㤢奉行之未力歟將朕之宵旰徒廑推轂猶未當歟抑邊吏安于寢堂實政之不修歟夫竭百姓之指膏以填三軍之谿壑則內病撤貔貅之保障以培閭閻之命脉則外病茲欲內外兼利聿臻至理遵何道而可爾多士學古通今目擊時艱尚籌所以振起積玩之人心鼓舞積頹之士氣果有禆于安壤其盡言而無諱
○大學士顧秉謙等具疏推禮部右侍郎來宗道張鼐丘士毅周炳謨彭凌霄南京國子監祭酒李思誠俱堪充　實錄副總裁左庶子周延儒編修南居仁充纂修官得旨　實錄関係甚重這
【圖】
推補各官著上緊任事其張鼐詐病要名養資驕慢又先年疏內曾洗補字樣失填好生欺侮朕躬大不敬無人臣禮著革了職仍追奪誥命
○太常寺卿盧大中乞休得旨盧大中恬節素著准于南部推用
○黔將魯欽劉超等深入水西兵潰總督貴州蔡復一以水利師潰列諸將罪復具疏自劾　上令矢心料理勉策後効
○貴州總督蔡復一疏言昔李綱援太原兵潰極論節制不專之弊今蜀則一柄兩持滇則輿瓢無主正犯此病李化龍之督三省也賜劍誅副將以下總兵失事徑行解京今臣勑書只云賜劍以重事權所誅自都指揮始總兵參遊取死罪招繇戴罪殺賊四字是總督威令在黔已輕而又安得重于滇蜀也臣六疏請益餉計部未有一應九月請用監司郡邑諸臣吏部至今未覆行間著數惟用人理財二者窮促如此何以
【圖】
措其手足夫人與權相附者也人有代更而權無二今惜其權使黔能獨辦賊則總督可無設矣無總督之實而贅此名事敗則曰是提衝五省而討賊不効者也臣受此黮黯不足惜疆埸之事豈堪再悞耶得旨黔勢孤危滇蜀當恊力進兵以資特角總督節制事權該部還確議具覆
○廵按貴州傅宗龍疏言二事一曰專總督之權以合三省之勢一曰派整暇之餉以裕大舉之需得旨黔師潰以輕進非関事權這議置蜀黔撫臣暨節制事宜糧餉數目該部作速議妥具奏
史／編年／明實錄／熹宗／卷七十五　天啟六年八月／14日(P.3631)
○癸丑總督薊遼兵部尚書閻鳴泰題朵顏三衛貢夷一事　祖宗設法二百餘年以來未有之有改今廷臣
【圖】
慮患未然頓議裁減遵照明旨第令一二人進京餘俱關外領賞煌煌　天語邊臣敢不仰承第人情驟更其甞則駭忽奪其所欲則忿駭而且忿無論東西合謀即諸部鬨起能支乎不能乎此不待智者而後知也况奴酋結婚虎憨巳廕懷吞併之志我撫之唯恐我戢復從而攜之是驅之使合也反恩作讐大可寒心往復商確不如仍舊之妥若慮其沿邊騷擾夥伴藏姦恐為內地患則當刻責邊臣謹押送嚴盤詰以防其狙詐而巳伏乞亟勑禮兵二部從長酌議得旨覽奏具見為國深心進貢夷人照舊例行但沿途盤詰宜嚴不許索詐擾害驛遞支應宜速不得勒掯留難到京日要預備賞賚亦要速發起身該部知之
○陞兵部右侍郎魏應嘉為本部添設左侍郎太常寺卿郭鞏為兵部右侍郎
○起補原任御史陳保泰於浙江道
○命貴州
【圖】
道御史姚應嘉廵視京畿
○陞陝西布政使司右參議王光經為廣東按察司副使
○陞京城廵捕左參將王嘉春為延綏孤山副總兵真定標後營遊擊李永福為宣府龍門所參將陝西都司僉書王之禎為五軍四營遊擊宣府都司僉書劉茂芳為昌鎮右軍營遊擊陝西偏頭關守備加都司僉書魏都梁為薊鎮大水峪遊擊臨洮總兵旗鼓守備加都司僉書尤飬鯤為延綏左營遊擊山西寧武關守備加都司僉書石在廊為延綏右營遊擊山東青州守備加都司僉書費克謙為宣大總督左營遊擊
○發周府儀封王恭櫪於鳳陽高墻以窩盜分贓也
史／編年／明實錄／熹宗／卷八十四　天啟七年五月／15日(P.4080)
○庚辰先是兵科右給事中李魯生疏請用虜攻奴以舒属國之困　上以虜利財物未必不為我用但我未能自用而以虜虗聲恐喝豈是長策若撫賞淂宜俾虜無生二心責在督撫耳至是袁崇煥疏言奴乘屡勝之勢而我當披靡之餘不據險以守無以固人心臣四五年間從提督撫鎮諸臣後細心參訂可幸無敗去春寧遠一捷仰徼　皇上神威孤注獲勝遂以節龯加臣臣念海宇十年疲于東役徵調生亂轉輸告窘不淂已而用一簡靜精密之法如曰守為正著戰為奇著欵為旁著以實不以虗以漸不以驟前屯城包而未完者完之寧遠被
【圖】
兩復圯者補而永固之中後中右復屹若金湯險設而事備以六萬守四城奴即百萬何敢飛越從此且耕且築且前夷來我坐而勝夷不來彼坐而困前後四年便可制勝既而奴死諸子陸梁放肆臣即告鮮君臣使知臣之築寧遠者築艾州與銕山淂為犄角不虞鮮之君臣智不出此以窳器頹城狃虜狎虜而且與毛帥主客齮齕人和地利兩俱失之一旦鮮孽構夷以復主為名而昌艾驚墜如掃矣我　皇上仁覆属邦司馬義張撻伐且令以關寧之師直搗虜穴遵命而行夷果嚴兵以俟今據回鄉胡嘉訓之報夷兵遂有撤歸此行自是淂力臣用穩用漸微有斟酌本自萬全若謂天誅不可久稽即宜以戰為守則必商戰之寔著應用幾何兵馬司馬作何徵調應用幾何粮餉司農作何輸將應用幾何盔甲器械司空作何置造師何以進進
【圖】
以何時合于何時未合勝勢在我合時不過舉而措之于以殲敵存鮮固我圉而威西虜易易也
皇上宜下九卿科道會議何著可行何人可用誰為當塲誰為接手勿以人甞事勿以事私人定之分数刻下程期準之功罪脫有不效執而坐之明明白白告之　皇上詔之天下臣于是慶奏凱之有期而生還之有日矣若未必有挺身直任之人與的然必勝之著筭劃然可繼之兵食則臣数年因穩就寔未甞敢欺　皇上而絆豪杰也若明旨所云畢竟何以勁關寧而紓属國煌煌　聖謨敢不借箸夫不知後當觀前寧遠去春已如此矣所少者惰歸一擊耳必欲補此一擊今之邊臣儘足任之若山海前屯中後中右今已堅雄如前日之寧遠也日且進而大凌錦義矣何慮關寧况諸鎮臣牙角相錯至属國之紓亦自有說鮮之不受兵者三十
【圖】
年于滋且素秉禮義根本不傷近日黃州之守淺水之堵明效昭然况毛帥尚欲越旅順鎮江而問敵于遼且內臣胡良輔等為監紀自可無恙夫江上之兵以出沒為奇不必厚與接戰只一路舳艫相接毛帥可振鮮氣可張虜必戒心而我圉自固若臣向以偵諭用間何甞許一款字前後章疏俱在　御前有謂以欵悞臣不受也且虎酋忽併粆眾無異奴併南關今領賞且盈萬人明知我有東患而挾我以曲遂其私心必欲淂粆賞而後已臣頗淂要領因而借賞以存粆方在講讋数日內自有著落獨惜賞物不湊乎曠日生端何暇加遺于伯酋與三十六家宣鎮雖有警聞臣敢保其無虞虎既不能南牧而患邊安淂東向而攻瀋夫分相維而力不加是以甘為之用虎之力于我何如而我力于虎何若從古用夷惟郭李一招回紇靖難問用三
【圖】
衛今日未可輕言　皇上已有遠猷臣不敢贊一辭也因引疾乞休淂旨見可知難軍之善政該撫所陳戰守之局具見持重萬全鑿鑿中窾西虜講讋且有著落知道了近聞奴兵過河直薄寧鎮該撫固守之効已見于前事此番宜體廠臣謀國之忠合內外文武同心併力堅壁固壘避銳擊惰相機堵勦務保無虞以慰朕懷疆事方殷豈該鎮乞身之日趙帥雖候代亦宜提起精神共固邊圉該部作速傳諭與他每知道
○兵部尚書王之臣覆太監陶文督撫閻鳴泰劉詔疏言阿班歹等皆属夷部落突于喜峯口作歹虜掠樵丁所幸文武齊心戮力介馬而馳竟能獲醜遂爾乞憐受我戎索三恊要衝從此息警此皆廠臣魏忠賢制勝伸威及監臣劉應坤陶文等之功淂旨喜峯狡虜罰服既就戎索有功敘賚宜弘廠臣魏忠賢妙筭深謀九淵神
【圖】
略决勝千里遂使犬尾乞憐狼烟頓息功斯烈矣內鎮劉應坤陶文紀用等分鎮孫茂霖武俊王蒞朝同心戮力共奮忠勇伸此威稜勞亦亞焉朕皆次苐優敘已有旨了閻鳴泰劉詔孫織綿宣猷関外制勝境上各加陞一級孫祖壽等堵截有勞各加陞一級杜勳等各加賞銀二十兩餘俱依議
○廵撫遼東兵部右侍郎袁崇煥題奴氛逼近內外二鎮恊力守錦州臣堅守寧鎮以副縂左輔統余國奇官兵為左翼令都司徐敷統官兵從大凌河入錦佐之其西壁以副縂朱梅等各官兵守之而趙率教居中調度賈勝領奇兵東西策應至于寧遠以副將祖大壽為主帥統轄各將分𣲖信地相機戰守沿邊小堡俱歸併于大城會同関門鎮臣節節防禦領賞西夷臣遣王喇嘛宣諭令其結營自固决不至疏虞貽　皇上東顧之憂也淂旨據奏奴氛逼
【圖】
近內外二鎮受廠臣方略協守錦州期于戰勝守固忠勇可嘉該撫調度接濟種種有法可保無虞至堅守寧鎮有該撫已試之効著與內鎮及道臣并副將祖大壽分𣲖將士各守信地堅壁清野以伺敵瑕避銳擊惰該撫素諳兵機自能辦此其沿邊小堡歸併大城會同関門鎮臣節節防禦宣諭賞夷結營自固俱淂備患制敵急著還宜萬分隄防以保封疆
○縂督陝西三邊兵部左侍郎王之寀奏松套諸虜憤甘凉連年勦衂無時不思報復乃今春作方始輒犯寧遠既已遭創又圖復逞所幸官兵偵哨嚴明設伏待戰乘彼屡挫之餘鼓我同讎之勇所向皆捷斬首一百八十有奇此寔我　皇上神武布昭廠臣與閣部恢張妙筭之所致也廵撫甘肅張三傑亦以為言淂旨松套諸虜懷恨擾邊朕與廠臣深軫西顧覽奏堵截入犯大獲全勝具
【圖】
見該鎮方略嚴明將士用命深慰朕懷
○削吏部文選司員外郎沈景初籍仍奪誥命以其久依門戶也
史／編年／明實錄／附錄／明熹宗七年都察院實錄／卷一　天啟元年正月至四月／正月／28日(P.25)
二十八日
河南道御史安伸疏請陽明之會振乾徤之體內云劉尚忠一守陵寢刑餘再敢嗾眾軍之鼓譟明挾犒賞而繡斧不敢問王添爵等一凈身內𥪡耳吮固類之血膏公攫金錢而礼卿不敢問尚復知皇上之威靈朝廷之法紀哉然皆自中官參科臣一事有以恣
【圖】
其無忌之心而極其無厭之欲耳我太祖高皇帝深慮閹人生禍尝謂侍臣曰每觀史傳所書漢唐宋季世皆為宦官蠹懷未尝不為慨嘆煌煌祖訓豈非聖子神孫億萬年杜漸之訏謨保生世之深慮哉以我皇上蒞位之初即鋤竊寶之臣璫再撤銀魚之內使其視尚忠添爵輩何異孤雏腐鼠則從天下公論以新初政去刀鋸之餘孽以彰大法而中外且熙然頌清平之理矣是所望于加冠大礼后第一徽猷也奉聖旨知道了該部知道
史／編年／明實錄／附錄／明熹宗七年都察院實錄／卷二　天啟元年伍月至十二月／八月／20日(P.215)
二十日
南京湖廣道御史李良棟疏請勉留人望以咨謀盡內云國有老成社稷之福從古記之如僉都御史王德完侍郎鄒元標此二臣者一時人望攸歸海內望其一出不啻如祥麟瑞鳳茲偶以一事意見稍稍不容德完遂堅意求去雖皇上溫留至再而德完之去志亦堅矣夫德完去而元標豈能獨留乎倘令二臣俱去則當此邊事倥偬之日正老成矢謀畢慮之時於國是又何賴焉又云原任遼東同知冐日乾以死
【圖】
難敘功者也今儼然家居冠盖應酬畧無避忌本官原籍揚州府人本管縣官可問而知也首領保矣室廬聚矣煌煌恩卹之典何名之居乎臣謂即此一臣恐迯而歸者不止一冐日乾也歸而仍在敘卹之列者亦不止一冐日乾也欽卹何恩賞罰何事以全軀迯之夫而濫與茲典斯亦不欺朝廷而辱國恩耶乞皇上勑下兵部於死難敘功諸臣當移文原籍查果死事疆塲者取有司甘結方與優卹庶恩典不濫而人思捐軀以報國功罪嚴明不敢苟且以偷生尤今日之第一急務矣奉聖旨邹元標王德完各有職掌
【圖】
未見牴牾且德完新奉簡用何故預設去留致滋疑議同知冐日乾是否見在該部即查明具奏
史／編年／明實錄／附錄／明熹宗七年都察院實錄／卷七　天啟四年正月至四月／正月／7日(P.729)
大明熹宗達天闡道敦孝篤友章文襄武靖穆莊勤哲皇帝實錄
纂脩官浙江道監察御史李長春
編輯較正廩監生方　至
天啟四年正月初七日
河南道御史梁之棟疏參奸弁韓宗功內云劉保一案首招韓宗功為奴酋間諜供其人書其事有黨與有戚属関通罪弁聯絡奸璫隱憂大患有非臣子之忍深言者賴皇上一怒除兇立碟劉保放腋奸而寬餘黨稍洩神人之憤乃一二反側之人思為逆黨觧
【圖】
網百計播弄不謂臣發奸之早反謂臣除兇之速夫無論亂臣賊子人人得而誅之煌煌明旨出自聖裁于臣何與而思有以中臣也幸朝議自清此說不售于是廣寧之塘報継至且韓宗功追襲李永芳被創打折左腿此報傳抄引之章疏所共耳而目之者夫以封豕長蛇之奸弁翻為背城借箸之羙名以作奸行諜之野心假露布羽檄之巧手神出鬼沒意欲何為即惟時識者知逆諜鼓煽不過欲搖臣之讞案為宗功之成属慮耳今永芳無恙宗功再來則當日塘報憑空造捏以謊聖聽始自何人果出於永芳輩之手乎
【圖】
則或為捲土之謀或為奸黨脫網之計根株尚在所當問也然由廣寧而山海而神京泥関暗度銀鴿潛封恐作奸之狼子不獨在邊徼而在輦轂尤當問也如止于妬臣乎墨案難翻貝錦誰售即臣之一身之名節不足惜猶可言也然線索相通机関巧應腹心之賊尚據三窟則反戈之李永芳扛亭之孫得功持挺之張差輩不為無人不可言也臣久欲上疏具請以宗功未獲無憑質對今即伏誅其餘黨宗仁等尚可執而問之奉旨法司知道
史／編年／明實錄／附錄／明熹宗七年都察院實錄／卷七　天啟四年正月至四月／二月／11日(P.774)
山西道御史王祚昌疏為薊門之督必不可議罷留都之冡卿必不可久懸內云薊門京師左輔也國初以其地處兀良哈降夷分建朵顏泰寧福餘三衛每年朝貢互市永為藩籬自後部落日蕃夷情詭詐往往嚮道北虜嘉靖中虜入古北口徑薄城下薊始称重鎮乃增設縂督各鎮兵入衛脩築墻臺春秋防守視他邊嚴切盖若斯之重也夫以縂督而設於北虜薄城之下此其故可思已相沿已久而一旦議裁于今日恐非祖宗設立意也且自奴酋發難以來拯溺救焚需人甚急即天津登萊亦增設兩
【圖】
撫而况薊門原有之官且係吃緊之時及欲從而裁之不幾置薊門于纍卵也議裁之由祗因樞輔赤心報國獨力擔承所称方叔元老克壯其猷者近是恐羽書狎至鞭長難及樞輔縱才猷盖世安能以倉卒之頃東走榆而西走薊哉陪都冡卿固衡鑑所司清議之所從出也近日廷推原任左都御史鄒元標以膺此秩舉朝彈冠相慶曰國有老成國之福也乃聖意若為慎重冡臣趙南星催請不得閣臣葉向高揭請不得臺省諸臣公請不得舉朝相顧駭愕曰有是哉聖恩之靳於元標如此乎及恭繹旨意不過謂元
【圖】
標年己衰老行礼艱難耳煌煌天語未嘗不垂念老臣而賜之安佚也苐元標之行礼艱難盖有故矣方其釋褐時即抗疏顯斥權相廷杖遣戍几不有生以至筋骨拘攣步履蹣跚盖力不從心而非敢甘于艱難也以皇上如天之仁正當因其行禮艱難而嘉其當年一片忠悃可以備員南銓者胡乃靳于點用也且行礼艱難元標一節之疵也而清介端方則南銓之不可少者皇上舍其短而錄其長非堯舜疇咨急賢之芳規哉奉聖旨薊鎮縂督員缺督師輔臣前疏已明何又屡屡條議著吏兵二部作速移會輔臣確議
【圖】
具奏以便交代餘己有旨了
史／編年／明實錄／附錄／明熹宗七年都察院實錄／卷八　天啟四年五月至十二月／五月／3日(P.858)
初三日
湖廣道御史劉芳疏請亟杜紛更之端內云見鴻臚寺起数內奉聖旨魏大中傳櫆互參事情尚未明結何淂到任面恩以後有這等的鴻臚寺不淂開寫朝儀起数欽此大小臣工相顧駭愕夫大中之到任皇上命之也首垣印務不可久虛承命而𦲷事亦以天威咫尺弗敢隕越是到任面恩尊望上也今皇上捺之以面恩復責之以到任是何浹辰之間自相矛盾
【圖】
前後之際頓致牴牾以煌煌天語不啻炳如日星而朝更夕改母乃以不信令焉而令臣下靡所式從也乎且臣觀今日意見紛紜口舌角勝囂凌詬誶釀成世道之憂更中旨頻傳外庭不觧以致妄相猜忖所賴端本清源惟是廟堂之上有畫一之令杜猜疑之竇庶可漸反囂爭為恊和嘗讀明旨各官總是意氣相激有何関係以後不淂紛爭凟擾則皇上已曉然明示百官以息爭矣今諸臣之血氣漸平諸臣之詞鋒漸懈爭端甫就寧怗而更頒以二命窃恐議論復自此始而釁門猶自此而開人心不醒國是蔑定臣
【圖】
甚懼之奉聖旨已有旨了該部知道
史／編年／明實錄／附錄／明熹宗七年都察院實錄／卷八　天啟四年五月至十二月／六月／3日(P.881)
六月初三日
左副都御史楊璉疏參怙勢作威專權亂政欺君藐法逆璫魏忠賢內称太祖高皇帝首定律令內官不淂于與外事其在內庭祗供使令洒掃之役違者法無赦故在內官惟以循謹奉法為賢聖子神孫相守未敢有改雖有驕橫恣縱王振劉瑾其人旋即誅戮
【圖】
故聖明在上乃敢有肆無忌憚混亂朝堂罔上行私傾害善類損皇上堯舜之令名釀宗社無窮之隱禍如東廠太監魏忠賢其人者舉朝盡為威刦無敢指名紏參臣實痛之臣前以兵科給事中親承先帝之命輔皇上為堯舜之君言猶在耳今若畏禍不言是臣自負忠義初心并負風化職掌以負皇上起臣田間特恩他日何面目以見先帝于在天謹撮其大罪之著者二十四欵為我皇上陳之忠賢原一市井無賴人耳中年凈身夤入內地非能通文理自文書司礼起家者也皇上念其服役微勞之齒賤寵以恩礼
【圖】
原名進忠改命忠賢二名豈非欲其顧名思義忠不敢為奸賢不改為惡乃初猶謬為朴忠小佞以倖恩既乃敢為大奸大惡以亂政祖宗之制以票擬託重閣臣非但令其靜心參酌權無旁分正使其一力擔承責無他卸自忠賢專擅旨意多書傳奉傳奉而真一字抑揚之間判若天淵傳奉而偽誰與辨之近乃公然三五成羣動逼講嚷政事之堂幾成鬧市至有徑自內批不相照會者假若夜半書半𥿄殺人皇上不淂知閣臣不及問害豈渺小以致閣臣欝悶堅意求去壞祖宗二百餘年之政体大罪一也舊閣臣劉
【圖】
一燝冡臣周嘉謨者同受顧命之大臣也一燝親捧御手著定大計嘉謨倡率百官在松棚下義斥鄭飬性立寢后封以清宮禁皇上豈遂忘之忠賢交通孫杰論去急於剪已之忌不容皇上不改父之臣大罪二也先帝旌年登極一月賓天進御進藥之間普天實有隱恨執春秋討賊之義者礼臣孫慎行也明萬古綱常之重者憲臣邹元標也忠賢一則逼之告病去一則嗾言官論劾去至今求南部片席不可淂顧于護黨氣毆賢母之人曲意綢繆儘加蟒玉以贈其行是何親于亂賊何仇於忠義尚不容先朝有痛念
【圖】
號鼎之老臣大罪三也王紀鍾羽正先年功在國本及紀為司寇執法如山羽正為司空清脩似鶴忠賢一則使之喧嚷于堂辱而逼之去一則與洗㴶交搆陷之削奪去至今請一伏職起用不可淂顧于柔媚善附之人破格起用驟加一品以㱕是真與我善者為善人與我惡者為惡人不容盛時有正色立朝之直臣大罪四也國家最重無如枚卜忠賢一手握定力阻前推之孫慎行盛以弘更為他詞以錮其書豈真欲門生宰相乎妄預金甌之覆字圖作貂座之私情大罪五也爵人于朝莫重廷推去歲南太宰北少
【圖】
宰推皆點陪一盖卜點陪之案一復用為逆之奸致一時名賢不安俱去顛倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊德陽江秉謙徐大相等九人抗論稍忤忠賢傳奉盡令降斥屡經恩典竟阻賜環長安謂皇上之怒易觧忠賢一怒難饒大罪也七然猶曰外庭之臣子也上年皇上南郊之日傳聞宮中有一貴人以德性貞靜荷上寵注忠賢恐其露已驕橫伏謀之私比託言急病立刻掩殺是皇上且不能保其貴幸矣大罪八也猶曰無封也裕妃以有喜傳封中外欣欣
【圖】
相告矣忠賢以抗不附已属其私比捏無喜矯旨勒令自盡不令一見皇上之面昔堯以十四月而生假令當日裕妃幸存安知不為堯母是皇上又不能保其妃嬪矣大罪九也中宮有慶已經成男凡在內庭當如何保護乃繞電流虹之祥忽化為飛星墮月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保其第一子矣大罪十也至于先帝之在青宮四十年操心慮患所與護持孤危威刼之不動利誘之不変者僅王安一人耳登極一月安不可謂無
【圖】
微功皇上倉卒受命擁衛防護之中安亦不可謂無微忠即使有罪亦當聽皇上明正其罪與天下共見之而忠賢以私憤矯旨掩殺于南海子身首異處肉飽狗彘是不但仇王安而寔敢于仇先帝之老奴與皇上之老太馬而畧無顧忌也此後內臣誰復肯為忠義者其餘大小內臣無罪而擅殺擅逐者不知其数百千也大罪十一也因而欲廣顧奢今日討爵明日討祠額要挾無窮王言屡褻近又于河間府毀人居屋以建牌坊缕鳳雕龍干雲插漢築怨飲恨吞聲不又止于塋地擅用朝官䂓制僣擬陵寢而已大罪
【圖】
十二也今日廕中書明日廕錦衣金吾之堂口皆乳臭誥敕之舘目不識丁如魏良弼魏良才魏良卿魏希孔及外甥野子傳應星等五侯七貴何以加茲不知忠賢有何軍功有何相業亦甚褻朝廷之名器矣大罪十三也因而手滑胆粗用立枷之法以示威前歲枷死皇親家人数命矣其枷号家人者欲扳陷皇親也其扳陷皇親者欲搖三宮也當時若非閣臣力為護持言官極為紏正椒房之戚又興大獄矣大罪十四也然猶借曰禁平人開稅也良鄉生員章士魁即有他故自有提學乃以爭煤窑傷其坟脉託言開
【圖】
鑛而死矣假令盜長陵一杯土何以處此趙高鹿可為馬忠賢煤可為鑛大罪十五也王思敬胡遵道侵占收地果真小則付之有司大則付之撫按學院足矣而徑拿黑獄三次拷掠身無完膚以皇上右文重道秋爽幸學而忠賢草菅士𠇮使青□赤壁先□于璧宮泮藻之間孔子之神將無怨恫大罪十六也未也而且明懸監謗之令于臺省矣科臣周士樸執紏織監一事原是在工言工忠賢竟停其陞遷夫使吏部不淂司其銓除言官不敢司其封駁險邪因之以偷換手眼那移敘陞致士樸卒困頓以去于以成中
【圖】
官之尊大淂矣而聖朝何可有此名色大罪十七也未也而且將開羅織之毒于縉紳矣北鎮撫臣劉僑不肯殺人媚人自是在刑慎刑忠賢以其不善鍜鍊竟令削籍明以大明之律令可以不守而忠賢之律令不可不遵將使羅箝吉網然後快心于以彰忠賢之威焰淂矣而國脉則何可崇此蘊毒大罪十八也未也而且示移天翳日之手于絲綸矣科臣魏大中到任已奉明旨鴻臚報單忽傳詰責及科臣回話臺省交論又再褻王言幾成觧訓無論玩弄言官于股掌之上而煌煌天語提起放倒信手任心令天下後
【圖】
世視皇上為何如主大罪十九也最可異者東廠原以察奸細緝非常非擾平民也自忠賢受事鷄犬不寧而且直以快恩仇行傾險野子傳星應等為之招搖引納陳居敬為之鼓舌搖唇傳継敖為之投擊打網□□□□則駕帖立下如近日之拿中書汪文言不從閣票不令閣知不理閣救而應星造謀造密猶日夜未已勢不至于興同文之獄刊黨錮之碑不已者當年西廠汪直之橫恐未足語此大罪二十也猶可駭者東夷未靖內外戒嚴東廠訪緝何事前韓宗功潛入長安打點實往來忠賢司房之家事露始令
【圖】
速去假令天不悔禍宗功奸細事成一旦遽逼城下忠賢固為奴酋首功之主人矣其發銀七萬兩更別肅寧新城誠可作郿塢深藏不知九門內外生灵安頓何地大罪二十一也更可恨者王者守在四夷祖制不蓄內兵即四衛之設備而不操原有深意忠賢謀同奸相沈㴶創立內操不但使親戚朋黨交互盤踞其中且安知其無大盜剌客東酋西夷之人寄名內相家用倘或伺隙謀亂發于肘腋智者不及謀勇者不及拒識者每為寒心忠賢復傾財厚與之交結劉瑾招納亡命曹吉祥弟侄傾結達官忠賢盖已兼
【圖】
之不知意欲何為大罪二十二也近日忠賢進香涿州鐵騎之簇擁如雲蟒玉之追隨耀日驚蹕傳呼清塵墊道人人以為駕幸涿州其㱕也以輿夫為遲故駕四馬羽䡴青盖夫護雙遮則已儷然乘輿矣其間入幕密謀叩馬献策者實煩有徒忠賢此時自視為何如人想只恨在一人下耳再不知更作何轉念恐泰山之神必陰殛之矣大罪二十三也竊思寵極則驕恩多成怨聞今春走馬御前皇上曾欲射殺其馬已貸忠賢不死聖恩已厚忠賢不自伏罪請死且聞進有傲色退有怨言朝夕隄防介介不釋心腹之人
【圖】
時時打點皇上果真有此事從來亂臣賊子只爭一念放肆遂至收拾不住柰何尚可飬虎咒於肘腋間乎此又寸脔忠賢不足盡其辜者大罪二十四也凡此逆端皆淂之抵報招案與長安之共傳共見非出于凡影意度者忠賢負此二十四大罪惧內庭之發其奸殺者殺換者換左右皆畏而不敢言惧外庭之發其奸遂者逐錮者錮外庭又皆觀望而不敢言更有一種無骨苟圖富貴之徒且或收附枝葉或依托門墻或密結居停或投充門客逄其所喜挑其所怒無所不至內有授而外發之外有呼而內應之面背
【圖】
忽移禍福之見間或內庭奸狀敗露又有奉聖客氏為之彌縫其罪戾而遮餙其回衺故掖庭之內知有忠賢不知有皇上都城之內知有忠賢不知有皇上即大小臣土積重之所移積贄之所趋亦不覺其不知有皇上而只知有忠賢每見中外有緊急當做之事當起用之人必曰要與內邊說說或人不淂用事不淂行亦只說內邊不肯宮中府中大事小事無一不是忠賢專擅即奉奏之上反覺皇上為名忠賢為實且如前日已往涿州矣一切事情必星夜馳請其意旨票擬必忠賢既到始敢批發嗟夫天顏咫尺之
【圖】
間勿漫不請裁决而馳候忠賢意旨于百里之外事勢至此皇上之威靈尚尊于忠賢耶否耶世界至此尚為有天日耶無天日耶奉聖旨朕自嗣位以來日夜兢兢謹守我祖宗成憲惟恐失墜凡事申明舊典未敢過行各衙門玩愒成風紀綱法度十未淂行一二這本卻將從前奉旨一切政事朕所親裁盡從旁落至于中宮貴妃并裕妃事情宮壼嚴密况無指寔外庭何以透知內言毒中宮忌貴妃皇子等語憑臆猜忖是欲屏逐左右使朕孤立于上豈是忠愛楊漣被論回籍超擢今官自當盡聀酬恩何乃尋端沽直
【圖】
本欲逐欵窮究念時方多事朝端不宜分擾姑不問以後大小各官務要恪守聀業不淂隨聲附和有抗違不遵的國法憲典具存决不姑息該部知道
史／編年／明實錄／附錄／明熹宗七年都察院實錄／卷八　天啟四年五月至十二月／十二月／8日(P.976)
十二月初八日
廵按江西御史田珍疏為宗祿勢難再加限法断在必行內云查淂萬曆二十九年三藩祿銀止二十二萬六千二百有奇至四十七年則增至二十萬六千七百六十餘兩二分而加其一以為民困然猶四十九年積漸所至也尋至于今不過五年而一歲所出已需至二十一萬之多乃一歲所入又不過十八萬九千八百有奇出浮于入額外之数從何措給此地方一大隱憂也而限祿之議亦非自今日始也查萬曆四十七年二月二十日皇祖之旨命下直截各乃宗不限於彼時而牽制不已年復一年致有今日無
【圖】
厭之欲固得遂矣獨不畏煌煌尺語炳如日星耶臣以為此一宗祿也愈增則愈欠愈欠則愈遲在該司徒為伸屋之嘆而各宗不兌称貸之苦非徒無益而反害之祗自貽之戚耳當此三空四盡之秋何如姑以見在十八萬九千八百之数為凖通融查筭按季給發而所欠之数候東事平定遼餉罷徵即以鼓鑄等項之銀照数全給亦未為晚如是則時時淂應手銖銖皆實惠而减之與增所獲孰多誠今日第一便計也若曰舉以限之矣又柰何减之斯亦誰能強其所不原者則應限之祿當為查定而所欠之数又宜
【圖】
為區處矣奉聖旨
史／編年／明實錄／附錄／明熹宗七年都察院實錄／卷九　天啟五年正月至七月／正月／5日(P.1001)
大明熹宗達天闡道敦孝篤友章文襄武靖穆莊勤悊皇帝寔錄
纂脩官浙江道監察御史李長春
編輯磨對廩膳生方　至
天啟五年正月初五日
原任河南道御史今聽勘崔呈秀疏為特恩自天惶悚無地臣奉𠇮差往淮揚事竣回道堂官高攀龍以偶聞道路之言紏臣貪污臣亦具奏剖辨徼有明旨從公勘奏茲于本月臣忽接邸報見礼科給事中李恒茂為畿輔重地內一欵及臣謂透支為接管通病
【圖】
不宜論罪至此奉聖旨御史崔呈秀事情顯是誣衊不必行勘著回道管事欽此臣見之不覺駭然驚悚然惧展轉不寧以為皇上天地雨露之溉布臣何敢自外于生成日月之照臨何敢自甘于汶闇苐誣臣者加以不白之罪案在透支二字臣堂官疏紏惑于道路之傳聞亦在透支二字自透支二字不明幾乎以私贖當公帑以存留未追者當費盡無餘謂臣透支矣則前乎臣者有廵按吳之皞在其公費豈亦透支乎後乎臣者有廵按劉大受在其公費又于何透支乎誠如科臣所言此必從公一勘而臣之心跡始
【圖】
明今煌煌明旨一則曰事情顯是誣衊一則曰不必行勘著回道管事臣反覆思之如不回道是孤我皇上之特恩如不勘而回道則臣心事不明伏乞皇上收回新𠇮仍行淮安撫按著以從公勘寔具奏庶臣心跡淂剖奉聖旨
史／編年／明實錄／附錄／明熹宗七年都察院實錄／卷十一　天啟六年正月至六月／二月／16日(P.1302)
刑部等衙門尚書等官徐兆魁等會審淂惠世揚生來惡貌
【圖】
慣使奸謀舌底波濤狡詐尤浮帶猾胸中荊棘悔心未動囹圄奉黨命為主盟呈身有籍投中捐為幕客頤指忘羞青衣小帽而潛通播長安之口禁內直房之擅入具供商議之期謂稱制臨朝而圖上公本載於犯事之書聞亦蒙顧命而毫不動心寧仗人臣之義移宮何不明日深嫉閣臣之公言驅逐限在一時且滋潑口而唇詈貴姬幾投繯上帝女將入井中是可忍也簪珥皆為賍具隨後盡作偷兒于女安乎落落噦鸞虐焰再遭於半夜蕭蕭一號母子泣盡於傷心當是時也天日亦為慘變風雷顯示異懲而世揚
【圖】
偕楊漣等誇元功于定策司寇據實而抗爭御史倡言以折辨而世揚唆周朝瑞等加誣謗於直臣夫實可以逼康妃而何有于天下之端人正士夫實敢於無先帝而何問乎皇上之社稷封疆宜乎其黨邪也則鼓足貪汙之江秉謙鬼形頗僻之劉宗周巧言欺天之王之寀大膽棄師之熊廷弼皆所為如親如暱而屡薦屡救必欲躋之顯位予之生全者也宜乎其害正也則挺身主察之史継偕憨吻忤予之劉國縉熟腸執法之沈㴶甘心憂國之徐大化皆視為如仇如敵而屡刺屢攻必欲奪其見在錮其將來者也三
【圖】
案公虗之名流無不含沙而肆螫一群偏私之橫勢頓沸地而薰天盖令楊左袁魏之凶心每藏頭於不露且兼汪顧周熊之毒手恒借刀以殺人驚舉惟惠左之言匿穢形而暫避俟羽翼既養成之後薄憲職而不為及今而此諉彼推祗呈番覆之態直到乎水盡山窮稍知前事之非曰差曰愚猶諱故而為誤該死願死仍以假而非真試誦明旨之煌煌不勝天威之赫赫一則曰惠世揚同惡相濟不淂獨寬再則曰結交王安倡起移宮同惡相濟三則曰借汪文言交結王安擅入內直房聽其指使威逼康妃目無先帝
【圖】
且黨邪害正罪狀非一而世揚尚可末减乎按汪文言之所招質鎮撫司之供吐研審既確重擬當遵即以楊漣左光斗等之罪罪之其移宮前所稱未載之律而一辟已足止不盡之辜矣奉聖旨先帝賓天之日惠世揚與楊漣左光斗同惡克濟造語垂簾希功定策至康妃母子蹌踉失所先經黃克纘賈継春論罪狀甚明又查串通汪文言入王安內直房褻衣密謀則離間親親大惡備矣大辟允當即依擬行
史／編年／明實錄／附錄／明熹宗七年都察院實錄／卷十一　天啟六年正月至六月／二月／30日(P.1316)
應天廵撫毛一鷺疏為聖治幸已一新邪黨尚多隱伏內稱會同廵按直隸監察御史徐吉參看淂周宗建持躬少簡舉身多乖引類呼朋樹私交為宵壬之幟營巢標壘搆講院為門戶之招此物議所繇于
【圖】
抑官箴所不載向者煌煌天語固己洞晰其肺肝今茲凜凜伏辜亦自難藏其首尾惟是作令原任浙中湏憑関覆賍私向無的数殊費推求迨今勘駁数番始覺根株盡剖而宗建有終難自觧者即其分符兩邑浮名濫窃於當世不思浪擲千金穢迹難掩於世後如濫給皂快也狐鼠之消耗盡是民膏如交際鄉紳也玉帛之錯陳誰非公帑而乃委泥沙於谿壑任銷放以文移費二年至以千計課以節省之道豈是循良繩以澹泊之操自非良吏不職甚矣宜追其厯年之俸薪賍罪昭然何辭於擅科之城旦至其在京
【圖】
房屋並應照價追沒既經覆覈相應具題奉聖旨周宗建賍私狼藉如何止追一千餘兩還著提家属嚴追其罪名俟扭觧來京究問另議該部知道
史／編年／明實錄／附錄／明熹宗七年都察院實錄／卷十三　天啟七年正月至八月／五月／7日(P.1564)
初七日
廵視中城貴州道御史黃憲卿等疏為元勳萬古為烈居民五城同心內稱五城地方居民鄭應奎等呈為京府請立元功生祠到臣該臣照得廠臣赤心中天日月熱腸持地乾坤一体以調宮㘦萬全而策帷幄成兩朝大慈大孝贊九重允武允文盖自巍巍三
【圖】
殿肇新以不日以及煌煌諸藩迎建于當年其間何用而非捐筹何愛而非節愛然且渙群拔茅伸士氣也戢奸鋤暴肅禁防也汰省車徒蘇驛困也革蠲稅墊軫啇疲也甚則有苞苴絕而仕路清鼓鋳勤而貨源利恤伍堅器密机可以剪小奢擇賢鎮邊神邊可以殲老憨此其功㳽天壤若士若農若工若啇一時書属謳吟之眾是以思切夷夏自西自東自南自北五城敢後率土之民頃奉欽允建祠卜造宣武門外所有五城居民願于此中効一土一木之力以抒萬民一分之情奉聖旨廠臣赤心揭日隻手擎天種種懿羙朕
【圖】
已鑒悉五城居民願附順天建祠一体崇報著如議行
史／編年／明實錄／附錄／史語所藏鈔本崇禎長編／卷七　崇禎元年三月／28日(P.384)
乙丑皇后千秋節免命婦朝賀
兵部尚書閆鳴泰疏言自有東事以來撫西一節良為今日第一著而亟用撫西之人猶為今日第一義其人為誰則舊薊遼搃督王象乾是也臣與象乾前後共事幾二十載其撫欵作用目擊最真天啟二年廣寧陷後象乾以中樞自請行邊至関則重門畫扃誰敢有踰墻限而窺左足者象乾乃率撫彛諸將王牧民朱梅張定黃應節等出関至八里舖呼插之中軍貴英恰等面賞慰之責以大義動以良心恰等踴躍從命以及抽扣兒哈喇慎諸部靡不奉令惟謹皆願鑽刀說誓欲為同讐者彼時雖未能收功而
【圖】
西部合成一家臣因得同袁崇煥從舊經臣王在晉舊輔臣孫承宗後出関料理由前屯而寧遠而覺華以首山為限收復二百餘里舊疆固兩臣恢展之功實象乾草創之力也自象乾以聞憂回籍遂以撫賞諸務分委薊遼撫臣今撫賞之費不减于前而撫賞之効頓異于昔臣從象乾撫時見諸部伏地叩首抱膝盤旋其親愛戀慕之狀真不啻赤子之依慈母然今象乾壽雖逾八臣嘗使人覘之善飯善馳矍鑠如故或天祚社稷留茲元老以收此未完之局搃督事繁或恐不勝其任如以象乾獨司撫事必能勝任而愉快矣唯亟敕廷臣酌議施行從之
新授南京兵武選司主事別如綸奏言聖人御宇霾霧全消乃是非未定之関急宜啇確者則三朝要典是也夫要典中所指為奸邪而斥逐誅竄者孰非今日之済済在位與諄諄啟事之人孰非皇上許□卹許謚許為理斈節義之人可仍執要典為信史使有參差之是非乎如言挺擊之近宮似懷逆志言進紅丸之不慎不應賞奸言移宮之當速慮有他虞語氣未必無少激而史臣必反詈為奸邪其于參駁者除本係賢者外亦有本來不肖之人如劉志選等同聲狂吠乃字字奉為蓍蔡直使效忠君父者竟抱不白之冤曲全慈孝者亦為不肖同聲所累而留不决之
【圖】
疑于萬世乎許顯純當日奉魏璫意指橫鞫楊左諸人非法煆煉絕非簡孚之語俱載在要典尚可以其爰書傳為確論不亦削裁乎劉志選梁夢環邪媚惡璫動搖中宮神人共憤志選以楊漣左光斗魏大中輩為元惡大憝尚可存其疏為正議乎崔呈秀籍家戮尸曉然發其奸矣而要典結尾一篇則崔疏也此疏尚可存之而與煌煌天語相背乎皇上若不以臣言為非下之九卿科道宣付史舘愽採群議令各註要典內之議論孰是孰非集此眾論以攬天下之公議議論自一是非自定起廢卹謚諸大典歸于一是而己决未决之大獄引于正律矣旨以其生事妄言
【圖】
不聽
太子太保刑部尚書王在晉言自兇璫煽虐屠人于市肝脑塗地流血成渠衣冠之禍極矣臣為法官体皇上好生之德不敢為繁苛以傷元元之命夫律設大法如其法而止獄貴得情如其情而止年來枉死詔獄者宜加贈卹以慰幽魂其有忠谠掛奸原疏具在者仍加錄廕追賍未完者悉行停止宗族親党波累者亟行寬釋家口不能存活者沒官貲產量為存恤遣戍他方者撫按查明請釋人亡子幼者復其家庶東海之冤尚啣恩于白骨而梧丘之鬼不飲恨于黃泉矣俱如議行
山西巡撫耿如杞陛辭言三事一清奸宜平凡依附逆璫者其為奸党不問可知顧其間亦有區別謀逆者服上刑殺人者次之騙官者又次之建祠頌德諸人名為避禍實是貪官而從逆之誅似宜少恕况誅之不可勝誅乎一起廢宜平削奪諸臣情節不一起廢之法謂宜以中直不倚者為最次莫如顯受逆璫摧拆者范景文謝陞二臣皆為文選郎始不附門戶終不附逆璫一十日而去一二十日而去景文逆璫怵之以嚴旨餌之以上卿竟拂衣不顧二臣尚未終喪並庸之以示風勵一議獄宜平刑部冤獄十之七廠衞冤獄十之十薛貞語呈秀曰我終不忍負尚公
【圖】
萬國相屡呈稿而不用可謂有人心乎臣不敢言其入者請言其出者胡士容李柱明方震孺惠世楊皆宜酙酌情法以沛皇仁者也旨是之范景文謝陞并令酌用餘下所司
大學士李國𣚴疏言首揆非躐進之官微臣有當斥之實再疏請罷旨曰卿忠誠洞達允愜元揆度品既宜論咨亦當機衡重務朕今悉以委卿己有旨慰留何淂復申前請吏部左侍郎許宗孔罷
陞□□道御史李思啟為太僕寺卿管東路少卿事原任山西右參政王継謨為貴州右參政原任參議夏啟昌為
【圖】
廣東參政原任參政侯恂為陝西參政
臨洮軍以缺餉鼓譟陝西巡撫胡廷宴以聞旨令將倡亂胡登海等依律究罪白兆慶唆軍挑釁下甘肅巡按問
史／編年／明實錄／附錄／史語所藏鈔本崇禎長編／卷九　崇禎元年五月／17日(P.501)
丁丑陞吏部考功司主事邵捷春為文選司員外起補原任御史方大任為河南道御史補授考選御史劉調𦎟田
【圖】
時震為湖廣山西道御史
徽州府歙縣乞恩就教舉人方國弼疏陳孀母章氏苦節下所司旌之
戶科給事中瞿式耜 言大學士來宗道居宗伯時為罪樞崔呈秀父母疏請越格祭葬奏內在天之靈久已喧傳海內夫大臣有一奏疏不能簡點而反能平章軍國者乎臣又讀邸報見河南按臣鮑奇謨辯祠一疏忽邀守正不阿之旨殊駭聽聞及臺臣甯光先參駁皇上查票擬何人宗道乃自認出其手而止以識見不明衡量不確自掩其非夫閣臣身掌絲綸惟辟威福所從出也而乃至票擬失倫
【圖】
使煌煌天語不見信於天下罪將焉諉而尚可使之一日居揆席乎至于楊景辰在翰林在禮部三疏媚璫鑿鑿有據又見景辰有直陳要典一疏夫要典之副摠裁景辰與焉乃蒙面轉身又欲自附于議燬之公議以為藏身著腳之地小人屡易其頭面君子直見其肺肝矣可使之一日居揆席乎不報
史／編年／明實錄／附錄／史語所藏鈔本崇禎長編／卷十二　崇禎元年八月／22日(P.691)
庚戌贈周以謙太僕寺卿
先是山東原任守備楚邦禎奏稱國初設有衞所官軍即設處銀兩為俸鈔月粮名曰民屯如萊州衞額設指揮千
【圖】
百戶一百一十四員軍丁五千六百零四名俸鈔粮餉俱取給于民屯其後官軍故絕僅存十分之三而原設銀兩依然在也以衞計故絕名粮每歲可得一萬七千数而推之各省直何止数十百萬因下撫按核議至是順天巡撫王應豸復言臣萊人也知萊事最稔據邦禎所奏萊州一衞誠有如疏中所云者業已奉旨咨行山東查覈矣但本官春秋八十有五觧任杜門絕想登進且無俗弁脂違逄世之態臣雅重之况其破產間関赴闕條奏無非忠君愛國之一念衰殘武弁尚能如是何况文臣苟當此三空四盡之時不極力搜剔以濟時艱則人臣體國急公之義謂
【圖】
何苐非儌皇上之明旨申嚴則武弁之言輕而諸司之奉行亦不力將復置之高閣矣旨限三月回奏
山東縂兵楊國棟陳毛文龍十大罪專閫海外八年糜費錢粮無算今日言恢復明日言搗巢試問所恢者何地所搗者誰巢鳳凰城湯跕等處若有一人守堠不致鉄山陷失之慘罪一設文龍于海外原為牽制不敢西向也数次過河屡犯寧錦全不知覺牽制安在罪二東偏接境朝鮮輔車相依乃日以採參掘金大肆擾害鮮寔不堪致生擕貳罪三鉄山既失鮮半入敵傷殘属國失律殞師罪四難民來歸冐充兵数或任填溝壑或仍罹鋒鏑掩敗為功罪五
【圖】
皮島孤懸海中非用武之地去歲與內臣合謀請餉百萬竭民膏血以填苦海罪六零星收降捏報献俘假造謾書欺誑朝廷罪七私通粟帛易敵參貂藉是苞苴為安身之窟罪八通啇接濟事出權宜坑啇貨至百餘萬怨聲載道死亡相継罪九島中遼民縂湊應点不滿三萬欲冐皇賞冊開十五萬從前侵剋錢粮不計其数罪十至如奉旨移鎮竟若罔聞奉旨回話絕無應荅煌煌天語視如弁髦此等滔天之罪尚可容于堯舜之世哉更有異者文龍近以漂風為名突至登州夏家疃上岸續到多舡見在登萊沿海窺探不知意欲何為大將擅離信地律有明條雖地方
【圖】
嚴為之備然村野之民一時鳥驚獸駭莫知所向矣不報
宣府巡撫李飬冲言宣鎮缺餉自四月迄今凡五閱月洶洶不靜權宜將前觧到馬價六萬金又二萬二千二百九十金暫借為兩月之餉以杜其邪萌乞敕下戶部速觧以逭目前脫巾之變如議行
舊制南京倉粮撥附近南地浙江湖廣江西應天等郡充之共一百四萬二百餘石皆以民運遂致拖欠数多至是從御史吳煥議令府佐部運不及千石者縣佐運定限十一月收粮正月運觧三月兌收部運官踰限者照會典例
【圖】
治著為令
削原任工部尚書薛鳳翔戶部郎中張化愚籍
史／編年／明實錄／附錄／史語所藏鈔本崇禎長編／卷十四　崇禎元年十月／23日(P.806)
庚戌戶科給事中張承詔言各邊兵餉搃計出入講求長策蜀撫尹同皋嚴杜侵冐兩年節省銀七十餘萬兩使人人如此何憂缺餉外觧不至請擇候選吏員賫檄征催有
【圖】
效准與即選俱從之
兵科給事中馬思理疏劾劉志選指斥宮闈以希璫旨訿及丹山之穴藍田之種今已削奪逮繫不意其悍然投揭長安以中州鳳儀玉璽正懿安皇后鍾靈奮跡之祥欲借以文其罪餙謗訕為歌頌掩離間為忠告竊謂此蔑倫犯上之尤不蚤正法其何以惕天下懷二心之臣報聞
吏科給事中劉垂寶劾應天廵撫李待問當蘇民憤恨顧秉謙投揭五百餘紙不能執法以洩小民之憤至積怨深怒之民借以一逞于國体不免小傷順天廵撫王應豸以壬戌進士歷俸二年半附璫遂膺節龯乞加勘核不問
山西道御史黃宗昌先疏劾延撫岳駿聲部覆以素有才名原無穢跡至是再疏紏之言紅廟分賍舉朝共知鄭國泰萬兩入于其家尚有穢于此者乎又在天之靈一語孫際可尚表多士而握文衡何也旨免際可職而令看議岳駿聲宗昌又薦李騰芳文震孟陳仁錫王象春文翔鳳五人皆學貫天人讀盡群書即古左史倚相子產之流宜備侍從之選旨以騰芳震孟已自起用象春等下所司酌議命修葺泗州祖陵從河道總督李若星奏也
御史梁子璠請汰冗官在外佐貳倉廵雜職及中軍坐營旗鼓等官五軍營濫陞諸員旨行撫按諸臣及兵部查議
【圖】
題請裁革
刑科給事中張國維言五事英察宜歛將順宜戒召對宜洽刑罰宜衷膏澤宜下聪明天縱之主又乘以求治太銳則事有兢絿情有隱顯胡由周知皇上以綜核之甚而拙者跼蹐以避咎巧者委蛇以取容誰有展布四体以營職者今日之治象極精明而腹心手足之誼亦微薄矣則智臨與寬裕願皇上之兼濟也臣之侃侃有所譏切者忠也阿諛承旨者佞也惟明主可與知此祖宗朝相臣有封還詔旨者有揭帖十数上而爭一事者有諫官交明其不可必邀主聽而後已者今閣臣一奉誥責則俛首不遑一承
【圖】
改票則順旨恐後聖政固幸無闕循此以往萬一處置未宜亦將端揆不敢執在廷不敢諍乎况自崔魏摧殘後媚眉柔姿卒未易革急湏一番摩厲嗣後每决一策行一政必以舉朝不言為惧以日聞其過為喜則不自聖而益聖矣願皇上之虗受也召對原以通下情而弘献替也古未聞以召對而獲罪者今則唯誦天語煌煌諸臣且有不能置對矣至如臣同官熊奮渭多言受譴亦復何辭苐以刀俎之餘生值懸鞀之嘉會還朝者十日依光者一朝量改薄罰以示求言之時勿罪言也誰不感奮乎士氣易折而難伸人才難得而易盡願皇上之重念也職方以一字而
【圖】
獲戾重邊事也而重邊事益當惜其清臺臣以發奸而受譴飭法官也而飭法官還當壯其氣懲之固服皇上之英武寬之又服皇上之含弘一轉圜而不兩收其美乎聖主救民飢溺當如抱破甕沃焦釜浙之水灾撫臣所報井廬與人民俱空皇上敕下戶部勘實蠲恤夫勘報而後恤則此時之追呼己及于餓莩矣且恐勘覆之後廟堂還因司農仰屋而秦越此一方也况戶丁已絕征無可征何如即下尺一之詔敕撫臣將沿海被災地方勘寔即行酌量蠲賑具冊報聞庶遐方海濱皆知痛逾切肌恩不停晷願皇上之速霈也凡此数條皆伏隱幾于已然而天已示象于
【圖】
從類澤不下究則位下者不安上太操切則陽剛之氣不以時歛正氣約結則僣賜蒙風之咎互徵保治之規當防其漸昌言之日湏道其危故不識忌諱以祈仰酬祗修之至意旨曰國事當玩弛之後諸臣多積習苟安使朕焦勞綜核豈是不寬召對時諸臣據理據事侃侃效忠朕自能虛受若謟諛承旨的亦自能鑒察朕何處焉熊奮渭等處分屡旨已悉浙省水災該撫臣勘寔即設法賑救其蠲兌奏請行
史／編年／明實錄／附錄／史語所藏鈔本崇禎長編／卷二十一　崇禎二年閏四月／5日(P.1289)
庚申雲南道御史王應斗疏言臣聞之陰陽和而後雨澤降人事恊而後陰陽和未有乖戾釀自臣工中於世
【圖】
道而可以回天地恊陰陽也就今日之愆和者言之夫人臣比肩事主誼無畛域自枚卜一事首倡朋黨之言遂肇元黃之戰展轉攻擊邪正混淆使清虛世界橫起籓籬即空洞聖心微開疑貳此不和之象見於廟堂者也疆場任事全在同心撻伐羈縻何妨共濟乃王象乾張宗衡意見殊城府未化今日督臣求去明日撫臣告歸明旨慰留愈溫宗衡稱疾愈固此不和之象見於邊庭者也易之師言軍旅也而歸之畜豫言和樂也而利於行師可見用師之道惟和而克今鼓譟披猖莫能控制變生飢卒禍及良民此不和之象見於三軍者也自羽檄紛飛中原凋耗搜求徵
【圖】
筭剜肉剝膚東南之水患頻仍西北之流移載道愁慘怨嗟之聲徹於霄壤此不和之象見於百姓者也國家用兵十數年其淪亡鋒鏑者不知何限語曰大軍之後必有凶年殺戮所致也今長城戰骨夜飛冷火之妖無定遊䰟時遶春閨之夢此不和之象鬱於沙場者也刑獄關天下之命求其生而不得然後殺之皇上好生之意至詳至慎然贓罰之慘甚於刑戮廹比之酷動至傷生此不和之象積於刑罰者也古者遇灾修省不外宥過納言我皇上平臺召對天語藹然有曰降罰一二員官原非得已大哉容直之仁與轉圜之智將有觸而動矣至章奏留中以為默示
【圖】
優容不若明加切責此又和氣之在言路者惟皇上立疏之也章下所司
吏科都給事中陳良訓條上銓政三事一調部宜禁一咨題宜省一察處官不宜捷補帝是其言章下所司
禮部尚書溫體仁疏言臣之疏參錢謙益也實見其人奸險貪橫植黨行私一旦得志必為天下國家之禍故不避嫌怨逆遏兇鋒但臣適當不與會推之後皇上又因謙益以遲枚卜諸臣遂借為攻臣罪案必臣飄然一去而後心迹始白臣心既白而後更得暢所欲言此臣身之不宜靦留者雖十懇而未已也又臣參謙益之疏因往年跧伏苫
【圖】
土罕見邸報但聞錢千秋之脫逃而不知後來之提結及具疏時惟恐未發先泄無處質問遂致詿悞此臣罪之不敢逭者至謙益科塲關節千真萬真乃千秋昔日之招雖曲為謙益解脫猶成於司官之手今日之招名為三法司會審實成於謙益之手世豈有奉旨聽勘之人反操多官會審之權者乎目中真不知有皇上矣然招詞縱極欺飾而真情愈不可掩臣請得而折之科臣顧其仁參疏實發奸之由謙益情窮勢廹不得不參千秋以巧卸此何異掩耳盜鈴之計今盡浸其實反云主考手膩胆怯必不敢參其欺一也主考通關節必無士子親授之理今居間之金
【圖】
保元徐時敏俱已物故孰提而質之且千秋既招三百金矣可以三百獨不可以二千金乎而云三百金之外必非義讓不取其欺二也金保元徐時敏一日而在則謙益一日不安故皆先斃之獄以滅口含冤之鬼何嘗願以身代而二犯能代人支吾不能代人死其欺三也千秋進京即出入謙益之幕思圖辨復今雖被臣參破若千秋一語涉謙益必立為保元時敏之續矣愚者弗為而反云師生仇讐必不代謙益受毒其欺四也
前此三面質對尚多隱情今止憑千秋一人之口又先授詞於謙益寧足取信而反云前之審案雖確不若今日刑鞫尤詳其欺五也千秋所
【圖】
犯當在赦遇不原之條今復潛住京師意欲何為而反云似難再擬以潛住改衞之例豈非與謙益同心合口假此示酬乎且寬千秋正所以寬謙益其欺六也種種欺飾欲葢彌彰謙益亦知公論難掩故會審已久稽留部疏直通線索於陪都使南科臣錢允鯨等借參臣疏內代謙益千秋申辨而後刑部具題恰與相會此等呼吸之靈真出鬼入神而識者因洞見其肺肝矣臣若不一為點破則會勘之時必藉口多官不但任吞舟之漏網直將吹死灰於復燃赫赫明旨煌煌國憲盡為諸臣狥情挕黨之具而謙益兇鋒辣手更不知作何伎倆天下事不為寒心哉此臣悃
【圖】
之不能終默者雖百折而靡悔也乞皇上先將臣禠免更嚴敕九卿科道將謙益從公會勘庶神奸之罪狀大昭朋比之陰謀可破即措天下於大上理不難矣帝慰留之
兵部尚書王洽疏言清屯足餉章滿公車但祖宗設屯之制養兵百萬不費朝廷一錢原為後日有事之防兵行粮隨不費招募不假加派今屯址具在侵隱難窮地利可搜人工無措如遼左永平天津登萊沿海拋荒地土不下數百萬頃民入之租亦可百萬而今何如也近如寶坻東安豊潤玉田之間舊稱肥饒元末虞集曾議屯田以足元京之食其遺址可查也神宗初年總督張隹胤廵撫張國彥
【圖】
等開墾已經就緒而豪右占田者忽巧計以中阻今不可舉而行乎他如萬曆末年道臣盛世承將河中之地設法開墾已墾水旱地二千四百六十八頃零歲徵粮五千一百一十六石零成法相沿至今沃野又如天津廵撫汪應蛟開墾屯田俱有成績今已墾者聽其荒蕪未墾者曾未議及則天施地生之利棄之不問而日講生財之術為飬軍之資不大失策乎此又可佐司農之末議者乞皇上於兵廵分守等官簡廉能心計之臣務遵祖制七分操練三分耕種設法料理以自有之食飬自有之兵庶於屯政有濟矣從之
史／編年／明實錄／附錄／史語所藏鈔本崇禎長編／卷三十一　崇禎三年二月／26日(P.1790)
丙子行人司行人韓一元等上言伏讀大明會典一應差遣先儘行人行人不敷然後訪取別署煌煌祖制誰敢違之不謂因循既久弊竇旁開行人遂為贅員臣等顧名思職無可自效不知三年報績之日何所據為考課之資况軍興多事人人當思報稱與其虗各官當盡之職業何如還行人應効之馳驅是又官方法守所宜亟為辨定者也
【圖】
帝是之
禮部以通州富河生員楊可立持招降榜作間城內生員陸啟崑徐惟升應之馬蘭燕河生員王允正劉光翠身先倡亂灤州生員李紹先石惟奇執令旗宣示四出招降請以重倫彛遏梟聚勤歲考嚴觧卷限入學核大收端身教慎推遷八款申飭學政帝以士風學政世道攸關禮曹職在提衡豈容因循故事空託條陳奏內諸款務嚴飭必遵自後省直提學差回湏慎加考核稱職無過方咨吏部陞遷如考核不公言路即行參治
兩廣總督王尊德疏報閩賊李魁奇陽言就撫而聚兵造
【圖】
船肆毒無已由閩及粵其禍蔓延福建撫彛守備鄭芝龍親督標兵并新撫船隻在中左港合攻魁奇就擒其黨斬溺無算海氛肅清
史／編年／明實錄／附錄／史語所藏鈔本崇禎長編／卷三十六　崇禎三年七月／2日(P.2150)
己卯陞資深詞臣徐光啟為禮部尚書兼翰林院學士王應熊為禮部右侍郎兼翰林院侍講學士林釬為詹事府詹事兼翰林院侍讀學士協理詹事府事其日講官詹事府少詹兼翰林院侍讀學士何吾騶講讀已周一年仍以原官量加三品服俸正字官禮部儀制司郎中加從三品俸四品服于継鱒禮部儀制司員外朱國詔供事勤勞継
【圖】
鱒以原官加正三品俸仍四品服朱國詔加礼部儀制司郎中其鴻臚寺起案官諸希夔何文舉聽吏部覈敘
帝以觧經傳保釐畿南率先入衞勤勞可嘉陞兵部左侍郎仍加從二品服俸照舊廵撫
以湖廣按察使惲厥初為陝西右布政使西副使焦源溥為本省右參政兵部郎中周夢尹為廣西副使
順天府府尹劉宗周以宗社再安進祈天永命之說曰臣聞皇天無親惟德是輔皇上無德惟好生是德故聖主之代天而理天下也首法天心務以元氣長飬成就天下而一毫朘削之私不得而設焉法天之大者莫過于重民命
【圖】
則刑罰宜省宜平而皇上自即位以來勵精振刷不免以重典繩臣下逆黨有誅封疆失事有誅已足為天下創矣猶未也又因而及一切詿誤者方且重者以杖死輕者以謫去又其輕者以降級戴罪紛紛狼藉朝宁中半染赭衣而最傷國體者無如詔獄一事即邇者易應昌之以回奏獲罪也風紀大臣亦處之以詔獄詬辱箠楚下同奴隸何以勵人臣之節且應昌之罪坐越獄一案過於平反意在昭朝廷矜疑之德非果有出於欺罔也以平反為欺罔則必以鍛鍊為忠直承而望之蒼鷹乳虎之輩且接踵於天下矣陛下留心民隱雖嘗置登聞之鼓下欽恤之詔惟恐
【圖】
天下有一夫之含冤而鍛鍊之門業已開於臣子又何有於匹夫匹婦之賤臣恐天下從此重足而立也一門之內大者可殺小者可論按籍而誅之即令果無冤民乎其如以律為教民無措手足何臣願陛下體上天好生之心首除詔獄自今臣子有罪一概下法司處分仍寬易應昌罪案開天下平反之路則祈天永命之一道也
法天之大者莫過於厚民生則賦斂宜緩宜輕陛下自即位以來軍興浩繁不免以重歛責小臣宿逋既誅見徵又急已足為天下病矣猶未也又儹及來年之預徵方且有司有逮司道有罰京堂有坐催節節追呼閭閻中安問雞犬而最為民
【圖】
厲無如貪官汙吏即邇者蘇琰之廵按貴州也一旦以輜重行李被訐于監司不意煌煌持斧將墨綬望風是責而身坐穢跡非得之贖鍰之透支則得之薦舉之報謝禦人國門抑又甚焉夫以廵方而黷貨又何問下吏之操守而致令釜魚甑塵之風遂空谷於天下矣陛下留心吏治亦嘗嚴火耗之禁慎科罰之條惟恐天下有一物之失所而誅求之令業已阱于國中又何有于爾俸爾祿之輩臣恐天下從此側目而視也兵興以來老弱轉于溝壑壯者散于四方竭澤而漁之即令苟済国事其如腹心已潰肢節難瘳何臣願陛下體上天好生之心首除新餉俟賦役全書
【圖】
既定以節省之物力抵之而有餘還不盡於民間仍查勘蘓琰賍証有無通行風憲官犯賍之律示天下以撫字之倡則祈天永命之又一道也雖然陛下天之宗子而輔臣則宗子之家相也自神廟以來士大夫朋黨相軋使忠良盡遭屠戮而殺機先發於內閣尤自熹廟以來士大夫賄賂公行使帑藏日淪于虛耗而穢德亦先聞於內閣陛下深懲既往期得天下第一流人物夢卜之求一時參大政者率本之特簡出于人情倫物之表諸臣遭際不可為不隆則報稱不可不力尤願閣臣體一人好生之心毋驅除異己構朝士以大獄結國家朋黨之禍弗寵利居功佐人
【圖】
主以富強釀天下土崩之勢則所以終奏此祈天永命之功者相臣實與有力焉
輔臣周延儒溫體仁見而惡之以時方禱雨而宗周稱疾為偃蹇內激帝怒擬旨詰之曰除新餉省物力朕所深願但軍興急需何法措應宗周必有便計可明白奏聞宗周遵旨上言今天下之所不足者非財也即国勢之強弱亦無與于軍需之足不足也臣即以遼事言之方其初發難也一縂兵失事何足損国威萬一直度外置之可耳顧急急於興問罪之師自此而失開鐵失瀋陽失遼陽廣寧及今寖入內地孰非當事者一念貪功喜事有以階之為禍哉袁崇煥之图恢復也哆口五年
【圖】
而思踐其說勢不得不借欵結局卒以此啟釁封疆此亦近事之明騐也由是言之經國無遠图而欲徼倖於難必之功未有不坐敗天下事者今而後清置恢復二字不道而專言固守之策則遼東一鎮原設之兵儘足以固圉遼東一鎮原設之餉儘足以飬兵新兵新餉安所用之乎而終不能保東人之不窺我虛實也莫若令沿邊州縣及三輔之地各選土兵就民壯快手名色而推廣之視州縣衝僻自三百名以至三千名量給口粮器械以時訓練一旦有警進可戰而退可守乘今死傷相吊之後人人飲血驟與以鼓舞之方而所在成有勇知方之眾今曰民不可為兵
【圖】
必俟召募必俟調遣而用之則前日昌黎克捷當不出白徒之手矣
至于口粮器械之資聽于本縣錢粮自行設處有事而為兵備餉之額無事而歸農懸餉之額秋冬而講武備兵之賞春夏而務農懸兵之賞審如是即不能盡廢新餉又何取於五百萬之多而况有賦役之節省足以相抵乎哉臣近於順天一府賦役清出冗員冗役冗費等項約至一萬六千餘金已足准續派襍項一万二千三百而有餘推之天下亦猶是也縂之清賦之法清其賦之隱于民者什一清之賦之耗於官者十九清役之法清其役之冐於舊者十一清其役之冐於新者十九如此而于節省
【圖】
之方已思過半矣若此外更言節省尤在進求之廟堂之上臣聞之天子不言有無諸侯不言豊約士大夫不言多寡故曰德者本也財者末也陛下第躬備明德於上而天下化之士大夫孰為競錐刀者人人行節省之政事事有節省之規又何患財用不足乎至所謂屯塩之策鼓鑄之宜頗關今日措餉急著則有司焉
臣以為今日聖明在上断當以收拾人心為第一義即國計邊防縂在所後自古未有民貧而君獨富者尤未有人心豫附中國人安而四裔不從之順服者此正醫家治本之說也乃者陛下軫念民瘼遇災思警真不啻痌瘝在抱其從事于根本之地固
【圖】
已無所不至而當事之臣不能仰承德意一時紛紛計慮多出桑孔之下終不免再尋覆轍以禍人国臣竊痛之帝謂目今邊氛甚急豈是閉関能謝所云寓兵于農詢属良法然昌黎既以民兵卻敵良固等處俱係畿邑宗周何無調禦以後陳奏湏切實可行無以迂詞沽譽
督治通鎮兵部左侍郎范景文以通灣一帶殘躪不堪疏請通商以恤民其要在罷間架牙儈諸稅課
錦衣衞管衞事右都督項俊卿因東江劉興治之亂條上六議一曰收拾東鎮以扶朝鮮二曰撫劉興治以安反側三曰鼓舞島民以恢四衞四曰宣諭朝鮮以資唇齒五曰
【圖】
酌運本色以節煩費六曰通商以濟額餉之窮
史／編年／明實錄／附錄／史語所藏鈔本崇禎長編／卷五十一　崇禎四年十月／2日(P.2944)
壬寅刑科給事中宋可久以帝特遣內臣監視大凌援師因一日四遣內員總理戶工監視宣府大同山西等處此安危利害所關上言高皇帝創業垂統常敕內臣毋得干預外事凡諸司毋得與內官監文移往來煌煌祖訓固昭然可考也文皇帝一遵舊制惟以外彛封賞甘肅密議偶一遣之而亦旋回京師其嚴內外之防與太祖無異至於內臣出而鎮守法沿甚久真久直至嘉靖八年詔盡革天
【圖】
下鎮守內臣百年大患一旦悉除則胡世寧張𤧚之請也迄今守之百年不變而內外謐如我皇上事事法祖今日之遣監視也非鎮守也其意當與成祖同葢亦有所酌之而然也
至於錢粮出入之額各有所司總理特添一記筭之簿籍乎抑經營而節省之也經營恐以多事節省或以掣肘可酌也粮餉之收放兵馬之操練邊墻之修築撫賞之出納各有其事各有所主監視特據一呈報之分數乎抑躬親而掌握之也躬親則耳目窮於無時掌握則督撫幾於失柄可酌也使當事為強項之人則意見易左而虞其不和當事為狥情之人則體貌或䁥而虞其朋比不亦
【圖】
可酌乎且吹索過則展布難恐將吏憂讒畏譏之心束其手足觀望多則推委易恐邊疆失時悞事之機判在呼吸不亦可酌乎况結交近侍明律炳若日星而內外共事既淆內外之防則結交之弊又誰得而詰之是更不可不酌者矣伏惟皇上再加裁酌收回成仍以各司職事專其責成惟信賞必罰以磨勵之則萬年有道之長自可馴致而內外臣子亦蒙庥賴于無窮矣帝謂酌遣內員自有處裁不必過為疑揣
戶科給事中馮元飈亦以帝特命內臣分往宣大山西監視上言祖宗所以籌邊之法至周至備獨不以外事責之
【圖】
內臣者豈以為不可任哉政謂任之而以天子內廷之近臣與外臣狎處勢必兩難使其介然自異則不無水火之灾兵家之所大忌也使其稍示調劑則恐開狎比之漸又聖明之所大戒也㐲惟皇上深念祖宗盡善盡羙遺意周詳慎重再計萬全天下幸甚封疆幸甚帝謂部邊諸臣每滋欺玩科道既不能循職紏劾今遣內臣監理朕自有主裁不必紛紛疑揣
兵部尚書熊明遇疏奏秦中諸寇向者明旨原許勦撫並行固謂勦其渠魁撫其脅從與夫渠魁乞降亦從撫脅從負固亦從勦也若使勦脅而撫渠已降復叛而亦撫陽降
【圖】
陰叛而亦撫則撫既滋玩勦必不威賊之蕩平無日矣今督臣楊鶴就逮則以討賊不效聖明特借此以策勵文武將吏耳至勦撫機宜原未嘗中制倘諸臣誤認楊鶴因撫被逮而諱言好生將令無辜被脅之人盡膏斧龯而諸賊聞之絕其生路必有困獸死鬪反側生變者是宜亟命新督臣洪承疇布告遠近使陷沒之城邑速復著名之賊首必誅其餘黨之能殺賊自効或赤身歸命者仍許以不死而神一魁劉金等果立奇功仍一體敘錄其善撫馭之將如吳弘器輩仍照例升擢則諸臣尚得以勦撫用其操縱而平賊可期意外之虞可弭也
禮部請以是日開經筵從之
補朱國棟為戶科給事中
六科都給事中宋鳴梧等以帝一日而遣四內臣合疏上言曰天啟七年八月我皇上登極盡撤鎮守內臣天下翕然誦之是皇上初政也中外截然內臣不與政事是高皇帝之家法也嘉靖八年詔革天下鎮守內臣十四年又詔革各倉提督內臣是肅皇帝之家法也我皇上遠法近守寤寐不忘乃一日而忽有萬不得已之舉臣等備員言官不敢默默處此者誠恐此令一下遠近傳聞愚民必且駭愕而妄揣且既有分設便有隨從人眾員多則豈能盡歸
【圖】
約束至於過往驛逓供億煩費增設衙宇所在紛然即我皇上太阿獨秉斷無委轡之慮政恐明見萬里而遐陬僻壤難悉秋毫之照臣等竊為皇上慮之也倘以諸臣不能謀國則罷其庸劣更擇賢才固無不可如謂欺岡不忠外廷盡然則造物生財豈有宮府之殊而古之股肱之心膂得人天下大治者抑又謂何耶夫刻印銷印古來羙談旋召旋己明主不諱倘以己遣為嫌則暫使往視隨即報罷照向時查築邊墻之規亦一便也伏乞皇上採擇社稷幸甚天下幸甚帝謂國計邊防弘玩日甚即欲整飭勞怨熟肩酌用內員自有裁處不必過為疑揣
湖廣道御史姜思睿上言皇上分命內臣監視宣大三邊夫非以近日邊事頹廢粮餉日匱而日糜兵馬日稽而日冐邊牆千里之闕壞在在可虞撫賞十餘年之溷淆悠悠莫覈故特遣內臣一往釐飭之乎然臣嘗讀隆古可大可久之良規備稽祖宗其難其慎之長慮即或間有舉行而亦旋舉旋罷推其意無非為萬世計深遠也今臣亦為皇上計深遠故敢以難慎之說進㐲乞俯鑒臣愚與在廷公卿再加詳酌速行報罷臣以為祖宗二百餘年尊賢飬士應食其報而諸臣必曲體皇上精勤飭毖之衷不患糧餉兵馬之不立清邊墻撫賞之不立振所謂以一時而周萬世
【圖】
者當不以彼易此也帝報聞
史／編年／明實錄／附錄／史語所藏鈔本崇禎長編／卷六十一　崇禎五年七月／13日(P.3490)
己酉廣西道試御史郭必昌上言晉撫宋統殷迩奉明旨切責恐醜跡敗露先為匿情掩耳之言有曰秦寇兩載於茲隨起隨滅隨即結局又曰督殺已近萬級而未即蕩平夫兩載不為不久矣局果已結否且非獨未結也而潰壞弥甚萬級不為不多矣而賊果已盡否且未獨未盡也而猖獗彌甚朝廷以疆事任撫臣將吏悉聽調度而統殷獨藉口孫顯祖以為卸罪之地不知斬將搴旗問之鎮臣居重馭輕問之撫臣功狗功人既為並科罪鎮罪撫豈容偏委煌煌天語所謂老師縱寇止以大帥蔽罪豈成軍政真統殷鐵案也而猶曰兵逃於開府再逃於永寧三逃於寧
【圖】
鄉各距臣一二百里不等夫撫臣節龯一方豈一二百里便不関其事乎試問此開府永寧寧鄉諸處是誰為節制而聽其一帶州縣既苦賊又苦兵踐蹂靡爛一至此極也即曰譁兵未嘗逼入轅門夫兵即論譁與不譁又安論轅門之入與不入又曰寧兵善譁慣潰非因無粮夫無粮而譁是饑兵也猶可言也有粮而譁是驕兵也不可言也臣每接山右士紳談及流賊之害無不酸心談及譁兵之慘無不嚼齒臣誼切同舟有聞入告不得不𥪡髮衝冠也昨閱邸報更見監視劉允中報劉光祚寧鄉大敗在六月十七日而統殷前報則云五月至六月勦殺真賊八百餘名
【圖】
豈統殷於功級則一顆不遺而失事之將陣傷之兵顧可隱不以聞耶乞皇上立賜處分以為封疆之戒若待既往追究如張論魏光緒並以事敗而始憶科臣吳南灝摘參之早臣不願也
保定廵撫丁魁楚上陳兩関防禦機宜畧曰宣府南四百餘里為紫荊蜿蜒而西又二百里為倒馬盖設関總要也要其緊接宣大屏蔽隘口則浮圖烏龍為紫荊門戶插箭嶺為倒馬門戶其他小口十餘處大抵皆層巔峭壁崎嶇異常而拒馬唐河並稱湍急真有一夫當関百人莫過之勢此險隘之槩也防守之法首嚴門戶倘門戶不扄延寇
【圖】
入室則諸口之聲息梗而兩関之呼應阻矣故紫馬提備之外更于浮圖插箭諸處添設砲火如法演放而內險外坦之所多掘圓坑廣布距石即小口之通人者亦復剷削陡峻使奸宄之徒無從踰越此修備之槩也兩関額卒皆係老軍目前防禦不得全靠此輩倘緊急即以臣標營益之以步卒戍墩以騎兵設伏務使遠迩相継戰守互援苐驟行移調安插固難餉飼滋費今不得不秣礪以待耳此策應之槩也至窮谷荒凉道路傾仄本色原少轉運更難臣已行令鄰近州縣各備米豆草束次第轉輸以備臨時之用此積貯之槩也搃之邊騎突衝利在野戰若依城拒
【圖】
守其技遂窮况巉巗怒濤之下人難疾步馬難馳行憑高擊遠為力較易此臣所謂扼險修備以仰慰我皇上西顧之憂者惟是粮蒭隸在餉司舊欠既難猝還新餉亦湏應手而五六月之銀尚未支領嗷嗷饑軍何以禦敵則速為措發尤目前鼓勵之苐一義耳
兵部尚書熊明遇以本月初六日同輔臣暨兵科掌印官召對平臺聖諭宣撫沈棨擅和一事其誓書中数語深為辱國不勝焦勞之意因陳此番東兵實有精騎五六萬即紅衣大砲亦裝載十餘具隨行聲勢甚重插部號稱四十萬且遠引避之自五月二十六日薄宣府邊由西行至六
【圖】
月初四薄大同邊又往歸化城燒絕板升至六月中旬復還大同相持数日至十九日又薄宣府二十一日東行二十四日大營聚山北以数千騎薄張家口索幣二十六七日宣府通官與宰生威往還講觧至二十八日講成二十九日遂徙幕而去夫以五六萬伉悍之眾插所畏避乃臨邊一月秋毫無犯此非賴皇上齊天之景福豈能及此沈棨不過仰仗聲靈因宣遼舊賞規模為退兵之計其寔此舉原不成盟中軍都司等官與之頡頑講誓以捐俸犒勞為詞不関朝廷裁處於天威固無損也帝謂中樞調度各邊至宣大等處要害嚴加飭備尤有屡旨如何邊臣全不
【圖】
遵依遇警輒務欺擅爾部平時既無查核事後又不直紏反為委曲請寬何以嚴勵戰守副朝廷雪恥安邊之意乎廵撫乏員吏部速推知兵堪任者以聞如所舉不當以後一體追論
登賊劫撫報至舉朝大駭始議調関外夷漢丁以勦之初撫議之興人皆知其不成獨劉宇烈與各帥信之本兵熊明遇遂堅主其說一時莫與之抗者至是事勢决裂明遇惶懼不知所措廷議以賊皆遼人曾臨大敵多謀敢戰內地兵脆弱不能當必調関外兵往乃可成功職方郎中李継貞力贊其決明遇遣人詢之関撫方一藻亦以為然遂
【圖】
上請得旨調各部夷漢丁四千八百餘人以監視太監高起潛監護軍餉總兵金國奇為帥而以副將靳國臣劉邦域參將祖大弼祖寬張韜游擊栢永馥等各領所部隸焉原任總兵吳襄亦隨軍立功帝以夷丁未嘗入內地慮有驛騷令兵部檄所過郡縣有司先期整設次舍儲備芻糧立標識以待兵至即遣人導送其處更豊其飲犒俾所至如歸於是夷丁一路相安無犯法者
史／編年／朝鮮王朝實錄／太宗實錄／四年（1404）　卷七至八／卷七　正月至六月／二月／18日(P.4-1)
○己丑/至自海州，議政府左政丞河崙等，設享于金郊驛。
○立齊陵碑。碑文曰：
自昔帝王受命而興，必賴妃匹之賢，侔德毓慶，以永厥緖。夏有塗山 而啓能繼，周有太
【圖】
姒而武丕承，禹、文配天之祀，繇是有永。猗歟盛哉！惟我神懿王后，天資淑懿，坤德柔貞，早嬪龍淵，弼成王業，篤生聖哲，垂統罔極，神功懿範，比古無愧。獨惜夫大勳垂集，仙遊甚遽，太上開國而莫崇其壼儀，二聖承緖而莫致其榮養。山陵掩耀，霜露增悲，嗚呼痛哉！初諡節妃，陵號曰齊，後加諡神懿王后，置仁昭殿，以安眞容，追崇之典，已備擧矣。我主上殿下，慟念慈儀永閟，孝思莫伸，爰命攸司，勒銘豐碑，令臣近爲文，垂示萬世。臣近承命悸恐，不敢以辭。謹按后姓韓氏，安邊世家。皇考諱卿，贈忠誠恭謹積德毓慶輔理功臣、壁上三韓三重大匡、領門下府事、安川府院君；皇祖諱珪仁，贈積善毓慶同德贊化翊祚功臣、特進輔國崇祿大夫、門下左政丞、判都評議使司事、兼判吏曹事、安川府院君；皇曾祖諱裕，贈純誠積德佐命輔理功臣、崇政大夫、門下侍郞贊成事、同判都評議使司事、兼判戶曹事、安原君；皇妣申氏，封三韓國大夫人，贈秉義毓德輔祚功臣、崇政大夫、門下侍郞贊成事、同判都評
【圖】
議使司事、判刑曹事元麗之女。后生而淑婉，聰慧異常，及筓擇配，來嬪于我太上王。初爲將相數十年間，出入攻戰，靡有寧歲，后能竭力營家，勉以成功。又性不妬忌，禮遇妾侍，克有多男，敎誨以義。今我主上殿下，睿哲英茂，聖學日進，年未及冠，擢第春官。當僞辛戊辰之歲，侍中崔瑩，謀欲猾夏，以我太上王威望素著，授以節鉞，俾往攻遼。太上王仗義還師，執退崔瑩，代以名儒李穡，中外晏然，邦國永賴。穡告太上王曰：“當玆構釁中國之後，非執政者親朝帝庭，則公之忠誠，無以白於天下”，剋日將行。太上王謂穡曰：“吾與公一時竝使，國事誰任？我擇一子，從公而行，猶吾往也。”乃遣我殿下，充書狀官，特蒙高皇帝優禮而還。己巳秋，帝又降勑，責以異姓爲王氏後，太上王與諸將相議，立王氏之裔定昌君瑤爲王。先是，權奸擅政，敓攘矯虔。太上王時爲左相，罷私田擧墜典，弊去利興，百度俱新，功高不賞，德大難容，讒邪交構，浸潤叵測，定昌柔暗，依違兩端。后乃憂勞成疾，以辛未秋九月二十三日薨，享
【圖】
年五十五。以禮葬于城南海豐郡治粟村之原。我殿下廬墳，欲終三年，明年壬申春，太上西行，舁疾而還，殿下來侍湯藥，群邪抵隙，謀傾益急。我殿下應機決策，討除渠魁，兇徒瓦解，定昌益憚。秋七月十六日，與二三大臣，倡以大義，臣僚父老，不謀而同，合辭推戴。太上王迫於群情，迺卽王位，市肆不易，會朝淸明。卽遣使入奏帝庭，聯承勑報，旣許王爵，且更國號，以復朝鮮之美稱。越三年甲戌夏，帝乃遣使，令朝親男，太上王以我殿下，通經達禮，最賢諸子，命隨來使以行。旣至，帝與語嘉之，優賞遣歸。戊寅秋八月，太上王不豫，姦臣鄭道傳等，思擅國柄，謀去諸嫡，將立幼孼，朋家聚黨，禍發斯迫。殿下炳幾，先其未發，誅除以熸。申請太上以嫡以長，迎致上王，冊封世子，彝倫旣正，宗社載定。九月丁丑，太上以疾未瘳，傳位上王。庚辰正月，逆臣朴苞等，謀戕同氣，誘掖懷安父子，稱兵向闕，逆勢甚熾。我殿下率勵將士，旋卽平定，誅止苞身，餘悉不問，安置懷安，不廢懿親。上王以未有繼嗣，且其開
【圖】
國定社，咸我殿下之績，冊爲世子，以定國本。秋七月己巳，奉冊寶加上太上王啓運神武之號。冬十有一月癸酉，上王亦以疾，遜位于我殿下，遣使請命。明年辛巳，建文帝遣通政寺丞章謹、文淵閣待詔端木禮，奉誥命印章來，封我殿下爲王。冬，遣鴻臚寺行人潘文奎，來錫冕服，秩比親王。今皇帝卽位，誕告萬邦，殿下卽命左政丞臣河崙，入賀登極。帝嘉忠誠事大，賜以誥印，遣都指揮高得、左通政趙居任，以今年夏四月來，仍封爲王。秋九月，又遣翰林待詔王延齡、行人崔榮，來錫袞冕章錦段紗羅書籍，王妃冠袍錦段紗羅，太上王錦段紗羅，希世寵典，先後遝至。蓋我殿下功德之盛，實天所啓，專付大東，以延鴻休，宜受帝眷之隆，以膺天祿之永也。肇基之迹，雖自祖宗，篤生之慶，實繇神懿。噫嘻盛哉！后生六男，上王居二，我主上殿下居五。長曰芳雨，封鎭安君，先卒；次三芳毅，封益安大君；次四芳幹，懷安大君；次六芳衍，登科不祿。二女：長慶愼宮主，適贊成事李佇；次慶善宮主，適靑原君
【圖】
沈淙。上王配金氏，今封王大妃，贈左侍中天瑞之女。我殿下配靜妃，驪興府院君、領藝文春秋館事閔霽之女。男長元子禔，次三男皆幼。女長定愼宮主，適淸平君李伯剛；次慶貞宮主，適平寧君趙大臨，餘皆幼。鎭安娶贊成事池奫之女，生男曰福根，奉寧君；女適少尹李叔畝。益安娶贈贊成事崔仁㺶之女，生男曰石根，元尹；女適僉摠制金閑。懷安娶贈贊成事閔璿之女，生男曰孟宗，義寧君；女適宗簿令趙愼言，餘皆幼。臣近嘗觀三代聖王后妃之德，莫盛塗、姒，載在《詩》、《書》，千古炳耀，神懿之德，誠可儷美。第以臣近，學識膚淺，筆力鄙拙，雖極形容，如繪天地，曷能髣髴其萬一哉！敢稽《周雅》《大明》、《思齊》之義，謹述銘辭，拜手稽首以獻。其詞曰：上帝赫赫，啓佑有德。匪伊私之，爲民之極。其啓維何？迺生柔嘉。來配于德，允宜室家。載震載育，厥靈是赫。篤生聖哲，天人攸屬。扶翊聖父，誕作民主。躬朝帝庭，保我邦土。孼牙之萌，炳幾維明。廓爾汛掃，宗社載寧。功成克讓，以尊嫡長。彝倫旣正，基勢益壯。迺遭墻鬩，不忍致辟。俾獲保全，友
【圖】
愛彌篤。維德之隆，維功之崇。宜紆帝眷，錫命稠重。明明帝誥，煌煌金寶。我龍受之，萬世永保。粤維王迹，祖宗攸積。誕我聖神，繄繇后德。臣拜稽首，獻辭不苟。萬世昭垂，天地永久。
碑文，乃權近去年所製也。磨去華莊寺舊碑而刻之。
史／編年／朝鮮王朝實錄／太宗實錄／十二年（1412）　卷二十三至二十四／卷二十四　七月至十二月／九月／15日(P.15-1)
○丁酉/司諫院上疏。疏略曰：
前銜受田者，更番直宿，所以衛王室也。然受磽薄之田者，豈能恒居京城，以繼其食？乞限今年秋冬，權罷直宿，以悅人心。
從之。
○命藝文館提學卞季良，製敦化門樓鍾銘。其文曰：
上之十三年冬十月日，命攸司鑄鍾懸于宮門，蓋遵古制，以銘功德，且以嚴群臣朝會之期也。洪惟太祖康獻大王之在潛邸也，勳德旣隆，人心日附，讒(搆)〔構〕乃騰，禍機不測。我殿下方廬齊陵之側，聞事急乃來，應幾以制，遂與勳親，倡義推戴，以建大業。厥後奸臣再有(搆)〔構〕亂者，我殿下隨卽平定，以安社稷。臣竊惟孝親敬長，德莫盛焉；開國定社，功莫大焉，誠宜勒銘鼎鍾，以示萬世矣。卽位以來，敬天事大，再受帝命，以光祖烈，聖學極於緝熙，治効臻於隆盛，以至愼終報本之誠，愛民育物之仁，立經陳紀之宏規大略，悉皆高出於百王之上矣。今又特命懸鍾，以嚴晨夜之限，其所以自强
【圖】
不息，克勤庶政，以基萬世之太平者至矣，而流澤之長，歷年之永，當與此鍾，同垂罔極也無疑矣。嗚呼盛哉！且其騁謀効力，與於勳盟者，亦宜悉銘于後，傳諸不杇〔不朽〕也。臣季良謹拜手稽首而爲銘。銘曰：
皇矣聖祖，降于東土。受天景命，肇開洪祚。昔在麗季，政散民離。天眷我德，人心有歸。惟時讒慝，蠱惑其群。謀我孔棘，禍迫晨昏。孝哉聖子！來自廬墳。神機一決，允也亨屯。如日之升，溥暢洪輝。尋有孼芽，抵隙圖危。天厚太祖，俾昌厥後。假手我王，踣彼群醜。衆賢協謀，乃左乃右。彝倫攸敍，宗社攸久。再建隆功，實惟我后。功崇不居，德盛不有。天鑑孔昭，式申保佑。帝命荐臻，時哉龍受。金寶煌煌，其大如斗。天寵之繁，曠古無右。我還于都，克繩祖武。虔虔孝誠，終始無違。之綱之紀，百度惟熙。有嚴晨夜，惟鍾之懸。百司効職，罔敢或愆。綿綿宗社，地久天長。臣拜作銘，用示(無彊)〔無疆〕。
命戶曹判書韓尙敬書之。議政府啓曰：“功臣之反盟者，請削其名。”上曰：“歷代功臣，善惡皆傳，雖不削可也。”政府悉書反盟者之名，復請，上曰：“若鄭道傳、張
【圖】
志和、沈孝生、(李勳)〔李懃〕、辛克禮，宜幷錄之。”政府又言：“勒名鍾鼎，昭示萬世，忠邪相混，殊爲不可。就中克禮，不收錄券，或可幷錄。”從之。
史／編年／朝鮮王朝實錄／太宗實錄／十八年（1418）　卷三十五至三十六／卷三十六　七月至八月／十一月／8日(P.22-1)
▣十八年 十一月
○甲寅/上上王尊號曰聖德神功，大妃尊號曰厚德。上率群臣，獻玉冊、金寶。上王冊文曰：
維永樂十六年，歲次戊戌十一月丁未朔，越八日甲寅，國王臣諱稽首再拜謹奉冊上言。恭以聖神之妙，雖絶名言，臣子之情，必崇徽號。玆擧彝憲，用申孝思。恭惟上王殿下，高明配天，博厚齊地。扶聖祖而啓運；尊嫡長以守成。德冠百王，孚舜、文之所性；功高萬代，與湯、武而同符。敦敬天愛民之誠；盡事大交隣之道。惟至仁之浹洽，致斯世於隆平。念襲重艱，悉深祗懼。欲昭盛美，當極尊稱。爰率臣僚，式陳冊禮。臣諱不勝大願，謹奉冊寶，上尊號曰聖德神功上王。伏惟，上王殿下特留睿鑑，以徇卑忱。俯受鴻名，擁純禧之
【圖】
川至；茂迎和氣，享多壽於嵩呼。臣諱誠懽誠忭，稽首再拜上言。
大妃冊文曰：
維永樂十六年，歲次戊戌十一月丁未朔，越八日甲寅，國王臣諱再拜稽首謹奉冊上言。恭以承天厚載，雖盛德之難名，孝子至情，惟尊親之爲大。祇率禮文之舊，少伸愛敬之誠。恭惟，王大妃殿下柔惠安貞，慈和淑愼。基《周》《南》之美化；嗣摯仲之徽音。儆戒無違，克盡相成之道；劬勞罔極，難酬載育之恩。儷日御以恒升，示母儀於家國。念臣弱質，叨守鴻圖。仰惟顧復之私，宜擧稱揚之典。臣諱不勝大願，謹奉冊寶，上尊號曰厚德王大妃。伏惟，王大妃殿下光膺顯號，茂介繁禧，享壽富於萬年，昌本支於百世。臣諱誠懽誠忭，稽首再拜上言。
○今上三年辛丑九月丁卯，議政府使參贊卞季良，六曹使禮曹參判河演，詣樂天亭，進文武百官請加上尊號箋。箋曰：
領議政府事臣柳廷顯等謹齋沐稽首，上箋于聖德神功上王殿下。臣廷顯等竊伏惟念，往歲之春，主上殿下率臣等上言，請崇徽號，未蒙兪允，繼有大故，遷延至今，縟禮闕焉，臣心慊然。近以主上
【圖】
殿下憂制將終，敢申往歲之請。殿下謙沖抑損，使臣等之誠未遂，臣等兢惶無措，復陳卑抱。臣等竊謂，帝王之道廓然大公，以順人爲心而已。順人爲心，卽所以順天也。天視自我民視，天聽自我民聽，故民之所欲，天必從之，此之謂也。今殿下執謙固讓，臣等愚惑，罔知所爲，請得而申之。
恭惟，殿下開國以尊親，定社而讓兄，功德之盛，固已至矣。事大以禮，而再受誥命；交隣以道，則海寇賓服。尊祖宗而祭如在，至敬也；存王氏之後，俾遂其生，至仁也。姦邪擯黜，而忠直登用；儉素是崇，而奢靡是斥。先德禮而後刑罰；懼天災而恤民隱。萬機之暇，樂觀經史，亹亹不倦。十八年間，四方寧一，兵戎不興，人民樂業，天降甘露。殿下之功德，冠冕乎百王，軼越乎千古，非諛言也。
臣等幸生此時，深荷殿下天覆地載之洪恩，他無以仰報絲毫之萬一，又不能崇殿下之徽號，使殿下之盛美闇而不彰，蔽而不揚，則無以告天地、宗社；無以示臣僚衆庶，又無以垂諸史冊，而傳之萬世，臣罪大矣。此所以拳拳顒顒，當食忘飱，寢不能寐者也。
【圖】
又況主上殿下之至孝，出於天性，盛典未擧，而太后之仙遊甚迫，主上殿下永抱終天罔極之悲矣。嗚呼痛哉！
今殿下廓然而大公，達節而不守，光膺冊禮，容受鴻名，以遵太祖之成憲，則豈不有以慰夫主上殿下罔極之悲，必將至於感激歡欣而不能已矣。且殿下尊崇太祖之心，卽今我主上殿下尊崇殿下之心也。殿下於太祖則旣極其尊崇之號矣，主上於殿下，安有不得極其尊號之理乎？而殿下謙讓再三，使我主上殿下之孝誠，鬱而未得伸焉，此尤大小臣僚，所以嗷嗷而不知止者也。伏惟，殿下霈然回慮，俯從公義，以順天地、宗社之心，以慰主上殿下之孝誠，以答臣僚衆庶之至望，公道幸甚，萬世幸甚。臣等無任區區悃懇之至，謹奉箋固請以聞。
上王乃許之。
○〔今上三年辛丑九月〕壬申，上太上王尊號，其玉冊文曰：
國王臣諱稽首再拜，謹奉冊上言。恭以聖德極尊，推崇無上；神功至大，報效何施？唯有徽稱，庶昭盛美。恭惟，上王殿下建開邦之策，決定社之機。愛親敬兄，爲生民而立極；交隣事
【圖】
大，回世道以底平。修祀盡如在之誠；發政先無告之類。乾坤覆載，動植咸囿於堯仁；日月貞明，邪正自形於舜智。念承付托，常切憂勤。雖冊禮之已陳，尙臣心之有慊。爰上加尊之號，用申歸美之儀。臣不勝大願，謹奉冊寶，上尊號曰聖德神功太上王。伏惟，太上王殿下垂竝育之慈，擴優容之度。曲從輿望，俯受七字之鴻名；茂迓天休，永享萬年之聖壽。臣諱誠懽誠抃，稽首再拜上言。
〔○〕今上四年壬寅五月丙寅，聖德神功太上王薨于蓮花洞口離宮。九月丙辰，上尊諡曰聖德神功文武光孝大王，廟號太宗。其諡冊曰：
孤哀子嗣王臣諱謹再拜頓首上言。竊以大德隆功，夐越前古。鴻名顯冊，宜示後人。祇率彝章，式薦徽號。恭惟，皇考聖德神功太上王，聰明神聖，勇智寬仁。當麗運之旣窮，識天心之攸屬。扶翼太祖，肇開萬世之基；入覲高皇，持荷三接之寵。炳幾微於未著，致宗社之永寧。立愛惟親，克篤承顔之孝；因心則友，載錫讓德之光。武威肅於風霆，文治昭於日月。交隣有道，事大以誠。化洽邇遐，恩覃動植。念叨承
【圖】
於景緖，期榮養於遐齡。何遽上昇，乃貽末命？難堪號擗之痛，庸擧顯揚之儀。謹奉玉冊，上尊諡曰聖德神功文武光孝大王，廟號太宗。伏冀睿靈，俯垂沖鑑。永綏多福，保子孫於無窮；幽贊丕圖，與天地而竝久。謹言。
○〔今上四年壬寅五月〕庚申，葬于獻陵。其哀冊曰：
殯宮斯啓，縿幕將移。百僚侍從，萬仗葳蕤。曉露凄兮山川慘；酸風動兮草木悲。聖上叩地號天，摧肝毁脊。仰宸扆兮如在；悼天顔兮永隔。爰命詞臣，式宣盛德。其辭曰：粤惟東方，爰自王氏。統一三韓，幾五百祀。主昏政亂，神怨人離。天眷懿德，俾造丕基。恭惟我后，灼知天命。扶翼聖祖，撫有萬姓。欽承帝命，用賓王庭。敷奏懇款，接遇寵榮。炳幾靖亂，宗社是定。祗事恭靖，益敦愛敬。比纉洪業，式弘至治。恩及飛潛，頌騰遐邇。交隣以道，事大彌勤。帝命丁寧，詔辭繾綣。印章有赫，冕服斯煌。島夷賓服，家國平康。功光先祖，德垂後人。惟德之聖，惟功之神。夐越前古，克配上天。斂此盛美，垂耀簡(徧)〔編〕。嗚呼哀哉！道參化育，明燭幽微。禮興樂作，文昭武威。始終二紀，勤勞庶政。志
【圖】
于怡養，傳之神聖。畏天之敬，憂民之誠。未嘗頃刻，弛于聖情。庶幾遐齡，永享榮養。奈何一朝，偶嬰微恙？遂大漸而不愈；貽罔極之哀號。嗟臣庶之(簿)〔薄〕祐；致天日之永韜。嗚呼哀哉！儼祖庭兮盡禮；獻寶冊兮揚徽。惟聖上之茹痛兮，如窮人之無所歸。塵栖兮宮掖，雨泣兮臣民。執靈轜以擗踊兮，望橋山而怨蒼旻。嗚呼哀哉！噫脩短之有數兮，雖聖智而難逃。惟功德之至大兮，與日月而齊高。嗚呼哀哉！
○命藝文館大提學臣卞季良撰神道碑文。其文曰：
天之將降大任於有德也，必生聖子神孫，以開景運，以永洪祚。我朝鮮太祖康獻大王之興也，以我太宗爲子，以我殿下爲孫。噫戲盛矣，豈人爲之所能及哉？天也其與商家賢聖之君繼作；周家太王、王季、文、武之相承，何以異哉？
臣謹按璿源，李氏，全之望姓。司空諱翰仕新羅，娶宗室之女，六世而至諱兢休，始仕高麗。十三世而至皇玄祖穆王，入仕元朝而長千夫，四世襲爵，咸能濟美。元政旣衰，皇祖桓王還仕高麗恭愍王，積功累仁，其來久矣。我神懿王太后以
【圖】
至正丁未五月辛卯，誕太宗于咸興府厚州私第，我太祖之第五子。生而神異，稍長英睿絶倫，好讀書，學日進，年未冠，中高麗科第。時，政散民離，國勢杌隉，慨然有濟世之志，太祖愛之異諸子。嘗以書狀官，偕侍中李穡朝京師，累官至密直司代言。洪武辛未九月，神懿王后薨，廬于齊陵之側，欲終三年，壬申春，太祖西行，遘疾而還，來侍湯藥。恭讓之臣，乘隙謀傾，勢甚急。太宗應機制變，討除渠魁，群謀瓦解。秋七月，與諸將相倡以大義，推戴太祖，化家爲國，封靖安君。
甲戌夏，高皇帝命遣親男入朝，太祖以我太宗通經達禮，最賢諸子，卽遣應命。旣至，敷奏稱旨，優禮賜還。戊寅秋八月，太祖不豫，權臣朋家聚黨，有欲挾幼擅政，以肆己志者，禍發斯迫，太宗炳幾殲除。時，宗親、將相皆欲請冊我太宗爲世子，太宗牢辭，推尊恭靖，上請太祖，冊封世子，以定宗社。九月丁丑，太祖以疾未瘳，禪于恭靖。
建文庚辰正月，逆臣朴苞謀戕同氣，陰誘芳幹父子，稱兵爲亂，太宗勒軍平之。誅苞餘悉
【圖】
釋，安置芳幹，不廢懿親。恭靖以無嗣，且謂開國定社，皆我太宗之績，冊爲世子。冬十有一月，亦以疾傳位于我太宗，遣使請命。明年辛巳六月，建文帝遣通政寺丞章謹等，奉誥命印章，來封我太宗爲王。冬，遣鴻臚寺行人潘文奎，來錫冕服，秩視親王。歲壬午，今皇帝卽位，遣左政丞臣河崙賀登極，帝嘉忠誠，明年癸未四月，賜以誥印，遣都指揮使高得等來，仍封爲王。秋，遣翰林待詔王延齡，來錫袞冕九章、錦段紗羅、書籍，太祖錦段紗羅，元敬王太后冠袍錦段紗羅各有差。自時厥後，帝賚荐至，無虛歲矣。
歲乙酉，以漢陽太祖所都，排群議而還。歲丁亥，帝語正朝使臣曰：“朝鮮國王至誠事大。”自後每當使臣之至，輒稱至誠。戊子五月，太祖晏駕，哀慕罔極，居于諒闇，喪葬以禮。遣使告訃，帝震悼罷朝，遣禮部郞中林觀等，賜祭太牢，贈諡康獻。又勑太宗，賜厚賻。
壬辰冬，有以王氏之裔，隱於民間者上言，攸司請誅之，太宗曰：“帝王之興，自有天命。誅王氏之後，非我太祖本意。”乃下敎曰：“王氏之後存者，
【圖】
俾之各安生業。”甲午六月，甘露降于咸興府月光仇未里及定平白雲山，明年乙未四月，甘露又降咸興府德山洞，吾東方前古所未有也。政府俱進箋賀，不受。
戊戌六月，以世子褆敗德廢之，封讓寧大君。以我殿下聰明孝悌，好學不倦，國人屬望，冊封世子以聞，帝兪允。是年八月，禪于我殿下，遣使請命。十有一月，我殿下奉冊寶，獻號曰聖德神功上王。明年己亥正月，帝遣鴻臚寺丞劉泉等，奉誥命封我殿下爲王。五月，對馬島倭犯邊，殺掠軍士，命領議政臣柳廷顯及長川君臣李從茂等，以舟師往討之，島倭納款如舊。
八月，帝遣使賜宴，勑書略曰：“王至誠篤厚，祗事朝廷，一德一心，終始不怠。能簡賢命德，宗祀有託，以副國人之望。”又賜宴我殿下，勑書略曰：“爾父篤厚老成，祗敬天道，忠順之誠，兪久不替。”九月，恭靖王卽世，服斬衰，終易月之制，遣使告訃。明年四月，帝遣使致祭，賜諡恭靖。是年春，我殿下率群臣，請上太上王之號，不允。秋七月，元敬王太后薨，以我殿下哀毁過禮，命從易月之制，殿下涕
【圖】
泣固辭，乃命葬後釋服，白衣終制。九月壬午，葬太后于廣州治之大母山，陵曰獻。辛丑秋九月，我殿下奉冊寶，獻太上王之號。十月，稟太宗，命冊封元子珦爲世子。
太宗以不世之資，緝熙聖學，孝悌通於神明，誠敬格于宗社。事大則天子稱其至誠；交隣則倭邦服其有道。欽天䘏民，崇儉節用。先德禮而愼刑罰，進忠直而黜奸邪，闢異端而禁淫祀，酌古今以定制度，昭文敎而嚴武備，積弊悉革而庶績咸熙，四境按堵而民安物阜。帝王之道，嗚呼盛哉！宜其紆帝眷之隆，再獲甘露之上瑞矣。壬寅四月始不豫，五月丙寅，薨于離宮。我殿下不勝哀痛，三日輟膳，群臣涕泣請進膳，竟不許。定爲三年之喪，不用易月之制。太宗春秋五十六歲，在王位十有九年，居閑頤養五年，而弓劍忽遺，大小臣僚，下至僕隷，莫不失聲號哭，愈久愈哀，如喪考妣。嗚呼慟哉！以是年九月初二日丙辰，上尊號曰聖德神功文武光孝大王，廟號太宗。初六日庚申，合葬于元敬王太后之陵，遺命也。及訃聞，帝哀慟輟朝，特遣禮部郞中
【圖】
楊善等賜祭，其文略曰：“惟王篤厚至誠，聰明賢達，敬事朝廷，忠順之心，終始不替。訃音遠聞，良深感悼。”又賜誥命，諡曰恭定，又賜殿下賻優厚，蓋我太宗功德之盛及我殿下孝誠之至，前後相承，克享天心，故於始終之際，寵異之典，如此其備至矣。
中宮元敬王太后姓閔氏，驪興世家。自高麗門下侍郞平章事文景公諱令謨，六世而至皇高祖諱宗儒，相毅陵，位都僉議侍郞贊成事，諡忠順。忠順生皇曾祖判密直司事諡文順諱頔，文順生皇祖大匡驪興君諱抃，大匡生皇考純忠同德贊化功臣大匡輔國崇祿大夫驪興府院君修文殿大提學領藝文春秋館事諡文度諱霽。母宋氏，封三韓國大夫人，高麗重大匡礪良君諱璿之女。積善流慶，是生淑德，聰慧異常，將筓擇配，來嬪于我太宗。
太宗少有濟世之志，留心經史，不事家産，太后能儉於治家，謹於主饋，以勉其功。敎誨多男，俾循義方；禮遇妾侍，克盡婦道。洪武壬申，封靖寧翁主。戊寅，太宗定社之際，勢甚孤危，太后盡心輔贊，以濟大事。庚辰春，封貞嬪，其年冬，
【圖】
太宗卽位，封靜妃。永樂癸未，帝賜冠袍，自是年至丁酉，累受帝賜凡五。戊戌冬，我殿下獻號曰厚德王大妃。庚子九月，上諡元敬王太后，春秋五十六歲。太后稟幽閑貞靜之德，克配太宗，以專內治，二十年間，壼儀肅穆，又誕聖子，俾主宗社，以享榮養。及薨，嬪媵妾侍，莫不盡心悲痛，婦則母儀其至矣乎。
誕四男四女，我殿下居三。長卽褆；次曰補，封孝寧大君；次曰褈，封誠寧大君，先卒。女長貞順公主，下嫁淸平府院君李伯剛，非一李也；次慶貞公主，下嫁平壤府院君趙大臨；次慶安公主，下嫁吉昌君權跬，亦先卒；次貞善公主，下嫁宜山君南暉。懿嬪權氏生一女，貞惠翁主適雲城君朴從愚。昭惠宮主盧氏生一女，幼。信寧宮主辛氏生三男七女，男長裀，封恭寧君，餘幼，女長貞信翁主適鈴平君尹季童，次貞靜翁主適漢原君趙璿，次淑貞翁主適日城君鄭孝全，餘皆幼。宮人安氏生一男三女，皆幼，金氏生一男裶，封敬寧君。高氏生一男，崔氏生一男一女，李氏生一男，金氏生一女，皆幼。
我中宮恭妃沈氏，門下
【圖】
侍中諱(德苻)〔德符〕第四子溫之女，誕四男二女，男長卽世子，餘皆幼。讓寧娶金漢老之女，生三男一女，皆幼。孝寧娶前判中軍都摠制府事鄭易之女，生四男，皆幼。誠寧娶前全羅道都觀察使成抑之女，無子。貞順公主生一女，適龍驤侍衛司護軍李季疄，亦非一李。慶貞公主生四女，長適敦寧府丞安進，次適幼學金仲淹，餘幼。慶安公主生二男，男長娶漢城少尹鄭淵之女，次幼。貞善公主生二男一女，皆幼。敬寧娶戶曹參議金灌之女，生二男，皆幼。恭寧娶兵曹參判崔士康之女，生二女，皆幼。
臣竊觀，我太宗之盛德隆功，固已高出於百王之上矣，而配匹之賢、內助之功，又有可與蜀、塗、莘、摯同符而儷美者矣。群臣咸願刻銘于陵之神道碑，昭示永世，殿下以命臣季良，臣季良承命祗慄，不敢辭，謹拜手稽首而獻銘，銘曰：
天眷海東，降我太宗。亹亹太宗，盛德在躬。推戴聖父，克集大功。乃覲帝庭，敷奏從容。優荷睿恩，保我黎元。炳幾靖亂，嫡長是尊。雖値鬩墻，友愛猶惇。孝悌之至，從古罕聞。維德之厚，維功之懋。天鑑孔昭，式申保
【圖】
佑。煌煌金寶，輝映前後。帝誥荐臻，我乃龍受。祖訓惟服，還于漢北。制作禮樂，煥乎郁郁。遭喪居廬，哀慕罔極。以葬以祭，古典是式。祇事朝廷，帝稱至誠。肅肅承祀，感于神明。交隣有道，倭邦來庭。存䘏王裔，俾遂其生。中外乂安，垂二十齡。浥浥甘露，歲降咸府。廢昏命德，以作民主。期享永年，父臨下土。何促賓天？一疾莫愈。哀哀聖子，痛悼無比。輟膳三日，不勝摧毁。凡百喪事，維禮之履。帝聞慟悼，遣使以祀。贈諡褒崇，賜賻優隆。䘏典之備，喜(諡)〔溢〕臣工。思齊太后，允也肅雝。密贊定社，克配亶聰。篤生聖哲，俾主宗祏。乾健離明，恭定之德。坤厚柔貞，元敬之則。琴瑟以友，藏同其域。子孫振振，于嗟其麟。綿綿宗祀，垂億萬春。臣拜獻詞，刻之貞珉。萬代不磨，照我東垠。
史／編年／朝鮮王朝實錄／世宗實錄／十五年（1433）　卷五十九至六十二／卷六十　四月至六月／夏四月／23日(P.5-1)
○丙午/親祭獻陵，隨駕臣僚陪祭如儀。留都文武群臣，出迎於興仁門外，命除朝服，門橋街巷皆結綵。上至晝次，先遣知申事安崇善曰：“道路狹窄，命除群臣侍立。且今日密雲，若雨則門橋街巷結綵及儒生敎坊歌謠，皆使除之。”崇善承命至儒生敎坊歌謠廳，習其節次，上改乘大輦，備大儀仗，入自興仁門。成均
【圖】
五部學生七百二十五人，獻歌謠曰：
伏覩主上殿下，以神聖之資，撫盈盛之運，民安物阜，禮備樂興，庶績咸熙，九功攸敍，尙慮萬幾之未理，常惜寸陰而勵精，聖體過於優勤，群臣請其調攝。於是時方和煦，駕幸溫泉，兩宮偕行，數旬而駐。望綵雲之迢遞，想玉輦之經過。雖郊野之欣瞻，爭呼萬歲；乃都人之苦徯，如過三秋。乃於四月一十三日，龍旗啓行，鸞輿旋軫，佳氣藹於城闕，歎聲溢於臣民。臣等跡寄虞(痒)〔庠〕，身遭堯日。久承菁莪之化，徒荷恩私；屬覩翠華之廻，不勝慶抃。謹拜手稽首獻頌曰：明明聖主，盛德膺天。光承景緖，御我朝鮮。道隆化洽，文物煥然。太平之業，超越古先。不謂已洽，惟日乾乾。每勤宵旰，稍違節宣。乃於暮春，巡幸靈泉。聖躬載寧，微痾永痊。因而省民，匪爲遊畋。鑾輿所至，巷溢街塡。耄倪士女，稽首輦前。我后之德，我得息肩。我后之仁，我得晏眠。我思聖恩，圖報無緣。庶幾無疾，永享萬年。駐蹕于郊，數旬未旋。都人久徯，車駕言旋。徒御侁侁，旗旐翩翩。歡騰臣庶，喜動山川。無小無大，抃舞相傳。父母孔邇，胡不樂焉？微臣狂簡，亦被陶甄。獻此歌詞，不勝拳拳。益願聖壽，如山不騫。永保太平，垂裕綿綿。
女妓獻歌謠曰：
伏覩鸞駕還京，無任慶抃歡愉之至，謹獻歌詞，竝疏短引。伏以作之君作之師，允協神民
【圖】
之望；何以休何以助，擧欣天日之臨。士女歡迎，山川動色。恭惟主上殿下推父母之仁愛，納黎庶於平康。車駕一巡，室家相慶。況當和煦之節，茂膺除祓之祥！妾等法部賤工，瑤池末技。不勝蹈舞，發於(樞)〔謳〕吟。詞曰：日淨郊原麗，風暄物象新。鑾輿巡省正良晨，同樂太平春。玉輦旋期近，都人引領頻願歌。天保祝楓晨，萬歲莅東民。
奏樂前導，至刑曹前路，命止之。申時，中宮還宮，各司一員迎于興仁門外，女妓獻歌謠曰：
伏覩中宮殿下還幸京師，無任慶抃歡欣之至，謹獻歌詞，竝疏短引。伏以隨玉輦而浴溫泉，榮衛遂和平之吉。奉瑤緘而出仙洞，低昻獻頌禱之詞。不鄙欨歈，優垂採納。詞曰：漂緲湯泉淨，淸和霽景鮮。煌煌鑾輅好言旋，草木亦欣然。羅綺都門外，笙歌輦路前。利園子弟奏新篇，願獻壽齊天。
奏樂前導，至弘禮門內永濟橋而止。自興仁門至光化門，左右道傍結浮橋，觀望者以萬計。命除隨駕群臣及留都群臣行禮，中宮東宮，亦命除禮。
○咸吉道監司啓：“古慶源地面阿吾知居住女眞千戶都致等四人，欲移居於本府舊居之地。”上令議政府六曹議之，或曰：“不可。”或曰：“使居慶源以南，與本朝人民雜處則可矣，欲居邊境則不可。以此答之，觀其指意。”上曰：“此事非易，更熟議之。”
史／編年／朝鮮王朝實錄／世宗實錄／二十一年（1439）　卷八十四至八十七／卷八十五　四月至六月／五月／25日(P.34-2)
○壬申/賜右議政許稠、礪山府院君宋居信、判中樞院事趙末生几杖。其賜許稠敎書曰：
碩德耆年，大臣旣具達尊之美；旌賢尙齒，人主當加優禮之恩。故漢帝之於孔光、唐宗之於李靖，皆賜几杖以圖任，式表鈞軸之殊榮。玆由舊章，夫豈私惠？惟卿資稟醇正，識量淵沈。心涵氷(孽)〔蘖〕而蹈乎規繩，學傳濂、洛而措諸事業。惟禮可以爲國，悉新朝廟之儀；非道不敢陳前，每進仁義之論。煌煌經世之績，蹇蹇補君之忠。邦家之蓍龜，搢紳之楷範。肆昭考篤褒嘉之眷，而寡人資倚毗之深。是用擢置三台之聯，特崇百僚之表。仁
【圖】
者必壽，年齡已過於七旬；公耳忘私，忠勤不渝於一節。重其老成之德，憫其機務之勞。爰稽典彝，用申寵數。頒鳩杖以扶筋力，兼烏几以怡心神。於戲！理思亂安思危，益著贊襄之效；年彌高德彌邵，永膺胡考之休。
賜宋居信敎書曰：
委質效忠，旣年德之俱邁；尊賢敬老，宜寵數之兼隆。是乃恒規，非予私惠。惟卿襟懷倜儻，志度豪雄。勇冠三軍，救君父倉卒之變；功高一代，荷聖考眷遇之恩。眞社稷之舊人，而邦家之宿望。慨念元勳，實凋零之殆盡；巋然一老，幸强健而獨存。享年益高，執德彌亮。苟不有殊寵，何以表達尊？玆率典章，用賜几杖。於戲！河如帶山如礪，期與國而咸休；壽而康熾而昌，庶永世而難老。故玆敎示，想宜知悉。
賜趙末生敎書曰：
宿德耆英，旣有達尊之美；殊恩異數，宜加致敬之儀。此帝王優禮大臣之恒規，而古今崇重老成之令典。惟卿才通經濟，識該典墳。杜斷房謀，足以酬酢萬變；由果賜達，亦能專制百爲。蹇蹇忠勤，偉矣棟樑之瑰彦；堂堂風裁，蔚爲槐棘之儀刑。始事太宗，深紆睿眷。入銀臺而代喉舌，長夏官而司爪牙。驟歷華要之聯，綽著事功之美。逮予承緖之後，益勵篤棐之忠。嘉謀嘉猷，豈惟蓍龜於今日？令德令望，亦可星斗於後人。汝爲汝翼之年多，予懋予嘉之日篤。嘗觀史典，待耆艾愈
【圖】
加於尋常；載稽禮經，與几杖必自於七十。玆賜卿以烏皮之几、鳩刻之杖各一事以慰之。於戲！卿其安身扶力，延鮐背之遐齡；竭節一心，保鴻名於永世。
○震全羅道金溝縣人。
○前中樞院使鄭欽之病劇，傳旨：
自今月三十五日至七月晦日，每一日賜氷一丁。
○全羅道都節制使文貴卒。貴母乃神懿王后之弟，寅緣外戚，致位二品。諡安昭，和好不爭安，容儀恭美昭。
史／編年／朝鮮王朝實錄／世宗實錄／樂譜　卷一百三十六至一百四十七／卷一百四十七　樂章　龍飛御天歌／龍飛御天歌(P.7-1)
⊙《龍飛御天歌》
○海東六龍飛，莫非天所扶，古聖同符。右第一章 此章總敍，我朝王業之興，皆由天命之佑，先述其所以作歌之意也。
○根深之木，風亦不扤，有灼其華，有蕡其實。源遠之水，旱亦不竭，流斯爲川，于海必達。右第二章 此章托物爲喩，以詠王業積累之深長也。
○昔周大王，于豳斯依，于豳斯依，肇造丕基，今我始祖，慶興是宅，肇開鴻業。右第三章
○狄人與處，狄人于侵，岐山之遷，實維天心。野人與處，野人不禮，德源之徙，實是天啓。右第四章
○漆沮陶穴，後聖以矢，帝業憂勤，允也如彼。
赤島陶穴，今人猶視，王業艱難，允也如此。右第五章
○商德之衰，將受九圍，西水之滸，如市之歸。麗運之衰，將受大東，東海之濱，如市之從。右第六章
○赤爵御書，止室之戶，聖子革命，爰示帝祜。大蛇御鵲，寘樹之揚，聖孫將興，爰先嘉祥。右第七章
○維周太子，維天擇兮，兄讓旣遂，聖孫出兮。維我世子，維天簡兮，帝命旣降，聖子誕兮。右第八章
○奉天討罪，諸侯四合，聖化旣久，西夷亦集。唱義班師，遠人競會，聖化旣深，北狄亦至。右第九章
○一夫流毒，爰徯我后，玄黃筐篚，于路迎候。狂夫肆虐，爰徯義旗，簞食壺漿，于路望來。右第十章 此章承上章而反覆歌詠之也。
○虞芮質成，方國多臻，維其至德，事獨夫辛。威化振旅，輿望咸聚，維其至忠，立中興主。右第十一章
○五年罔悛，虐政日深，倒戈之日，莫遂考心。始日聽讒，兇謀日熾，勸進之日，莫遂素志。右第十二章
○獻言雖衆，天命尙疑，昭玆吉夢，帝迺趣而。謳歌雖衆，天命靡知，昭玆吉夢，帝迺報之。右第十三章
○維周聖孫，一怒而起，六百年業，洛陽是徙。維我聖子，三讓雖堅，五百年邦，漢陽是遷。右第十四章
○揚子江南，忌且遣使，七代之王，誰能禦止。公州江南，畏且訓嗣，九變之局，豈是人意。右第十五章
○恃命於逃，信名於謳，英主之前，曷勝其羞。欲遷以幸，擇姓以尹，當今之日，曷勝其哂。右第十六章
○宮娥以驚，宮監之尤，問罪
江都，其敢留之。官妓以怒，官吏之失，肇基朔方，實維趣只。右第十七章
○失驪役徒，言歸于家，維十人心，天實誘他。憚京使者，爰涉于海，維二百戶，誰其請爾。右第十八章
○不識堅城，則迷于行，皤皤老父，天之令兮。靡知黠賊，欲見以俟，皤皤老嫗，天之使兮。右第十九章
○維彼四海，肯他人錫，河無舟矣，旣氷又釋。維此三韓，肯他人任，海無舟矣，旣淺又深。右第二十章
○天旣成之，匪赤脚仙，天下蒼生，其肯忘焉。天方擇矣，匪百衲師，海東黎民，其肯忘斯。右第二十一章
○赤帝將興，白帝劍戮，火德之王，神婆告止。黑龍卽殪，白龍使活，子孫之慶，神物復止。右第二十二章
○維彼雙鵰，貫於一發，絶世英才，邊人拜伏。維彼雙鵲，墮於一縱，曠世奇事，北人稱頌。右第二十三章
○他則意異，我救厥辟，于彼六合，又殲精卒。弟則意異，我還厥國，于彼雙城，又平逆賊。右第二十四章
○德望如彼，言旋軍士，迺於厥躬，黃袍用被。忠誠若此，其蘇黎庶，迺於厥嗣，袞服以御。右第二十五章
○遣彼東都，沮以讒說，於此於彼，寧殊後日。遣彼北道，尼以巧詞，載去載留，豈異今時。右第二十六章
○大弧匪常，得言藏之，濟世之才，後人相之。大箭匪常，見焉擲之，命世之才，卽日懌之。右第二十七章
○適彼令舍，避仇客辭，兩漢故事，果何如其。立在父後，赴京客辭，三韓今日，果何如其。右第二
十八章
○漢德雖衰，帝冑中興，大耳之兒，臥龍丞之。世亂將救，天姿奇偉，大耳之相，詔使美之。右第二十九章
○後有猾賊，前有暗程，有燁之電，天爲之明。後有猛獸，前有深淵，有薄之氷，天爲之堅。右第三十章
○爰有蹇馬，雖則屢蹶，三十年皇，悍謀何濟。爰有石壁，間不容尺，數萬里主，懸崖其跌。右第三十一章
○天爲建國，天命斯集，亭上牌額，三中不錯。天爲拯民，天才是出，藪中蜜狗，廿發盡獲。右第三十二章
○賊圍行宮，天子泣涕，赴援設疑，寇虜解退。賊入京都，君王出避，先登獻捷，車駕旋至。右第三十三章
○江之深矣，雖無舟矣，天之命矣，乘馬截流。城之高矣，雖無梯矣，天之佑矣，躍馬下馳。右第三十四章
○詗此京耗，輕騎獨詣，維彼勅敵，遂能退之。克彼鄕兵，挺身陽北，維此兇賊，遂能獲之。右第三十五章
○兄墜而示，衆賊薄之，下阪而擊，兩刀皆缺。策馬以示，三賊逐之，避道而射，三箭皆踣。右第三十六章
○朝有賊臣，一人有命，墮溺之馬，天使之逬。國無忠臣，獨我至誠，泥淖之地，天爲之凝。右第三十七章
○四征無敵，來則活己，我東曰徂，西夷苦徯。用兵如神，往則莫抗，我西曰來，東鄙竚望。右第三十八章
○楚國王氣，游幸厭之，維君之心，不其爲癡。鴨江將氣，曰爲某焉，維王之言，不其爲然。右第三十九章
○維城之下，矢七十發，中七十人，京觀以築。
維城之上，矢七十射，中七十面，凱歌以復。右第四十章
○東征無功，盡放所掠，歡呼之聲，道上洋溢。西征建功，盡還所獲，仁義之兵，遼左悅服。右第四十一章
○西幸旣久，角端有語，術士之請，于以許之。東寧旣取，赤氣照營，日官之占，于以聽之。右第四十二章
○玄武兩豝，一箭俱中，希世之事，寫以示衆。照浦二麞，一箭俱徹，天縱之才，豈待畫識。右第四十三章
○嬉戲之毬，馬上連擊，二軍鞠手，獨自悅懌。君命之毬，馬外橫防，九逵都人，悉驚讚揚。右第四十四章
○欲往者在，長者是使，維是長者，悅秦民士。射侯者多，武德是知，維是武德，救我群黎。右第四十五章
○將降賢君，天誘駙馬，維二孔雀，用以圖寫。欲彰聖武，天誘厥辟，維十銀鏡，用爲侯的。右第四十六章
○大箭一發，突厥驚懾，何地之逖，而威不及。片箭一發，島夷驚畏，何敵之堅，而兵不碎。右第四十七章
○深巷過馬，賊皆回去，雖半身高，誰得能度。絶壁躍馬，賊以悉獲，雖百騰奮，誰得能陟。右第四十八章
○寇賊入京，天子出外，諸將之功，獨眼最大。君王欲去，寇賊入京，二將之功，一人克成。右第四十九章
○我思我君，後宮是入，維時天星，散落如雪。我愛我民，長湍是涉，維時白虹，橫貫于日。右第五十章
○軍容異昔，識斯退歸，如其進犯，性命奚遺。置陣異他，知亦進當，如其退避，性命奚戕。右第五
十一章
○受賂之胡，與之遊行，若不中針，父子其生。見請之倭，與之戰鬪，若不脫胄，國民焉救。右第五十二章
○平定四海，路不齎糧，塞外北狄，寧不來王。開拓四境，島不警賊，徼外南蠻，寧不來格。右第五十三章
○惜其禮義，載弛兵威，徼外南蠻，曷不來歸。愛其才勇，載捨金刃，塞外北狄，曷不來順。右第五十四章
○逐鹿未掎，燕人向慕，遠致梟騎，戰陣來助。潛龍未飛，北人服事，常佩弓劍，左右昵侍。右第五十五章
○聲敎普及，窮髮編戶，革命之後，厚恩思憮。威惠普及，被髮冠帶，于今之日，至德感涕。右第五十六章
○爰發三箭，爰中三雀，府中遼使，奇才是服。迺射一矢，迺落二鴿，路傍田叟，大功斯立。右第五十七章
○止之亦進，路畔留兵，遂率四人，按轡而行。請而自往，山下設伏，遂率百人，解鞍而息。右第五十八章
○東都之賊，熟知威武，二隊玄甲，見而驚𢘽。東海之賊，熟知智勇，一聲白螺，聽而驚悚。右第五十九章
○出奇無端，賊前是歷，彼寇賊兮，莫測不出。變化無窮，賊間是度，彼寇賊兮，莫測相聚。右第六十章
○旣驚名號，于後獨立，手射數人，克五千敵。旣畏名號，于後獨出，手斃無算，擒百艘賊。右第六十一章 此章亦承上章而反覆歌詠之也。
○馳詣虜陳，名號自說，維其聖武，彼何敢出。賊問牙帳，名聲是慴，維其天威，彼何敢入。右第六十二章
○射鞭百步，示彼豪帥，維彼豪帥，亶忘陰計。
射果百步，示我諸客，維此諸客，共獻慶爵。右第六十三章
○天下英雄，盡入度量，謀亂之徒，迺故放之。世上豪傑，不出範圍，勝耦之籌，迺故齊之。右第六十四章
○斬豕苑囿，長史所聞，挺世氣象，固如何云。殪麞峻阪，麾下所聞，蓋世氣象，固如何云。右第六十五章
○大義克明，侯國斯來，輕士善罵，侯國斯離。大勳將成，人心斯聚，禮士溫言，人心斯固。右第六十六章
○宿于江沙，不潮三日，迨其出矣，江沙迺沒。宿于島嶼，大雨三日，迨其空矣，島嶼迺沒。右第六十七章
○不禁江沙，迺防潮濤，彼蒼者天，示人孔昭。不止霖雨，迺回潢洋，彼蒼者天，示我孔彰。右第六十八章 此章承上章而反覆歌詠之也。
○龍鬪野中，四七將濟，縱曰來思，噬肯來詣。火照城外，十八子救，縱命往近，噬肯往就。右第六十九章
○天挺英奇，爲安民斯，騤騤六駿，生應期兮。天錫勇智，爲靖國猗，蹻蹻八駿，生應時兮。右第七十章
○欲搖元良，譖用妖星，雖是庸君，天性則明。謀固僞姓，請朝京師，自是聖主，帝命已知。右第七十一章
○天絶獨夫，維彼功勳，東人稱美，矧伊漢民。天棄獨夫，維我功德，漢人嘆服，矧伊東國。右第七十二章
○生靈凋喪，均定田租，七姓亂後，致治是圖。寇攘毒痛，大正田制，僞氏黜後，中興斯爲。右第七十三章
○姦臣間親，曰得民望，維此賢弟，寧或有忘。小人逆天，請動王師，維此忠臣，
寧或不知。右第七十四章
○突厥入寇，威名畏服，戰鬪之計，不敢聽諾。威靈遠振，女直來庭，爭長之言，不自抗衡。右第七十五章
○宗室鴻恩，且忘反相，故維千載，盛德稱仰。兄弟至情，不念舊惡，故維今日，仁厚成俗。右第七十六章
○人謂讎也，日月明顯，迺復用之，富庶斯見。人欲誅矣，天地量廓，迺復生之，爵祿是錫。右第七十七章
○維是嚴威，始相見之，終以殊恩，孰不願隨。維是赤心，始相見斯，終亦赤心，孰不思懷。右第七十八章
○始終有異，功臣疑惑，定鼎無幾，遂絶其績。始終如一，功臣忠勤，傳祚萬世，豈絶其勳。右第七十九章 此章承上章而反覆歌詠之也。
○匪直爲武，且識儒生，鼎峙之業，肆克樹成。不遑討賊，且愛儒士，太平之業，肆其光煒。右第八十章
○不吝千金，典籍是索，經世度量，是用恢廓。不矜聖性，學問是邃，創業規模，是用遠大。右第八十一章
○引見小儒，御座遽起，敬儒之心，云如何已。接見老儒，禮貌以跪，右文之德，云如何已。右第八十二章
○位曰大寶，大命將告，肆維海上，迺湧金塔。尺生制度，仁政將託，肆維天上，迺降金尺。右第八十三章
○維帝雖賢，靡有太子，時維僵柳，忽焉自起。維邦雖舊，將失天命，時維枯樹，茷焉復盛。右第八十四章
○不覺方面，聿陞官爵，維天之心，誰改誰易。未曉讖文，聿改國號，維帝之衷，誰誘誰導。右第八十五章
○六麞斃兮，
五鴉落兮，于彼橫木，又飛越兮。巖石所匿，古書縱微，維天之意，孰不之知。右第八十六章
○馬上大虎，一手格之，方鬪巨牛，兩手執之。橋外隕馬，薄言挈之，聖人神力，奚罄說之。右第八十七章
○麋脊四十，與賊口目，遮陽三鼠，其在于昔。維伏之雉，必令驚飛，聖人神武，固如何其。右第八十八章
○松子維七，與彼枯木，兜牟三箭，又在于昔。東門之外，矮松立折，聖人神功，其又何若。右第八十九章
○兄第謀多，藥不勝天，厥考所名，果如何焉。兩朋舟覆，風靡勝天，維母所聞，果如何焉。右第九十章
○侍宴父皇，憶母悲涕，左右訴止，父皇則懠。來見父王，戀母悲淚，左右傷止，父王稱謂。右第九十一章
○至孝如彼，人樂之日，我獨不樂，聖經是說。大孝如此，人脫之衣，我獨不脫，禮經是依。右第九十二章
○守考梓宮，高平不赴，配天之業，其何能固。戀妣山陵，粟村旋行，建國之功，其何能成。右第九十三章
○人請去矣，去爲宗廟，紹興之命，金人莫料。汝必往哉，往爲社稷，忠國之誠，天子迺識。右第九十四章
○初附之時，尙有傲色，濟世英主，迎見驚服。所至之處，靡不蔑視，蓋天英氣，當宴敬禮。右第九十五章
○孝女之書，覽之哀矜，漢家仁風，迺克成之。孝子之哭，聽之傷嘆，聖祖仁政，斯能贊之。右第九十六章
○將軍雖多，豁達大略，狂生亦聞，依人以謁。宗親
雖多，隆準龍顔，書生載瞻，因友以攀。右第九十七章
○弗聽臣言，有心正統，山上草木，化爲兵衆。弗順君命，無禮嫡子，城中街陌，若塡騎士。右第[九]十八章
○載畏嬸氏，讓兄意懷，討賊之功，伊誰云推。載拒朝臣，讓兄意遂，定社之聖，孰不來至。右第九十九章
○水上之龍，向彼江亭，迺是天下，始定之徵。殿上之龍，向我御床，迺是寶位，將登之祥。右第一百章
○功高天下，儲位則異，煌煌太白，當晝垂示。功大宗社，儲位則虛，明明赤祲，方夜炳如。右第一百一章
○心無憂矣，將宿是屋，維皇上帝，動我心曲。身無恙矣，欲往彼室，維皇上帝，降我身疾。右第一百二章
○弟雖傲矣，無相猶矣，維二百年，基業啓止。兄雖悖焉，不宿怨焉，於千萬世，厚俗成旃。右第一百三章
○訴建義臣，救而莫活，勢關嫌疑，仁心未集。譖開國臣，救而獲生，功念社稷，聖心是成。右第一百四章
○不爲其主，以救我身，不賞私勞，以敎後人。不遺其君，以拒我命，不忘公義，以詔嗣聖。右第一百五章
○擅殺忠臣，惡惡之極，所以節鉞，終焉不錫。深獎義士，好賢之篤，所以官爵，曾是不惜。右第一百六章
○滿朝請置，正臣是許，十萬僧徒，一擧去之。滿國酷好，聖性獨闢，百千佛刹，一朝革之。右第一百七章
○潛身以聽，欲遂民望，載提戎衣，于以尙之。托疾以請，欲遂天意，載備兵仗，于以遲之。右第一百八章
○我馬孔瘏，于
岡靡陟，言念君子，金罍欲酌。我馬帶矢，于廐猝來，願陪聖宗，九泉同歸。右第一百九章
○四祖莫寧息，幾處徙厥宅，幾間以爲屋。入此九重闕，享此太平日，此意願毋忘。右第一百一十章 此章以下，皆反覆歌詠，以致規戒之意焉。
○豺狼構禍患，茅屋無一間，陶穴經艱難。細氈鋪廣廈，黼座迺登坐，此意願毋忘。右第一百一十一章
○祗爲王事棘，行陣日隨逐，幾日不解甲。龍衣與袞袍，寶玉且橫腰，此意願毋忘。右第一百一十二章
○祗爲拯群黎，攻戰日奔馳，絶饍知幾時。南北珍羞列，流霞對玉食，此意願毋忘。右第一百一十三章
○天欲降大業，迺先勞筋骨，玉體創不一。儼然兵衛陳，垂拱臨朝臣，此意願毋忘。右第一百一十四章
○拒我慓悍賊，我自好生德，故脅以生執。頤指卽如意，罰人刑人際，此意願毋忘。右第一百一十五章
○僵尸道上見，爲之廢寢膳，旻天寧不眷。民瘼苟不識，天心便棄絶，此意願毋忘。右第一百一十六章
○旣敵王所愾，神功蓋一世，勞謙不自大。侫臣善諛說，驕心不可遏，此意願毋忘。右第一百一十七章
○維其多助至，野人亦入侍，何論國人意。君德如或失，親戚亦離絶，此意願毋忘。右第一百一十八章
○兄第縱相瘉，因心則友于，竟莫知其辜。易隙情是乘，姦人讒間興，此意[願]毋忘。右第一百一十九章
○民者王所天，時政不曾憐，排議革私田。征斂若無節，邦本卽杌隉，此意願毋忘。
右第一百二十章
○於我雖不軌，謂爲其主耳，忘咎復任使。況思補袞職，廷爭或面折，此意願毋忘。右第一百二十一章
○性雖與天合，謂思不如學，儒生更親昵。小人固寵權，曰不可令閑，此意願毋忘。右第一百二十二章
○讒口旣噂沓，垂將及罪戮，功臣迺救活。簧巧讒譖甚，謀欲成貝錦，此意願毋忘。右第一百二十三章
○洙泗之正學，聖性自昭晰，異端獨能斥。裔戎之邪說，怵誘以罪福，此意願毋忘。右第一百二十四章
○千世黙定漢水陽，累仁開國卜年無疆。子子孫孫聖神雖繼，敬天勤民迺益永世。嗚呼！嗣王監此，洛表遊畋皇祖其恃。右第一百二十五章
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／冬十月／6日(P.1-2)
○戊申/大雷電，風雨。駕至板門平，雨猶不止。開城府留守權摯迎駕，諸事頗踈闊。指路者老耄，誤引大駕於泥陷處，行宮諸事又多違錯。命下摯于義禁府。至開城府，耆老、儒生等序立於南大門前，進歌謠。耆老歌謠曰：
臣聞巡狩之制，古也。自虞帝曁夏后、周王皆行焉，玆皆一制度、嚴黜陟，爲諸侯法者也。恭惟我殿下繇文子孫，
【圖】
嗣大歷服，宵衣旰食，勤恤民隱，慨然欲復古制。爰命有司，戒飭中外，十月初吉三農告畢，遂備法駕，省方于西，神人闓懌，蠻戎震疊。千載曠典，一朝而擧，臣等生長舊京，跧伏壠畝，不意垂老復覩漢儀。扶杖就列，不勝雀躍，謹獻下里之謠，庶備太史之採。
詞曰：
休哉我王！稽古省方，十月之良，廟于元龜，迺告神祗，迺幸西陲。皷吹導前，羽衛翩翾。馳道平平，魚軒肅雝。副以靑宮，百僚景從。風雲協靈，日月增明。聿戾松京，松京父老，歌于逵道，繄德之好。吾王一遊，字民者優，貪墨斯憂。吾王一豫，威稜布著，氈裘遠去。仁侔堯、舜，覇鄙齊、晋，堤封帖順。今此一巡，匪逸是循，率爲吾民。徯蘇之詠，攸徂相慶，咸樂寬政。臣輩皤皤，竣事犂鋤，獲覩光華。松竹之茂，乾坤之久，拜獻聖壽。
儒生歌謠曰：
伏覩殿下光奉帝命，嗣大歷服，憂勤圖治，咸中罔缺，猶慮四境之廣，民情之隱，擧虞朝省方之制，徵夏后遊豫之諺，遂備法駕，于焉西邁，鑾輿所至，蹈舞惟均。臣等幸生昭代，久叨虞庠，豐芑澤洽，葵藿情深。不意今玆獲覩天表，不勝懽忭之至，謹拜手稽首，
【圖】
恭獻斐然之章，仰慙穆如之頌。
詞曰：
關西千里慶秋成，鳳輦霓旌下玉京。海岳周遭歸指顧，風雲轇輵助咸靈。誰知巡省非惟逸？自是崇高不敢寧。擬把萬年增聖算，煌煌南極老人星。
○留都禮曹參判李克培馳啓：“所衆介北征時指路，其餘五人捍後者也。請所衆介依金亏豆例，授大護軍，五人依林多等例，授職有差，例賜別賜，亦依此例。”承政院奉旨馳書于留都承旨曰：“今送野人告身及別賜物件，遺之語曰，上巡幸遠道，使人馳啓，有旨云，‘還宮日遠，未得見之。其從軍効力有功者，超授爵位，特賜衣服、鞍馬等物遣之。’此外雖有所請，皆答以未得啓達，又多備酒肉、乾物，令浪將家奴齎到其館慰之，若禮曹饋餉及別下程例賜之物，禮曹自依舊例。”
○軍人因雨凍濕，命兵曹及鎭撫所郞廳等捍後救獲，又命兵曹參判金礩及宦官李存齎酒往饋之。
○大將金礩以諸鎭軍士與軍目不準，請鞫京畿觀察使黃孝源、廣州鎭將庾智、水原鎭將崔悌男，命宥孝源，下智、悌男于義禁府，尋赦之。
○賜扈從諸司及軍士酒。
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／冬十月／15日(P.8-1)
○丁巳/曺孝門、黃石生進鷹狗，分賜左右坊及宗親、宰樞。
○平壤少尹芮承
【圖】
錫、判官李淑琦迎駕。大駕入平壤府，耆老、儒生、女妓進謌謠。耆老歌謠曰：
伏覩殿下光膺帝命，誕撫海東，文宣德敎，武暢威風，而且徵賢能制禮樂，典章文物，粲然煥然，猶慮堂下之隔，民情之壅，乃於首冬，備法駕偕兩宮，西巡省方，鑾輿所至，耄倪瞻望，懽呼之聲，掀天匝地。臣等生長太平，竊伏農畝，不意晩景獲瞻天表，曷勝慶幸？不揆鄙俚，謹掇謌詩，仰獻道左。
詞曰：
於赫我王，否承祖武。綱維畢張，干羽斯舞。熙然大化，夐超前古。聖不自聖，日惟不給。王曰 “於戲！予承汝弼。予居深宮，焉識休戚？省耕省斂，匪今伊昔。宜戒有司，諏日以飭。”應鍾之月，法駕啓行。煌煌金輿，悠悠霓旌。關西士女，千里懽聲。孔樂西都，式宴魚藻。曷不闓懌？周王在鎬。不豫何休？候度是保。臣輩種種，跧伏蓬畢。熙熙擊壤，奚知帝力？今夕何夕？獲覩天日。敢申芹暴，庶効華祝。於千萬年，願享多福。
儒生謌謠曰：
伏覩殿下神武聖智，受天景命，中興之業，巍巍赫赫，周宣、漢光無以加諸。猶且宵衣旰食，軫民休戚，思廣咨詢，迺於孟冬法駕西巡，兩宮偕行，臣民老幼懽忻
【圖】
踴躍，延頸拭目，顒望耿光。虞舜四巡以後曠代所未有之盛擧也。臣等俱以庸材，欣逢熙代，早沐菁莪之化，優遊鄕序，幸今親覩目角於咫尺，舞蹈抃躍之至，不揆狂斐，敢獻歌頌。
詞曰：
於皇我后，巍巍聖德。奄奠大東，亨屯拯溺。隆功偉烈，深仁厚澤。維王不居，惟日翼翼。咨詢休戚，求民之瘼。鑾輿西巡，光臨箕域。凡在觀瞻，孰不蹈舞？就之如日，仰之如父。街塡巷溢，聚首相言，吾王之仁，一遊一豫，無非爲民。置我懷抱，物盡逢春。洪恩汪濊，和氣駢臻。臣等草茅，化洽惟新，曷勝鼇抃？敬迓道傍，願賡天保，萬壽無疆，萬壽無疆，永保東方。
女妓歌謠曰：
伏覩兩宮巡幸西都，無任慶忭歡愉之至。謹獻歌詞，再疏短引。伏以一遊一豫，遵侯度而來巡，爲雨爲雲，輟仙班而奉迓。聊陳度曲，敢瀆宸聰。
詞曰：
遐甸傳淸蹕，祥雲擁翠華。浿江烟水自無波，穩送六龍過。閬苑粧初罷，瑤池宴未賒。蟠桃千歲又開花，願獻壽無涯。
○諭咸吉道觀察使鄭軾曰：“今後野人若欲上京 可直送京中。”
○咸吉道都體察使申叔舟進從征將士軍功等第。
史／編年／朝鮮王朝實錄／世祖實錄／六年（1460）　卷十九至二十二／卷二十二　十月至十二月／十一月／4日(P.15-2)
○丙子/動駕，百官皆以戎服侍衛。至沙峴具大駕、儀仗、皷吹，至南大門內，耆老檢校判漢城府事李携等進謌謠曰：
伏覩殿下卽祚以來，勵精圖治，朝廷淸明，無有欺蔽，外之四履，民靡噢咻，聖不自足。思廣咨詢，遂飭法駕，省方于西，大明黜陟，洞察民隱。德音誕布，羽旄所指，髦倪坌集。懽呼之聲，掀感天地。甫踰三旬，聿回龍馭，都人慰悅，曷可形容？臣携等生長太平，優游輦下，不圖晩景目擊盛美。深自鄙幸，扶杖就列，輒忘(部)〔鄙〕俚，謹綴謌詩，仰獻道左。
詞曰：
於赫我王，稽古省方。十月之良，廟于元龜，廼告神祇，過幸西陲，翠華浮天，羽衛翩翩，馳道平平。魚軒肅雍，副以靑宮，百僚景從。關西千里，父母孔邇，謳歌矢喜。吾王一遊，字民者優，不獲以休。吾王一豫，病民者去，不給以助。吾王來巡，匪逸是循，維爲吾民。庶幾無疾，於千萬億，在彼無斁。都人苦徯，如三月兮，若望雲霓。王曰旋歸，六龍載回，奄臨九街。乾坤淸寧，風雲協靈，日月增明。無小無大，士女雲靄，爭呼萬歲。臣輩皤皤，獲覩
【圖】
光華，傴僂拜嘉，松栢之茂，天地之久，願獻聖壽。
進中宮謌謠曰：
伏覩殿下勵精圖理，王妃殿下媲德密贊，治定功成，民安物阜，猶懷不滿，夙夜惟寅。於天順四年十月初吉，擧歲巡之盛典，備法駕以西幸，誕布德音，洞察民隱，羽旄攸指，懽呼匝地。閱一月駕還，都人大小慶抃何極？臣携等生長太平，優游睿澤，願須臾毋死，益見盛化之大行，不意今日獲覩盛美，不勝欣幸。扶藜詣道，輒忘鄙拙，謹獻謌章。
詞曰：
天佑大東，聖神乃作。思齊我后，俔天配德，夙夜圖乂，邇安遠悅。日月照臨，容光畢燭。尙慮覆盆，一物不獲，稽古省方，維農之隙。玉輦煌煌，關西于適，于巡于省，載助不給。寒得以衣，飢得以食，攸徂相慶，不豫何休？庶幾無病，萬歲千秋。西人之樂，都人之愁。玉輅載回，五雲徂東。九街三呼，歡聲連空。皤皤臣輩，獲覩盛儀，曷伸賀忱？聊以矢詩。
成均進士崔允濟等進謌謠曰：
恭惟我殿下卽位之六年，朝廷肅淸，四域妥寧，民熙物皞，鰥寡無蓋，聖慮尙軫幽隱未燭，盍講時巡之典？遂以冬十月宜造社禰，過幸西土，所以省方觀民，布
【圖】
德展義，無非事者也。念我國家，重雍襲熙，世增其德，惟是岳狩之禮，久而不修，逮至今日，獨觀英斷，累世闕典，一朝乃討，鑾輿所過，湛恩汪濊，神人懌愉，實殊尤稀闊，曠代絶迹也。臣允濟等聞自昔聖帝明王巡省四方，必有厖儒碩士稱述揄揚，使當時休聲烈光，流金石照簡策，奕寫煒燁，摛之罔極，如虞史之紀四巡，周人之頌時邁是已。矧我聖上盛德隆功，巍乎煥乎，磊磊軒天地，超周軼虞，固不可得而名焉。其可使鴻猷盛媺，暗昧無章，以泯於萬代也哉？況今岳儀旣訖，法駕言旋，都人士女，望屬車之塵，久徯之望，懽呼踴躍，街塡巷溢。臣允濟等俱以狂斐，深沐菁莪之化，游息賢關，歌頌盛德，廼吾職耳，不可以辭語鄙拙爲解。謹拜手稽首颺言曰，“於皇聖主，允文允武，作民父母，百度惟貞。兆民維寧，王道維淸。粤稽古昔，時巡四岳，觀風考職，我后是遵。玉輦西巡，遐邇同春。駐蹕箕邦，遹求舊章。洪疇其彰，乃開天闈。羅英騁奇，藹藹賢材。存問百年，惠鮮顚連。慶洽神天，士如奔波。爭瞻翠華，或咢或歌。吾王一遊，以助以休，民莫是求。都
【圖】
人苦徯，望龍旗。王曰旋歸，都人懽愉，蹈舞康衢，萬口齊呼。我王寬仁，躬撫黎民，天命用申，申錫我王。茀祿是常，天地比長。我職詞章，宜揚烈光，用詔無疆。是輒作頌，歌于通衕，以御法從。”
進中宮謌謠曰：
伏覩殿下誕膺丕圖，王妃殿下密贊內治，坤承乾而育物，克成交泰之功，月偕日以麗天，蔚啓重光之運。尙軫千里之遠，或阻四目之明，時維冬初，駕行關右。爭呼萬歲，雖田野欣天日之瞻，如過三秋，奈都人苦雲霓之望？載回法駕，聿至神京，懽聲溢於臣隣，喜氣騰於城闕。臣允濟等躬沐周化，跡寄虞庠。屬覩翠華之芳塵，曷勝抃舞？載揚彤管之盛美，敢矢欨歈。謹再拜稽首獻頌曰，“於赫我王！龍飛御天。思齊我后！乃順承乾。化行治洽，黎庶晏然。不謂已足，夙夜拳拳。無邇無遐，一我惠煦。外或未周，迺眷西顧。龍旗啓行，翟茀以從。迺省迺詢，迺揚休風。助我不足，補我不給。養老恤窮，汪恩普洽。西人懽愉，耋老坌集。我王我后，實我父母，父母孔邇，胡不蹈舞？或歌或謳，爭呼輦前。庶幾無疾，共享萬年。僅浹數旬，瑤駕言旋，都人愷懌，巷溢街
【圖】
塡。臣輩狂簡，於樂在泮。敬迓道左，歌頌是獻。”
女妓細柳枝等進謌謠曰：
伏以夙駕鑾輅，時邁比先王之觀，遄歸瑤京，一豫合諸侯之度。望羽旄以胥慶，傾巷陌以同歡。恭惟殿下放勳文明，﻿成湯勇智。濟雲雷之草昧，開天地之泰亨。內修外攘，祚已鞏於盤石，邇安遠肅，物盡登於春臺。河海晏淸，國家閑暇，尙慮民隱，或未周知，稽《羲經》之省方，效《虞典》之巡狩，御六飛而遠邁，指西土以光臨。王祖古都一統之迹如昨，箕子舊壤八條之風猶存。命太師以陳詩，觀群牧以考職。慰民生不給之望，霈王者無私之恩。羅致十室之賢，珍從百年之老。稱累朝未遑之大典，揚萬世無疆之休聲。鴻儀已講於塗山，龍馭遂回于天邑。迎迓載路，歌頌連衢。伏念妾等幸遭昌辰，謬參法部，聽一聲之淸蹕，曷勝鼇歡？獻數曲之鄙謠，聊申燕賀。
詞曰：
聖王西狩爲民遊，輦路塵淸露冕旒。日角輝輝明蔀屋，天威肅肅震群侯。六師未慕周王邁，一豫誰誇夏諺休？五彩雲移回玉仗，康衢處處鬧歌謳。佳氣葱葱靄紫宸，傾都瞻望迓淸塵。風傳仙仗鑾聲近，雲護金輿
【圖】
日色新。一部洛陽吹法曲，三呼嵩岳舞神人。更催靑鳥邀王母，願獻蟠桃不計春。
進中宮謌謠曰：
伏覩殿下光膺景命，夙夜圖理，王妃殿下承乾內佐，治功旣成，四方寧謐，然猶求䘏民隱，爰擧虞巡之典，天順四年冬十月，巡幸關西，誕布德音，僅越月車駕還京師，歡騰九陌，頌聲洋溢。妾等幸際昌辰，獲覩盛事，不勝慶抃，謹獻頌詞，竝疏短引。伏以隨日馭以還紫宸，咸仰氷輪之彩，催霓裳而下玄圃，敬迓玉輦之塵。敢獻謌謠，庶垂採納。
詞曰：
天運方亨，聖神誕作。思齊我后，克配厥德。二曜幷明，四方畢燭。尙慮民隱，省方宜亟。法駕啓行，時維農隙。翟茀以從，于西乃適。迺諏迺詢，迺求民瘼。父母孔邇，載撫載育。于邇于遐，德洋恩洽。孰寒不燠？孰飢無食？懿其休風，是煦是吹。閭閻皞皞，爭歡以嬉。維願我后，眉壽無極。且願我后，子孫千億。萬口齊呼，頌聲載路。月僅再彀，迺旋玉輅，維(被)〔彼〕西人，又怨我遺。維此都人，亦訴何遲。天蹕才聞，塡咽闉闍。小大稽首，競騰嵩呼。梨園賤隷，何幸親覩？輒獻鄙謠，庶效天保。且蹈且舞，長言于逵道。
駐輦良
【圖】
久覽訖，遂行日晡還宮。百官進賀箋，不受，俄而兩殿御思政殿，政府、六曹、忠勳府進豐呈。隨駕及留都宗親、宰樞、承旨等皆入侍，極歡，夜分乃罷。
○賜吏曹判書具致寬、兵曹參判金礩、京畿觀察使黃孝源各馬一匹。
○刑曹據咸吉道觀察使啓本啓：“北靑囚私婢卵加伊與奸夫沈靑謀殺其夫，請卵加伊凌遲處死，靑處斬，同謀水山絞。”從之。
史／編年／朝鮮王朝實錄／世祖實錄／九年（1463）　卷三十至三十一／卷三十一　閏七月至十二月／十二月／11日(P.31-1)
○乙未/御思政殿，設臘享祭飮福宴。獻官洪允成、李邊及孝寧大君補、臨瀛大君璆、永膺大君琰、逢原府院君鄭昌孫、領議政申叔舟、右議政具致寬、右參贊崔恒、中樞院使魚孝瞻、工曹判書金守溫、同知中樞院事梁誠之、吏曹參判洪應、仁順府尹韓繼禧、承旨等入侍。引見野人將其大、軍有、王時等三人，令進酒。命允成問其所欲，軍有請加己職，又請將其大之鞍馬、弓劍。上曰：“汝等無功於國家，除職足矣，而又濫請，在所當罪。第以遠人輸誠來附，故特原之。其勿更言。”遂命引出。謂右承旨李坡曰：“野人谿壑之欲，雖不可盡從，亦不可不從。更欲優待，若除職賞賜等物，汝議於叔舟、允成等以啓。”謂奉石柱曰：“汝於予舊人，但汝屢犯國憲，故予之待汝，不如諸勳。是汝之自取，勿以爲嫌。”
○上以世宗所制定大業、保太平樂舞、歌詞句數多。凡祭數刻之間，難以盡奏，故師其意而略制之，幷定郊天樂舞。旣隷舞樂而無進饌、徹邊豆、送神之樂，崔恒等請之，上又制之，命恒制其詞。宗廟迎神，熙文之曲：
世德啓我後，於昭想形聲。肅肅薦明禋，綏我齎思成。
奠幣熙文之曲：
菲儀尙可交，承筐將是帛。先祖其顧欽，式禮心莫莫。
進饌豐安之曲：
執爨踖踖，登我俎豆。俎豆旣登，樂且和奏。苾芬孝思，維神其右。
初獻，保太平之舞，熙文之曲：
列聖開熙運，炳鬱文治昌。願言頌盛美，維以矢歌章。
基命之曲：
於皇聖穆，浮海徙慶。歸附日殷，基我永命。
歸仁之曲：
皇矣上帝，求民之莫。廼眷奧區，廼遷明德。仁不可失，于胥景從。其從如市，匪我之私。匪我之私，惟仁之歸。惟仁之歸，誕啓鴻基。
亨嘉之曲：
於皇聖翼，祗服厥辟。聖度繼志，眷倚斯篤。大亨以嘉，景命惟僕，
輯寧之曲：
雙城澶漫，曰惟天府。吏之不職，民靡按堵。聖桓輯寧，流離卒復。寵命是荷，對建厥福。
隆化之曲：
於皇聖祖，遹駿厥德。仁綏義服，神化隆洽。憬彼島夷，及其山戎。孔淑以懷，莫不率從。航之梯之，款我繹繹。於赫厥靈，爾妥遠肅。
顯微之曲：
於皇我聖考，戡難保宗祐。謳歌輿望隆，敦讓顯美德。
龍光之曲：
天子方懠，邦人憂惶。聖考入奏，忠誠以彰。媚于天子，赫哉龍光。
貞明之曲：
思齊聖母，克配乾剛。戡定厥亂，贊謀
【圖】
允藏。猗歟貞明，啓佑無彊。
大猷之曲：
列聖宣重光，敷文綏四方。制作旣明備，大猷何煌煌？
繹成之曲：
世德作求，率惟敉功。光闡太平，禮樂方隆。左籥右翟，曰旣九變。式昭光烈，盡美盡善。
亞終獻，定大業之舞。昭武之曲：
天眷我列聖，繼世昭聖武。庶揚無競烈，是用歌且舞。
篤慶之曲：
於皇聖穆，建牙于朔。遹篤其慶，肇我王迹。
濯征之曲：
頑之豪，據雙城。我聖桓，于濯征。狙獷亡，拓我彊。
宣威之曲：
咨麗失馭，外侮交熾。島夷縱噬，納寇恣睢。紅巾炰烋，元餘奰屭。孽僧跋扈，胡魁陸梁。於皇聖祖，神武誕揚。載宣天威，赫赫堂堂。
神定之曲：
愾我敵，戒虎貔，鼓厥勇，若翰飛。動九天，正又奇，螗斧亢，旋自縻。竹斯破，孰我支，耆定武，神之爲。
奮雄之曲：
我雄我奮，如雷如霆。胡堅莫摧，胡險莫平。連連安安，奏我訊馘。神戈一揮，妖氛倐廓。無侮無拂，祚我東國。
順應之曲：
麗主拒諫，敢行稱亂。我運神斷，我師我返，天人協贊。
寵綏之曲：
義旗載回，順廼多助。天休震動，士女悅豫。徯我寵綏，壺漿用迎。旣滌穢德，東海永淸。
靖世之曲：
彼孤臣，扇禍機，我皇考，克炳幾，神謀定，世
【圖】
以靖。
赫靖之曲：
島夷匪茹，虔劉我圉。爰赫斯怒，爰整我旅。萬艘駕風，飛渡溟渤。廼覆其巢，廼擣其穴。譬彼鴻毛，燎于方烈。鯨波廼息，永奠鰈域。
永觀之曲：
於皇列聖，世有武功。盛德大業，曷可形容？我舞有奕，進止維程。委委佗佗，永觀厥成。
徹邊豆：
卬成于豆。于豆于籩，有苾有香。來假僾然，我禮旣成，告徹維虔。
送神興安之曲：
禋祀卒度，神樂康而。洋洋未幾，回我倐而。霓旌彷彿，雲馭邈而
圜丘迎神，熙文之曲：
右命荷玄休，代理主群生。崇報迎穹壇，翹竚臨雲輧。
奠幣熙文之曲：
黍稷胡亶香？百神壬有林。我將我圭幣，昭事奏微忱。進饌：
以我繭栗，與我齋明。或肆或將，祗薦我誠。神其居歆，赫赫厥靈。
初獻基命之曲：
於穆玄宰！神明莫測。禮嚴毖祀，庶幾降格。
亞獻宣威之曲：
皇皇上帝，臨下有赫。我應明命，翼翼欽若。假哉烈祖，配天禮陟。咸秩百神，祀事不忒。我羞孔庶，我牲孔潔。顧予精裏，再崇我爵。
終獻濯征之曲：
禮旣備，樂旣奏，觴之重，誠以侑，錫我祉，帝其右。
徹邊豆：
於薦靜嘉，邊豆有楚。邊豆旣踐，獻爵亦擧。神旣醉止，廢徹有且。
送神：
神載起兮，
【圖】
返玄宅兮。騰颷輪兮，遡寥廓兮。岐子望兮，杳空碧兮。
史／編年／朝鮮王朝實錄／明宗實錄／五年（1550）　卷十／五月／30日(P.41-2)
○癸巳/上御朝講。尹漑曰：“復昌奸邪，非但自上見欺。儕輩則宜若易知，而擧朝猶陷其術中。當黃憲亂政之時，復昌獨抗疏論啓，此固他人所不能爲。小臣亦於上前褒美矣。小人情狀未露，雖號英明之主，鮮不爲所欺。然旣知其小人，則痛絶不疑。乃所謂：‘去邪勿疑。’今者陳復昌，旣服其罪，孰不痛快？但聞御札還收之啓，每敎以勸勵後人云。奸邪之人，內懷凶慝，外持正論，以蔽聰明。此特小人之尤甚者，不可以褒諭，爲後世勸也。”兩司請陳復昌褒諭御札還收，答曰：“如啓。”
○還收御札于陳復
【圖】
昌家。戊申正月，復昌拈出《論語》中切要處，條疏以獻，上以御札諭曰：“觀此疏意，忠誠極切。予雖不敏，豈不嘉納？”己酉五月，復昌上章，論黃憲專擅，上亦以御札諭曰：“爲國忘身之誠，古今稀罕。優於朱雲、汲黯之忠，不勝嘉歎。”復昌受言，裝(䌙)〔潢〕掛諸壁上，朝中士大夫，或爲歌詩，或爲序跋，附於御札之下，以贊揚焉。至是還收，今錄衆作於左，又書述者之名姓官爵，以備後人之觀。後之覽者，亦將因此而知其趨向之邪正矣。“同寅陳公復昌，以勁直敢言，爲一時所重。嘉靖己酉，入長經幄，五月辛卯上章，極論時宰專擅之狀，上警動，卽命免官鐫勳，許歸田里。壬辰降御札褒奬，仍賜先朝御衣酒器等物，癸巳，特加一階，拜大司憲。臣伏讀聖諭，詞旨懇到，筆畫端勁。其樂諫旌直，寵優勸勉之意，溢於言表，雖唐、虞盛際，亦未有如此之美也。彼范成大、楊萬里所謂：‘日光雲章，龍跳虎臥者。’特形容御墨，侈張堂額一兩字而已，豈如聖上至儷百十有五字，而申以異賜眷命之隆於數日之間乎？於(以)〔此〕知陳公，將感激殊遇，盡言不諱，繼之以死然後已也。臣三復莊誦，謹賦五言排律一篇，以寓摹天譽日之意云：昭代圖新理，安危繫相臣。簡敷爰立命，思副具瞻人。夙夜期毗輔，訏謨贊聖神。不能厭衆志，那得協同寅。有累休明擧，將虧倚任眞。孤忠懷謇諤，抗疏寫由因。許國曾輸悃，捐(指)〔軀〕豈擇辰？籲天言卽報，張膽氣還伸。睿翰俄飛動，奎章復懇諄。移官都執法，躋秩造乘輪。器撤中宸供，衣頒在笥珍。殊恩鐫脾腑，偉事聳簪(伸)〔紳〕。獻可先持見，元城不顧身。未容回聽早，恒被竄遐頻。爭似遭明聖，交修慶直仁，彈文旬十上，讜論日三陳。繩憲庸纔訖，鈞衡望已臻。鸞回歸鈿軸，寶蘊燭蒼旻。讃仰彌昕夕，傳觀肅主賓。恭(擒)〔維〕榮遇釋，留取勵臣隣。”知中樞府事鄭士龍書。“夫人子，生於兩間，上爲君，下爲民，孰不欲展布其負抱，贊襄乎治化，親見太平之世哉？雖然，時不遇，道不行，卒老牖下，而人莫之知者何限？幸而際明時遇聖主，言聽而諫從，則臣子之志願畢矣。今上卽位之四年，講《論語》終編，副提學陳復昌。拈艸要於學問者，一篇各節，上疏陳列，言甚對切。上惕然嘉納，卽賞以貂皮
【圖】
披肩，又以御札賜之，宣醞于弘文館，遣中使就諭聖旨，館員莫不感激極歡，竟夕乃罷。臣復昌，以御札示同僚，因語臣澍曰：‘知吾心者莫如子，知吾學者亦莫如子。雖吾有愛君之心，須吾無格君之學，濫竊恩寵，擢置華近，誠懼百身萬殞，無以報效。猥承華袞之褒，至荷銀鉤之賜，拜受以還，措躬無地。夫何異渥，至於此極也？吾將裝(䌙)〔潢〕，以求玉堂諸學士，歌詠盛德，使一介姓名，亦因是不朽，子宜先之。’臣伏覩聖翰，典則高古，如盡封敍疇。辭意簡重，歌媲漬襲經。環列改觀，奎壁動色。因三復莊誦，俯伏而嘆曰：‘雖唐太宗之答魏鄭公、宋仁宗之賜孫休復，蔑以加矣。’主上春秋十有五，而聖稟得於天性，日三御經筵，講論不怠，敦奬儒雅，鼓舞風敎，以至賢邪消長之理，國家(洽)〔治〕亂之機，靡不貫徹，而默識之，若其心畫之超詣，特多能之一事。此臣復昌，昵侍經幄，嘉猷格言，日陳於前，猶以爲未也，又具疏以論之，得盡其底蘊。此殿下所以深許其忠誠而嘉納之者也。於戲！上有聖明之君，納諫如不及，下有骨鯁之臣，進諫如不足。君臣之間，相得益章，他日輔養成就之效，詎可量耶！臣竊聞，成廟朝直提學金訢進十思疏，成廟答以御札，復賜衣靴褒美之。視殿下今日之擧，殆與之同符，而竝休矣。臣以譾薄，待罪侍講，思欲裨補於萬一者，豈容己已，譽天地之高厚，美日月之光輝，臣知其無能爲也。然不可喑無一語以稱揚聖上從諫弗咈之意，謹拜手稽首而爲之贊曰：吾王睿聖，天縱生知。亹亹從善，堯、舜爲期。芻蕘尙詢，矧伊論思！不諫亦入，況也責難？遂眷藎臣，爰置金鑾。有懷必達，豈敢素餐？迺奏封事，迺闡奧義。宸心載悅，奬諭勤至。煌煌玉札，典謨是似，元氣淋漓，雲漢昭回。泰華揷天，巨靈擘開；鼎淪泗水，萬夫莫取。峭勁沈重，體無不有。受言藏之，寵踰彤弓。休光上燭，爗爗其虹。孰爲仗馬，孰爲寒蟬？嘉言罔伏，於斯萬年。”弘文館副應敎金澍敬書。“封章恭獻闕，忠正慕程、朱。讜語敷經訓，嘉言演聖謨。硏心窮性命，析理辨錙銖。寵筆由中悃，褒容詎貌膚。君明臣自直，魚喜水相須。千載眞難遇，贊襄愧鄙夫。”弘文館直提學慶渾。“遭遇翊淸靖聖神，明公風節
【圖】
逈無塵。華山笑殺墜驢客，里社誰爲宰肉人？蠖屈半生眞有命，鵬圖萬里浩無垠。一條氷做西淸長，八斗文歸內閣臣。風暖槐龍交翠影，日長蓮漏滴靑闉。官閑休浣仍偸暇，講罷詩書好作隣。染得鷔頭雲錦筆，寫成龍尾匭凾珍。天顔咫尺披肝盡，聖鑑昭回動色頻。時論咸推冥眩手，群僚爭指激昻身。貂蟬曲荷便蕃錫，玉札偏承雨露仁。唐帝草書猶近玩，宋朝飛白謾超倫。鸞回紫極綸音重，雅濕黃麻墨色新。入袖珠璣穿夜月，橫堂奎壁射秋旻。聚觀華巷塡車馬，傳誦人間咽齒唇。從古昭融歸契合，孰知膏澤在敷陳。同時幸際風雲會，前席叨承步武親。別院垂楊靑裊裊，禁池春水碧粼粼。宮壺屢拆黃封酒，醉頂時欹白氎巾。犬馬空懷家世戀，涓埃無補盛明辰。摩挲任作雲來寶，共祝堯齡億萬春。”弘文館副校理鄭惟吉。“延英朝夕泝伊洛，講徹封章約且泛。宸翰十行光賜帛，微言一旨切觀監。鄭公忠只圖《無逸》，唐主恩惟寶有鑑。徵若格君如學士，文皇薩水竟何懺？”弘文館典翰尹仁恕。“疏奏傳宸札，慇懃答至誠。文如璦玉削，筆似鳳鸞驚。豈啻千鈞重，從知萬寶輕。珍藏應十襲，永作子孫榮。”弘文館應敎洪曇。“聖學孜孜惜寸陰，求賢如渴古無今。百年遭遇風雲會，終世霑濡雨露深。慷慨封辭多格語，丁寧批札下綸音。傳家有寶宜千襲，一片忠誠更激心。”弘文館校理尹玉。“玉署論思日，延英輟講初。開陳一部語，諭奬九天書。寵錫偏承眷，殊恩不自居。從今到白首，報效會何如？”“弘文館副校理兪絳。引君時敏想先民，何幸淸朝更有人，魯語入流羞半部，宸章垂奬聳諸臣。氷綃裝就翔鸞鳳，魚水淸深質鬼神。忝接題名慙不分，蕪辭應共壽千(泰)〔臻〕。”弘文館校理宋賛。“講書經國學，日月尙君心。啓沃呈封事，褒嘉下德音。風雲臣道泰，雨露聖恩深。珍重藏宸凾，宜敬後視今。”弘文館修撰韓智源。“一片丹衷烈素秋，幾年憂國雪添頭。黃河運泰歡魚水，玉陛疏封動冕旒。堯、舜致君誠自切，文章經世學還優。昭回宸翰深恩寵，更把何心答上休。”弘文館副修撰李戡。
史臣曰：“初，復昌借寓於具壽聃家傍，日夜納謁。壽聃初未知憸邪罔人之態，以爲剛直可用，又愛其文筆，薦而發之。漢陽東村居宰相等，亦以巧言敏捷，以爲耿介才士，不甚擯之。遂爲臺諫，仍與尹春年、尹仁恕，結爲心腹，朝夕往來。因作幕客於尹元衡門下，主張時論，力治逆黨，稱云之類，人畏其口，擧朝皆趨，車馬塡門。淸(取)〔要〕之職，一時拾取。及其官高驕縱，與壽聃有隙。復昌未發迹前，必具酒餐於家，邀致得路勢官，設酌納交。且於開懷論事之際，必嗚咽涕泣，似若赤心憂國，不知者，或以爲慷慨之士也。爲富平府使時，其妻懷孕求食餠，復昌使取米於豐德本家，其矯情釣名如此。立朝之日，凡與人往復紙札，必藏於一篋，以擬後日謀陷考證之用，其竄甲山，亦書邑宰過失於一冊，欲爲恐嚇，叱辱主倅。小人終始肆毒，不少悔改，如此。”
史／編年／朝鮮王朝實錄／宣祖實錄／二十八年（1595）　卷五十九至七十／卷六十七　九月／4日(P.2-2)
○癸酉/昧爽，上出崇禮門外，餞享封倭天使南下。酒三行，天使曰：“朝日已晩，路亦百里，只此相別。”上曰：“昨者重違尊敎，不能行禮，今又如是，不勝缺然。”因命李光庭，禮房承旨也。呈禮單曰：“將薄物，以表微忱耳。”天使曰：“他物不敢受，而今往海外，切
【圖】
於藥用，只受人(參)〔蔘〕。”上曰：“古有贐行之禮，非爲物也。情在乎此，敢請。”天使曰：“貴國殘破已極，而侵擾必多。況情不在物者乎？玆不敢受。”上曰：“小邦，若非聖天子終始拯濟，安能保有今日乎？且大人爲小邦事，遠征海外異域，不勝未安。好爲往來，惟此之望。”天使曰：“無非皇上至德，俺豈敢言勞？”遂拜而辭。
史臣曰：“銜天子命，宣傳海外者，係國家之輕重，關事機之緩急。苟非敦說討禮，忠信篤敬之人，難乎免於嫁禍沾辱，顧不重且大哉？今觀李宗誠天使姓名。爲人，設有專對難奪之節，蠻貊可行之道，深恐貽輕中國，取侮夷邦，南朝無人之譏，不幸而近之矣。嗚呼！秀吉，聖化外一醜物也。放弑其主，僞定一域，已得罪於天地神人，而不悛舊惡，謀動干戈，非徒魚肉我生靈，灰燼我廟社，逆謀悖說，辱及上國，含生蠢動者，皆懷憤怨之氣，恥與之俱生於一天之下。邪議橫生，大義滅絶，煌煌龍節，遠臨於鯨海之外，五等之爵，遄加於兇賊之身。曾謂堂堂天朝，反墮於彼賊譎詐中，行《春秋》所不道之
【圖】
擧乎？”
○兵曹啓曰：“我國軍政，自近年以來，日漸紊亂，經變之後，尤無貌樣。若得精勇可用之兵，團束行伍，使條理分明，而輪次入應其役，本曹捧納番軍代糧，點名俵給，則募兵常鍊，而隷屬於軍案，農軍納米，而得安於耕作，彼此誠爲兩便。且於招集浮遊，弭盜活民之策，亦不無利益，故前日備邊司，屢以此陳達，而去夏本曹，亦請施行矣。但此事未及整頓，而遽値天使之行，上司定軍之令，朝夕旁午，官吏急於遵承，未暇察任，無論其他。如接待本都監、分都監應用，擡扛扶持、執事進止、刈草把守、別工作，各色應入之軍，已過七八百名。小有遲緩，則該吏困於責罰代立，奸濫之徒，樂於依憑，用術中間，弊端如蠶絲、牛毛。本曹雖欲撿勑，係干唐人及上司處，則終不得下手。以此之故，事不如意，益致滋蔓難防之患，而本曹因勢苟廢，已多日月矣。近來又緣年登米賤，向前爭先募立之人，或多散歸外方，興販資活，每於點考之時，應募者漸少。假令天使下歸之後，整得募立之
【圖】
人，而其所應立者，皆是上司下人，頑慢作弊之徒，其餘閑丁，則俱執所業，不樂於(偏)〔編〕伍。事勢如此，衆議皆爲不可，此事恐不能施行。來十月朔爲始，上番軍士，一切以當身入番，本曹點考之日，擇其壯勇而軍裝完備者，別爲哨隊，以爲侍衛之用。又依《法典》所載，試才計畫，而論賞精壯而有才者，則使其閑歇而無侵擾之嘆，推移老弱無勇之軍，分定于役處，則外方軍士，亦將聞此而自礪於鍊才，恐爲宜當。全羅道上番軍士，則前日已以作米上送事，差官知委，黃海道闕軍，亦依此例移文，此等糧米，則本曹着實收合，或別募精勇，而散給立役，或補用於各處定軍之時，從長處置，恐無不可。敢此啓稟。”上從之。
○以趙正立爲正言。
史／編年／朝鮮王朝實錄／光海君日記／太白山本／八年（1616）　卷九十九至一百十／卷一百三　五月／17日(P.63)
丙辰五月十七日丙戌
○政院啓曰：“今日庭鞫爲之(事)，命下矣。卽者禁府郞廳來言：‘領議政奇自獻則今以待命事，當到闕下云，判義禁朴承宗則自名出兇書之後，本府大小公事，全不管攝。’云矣。”傳曰：“今則尤無待命之事，安心參鞫事諭之，領相、領敦寧、判義禁，竝速命招。”
○政院啓曰：“判義禁朴承宗更爲命招，則病重不來矣。”傳曰：“崔沂等獄事，自上當親鞫，卿別無所嫌，況他罪人則尤無可避之道矣。囚繫甚多，安心參鞫，使獄事勿滯之意諭之。速爲更招。”
○政院啓曰：“領相處諭之，則‘子弟之名出於兇書，臣等決不可參鞫，參鞫則臣之罪必益重。使他人鞫之，獄體宜當。’云矣。”傳曰：“崔沂等獄事，自當親鞫，卿別無所嫌。況他罪人，則尤無可避之道矣。囚繫甚多，速爲
【圖】
參鞫，使獄事無滯。”
○備忘記：“國家大禮，百官着朝服者甚少。如有可備之力，而不爲備着，則事甚不可。貧寒末裔宗親，固難責備，其他可備之人，限某年正月爲始，一齊備着事，令禮官詳議擧行。又國之大事，在祀與戎，而今此親祭時，宗親、文武百官陪祭者甚少，所見埋沒。今後令禮官、法司，另加申飭糾劾，分明老病有故者外，使之盡參陪祭事，着實擧行。”
○行大司諫南瑾、大司憲柳澗、執義金質幹、司諫尹訒、掌令琴愷‧林健、持平鄭遵‧邊應垣、正言李涏‧鄭良胤啓曰：“宗系未改，惡名猶存，爲我國無窮之至痛。而累代陳辨，至于我先王，始得昭雪，誕頒《會典》環三韓一區，得免爲無父無君之國。不幸荒怪諸書，重謬襲誤，久被醜詆，末由湔滌，至痛尙未去身，何幸陳奏曲折，卽蒙快雪，此則先朝
【圖】
之所未有也。至於倭寇射天之日，讒人敢倡向導等語，幾陷不測之地，逮聖上嗣服之初，爭立之說，不幸有之。無根不近之言，前後狼藉，不一而足。一日不洗，則猶存一日之痛，一月不洗，則猶存一月之痛，至若一年二年，則其爲至冤極痛，如何可言？幸蒙聖上事大至誠，誠孝格天，具由祈懇，一使一介行李，遽蒙禮部之敷奏，皇上之勅諭，出尋常萬萬，痛釋而快湔。使天下後世，皆知日月之重光，不止於一時而已，則昔爲罔極之至冤，今爲莫盛之大慶，我國含生，孰不歡抃？舞之蹈之。群情若此，雖君上不得以沮抑，況有其實，則名固從之，古人有言。自上雖欲撝謙，稱實徽號，焉得而辭焉？我先王亦已行之。此前事之可鑑，後日之元龜。請亟從徽號之懇，以答臣民之望。”答曰：“予意昨已諭之。私忌日勿爲煩擾。”
○府院前啓三聘、渫、慶業三賊及雲祥事。
【圖】
答曰：“已諭，勿煩。”
○諫院啓曰：“國家不幸，逆獄繼起，而近年以來，大臣不備，推官有故，囹圄塡滿，完了無期，豈不寒心？其間業已承服之罪喘，尙延時月之命，而以終天壽者有之，多年在逃之逆魁，亦幸被縛於捕盜，而久不鞫問者有之。又有得參於議啓之中，而經年滯囚者，其數不少。殄殲多罪，固當汲汲，而開釋無辜，亦不可緩。自上留念獄事，示不自專，聿求得中，每咨群下，大臣、推官之獻議，非止一再，亦非不詳密，而猶慮其未盡也，又下更議以啓之敎，臨事當愼重之美意，孰不嘆服？第一人意見，萬無初終之異，雖百番更議以啓，而臣等必謂之無他說也。判義禁朴承宗病根不淺，長在呈告，必欲待其出仕議之則，完獄之期爲日漸遠。自前有在家獻議之例，不須來詣闕下而結末也。惟在廓揮乾斷，裁自聖
【圖】
衷而已。何可每言於鞫廳，而莫爲之速完乎？至於保放之人，其類亦多，如無更問可議之端，則何必使久而淹滯，以滋其冤悶哉？丕蔽要囚，慰悅人心，誠今日之急務。此臣等之所以至再至三而不知止者也。況今海西、安城之變竝出，已爲囚繫者不勝其多，若又辭連，則將來之逮捕，必甚於此。年久之獄，猶未快決，則事又難處，實非細慮。請亟賜一兪，以快物情。”答曰：“當量處。”
○百官啓曰：“臣等竊惟，帝王之繼統立極，莫重於孝，而尊祖敬宗者，孝之大也。臣子之事君盡禮，惟在於誠而頌德歸美者，誠之至也。故文思欽明，傳稱唐堯之德，濬哲溫恭，史讚虞舜之聖，奚斯之詠、吉甫之詩，無非褒揚太上，美厲耿光。修縟典於當代，播洪休於後乘，所以膺宗社(神祗)〔神祇〕之佑，答朝野臣民之望者也。今我殿下光纘洪圖，誕受駿命，盡倫而致愛，立本而成化，
【圖】
巍蕩難名之德，輝焯無競之烈，轢軼今古，經緯天地。蜚英華騰茂實，進崇號薦徽稱之擧，何可已也？緬惟聖祖，秉籙應天，受制封開國，奸臣賊子，逃入天朝，敢懷私憾，搆成巧讒。蓋自永樂甲申，迄于萬曆戊子，本國之馳奏辨列，前後相望，世更十三，年近二百，始有纂成實錄，頒降《會典》之事。宗系之受誣被衊，雖得釐正，而不幸名儒碩士，纘乘諸秩，猶襲舛訛，益肆醜詆。指聖祖或稱逆黨，或加幽弑纂賊之名。嗚呼！宗系辨明，而惡名之狼藉如前，《會典》修輯，而外傳之剌謬益甚，將使天下後世，眩亂是非，莫辨其惑，則豈非大可懼哉？況《續文獻通考》、《吾學編》，《經世實用編》、《弇山別集》、《大政紀》等書，或係奉勅撰成，或爲諸司掌故，而館閣諸儒，是焉取閱考證，實與正史無異。凡在我國，無論士庶，稍稟知
【圖】
覺者，孰不驚聽而竦神，切齒而腐心乎？然則其可諉之於一部《會典》之修補，而却以如許諸書記誤，爲閑漫文字乎？又豈可諉之於宗系之改正，而却以弑逆惡名，任加於祖宗而莫之恤乎？至若先王之被誣，尤有所不忍覩，不忍聞之事。或曰：‘招倭復地，啓扃揖盜。’或曰：‘割地與倭，歲周粟帛。’或曰：‘國王請款，情涉齮齕。’或曰：‘娛情詩酒，敗度取侮。’如是捏造，迭見編簡。嗚呼！我先王以至誠大義，敬事天朝，終始益篤，可謂質諸鬼神、明乎日月，而賓天之後，受誣至此，陟降之靈，必爲痛怛於冥明冥之上矣。況此多般謗言，又甚應泰之所搆者，則亦可諉之於往年之奏請，而不爲之訟冤耶？恭惟聖上，承先王付托之命，奉天子監撫之勅，正位貳極，嗣臨大寶，億兆謳歌，遠邇愛戴，此實東征將士之所目覩，海內之所傳播。而伍袁萃
【圖】
因何所見，敢於《林居漫錄》中，乃有爭立之語？所謂爭者，乃勢均力敵，名位相較之稱也。此而不辨，則不幾於置逆珒之窺覬，登叛人之黨者乎？凡此三件之詬辱，實萬國所無，天下無二者。不得不控疏陳籲於天日之下，而幸蒙皇上洞燭，閣部明諒，聖旨優渥，覆題詳核，恩勅渙頒，寵數隆溢，其於明辨湔雪，更無所歉。固已昭揭宇宙，聳動觀瞻，使海內諸國，知聖天子眷顧我聖王，特出於尋常萬萬也。臣等竊詳，禮部題稱有曰：‘其辨祖系也，恥作逆黨之後，其辨王氏爲洪倫等所弑也，羞被纂立之名，其辨釜山互市等情也，懼蹈引倭之跡。無非自處于彝倫攸敍之國，表其父爲恪恭靖獻之臣也。’是則璿源誣玷、聖祖惡名、先王被誣之冤，一擧而昭雪蕩滌者也。又曰：‘仍付史館，纂修成案，抄傳海內，與天下共見之，仍勅諺國。
【圖】
一稟章程，無惑浮議。將外藩之心跡以昭，天朝之體統以肅矣。’是則本國被誣情節，藏之史局，謄出朝房，勒成信史，盡祛私偏之訛謬，而表迪于萬祀。一以傳布中外，使窮鄕遐裔，家至戶到，無不洞知其誣枉，則比諸《會典》之補錄，爲如何耶？其曰：‘著書諸臣，後先物故，書已傳播，無從盡改。但得明旨再頒，諸書不必改正，而自無不正也。’是則將各種諸書，弁髦而棄之，一以明旨更正者，取信於天下後世。試觀數百年來，天朝於我國，覆本勤懇諄復，有如今日者乎？至於聖旨，則‘該國世系諸事、釜山引倭之說，與野史所傳，原不足據。奏詞抄付，史館纂修，乃賜勅與王慰，其昭雪先世之意。’其勅諭略曰：‘尊祖敬宗，華夷罔間，信令傳後，文獻足徵。事果厚誣，理宜昭雪。當王恭愍被弑之初，正李仁任專命之際。禑、昌非類，瑤復
【圖】
不君。革故鼎新，有同草昧。流皇洞燭乎高皇，辨疏悉聞於列聖。至於倭寇之侵陵，繄爾父諱之恢復。釜山要害，原非侵疆，互市羈縻，詎關誘敵？疇爲月旦？總屬陽秋。朕方錫類，嘉在同文。庶石渠金櫃之祕有據，而大書特書水原木本之思，無忝于祖廟禰廟。’云云。臣等竊觀，洪武以來，列聖明旨及勅諭，但以‘載錄史館，纂附《會典》’爲辭，而至於己巳《會典》，全部頒給之勅，只曰：‘雪累世不明之系，旣遂懇祈。’等文字而已。其禑、昌非王氏恭讓昏暴之事，革故鼎新，流言洞辨等語，至此乃得如是之明白，試考累代勅旨之文，則其丁寧明快，又有如今日者乎？況先王之受誣，尤極冤痛，而勅諭煌煌，洗盡其諸書無稽不根之說，至以恢復之功褒之，此則宗系惡名昭雪之外，又是聖上爲先王極辨一
【圖】
大事也。禮部箚曰：‘國王之立，非以長而以賢也。’又曰：‘禮義之不愆，何恤乎人之言？’至以袁萃之雜著，比之於《湘山野錄》、《(碧雲䮕)[碧雲騢]》等書，妖妄無據，又以聖上，比之於宋仁宗，有聖德而被誣，乃以‘請立冊封，俱順輿情’爲辭。我聖上欽承帝命，赫臨邦國之業，薄海內外，無不曉然，是則自古藩君所未徼之寵典也。總此三件辨誣之事，皆由於聖上之至孝盛德。感通天人，有此大慶，巍功煥烈，度越前後。廟享有儀，殷薦罔愆，祝史正辭，福祿攸降。聖祖在上之神，先王昭格之靈，亦必歆臨感嘆，其將曰：‘予有後焉。’則聖上之功光廟社者，正與皇朝勅旨之語，若符契而脗合，則非常之烈，無疆之休，可謂無得而稱焉。受餕之夕，大小廷紳，咸悉在列，不謀同臆，合辭颺言曰：‘至哉，聖孝！大哉，聖德！倫紀之敍，式見乎今，《詩》、《書》所述，何以加
【圖】
乎？’蓋世平道行，主聖治隆，而臣子不稱者鄙也。是以，抒下情而究上美，擧彝典而修盛事，雍容揄揚，申明景鑠者，抑亦先賢之成式，往古之懿軌，不可廢也。榻前口達，不盡所懷，徒煩聖聰，未蒙允許，群情愈鬱，如渴望飮。待朝而來，又申昨請。聖上當此，雖欲不享鴻名，其可得乎？雖欲拒其輿情，其可得乎？伏望殿下特垂俯察，亟賜兪音，上以副宗祏眷顧之懷，下以慰庶類顒跂之情，不勝幸甚。”答曰：“省啓，百官皆會，不勝驚悶。囚繫滿獄，鞫問方急，而大臣不遵予命、不體予意。罔念君臣之大義，抛棄君命而不赴，則此何時而乃爲此言？聖勅勤懇，夐出尋常，實是皇上之天恩，而諸臣卿協贊之誠也。但宗系昭雪，《會典》改頒，快辨厚誣，明旨誕降，俱在於先朝，則不辟有何可議之功乎？先王被誣，而今番奏
【圖】
請，只出臣子之至情，而致此辨誣之慶，則感泣罔極而已。加號於寡躬，則誠不敢當也。至於予身被誣，雖得昭雪，寧有以此加號之理哉？目今國家多憂，危急之事非一二計。試觀爻象，是豈卿等廢事强請加號之日乎？決無可從之理。願勿爲如此之言。”
○宗室(定遠君等)啓曰：“伏以宗系惡名，實天下萬古之至冤至痛也。先王之誠孝，祖宗之陰隲，昭雪於前，增光于今，此乃二百年我國家無前之大慶也。先王之盛烈、聖上之偉功，前聖後聖，其揆一也。光國徽稱，昭揭日星，則我聖上繼述讚揚，豈後於今日哉？況此皇恩隆洽，聖勅勤懇，凡在含生，孰不歡抃？伏願殿下，快下乾斷，以答臣民之望。”答曰：“惟我諸戚卿，體予悶迫之情，勿爲如此之言。”
○弘文館箚子答曰：“予意昨已諭之，勿爲煩擾。”
○黃海監司尹
【圖】
調元馳啓(曰)：“海州牧使崔沂濫刑請罷事狀啓，‘不言某人以某罪受杖受杖，而生死與否，沂之所以不報監司者何意也？刑房及執杖者，亦何人也？措語矇然，莫知其由，更爲詳察以啓。濫刑時刑房及執杖人，竝卽囚禁，俾無逃避之患。’事，有旨矣。刑房吳應聘、執杖人李龍彦‧金夢淡等，捉來推問，則吳應聘招曰：‘去四月二十日，牧使在任時，出官旨一封曰：「與前縣監金錡同力，此人等捉來。」云，卽到金錡家，面給官旨，因其指揮，西面栗枝居朴而彬、朴希逸等，捉囚官獄。第三日，牧使按獄囚二人，親審居民訴狀曰：「所當報使重治，而以其年少迷劣，特宥之。今後改過可也。」各笞三十決罪後，朴而彬則其同生兄幼學朴而文，朴希逸則其同姓三寸幼學朴啓運等處，竝開諭保授以送。朴而
【圖】
彬、朴希逸等罪狀，則本州紙筒有居民等狀，取來憑考，則可知矣。’執杖李龍彦、金夢淡等招曰：‘去四月十五日夕時，名不知囚人二名，各笞三十決罪後，其族屬處保授矣。’且曰：‘州西面栗枝坊居民高景參等二十五人狀曰：「朴而彬、朴希逸二人，同心結黨，盜竊爲事，橫行閭里，衝火家家。而彬則或彎弓母前，劫分家財，或敺打其兄，希逸則時在父喪，强奸庶母之弟，捏做僞造之名，謀陷同姓叔父。行惡如是，爲人所棄，以此含毒，常欲殺人。如此之人苟不懲治，非但倫紀敗傷，人未免陰害之禍，依律治罪。」云云，朴而文、朴啓運等狀曰：「民等同生弟、三寸姪而彬、希逸等，本是悖惡家行，極爲無狀。而彬則不知有母有兄，至於持弓矢母兄之前，多發不測之言，希逸則居父之喪，强
【圖】
奸庶母之弟。二人結黨，持忍刃夜行隣里數三家，公然衝火。民等以叔父之情，請罪于官，固所不忍而然，其罪惡如是，苟不懲治，則殃必及於父兄。依律定罪後，又治民等不能齊家之罪。」云云。牧使於是，敎朴而彬、朴希逸曰：「以州人等狀及門族訴告觀之，則所當依律窮問重治，而汝等年少，未解國法，妄發狂性，以致人言，十分酌量，略示杖罰，各其叔兄處，保授放送。汝其改心易慮，一從父兄之言，無得罪於一家及鄕黨。」牧使又敎朴而文朴啓運等曰：「汝等同生弟而彬、三寸姪希逸等，以一鄕狀辭觀之，常時悖戾之狀，當報使依律重典，而汝等之訴曰：『此輩年少迷劣，願爲保授，十分敎訓。』 云，故斟酌決杖，許令保授。自今以後，如前不爲敎訓，仍行悖戾，則竝與汝等，報使處置。」云云。’保授人朴啓運招
【圖】
曰：‘三寸姪希逸因常時所行悖惡，本官據一鄕狀訴，去四月十五日，笞三十決罪後，希逸不悛其過，狀訴之人，必欲報讐，每每發惡。本州之人將更爲狀訴，則希逸知之，結項致死。’云云。又保授人朴而文招曰：‘同生弟而彬，時年十九歲，元氣如綫，本官受罪之後，仍爲得病苦痛，同月二十七日，因病致死。朴而彬、朴希逸罪狀，則當初一鄕品官及民等，牧使前呈狀中具錄。’云云。蓋而彬彎弓母前，劫分家財，敺打其兄。希逸身在父喪，强奸庶母之弟，謀陷同姓三寸，常以殺人爲心。二人結黨，隣里衝火作賊等罪，俱係重律，實非守令擅斷之罪。而牧使崔沂誘諉以年少迷劣，徑自決杖放送，至於殞命。崔沂濫刑之狀，臣已爲馳啓。不孝不友之人，法當報于臣處，而笞三十決罰，保授族屬
【圖】
之後，相繼致斃，未知其由。此間事狀，詳在於各人供辭。保授人朴而文、朴啓運等，亦不無其罪。刑房吳應聘、執杖人李龍彦‧金夢淡等依下書，竝令堅囚。云云。”啓下鞫廳。
史／編年／朝鮮王朝實錄／光海君日記／鼎足山本／八年（1616）　卷九十九至一百十／卷一百三　五月／17日(P.16-2)
○丙戌/政院啓曰：“今日庭鞫爲之命下矣。卽者禁府郞廳來言：‘領議政奇自獻則今以待命事，當到闕下云，判義禁朴承宗則自名出凶書之後，本府大小公事，全不管攝。’云矣。”傳曰：“今則尤無待命之事，安心參鞫事諭之，領相、領敦寧、判義禁，竝速命招。”
○政院啓曰：“判義禁朴承宗更爲命招，則病重不來矣。”傳曰：“崔沂等獄事，自上當親鞫，卿別無所嫌，況他罪人則尤無可避之道矣。囚繫甚多，安心參鞫，使獄事勿滯之意諭之。速爲更招。”
○政院啓曰：“領相處諭之則‘子弟之名出於凶書，臣等決不可參鞫，參鞫則臣之罪必益重。使他人鞫之，獄體宜當。’云矣。”傳曰：“崔沂等獄事，自當親鞫，卿別無所嫌。況
他罪人，則尤無可避之道矣。囚繫甚多，速爲參鞫，使獄事無滯。”
○傳曰：“國家大禮，百官着朝服者甚少。如有可備之力，而不爲備着，則事甚不可。貧寒末裔宗室，固難責備，其他可備之人，限某年正月爲始，一齊備着事，令禮官詳議擧行。又國家之大事，在祀與戎，而今此親祭時，宗親、文武百官陪祭者甚少，所見埋沒。今後令禮官、法司，另加申飭糾劾，分明老病有故者外，使之盡參陪祭事，着實擧行。”
○大司諫南瑾、大司憲柳澗、執義金質幹、司諫尹訒、掌令琴愷‧林健、持平鄭遵‧邊應垣、正言李涏‧鄭良胤啓曰：“宗系未改，惡名猶存，爲我國無窮之至痛。而累代陳辨，至于我先王，始得昭雪，誕頒《會典》，環三韓一區，得免爲無父無君之國。不幸荒怪諸書，重謬襲誤，久被醜詆，末由湔滌，至痛尙未去身，何幸陳奏曲折，卽蒙快雪，此則先朝之所未有也。至於倭寇射天之日，讒人敢倡向導等語，幾陷不測之地，逮聖上嗣服之初，爭立之說，不幸有之。無根不近之言，前後狼藉，不一而足。一日不洗，則猶存一日之痛；一月不洗，則猶存一月之痛，至若一年二年，則
其爲至冤極痛，如何可言？幸蒙聖上事大至誠，誠孝格天，具由祈懇，一使一介行李，遽蒙禮部之敷奏，皇上之勑諭，出尋常萬萬，痛釋而快湔。使天下後世，皆知日月之重光，不止於一時而已，則昔爲罔極之至冤，今爲莫盛之大慶，我國含生，孰不歡抃？舞之蹈之。群情若此，雖君上不得以沮抑，況有其實，則名固從之，古人有言。自上雖欲撝謙，稱實徽號，焉得以辭焉？我先王亦已行之。此前事之可鑑，後日之元龜。請亟從徽號之懇，以答臣民之望。”答曰：“予意昨已諭之。私忌日勿爲煩擾。”
○兩司連啓三聘、渫、慶業三賊及雲祥事，答曰：“已諭，勿煩。”
○司諫院啓曰：“國家不幸，逆獄繼起，而近年以來，大臣不備，推官有故，囹圉塡滿，完了無期，豈不寒心？其間業已承服之罪喘，尙延時月之命，而以終天壽者有之；多年在逃之逆魁，亦幸被縛於捕盜，而久不鞫問者有之。又有得參於議啓之中，而經年滯囚者，其數不少。殄殲多罪，固當汲汲，而開釋無辜，亦不可緩。自上留念獄事，示不自專，聿求得中，每咨群下，大臣、推官之獻議，非止一再，亦非不詳密，而猶慮
其未盡也，又下更議以啓之敎，臨事愼重之美意，孰不嘆服？第一人意見，萬無初終之異，雖百番更議以啓，而臣等必謂之無他說也。判義禁朴承宗病根不淺，長在呈告，必欲待其出仕議之，則完獄之期，爲日漸遠。自前有在家獻議之例，不須來詣闕下而結末也。惟在廓揮乾斷，裁自聖衷而已。何可每言於鞫廳，而莫爲之速完乎？至於保放之人，其類亦多，如無更問可疑之端，則何必使久而淹滯，以滋其冤憫哉？丕蔽要囚，慰悅人心，誠今日之急務。此，臣等之所以至再至三而不知止者也。況今海西、安城之變竝出，已爲囚繫者不勝其多，若又辭連，則將來之逮捕，必甚於此。年久之獄，猶未快決，則事又難處，實非細慮。請亟賜一兪，以快物情。”答曰：“當量處。”
○百官啓曰：“臣等竊惟，帝王之繼統立極，莫重於孝，而尊祖敬宗者，孝之大也。臣子之事君盡禮，惟在於誠，而頌德歸美者，誠之至也。故文思欽明，傳稱唐堯之德；濬哲溫恭，史贊虞舜之聖，奚斯之詠、吉甫之詩，無非褒揚太上，美厲耿光。修縟典於當代；播洪休於後乘，所以膺宗社神祗之佑；答朝野臣民
之望者也。今我殿下光纉洪圖，誕受駿命，盡倫而致愛；立本而成化，巍蕩難名之德，輝焯無競之烈，轢軼今古，經緯天地。蜚英華騰茂實，進崇號薦徽稱之擧，何可已也？緬惟聖祖，秉籙應天，受封開國，奸臣賊子，逃入天朝，敢懷私憾，搆成巧讒。蓋自永樂甲申，迄于萬曆戊子，本國之馳奏辨列，前後相望，世更十三，年近二百，始有纂成《實錄》，頒降《會典》之事。宗系之受誣被衊，雖得釐正，而不幸名儒碩士，纉乘諸秩，猶襲舛訛，益肆醜詆。指聖祖或稱逆黨，或加幽弑簒賊之名。嗚呼！宗系辨明而惡名之狼藉如前，《會典》修輯而外傳之剌謬益甚，將使天下後世，眩亂是非，莫辨其惑，則豈非大可懼哉？況《續文》《獻通考》、《吾學編》、《經世實用編》、《弇山別集》、《大政紀》等書，或係奉勑撰成，或爲諸司掌故，而館閣諸儒，是焉取閱考證，實與正史無異。凡在我國，無論士庶，稍稟知覺者，孰不驚聽而竦神；切齒而腐心乎？然則其可諉之於一部《會典》之修補，而却以如許諸書記誤，爲閑漫文字乎？又豈可諉之於宗系之改正，而却以弑逆惡名，任加於祖宗而莫之恤乎？
至若先王之被誣，尤有所不忍覩、不忍聞之事。或曰：‘招倭復地，啓扃揖盜。’或曰：‘割地與倭，歲周粟帛。’或曰：‘國王請款，情涉齮齕。’或曰：‘娛情詩酒，敗度取侮。’如是捏造，迭見編簡。嗚呼！我先王以至誠大義，敬事天朝，終始益篤，可謂質諸鬼神、明乎日月，而賓天之後，受誣至此，陟降之靈，必爲痛怛於冥冥之上矣。況此多般謗言，又甚應泰之所構者，則亦可諉之於往年之奏請，而不爲之訟冤耶？恭惟聖上，承先王付托之命，奉天子監撫之勑，正位貳極，嗣臨大寶，億兆謳歌，遠邇愛戴，此實東征將士之所目覩，海內之所傳播。而伍袁萃因何所見，敢於《林居漫錄》中，乃有爭立之語？所謂爭者，乃勢均力敵，名位相較之稱也。此而不辨，則不幾於置逆珒之窺覬，登叛人之黨者乎？凡此三件之詬辱，實萬國所無，天下無二者。不得不控疏陳籲於天日之下，而幸蒙皇上洞燭，閣部明諒，聖旨優渥，覆題詳覈，恩勑渙頒，寵數隆溢，其於明辨湔雪，更無所歉。固已昭揭宇宙，聳動觀瞻，使海內諸國，知聖天子眷顧我聖王，特出於尋常萬萬也。臣等竊詳，禮
部題稱有曰：‘其辨祖系也，恥作逆黨之後；其辨王氏爲洪倫等所弑也，羞被纂立之名；其辨釜山互市等情也，懼蹈引倭之迹。無非自處于彝倫攸敘之國，表其父爲恪恭靖獻之臣也。’是則璿源誣玷、聖祖惡名、先王被誣之冤，一擧而昭雪蕩滌者也。又曰：‘仍付史館，纂修成案，抄傳海內，與天下共見之，仍勑該國。一稟章程，無惑浮議。將外藩之心迹以昭，天朝之體統以肅矣。’是則本國被誣情節，藏之史局，謄出朝房，勒成信史，盡祛私偏之訛謬，而表迪于萬祀。一以傳布中外，使窮鄕遐裔，家至戶到，無不洞知其誣枉，則比諸《會典》之補錄，爲如何耶？其曰：‘著書諸臣，後先物故，書已傳播，無從盡改。但得明旨再頒，諸書不必改正，而自無不正也。’是則將各種諸書，弁髦而棄之，一以明旨更正者，取信於天下後世。試觀數百年來，天朝於我國，覆本勤懇諄復，有如今日者乎？至於聖旨則‘該國世系諸事、釜山引倭之說，與野史所傳，原不足據。奏詞抄付，史館纂修，乃賜勑與王慰，其昭雪先世之意。’其勑諭略曰：‘尊祖敬宗，華夷罔間，信令傳後，文
獻足徵。事果厚誣，理宜昭雪。當王恭愍被弑之初，正李仁人專命之際。禑、昌非類，瑤復不君。革舊鼎新，有同草昧。流言洞燭乎高皇；辨疏悉聞於列聖。至於倭寇之侵陵，繄爾父諱之恢復。釜山要害，原非侵疆，互市羈縻，詎關誘敵？疇爲月旦？總屬陽秋。朕方錫類，嘉在同文。庶石渠金櫃之秘有據，而大書特書水原木本之思，無忝于祖廟禰廟。’云云。臣等竊觀，洪武以來，列聖明旨及勑諭，但以載錄史館，纂附《會典》爲辭，而至於己巳《會典》，全部頒給之勑，只曰：‘雪累世不明之系，旣遂懇祈。’等文字而已。其禑、昌，非王氏，恭讓昏暴之事，革故鼎新，流言洞辨等語，至此乃得如是之明白，試考累代勑旨之文，則其丁寧明快，又有如今日者乎？況先王之受誣，尤極冤痛，而勑諭煌煌，洗盡其諸書無稽不根之說，至以快復之功褒之，此則宗系惡名昭雪之外，又是聖上爲先王極辨一大事也。禮部箚曰：‘國王之立，非以長而以賢也。’又曰：‘禮義之不愆，何恤乎人之言？’至以袁萃之雜著，比之於《湘山野錄》、《碧雲䮕》等書，妖妄無據，又以聖上，比之於宋仁宗，
有聖德而被誣，乃以請立冊封，俱順輿情爲辭。我聖上欽承帝命，赫臨邦國之業，薄海內外，無不曉然，是則自古藩君所未徼之寵典也。總此三件辨誣之事，皆由於聖上之至孝盛德。感通天人，有此大慶，巍功煥烈，度越前後。廟享有儀，殷薦罔愆，祝史正辭，福祿攸降。聖祖在上之神，先王昭格之靈，亦必歆臨感嘆，其將曰：‘予有後焉。’則聖上之功光廟社者，正與皇朝勑旨之語，若符契而脗合，則非常之烈，無疆之休，可謂無得而稱焉。受餕之夕，大小廷臣，咸悉在列，不謀同臆，合辭颺言曰：‘至哉，聖孝！大哉，聖德！倫紀之敘，式見乎今，《詩》、《書》所述，何以加乎？’蓋世平道行，主聖治隆而臣子不稱者鄙也。是以。抒下情而究上美；擧彝典而修盛事，雍容揄揚，申明景鑠者，抑亦先賢之成式，往古之懿軌，不可廢也。榻前口達，不盡所懷，徒煩聖聰，未蒙允許，群情愈鬱，如渴望飮。待朝而來，又申昨請。聖上當此，雖欲不享鴻名，其可得乎？雖欲拒其輿情，其可得乎？伏望殿下，特垂俯察，亟賜兪音，上以副宗祏眷顧之懷；下以慰庶類顒跂之情，不勝幸甚。”答曰：“省啓，
百官皆會，不勝驚悶。囚繫滿獄，鞫問方急，而大臣不遵予命、不體予意。罔念君臣之大義，抛棄君命而不赴，則此何時而乃爲此言？聖勑勤懇，夐出尋常，實是皇上之天恩，而諸卿協贊之誠也。但宗系昭雪，《會典》改頒，快辨厚誣，明旨誕降，俱在於先朝，則不辟有何可議之功乎？先王被誣，而今番奏請，只出臣子之至情，而致此辨誣之慶，則感泣罔極而已。加號於寡躬，則誠不敢當也。至於予身被誣，雖得昭雪，寧有以此加號之理哉？目今國家多憂，危急之事非一二計。試觀爻象，是豈卿等廢事强請加號之日乎？決無可從之理。願勿爲如此之言。”
○宗室啓曰：“伏以，宗系惡名，實天下萬古之至冤至痛也。先王之誠孝，祖宗之陰隲，昭雪於前，增光于今，此乃二百年我國家無前之大慶也。先王之盛烈、聖上之偉功，前聖後聖，其揆一也。光國徽稱，昭揭日星，則我聖上繼述贊揚，豈後於今日哉？況此皇恩隆洽，聖勑勤懇，凡在含生，孰不歡抃？伏願殿下，快下乾斷，以答臣民之望。”答曰：“惟我諸戚卿，體予悶迫之情，勿爲如此之言。”
○弘
文館箚子答曰：“予意昨已諭之，勿爲煩擾。”
○黃海監司尹調元馳啓：“海州牧使崔沂濫刑請罷事狀啓，‘不言某人以某罪受杖，受杖而生死與否，沂之所以不報監司者何意也？刑房及執杖者，亦何人也？措語矇然，莫知其由，更爲詳察以啓。濫刑時刑房及執杖人，竝卽囚禁，俾無逃避之患。’事，有旨矣。刑房吳應聘、執杖人李龍彦‧金夢淡等，捉來推問，則吳應聘招曰：‘去四月二十日，牧使在任時，出官旨一封曰：「與前縣監金錡同力，此人等捉來。」 云，卽到金錡家，面給官旨，因其指揮，西面栗枝居朴而彬、朴希逸等，捉囚官獄。第三日，牧使按獄囚二人，親審居民訴狀曰：「所當報使重治，而以其年少迷劣，特宥之。今後改過可也。」 各笞三十決罪後，朴而彬則其同生兄幼學朴而文，朴希逸則其同姓三寸幼學朴啓運等處，竝開諭保授以送。朴而彬、朴希逸罪狀，則本州紙筒有居民等狀，取來憑考，則可知矣。’執杖李龍彦、金夢淡等招曰：‘去四月十五日夕時，名不知囚人二名，各笞三十決罪後，其族屬處保授矣。’且曰：‘州西面栗枝坊居民高景參等二十五人狀曰：「朴
而彬、朴希逸二人，同心結黨，盜竊爲事，橫行閭里，衝火家家。而彬則或彎弓母前，劫分家財，或歐打其兄；希逸則時在父喪，强奸庶母之弟，捏做僞造之名，謀陷同姓叔父。行惡如是，爲人所棄，以此含毒，常欲殺人。如此之人苟不懲治，非但倫紀敗傷，人未免陰害之禍，依律治罪。」 云云，朴而文、朴啓運等狀曰：「民等同生弟、三寸姪而彬、希逸等，本是悖惡家行，極爲無狀。而彬則不知有母有兄，至於持弓矢母兄之前，多發不測之言；希逸則居父之喪，强奸庶母之弟。二人結黨，持刃夜行鄰里數三家，公然衝火。民等以叔父之情，請罪于官，固所不忍而然，其罪惡如是，苟不懲治，則殃必及於父兄。依律定罪後，又治民等不能齊家之罪。」 云云。牧使於是，敎朴而彬、朴希逸曰：「以州人等狀及門族訴告觀之，則所當依律窮問重治，而汝等年少，未解國法，妄發狂性，以致人言，十分酌量，略施杖罰，各其叔兄處，保授放送。汝其改心易慮，一從父兄之言，無得罪於一家及鄕黨。」 牧使又敎朴而文、朴啓運等曰：「汝等同生弟而彬、三寸姪希逸等，以一鄕狀辭觀之，常時悖戾
之狀，當報使依律重典，而汝等之訴曰：『此輩年少迷劣，願爲保授，十分敎訓。』 云，故斟酌決杖，許令保授。自今以後，如前不爲敎訓，仍行悖戾，則竝與汝等，報使處置。」 云云。’保授人朴啓運招曰：‘三寸姪希逸因常時所行悖惡，本官據一鄕狀訴，去四月十五日，笞三十決罪後，希逸不悛其過，狀訴之人必欲報讐，每每發惡。本州之人將更爲狀訴，則希逸知之，結項致死。’云云。又保授人朴而文招曰：‘同生弟而彬，時年十九歲，元氣如綫，本官受罪之後，仍爲得病苦痛，同月二十七日，因病致死。朴而彬、朴希逸罪狀則當初一鄕品官及民等，牧使前呈狀中具錄。’云云。蓋而彬彎弓母前，劫分家財，歐打其兄；希逸身在父喪，强奸庶母之弟，謀陷同姓三寸，常以殺人爲心，二人結黨，鄰里衝火作賊等罪，俱係重律，實非守令擅斷之罪。而牧使崔沂，諉以年少迷劣，徑自決杖放送，至於殞命。崔沂濫刑之狀，臣已爲馳啓。不孝不友之人，法當報于臣處，而笞三十決罰，保授族屬之後，相繼致斃，未知其由。此間事狀，詳在於各人供辭。保授人朴而文、朴啓運等，亦不無其罪。刑
房吳應聘、執杖人李龍彦‧金夢淡等，依下書，竝令堅囚，云云。”啓下鞫廳。
史／編年／朝鮮王朝實錄／肅宗實錄／元年（1675）　卷二至四／卷三　三月至五月／三月／14日(P.7-2)
○壬申/吏曹參判許穆、參議尹鑴、副應敎李夏鎭‧權愈請對，命領議政許積同時引見。上曰：“緣何事請對？”穆曰：“聞金佑明箚子，有未安之語，而原箚留中，願得一見。”仍與佑明，辨對於上前，積曰：“其箚安在？請取來示諸臣。”上命宦者持來。穆讀自三至之言，至欲無生也曰：“此何言也？所謂間言，何等言也？”上曰：“予心驚痛，何以勝道？”積曰：“旣曰無人不言，淸風非他人之比，此必非影響不近之說。今欲究得虛實而處置，則恐傷慈殿之心。苟有一毫近似，則無非如臣忝居此任，不善輔導之致，罪合萬死。但聖明寧有此事？若有怪鬼輩做出此等語言，有所云云，則不能鎭定之責，臣實難免。旣曰無人不言，而臣獨無聞，此亦臣之罪也。至曰格於間言，使兩宮有間言，此亦臣罪。以殿下之身而有此萬萬不測之言，時事可謂罔極。在殿下自處之道，惟當務盡誠孝，益嚴宮禁而已。宮禁若嚴，雖有間言，何由而出？內言旣出，則外言亦入，此乃害治之甚者也。內外嚴截，宮禁肅然，一心澄淸，物來應之，則何有乎人言？臣於卽位之初，亦嘗
【圖】
以兩宮和悅之意，陳達於榻前，則人皆以爲：‘此非今日所可憂，何爲出此言？’指臣爲老妄所發，而臣意則實有所在。自古幼主臨朝，多有此患。蓋宮中所與處者，內則女人，外則宦官，此輩例多口舌，雖以誠孝之君，或未免交構乖隔之患。臣之自初所憂者此也。以今觀之，向日所陳，非老妄也。爲今之道，惟在於嚴宮禁，而亦勿以我之誠孝旣至，而益加勉而已。”穆、鑴請召致佑明，以辨明之，意在迫辱之也。上曰：“招致淸風，自政院問之。”積曰：“此則未安。宜令入侍，而但聞淸風方待命于金吾。”上問以何故待命，積曰：“禁府判付中，信聽人言之敎，非指淸風，而以此惶恐待命云。”積以徑放楨、㮒爲未當，上曰：“福昌兄弟罷職，內人定配何如？”積曰：“不然。若有是事，則其罪不可罷職而止。若全無是事，雖罷職輕罰，豈可加之？”鑴、積等，仍齊聲請竝拿以問，上欲只囚女人而問之。積等以爲不可不竝囚男女，上終不聽。積仍陳嚴宮禁之道，鑴言外有群臣百僚，內有親戚近習，自有所益。
○牌招金佑明，不至。上命大臣、備局諸宰引見。許積、權大運及判義禁張善澂、知事柳赫然、兵曹參判申汝哲、大司憲金徽、大司諫尹深、副應敎李夏鎭皆來會，吳挺緯、吳始壽、金錫冑稱病不至。承旨鄭重徽引諸臣而入夜對廳。爲三年引接之所，而乃房一間，廳三間也。常時引見，則撤去戶
【圖】
閤，上御房內南向，是日則以閤隔之，上御廳外東向坐，兩宦侍稍下，西向設大臣席，廳下甓上東向設諸宰席。時已昏黑，殿上燭光煌煌。大臣以下入就席，俯伏閤內。有婦人哭聲，始知慈殿出臨也。積曰：“此何故也？臣等惶恐不知所措。”上曰：“予不知內間事，故慈殿欲言福平兄弟之事，出臨於此矣。”大運曰：“此乃非常之擧，臣等不當入侍。”積曰：“慈殿欲有下敎之事，則臣等固當聽受。殿下宜入內，請止其哭。”積與諸臣退伏堂下，上入閤內。移時哭止，上出閤坐，諸臣復入侍。慈殿發言，積、大運離席，向閤伏而聽之。慈殿曰：“未亡之人無意在世，每以未死爲恨。今有不測之事，關係先朝，不得不言于大臣。先王之篤愛福昌兄弟，外臣所知也。宮中禮貌極嚴，而予亦體先王之至意，待之無間矣。今者此輩所犯，予所詳知，若至彰露，恐就死地，故予欲從便處之，而主上幼沖，不知曲折。以予爲誣陷，固不足關，而先王愛待此輩之意，將歸虛地。見其判付之言，卽欲歸死於先陵之側，而顧念先王之所倚重者，領相也。當其大漸之時，以世子年幼，國事靡托爲憂，及聞領相之來，喜而謂予曰：‘手足旣來，予雖病，無憂。’此言今猶在耳。此生雖不足恤，先王之親愛此輩，而欲爲掩覆者，反爲誣陷之歸，若不暴白而死，則無以見先王於地下，所以姑
【圖】
忍一死，而欲一陳於大臣矣。主上在春宮時，只勤於學問而已，不預他事，安知內間之事乎？內人常業，人物本來無形。仁宣大妃初喪，兩王子及福昌兄弟，入治喪事，其時福昌與常業有不測之事，而予方病重，未及詳知矣。仁宣大妃私藏器物，先王罔極之中，與諸公主親自區處，福昌亦入侍，見常業氣色殊常，先王覺之，言於予曰：‘我所目見之地，此輩顯有不安之色。衆目所覩，若至現露，則必爲福昌之禍，自今無令相近可也。’予以爲此言不可煩說，招老尙宮分付曰：‘常業有駭異擧措，汝必善爲伺察。’厥後再三入來，有綢繆尋覓之色。先王以爲：‘男女之慾，人所難制。今見福昌氣色，必生大患。’七夕茶禮，自內設行，親臨之時，兩王子、福昌兄弟爲執事，內人奉祭物以進，常業見褔昌失色，褔昌注視常業，不自覺其首之回也。先王極用驚駭，以處置爲憂。予屢請以他事黜之，而以仁宣大妃嘗信任之故，不忍黜矣。常時內人以事出外，則以御筆書出字於鐵牌，然後始出。一日常業稱病，請浴椒，先王無心之中書出字。其後見內人出外置簿，問之曰：‘內人金氏誰耶？’尙宮以常業對。先王大驚曰：‘此何言耶旣？出渠家，與之相從，而至於生子，則難以掩覆速爲招入。’自內屢次招之，而稱托不來。先王遣別監，問何故出去，則稱以魂殿尙宮使之出
【圖】
去。先王招問尙宮，尙官對以不知。先王以爲：‘置而不問，則無以懲畏，若至詰問，則恐害福昌。’故姑使之待令，而常恐事跡現露，言于予曰：‘臺諫若知，則必有論啓。若有臺啓，則我亦不能救矣。’思欲善處，而遷延未決，遽至昇遐。昇遐之後，常業始自入來，悖亂之言，震動宮中。予於罔極之中，不勝其忿。且福昌兄弟，又以襲斂執事，方在內間，恐其復有如前日之變，言于主上，使之罷職放送，而主上自在幼時，彼兄弟出入從遊，情愛篤至，恐其傷害，不聽予言，今乃有此判付。以先王目覩此事，務欲掩覆，到今反爲構陷不測之歸，予心之痛，何以爲喩？予之體先王之意，欲掩其罪者，亦不可得，故自內窮詰常業曰：‘予所目覩之事，汝敢欺隱，歸先王於陷害之地乎？汝不直言，當用刑杖，汝之父母，亦不得保全。’云，則常業一一直招，其言如此如此，言之醜矣。仁宣大妃初喪斂襲時，福昌展布衣襨，渠亦在傍，手及渠邊，遽至相握。又於內人及王子衆會之中，自後把握裳裙，渠驚遑躱避。其後福昌言于渠曰：‘吾有戀戀之情，而汝何邁邁避我？’相持抵抗，終見逼迫云。又問書札往來之事，則輪輿排設時，福昌落下小紙，書中極道相思之情云。以先王親親之義，而欲其掩覆者，今至發露，予欲溘死而無知也。”仍且哭且言曰：“頑命至今不死，遭此罔極之變。渠輩旣已發露
【圖】
於先朝，而到今隱諱，有若先王陷害者然，豈不痛哉？貴禮之事，雖不目覩，醜言甚多矣。上年春，予病重垂死，先王方在罔極之中，使福昌兄弟探問病候，晝夜在內。福平每索茶飮後輒留鍾，貴禮往索，則福平曰：‘每每索茶，何不親自持來？’仍握手戲之。貴禮以至近之地，侍女多在辭之，乃摟至會祥殿月廊，强逼見從云。此乃先王之所親聞，予之所詳知，而今乃爲陷害之歸。至於先王之待領相，予所知也。倚重之意，常常稱道，至呼其名曰：‘許積在，吾無憂矣。’卽今同心合力，裨補沖主，糾察臣僚，無有作非，予之所望，惟在領相。其他入侍諸臣，孰非先王之所任使，而食先王之祿者乎？精神荒迷，不暇念及國事，而頑命之至今苟存者，只欲見諸臣協贊幼主，措世太平，而歸告先王，故欲死者數，而忍而不死耳。大臣、三司、備局諸臣，皆聽予言，宜悉陳所見。此事果爲誣陷，而予之此擧，未免過當耶？自遭天崩之痛，無面對人，雖侍女在前，不欲擧顔。今遭此事，恐爲先王之累，故不計一身之是非，欲一暴白於諸臣而後，死爲快耳。”積起而曰：“慈殿下敎，臣等不敢不承聽，而臣等之言，不敢直達于慈聽，當各陳所懷於上前。慈殿御座隔壁，可以垂聽矣。”仍向前嗚咽而言曰：“臣老而不死，至今生存。雖無慈敎，先王信任老臣之意，前已陳達於榻前，而今者
【圖】
慈殿至以大漸時所囑之語爲敎，臣之尙遲一死，尤所痛恨。今此處置，果爲失當。如非慈敎，臣等何由知如許事狀？淸風非他人之比，而其箚以先王之所駭，憂慈聖之所難處爲言臣意謂，此輩當無辭就服，觀其所供，費辭自明，臣實怪訝。自上徑先放釋，未免率爾，故臣於今日，固請更拿，半日力爭者此也。”上曰：“此予不知內間事故也。”積曰：“內間之事，臣等尤所不知，而今則罪狀現著，更無可問之事。殿下雖欲容貸，國有三尺，只當依法處之而已。仁宣大妃視渠輩如子，鞠養宮中，有生育之恩，而乃於初喪襲斂之時，敢生不測之意，雖閭巷無識之人，安有此事？前春慈聖未寧時，福昌兄弟入內問候，臣所知也。當其憂遑罔極之中，敢生此意，尤可痛駭。先王可謂至德，親見此事，而恐外人之知，終始掩覆，親愛骨肉之德，到今益彰，有何一毫貽累之事乎？男女出付有司，用法之外，更有何言？”大運曰：“慈敎不啻明白，有何更問之事？”善澂、徽、深、夏鎭皆曰：“事旣彰著，只當依法處之。”慈殿曰：“渠輩罪狀，若是明白，而牽於私意，只令主上罷職放送，罪其內人，使不得出入於宮中。大王大妃殿，亦知此意，而自上幼沖，不知內間事，故不聽予言。予念此事旣發之後，置而不問，則宮闈瀆亂之患，無以防禁，以此告知于父親。指淸風也。今其陳箚，蓋由於此，而主上
【圖】
乃以信聽人言，陷人不測爲言。予所詳知，而主上致疑若是，今日大臣在前，此時不言，更待何時？先王不能善處，致有今日之事，益復何言？惟願大臣，輔導沖主，善爲國事，予死無恨。先王每痛朋黨之習，而不能調停。今日領右相同入，大臣之外，寧有可恃者耶？大臣明其是非，務欲公平，則國家庶幾太平。予自孝宗朝，侍衛宮中，孝宗每遇災異，恐懼之意現於辭色。今年虹貫星隕之變，層見疊出，未知其有何等事變，憂懼罔涯，每以修省感回之意，備陳於主上，而念及國事，夜不能寐，明燭達夜，臥而更起。諸臣須追念先王，是非之際，明正無頗，則國事可爲。領相乃先王之所深信，必不相負，故如是縷縷。”積曰：“先王篤愛此輩，外臣之所知，而恐其煩泄，亦不言及於殿下，此實骨肉之至誼，帝王之盛節。凡在聽聞，孰不感嘆？今日之事，當按法處之。判義禁入侍，宜卽擧行。”善澂曰：“承旨以此捧傳旨後，可以擧行。”積令重徽書傳旨曰：“福昌君楨、福平君㮒，內人常業、貴禮等原情，雖不直招，其前後罪犯，已盡彰露。令該府按法處之。”重徽書訖，申讀一遍。慈殿曰：“爲慮後患，自內旣已窮問得實，而其罪何至於死？”積、大運曰：“王法不可輕重之。慈聖雖欲體先王至意，有所容護，不可得也。”慈殿曰：“遠地定配可也。若至於死，則予所不忍。”上曰：“減死定配何
【圖】
如？”積曰：“慈聖之欲其生者，實是厚德，而爲國之道，非法不立，斷不可容貸。”大運曰：“減死者私恩，按法者公議。法者一國之公，非人主所可以私意低昻者也。”積曰：“處置已定，不須多言。而臣有一言，不敢不陳。無狀小臣，老昏無才，上奉幼主，不能盡輔導之責，而惟是以公爲心，則可質神明。不幸朝有大論，人多傷害。臣於嗣服之初，以棄舊圖新之意，陳達者此也。”上曰：“發靷前，卿果爲此言矣。”積曰：“服制一款，先王親攷禮經，丁寧下詢，而諸臣終始違拒，果爲非矣。及至處分已定之後，若能悔過自服，則亦可以偕之蕩平之域，而不此之爲，反以先王之釐正爲非，殿下屢加痛斥，而渠輩終始自是。於是，公議憤發，旣正首罪，又罪其營救者，猶且爭相赴蹈，多抵罪罟。卽今朝廷幾盡一邊之人，此豈臣之本意哉？今日慈殿責之以寅協，臣等不勝感泣。臣身爲首相，務欲調停，而年少臺官，至以調停大臣戲之。今承慈敎，臣當退出，宣布於臣僚，而自今以往，專事黨論之人，則臣當入告于殿下，殿下亦宜施以重罰。臣有所告，而殿下不之罪，則誰肯畏憚大臣，而有所惕慮乎？”上曰：“渠輩自是，而必欲角勝，豈不難哉？尹嘉績予欲試用，而旋出搏擊，如是而可望安靖乎？”慈殿曰：“議禮一款，先王明白決之，予所知也。第於其中，或有過激之論，則大臣宜察之。年少
【圖】
之人，雖無深慮，大臣寅協，則可以鎭靜。”積指燭而言曰：“今日明燭之下，親承慈敎，臣亦略陳所懷。老臣若爲親舊地，而欺殿下者，有如此燭。”上命以慈敎，布告臣僚。積曰：“當依敎宣布，而近來年少輩，有侮老之習，老人之言全不聽從，以是爲難。”諸臣各就座，赫然、汝哲進前啓曰：“慈殿詢問之下，臣等坐遠，不得一言，故敢達。法不行於近親，則無以爲國。宜一從大臣之請，按法處之。”上唯唯。上謂承旨曰：“聞淸風府院君方待命于金吾，勿待命之意，遣史官諭之。”
史／編年／朝鮮王朝實錄／肅宗實錄／二十年（1694）　卷二十六至二十七／卷二十六　正月至閏五月／正月／17日(P.1-2)
○乙卯/上親製朱文公《小學序文》使之弁于篇首，其文曰：“《小學》何爲而作也？古之人，生甫八歲，必受是書，卽三代敎人之法也。自嬴秦坑焚以來，經籍蕩殘，存者幾希，此新安朱夫子之所以慨然乎世敎之陵弛，輯舊聞而牖來學者也。嗚呼！是書也，規模節次，粲然備具，有內外之分，有本末之序，曰《立敎》，曰《明倫》，曰《敬身》，玆三者，內也本也。次言《稽古》，所以摭往行而證之也，曰《嘉言》，曰《善行》玆二者，外也末也。果能於斯三者，沈潛反覆，驗之于身，則二者不過推廣而實之而已。譬如綱擧則目張，根培則支達，此正小子入道之初程，蒙養之聖功，豈易言哉？若夫《敬身》一篇，儘覺緊切。蓋嘗論之，敬者，聖學之所以成始成終徹上徹下，而敬怠之間，吉凶立判，是以，武王踐阼之初，師尙父之所以惓惓陳戒者，不越乎是，學者誠有味于斯，動靜必於敬，造次必於敬，收吾出入之心，立吾正大之本，今日下一功，明日做一事，於不知不覺之中，靈臺泰然，表裏洞徹，則進乎《大學》所謂修身齊家治國平天下之道，特一擧而措之矣。其於風化，烏可少補云爾？歲在甲戌春正月哉生魄，序。”又親製《時敏堂銘幷序》曰：“時敏堂，在儲承殿之南，卽世子冑筵之正堂也。堂以時敏名，蓋取諸說命務時敏之義焉。誠以元良一國之本，而學與不學，治亂自判，苟
【圖】
不卑遜自下，敏於學而如有所不及，則其何以日進緝熙之域哉？遂以作銘，用替盤盂云爾。銘曰：‘眷彼銅闈，煥焉高堂。曰時曰敏，訓義孔彰。萬民攸繫，一國元良。學之勤否，實判興亡。粤惟聖祖，曁我先王。毓德春宮，罔有怠荒。晝筵夜對，玉食未遑。誠意藹然，相得益彰。至矣盡矣，邁古禹‧湯。嗟汝體法，不愆不忘，不役耳目，不邇貂璫。左右正士，前後剛方。惟日孜孜，無息自强。厥德日修，天祿日昌。匪我臆說，聖言煌煌。替古盤銘，以資檢防。’”上又親製《儆戒十箴》，以賜世子。其法三朝箴曰：“於乎百行，非孝不立，天經地義，萬古不易。惟孝爲大，文王是則。日三問寢，洞洞屬屬。”其親賢士箴曰：“紛華波蕩，此心難持。是以涵養，賢士必資。前後宮僚，左右賓師。規達朝夕，非法不爲。”其勤講學箴曰：“幽獨得肆，其心易放。莫謂無知，明明在上。克念克敬，必擴充之。屋漏在邇，須以爲師。”其戒逸豫箴曰：“今來古往，鴆毒宴安。元聖懇懇，七更其端。念玆在玆，所其無逸。罔敢或懈，兢兢業業。”其納忠言箴曰：“藥不瞑眩，厥疾奚瘳？勿謂逆心，而反必求。求之如何？必有其道。惟將太甲，反覆戒告。”其堲讒說箴曰：“讒人爲禍，何莫不然？君臣際遇，則尤恤焉。堲讒遠侫，詎有他途？終始誠意，務盡交孚。”其愼喜怒箴曰：“七情之中，曰怒曰喜。中之則難，散之則易。此病未除，更做甚事？中之如何？必也蘊理。”其崇儉約
【圖】
箴曰：“覆邦興邦，由奢由儉。夷考前牒，符契若驗。大警厥心，乃懋厥德。爲國惜福，爲民作式。”其明賞罰箴曰：“以勸以懲，惟賞惟罰。用是昔人，乃愼乃必。欲明二者，宜戒偏着。大公照臨，人心可服。”
○以丁時翰爲執義，崔敬中爲掌令，李適意爲持平。
史／編年／朝鮮王朝實錄／肅宗實錄／四十二年（1716）　卷五十七至五十八／卷五十八　七月至十二月／十二月／6日(P.47-1)
○壬辰/全羅道珍島郡民金瑞等九人，漂海到琉球國，其國送至淸國，自淸國移咨出送。瑞等至京師，上命備局，招問漂海事情，瑞等略書顚末以對。其言曰：
甲午八月初七日，爲採進上生鰒，同船入海，猝遇狂風，出沒大洋，凡十七日，始得到泊於琉球國界。有四十餘人來集，見其飢乏垂死，饋以小米粥，以潤飢腸，仍爲扶入村中，具飯款待。新創別館以處之，編竹爲籬，使人守直，衣服、飮食，隨時備給，上下男女，迭相來見，遺以酒饌。國俗
【圖】
之醇，可知。處其國經年，稍解方言，問其王城遠近，不過十里許，鍾聲有時隱隱在耳。其國幅員，東西四日程，南北則不及東西。大抵山高野窄，田多畓少，稷麻不産，桑苧頗饒。禽無鵲獸無虎，且雞鳴異於我國，望前則自初更至五更，逐更而鳴，望後則晨唱如我國。民戶殷富，而男少女多，俱着長衣，皆束髮如我國。男人以巾裹頭，如網巾，女人以頭揷玳瑁簪，故可以辨別。飮食與我國無異，而作餠必雜以沙糖。農事，十一月正月移秧，五六月收穫，蔬菜四時長靑。雖嚴冬，不過如我國九十月，亦無霜雪。城池則都城外，無他築城處，兵器與我國無異，而弓子，削木付竹，元無付角之事，不宜遠射。瑞等欲還本國，而所持船隻盡破，勢難駕海。該國例於三年，一貢中國。適當其次，故乙未十一月二十四日，該國使臣領率，同載一船，丙申閏三月初九日，渡泊福建，水路不知幾千里。問其農業，則一年再秋，家舍、衣服極侈，人物與皇都無異，左右市肆，珍寶山積，夜則燈燭煌煌如晝。瑞等接待之節，自官給糧饌、衣資。七月十五日，自福建離發，分乘三隻馬尙，馬尙者淸國小船之名。沿江溯曳，過二十日，始得下陸。今十月二十三日，達北京，留接於玉河館外五里許寺刹，以日寒之故，使不得作行，勸令俟本國冬至使偕還。瑞等對以父母、妻子，念我全沒，晝夜號哭，豈忍暫時留滯？通官輩憐而許
【圖】
歸，各給禦寒之具，謂是皇帝所賜。十一月初十日，離皇城，以驢車二乘，分載，十(一)〔二〕月初二日渡江而來云。
於是，備局請分付沿路，給馬饋食，還送本土，上從之。
史／編年／朝鮮王朝實錄／肅宗實錄／四十四年（1718）　卷六十一至六十二／卷六十一　正月至六月／六月／19日(P.48-1)
○丙申/領議政金昌集引疾呈告，乞免至四，世子遣承旨敦諭。
○以李禎翊爲承旨，李挺周爲司諫。
補闕正誤：○丙申/開城留守崔昌大，再書辭職，承優答。至是三辭，略曰：
臣有情事之隱痛者。向來有申球者，投進禍士林之疏，而攙及先臣頃年祭文事，恣意構陷，爲言罔極。其後金致垕、金楺、兪彦協之疏，承述球緖餘，迭出詬詆。臣於哀疚創毒之中，累遭橫逆，心驚膽掉，憤懣抑塞之私，自倍於先臣遘閔之初。雖然，此事已於甲午秋間，館學儒生接踵投匭，誣捏先臣甚力，我聖上旣斥而不納。及先臣上章自陳，又賜溫批。我聖上大明旁照，如日中天，言者之處心措意，纖微畢照，煌煌綸綍，播在人耳目，則如球鬼蜮之輩，雖簧皷百端，顧何能蝃蝀於赫臨之下哉？我聖上，旣明降詞旨，洞晣冤誣，則臣固無事於呶呶更辨，與此輩人交鬨。痼疾癃廢，已分爲棄物，固無望於强起承命，而顧此前後人言，所遭非常，私心蘊結，痛貫腸胕，區區自處之道，有不容纓冠束帶，廁跡於朝端，則尙何論於今日去就哉？云云
答曰：“再諭予意，何用控免至此乎？書末事，聖上答先卿疏批，業已開釋，於卿有何難安之端？毋庸固辭。”
史／編年／朝鮮王朝實錄／肅宗實錄／補闕正誤／四十四年（1718）　卷六十一至六十二／卷六十一／六月／19日(P.4-2)
○丙申/開城留守崔昌大，再書辭職，承優答。至是三辭，略曰：
臣有情事之隱痛者。向來有申球者，投進禍士林之疏，而攙及先臣頃年祭文事，恣意構陷，爲言罔極。其後金致垕、金楺、兪彦協之疏，承述球緖餘，迭出詬詆。臣於哀疚創毒之中，累遭橫逆，心驚膽掉，憤懣抑塞之私，自倍於先臣遘閔之初。雖然，此事已於甲午秋間，館學儒生接踵投匭，誣捏先臣甚力，我聖上旣斥而不納。及先臣上章自陳，又賜溫批。我聖上大明旁照，如日中天，言者之處心措意，纖微畢照，煌煌綸綍，播在人耳目，則如球鬼蜮之輩，雖簧皷百端，顧何能蝃蝀於赫臨之下哉？我聖上，旣明降詞旨，洞晣冤誣，則臣固無事於呶呶更辨，與此輩人交鬨。痼疾癃廢，已分爲棄物，固無望於强起承命，而顧此前後人言，所遭非常，私心蘊結，痛貫腸胕，區區自處
【圖】
之道，有不容纓冠束帶，廁跡於朝端，則尙何論於今日去就哉？云云
答曰：“再諭予意，何用控免至此乎？書末事，聖上答先卿疏批，業已開釋，於卿有何難安之端？毋庸固辭。”
史／編年／朝鮮王朝實錄／英祖實錄／二年（1726）　卷九至十／卷九　正月至六月／二月／15日(P.13-2)
○戊寅/憲府掌分李齊恒。申前啓，不允。又請四大臣毁家瀦宅，首發啓臺官，極邊遠竄，不從。又啓論中和前府使呂渭良，貪汚不法，仍請明査正罪，亦令御史盤問，批曰：“事關綱常外。此等事，別遣御史，予實未聞。”不從。
○掌令任徴夏上疏。略曰：
聖明畀臣言責，辭之不獲命，是殿下使臣言也。臣安敢不言？謹以平日蓄積于中者，
【圖】
條列而陳之。其一曰，恢聖志以立大本。臣聞志者，萬事之的也。的之不立，中不中何論？凡人有志，亦莫不貴剛大而賤卑下。況人君代天理物，其責愈重，尤不宜妄自菲薄。況當一亂之後，任一治之責者，豈可循常蹈舊，東塗西抹而止哉？嗚呼！惟我東方，禮樂、征伐，不得自天子出者，亦已久矣。惟天不忘我祖宗，乃生我殿下，將降大任，乃先拂亂其心志，以增益其所不能，式克至于今日。將使殿下安幾危之宗社，整旣頹之紀綱，拯生民於塗炭，綿寶籙於千億，殿下之責，其亦難矣哉！臣伏覩殿下，以不世出之姿，當大可爲之時，其心非不孜孜願治，而臨御二年，未見樹立之卓然，規模、氣象，視前無異。《書》曰：“愼厥終，惟其始。”其始如此，其終可知。嗚呼！欲堯則堯，欲桀則桀。臣誠死罪，敢問殿下，將何所安？臣竊自妄度，今日之止於如此者，實由於聖志之不廣，而聖志之所以不廣者，亦有由焉。蓋自辛丑以來，群凶之縛束我殿下，無餘地，凶言悖說，有不忍聞。末乃以賊虎爲元勳，逼殿下莅其盟，煌煌鐵券，歷歷銅盤，臣僚環立，鬼神森烈。此時殿下，跼蹐在坐，何以爲心耶？此時則殿下固不得自由矣，及至今日，誰禁而不能奮發耶？無乃猶有所沮縮而然也，臣則以爲殿下，宜無所沮縮也。惟我先王，旣有疾患，又無嗣續，宗社、神人之托，捨
【圖】
殿下而其誰耶？此時殿下，雖欲爲泰伯、仲雍，其可得乎？惟我慈聖曁先王，所以體聖考遺意，早定大計者，亦惟爲宗社也，當時四大臣，所以力贊大計，殺身不悔者，亦惟爲宗社也。從古以來，以次嫡承大統者，未有若殿下之光明正大者也。此可以百世不惑，又何沮縮之有？臣竊聞殿下，嘗以孤竹淸風四字，用示微意。嗚呼！孤竹淸風，豈殿下之所可道哉？由是觀之，殿下之氣已餒矣，其志安得以廣之哉？且志不廣，故處分不嚴，處分不嚴，故義理不明，義理不明，故民志不定，民志不定，故天心不豫。於是乎天之所以付畀我殿下，責望我殿下者，將無以答之，豈不大可惜哉？臣以爲殿下今日之道，無過乎克恢聖志，必以古昔英雄之主，創業垂統，撥亂反正者，自期，無以區區守成，苟冀無事者，自多焉。然臣又以爲，今日殿下，視古創業之主，尤有難焉。何者，創業之主，必與豪傑之士，周旋於塵埃之中，相與策勵振拔，以建功業，故其志易廣，而其功業大可觀矣。今殿下，久處潛邸，無一箇士大夫，相與往來，所與習者，非宦官、姬妾，則掖隷、宮屬也，其志安得自廣？由是，其明察於細務，其仁近於婦人，糊塗、彌縫，終無磊落做去者，苟不能奮發大志，拔出宿臼，則臣恐殿下國事，終無可爲之勢也。古人曰：“舜何人也，予何人也？”伏願殿下懋
【圖】
哉！二曰，嚴宮禁，以絶奸萠。惟我國家，自祖宗朝，嚴於防閑，宦官之任，不過供灑掃備使令而已，未或干預於朝政。不幸庚辛以來，大防漸弛，私逕隨開，始則賄賂相通，其害猶小，終乃威福擅行，其勢難遏，以至逆儉用事，而殿下一身，幾不能保。此則殿下之所親經歷，而大懲創者也。惟其懲創旣深，則宦官之害，非今日所當憂也。然而臣有區區私自憂者，有二焉。儉獄旣不窮竟，黨與無所致討，則安知殿下左右，不有尙儉輩幾人耶？向者鄭宇寬招中，有所歷擧，而其時凶黨，撲殺宇寬，以滅其口，僞作死後之招，粧成誣告之案。中外雖多疑惑，端緖無由的知，及至廷玉直招而後，徵、商輩，締結謀逆之狀，畢露無餘。宇寬所告，外面事旣如是分明，則諸宦事，亦不可謂全然無實。然此非外人之所可知也，惟殿下，必自知之耳。今臣亦豈以宇寬所告諸宦，謂皆一一如尙儉哉？其或然或不然之間，一經按覈，然後無罪者可以安其心，有罪者可以正其法。如金夢祥者，實非儉黨，果如聖敎，則一經按覈，自可淸脫，在渠亦豈非幸耶？其他諸宦，俱是夢祥之類，則殿下又何不幷擧，而獨拈出夢祥一人也？此其中必有可疑者，而殿下一例掩覆，不許按覈。元惡雖誅，餘孽尙存，則禍根不除，滋蔓可慮，此臣所憂者一也。伏願殿下，以平日所自聞見者，參以宇寬
【圖】
所指告，摘發其中可疑者，出付有司，嚴鞫得情，以正王法，以嚴宮禁焉。抑臣聞小人，近之則不遜，遠之則怨，處之蓋難矣。臣以意度之，殿下久處潛邸，或不得不與此輩，有所親昵。況當禍變之際，其忠於殿下者，必不無其人，此則理勢固然。果有若是者，殿下別有賜與，厚其廩食則可，若因仍假借，示以私好，則其流之害，不可勝言，此臣所以憂者二也。伏願殿下，毋以顧藉之私，勝其懲創之意焉。宦官之害，臣已略陳之，若其宮婢掖隷，亦不可不嚴加隄防，亦願聖明留意焉。其三曰，行天討以定國是。臣聞惟天好生，不能去秋，王者體天，亦一無私而已。可怒在彼，我何與焉？舜之誅四凶是已。夫四凶者，在堯之時，已負其罪，而堯不能討之，至舜而始討之，舜何嘗以堯之不能討，有所嫌礙哉？今殿下，若以耉、輝輩，爲非逆則已，旣知其爲逆，而惟以先王之所不討，我則討之爲嫌，而不敢討，則是何大異於大舜之爲也？或者聖明，猶不能十分眞知，故猶有所疑惑而不決者耶？臣請溯其源而悉論之。殿下，其以凶黨之禍心，基於何時耶？實基於丁酉獨對事也。惟彼凶黨，得罪於名義，不容於聖考，指天劃地，以俟一日，及有此事，大生疑怒，脅迫之言，左右迭出，至於趾完而極矣。其後眞儉，以銀貨用於何處之說，恐動我先王，泰耉以不可冒嫌出見等語，
【圖】
惎間我先王，此實凶黨之宿計，而殿下之禍根也。及至名位已定，宗社有托，則此輩知其勢不可兩立矣，其計安得不急，而其言何所不有也？先王若無疾患，又有嗣續之望，而彼四大臣者，有私於殿下，急急定策，則是四大臣有二心者也，果如凶黨之所言矣。殿下惟當以逆治之而已，何伸寬之有，何褒忠之有？今乃不然，四大臣者眞爲忠，而搆殺四大臣者，眞爲逆也。殿下旣知其逆，則亦惟以逆治之而已。夫討逆之大經大法，不過曰：“殲厥巨魁，脅從罔治。”今殿下以好生之德，懲旣往之事，不欲恣行殺戮，則亦宜誅其爲巨魁者而已。諸臣之必欲嚴討復者，亦豈欲人人而盡誅哉？然而殿下先疑諸臣，急於報復，過於殺戮，乃强作別般義理，或曰：“反側自安。”或曰：“毋我負人。”或曰：“以寬濟猛。”或曰：“王道蕩平”，多般周旋，曠日持久，由是義理不明，民志不定。殿下試觀，自古義理不明，民志不定，而能久於國家者，〔有乎〕？否乎？臣竊觀近日以來，風色大異，君上已安於姑息，臣下多狃於遷就。無忘在莒，無忘囚車八字，豈非今日第一警戒乎？只有一大臣，以苦心血誠，欲爲君父討亂賊，力盡誠竭，終必去其位而後已。彼大臣者，綽綽有古大臣風矣，所可惜者，殿下以一時私意，掩千古之大義，務在必勝而乃已。夫人君居巍巍之位，操赫赫之威，何憂乎不
【圖】
勝？然而從古以來，明君賢辟，舍己見而取人善者，何嘗見勝於臣下，貽譏於後世哉？今日臺啓，謄傅古紙，積成卷軸者，書之不勝，聽之可厭。殿下若嫌其煩且久，而必欲亟停，則何不與大臣、諸宰、三司之臣，一番會議，分其首從，各以其罪罪之，一如向者臺臣之所請耶？此事尤非難事，只是嗣服初數日間事。當時若速了此事，不使橫着至今，臣知今日，已見大綱正而萬目擧，國事必不如是頹塌，人心必不如是渙散。殿下又何患乎民憂國計，置之度外也？伏願殿下，一刀割斷，無爲傍觀者所笑也。其四曰，破俗論。其五曰，抑侈冗。其六曰，擇守令以保窮民。
批略曰：“條列進言，予庸嘉之。然一亂一治，禮樂征伐等說，予未知其得當。噫！鏡、虎雖肆凶，三百年宗社，何敢動也？且以大行王友愛之仁，臨乎上，渠何敢售其計乎？當辛丑辭章之日，予意固自如也。彼輩所爲，使予益加警惕，此心泰然。何跼蹐之有焉？孤竹淸風四字，前冬果言之，而在邸有此心，旣至今日，當奮發圖治。自古創業之君，或起畎畝，或出寒微，而未聞以此餒氣者也。向以宇寬招中之語，只言其一者，乃擧一指十也。若有其人，予豈惜一二宦侍，啓無窮之後弊乎？先言淸風，後言忠宦，在私邸，豈有忠不忠之可論乎？厚其廩食之說，非予平日之意也。”
史／編年／朝鮮王朝實錄／英祖實錄／五年（1729）　卷二十一至二十四／卷二十四　九月至十二月／十一月／2日(P.43-1)
○壬申/憲府掌令申處洙。申前啓，不允。又啓：“噫嘻！維賢窮凶極惡之罪，上通于天，爲今日臣子者，恨不能食其肉而寢其皮也。其少洩神人之憤者，惟在於破瀦一款，而聖意蓋有所詳愼者，至令金吾査問以稟，誌文、印本，誕降之所，旣曰寓舍，則其非本第，明白無疑。一二婢子之奸招飾辭，何可取信，而不爲擧行應施之典也？請逆魁維賢，亟施破家瀦澤之律，以伸王法，以快群情。疏下諸賊，終至稱兵，而夢旣伏法，誼又杖斃，則所餘者，只是眞儒等三賊耳。以其貫盈之罪，尙在竄配之中，王章之乖舛，莫此爲甚。蓋其疏不道之說，實爲敎文之源逆。鏡旣是妖儉之外援，眞儒又爲諸賊之窩主。特以官秩之高下，鏡雖作頭，若言凶論之主張，儒實爲首，律以三尺之典，豈有獨逭之理哉？況其顯賊兵敗之後，捉納萬鼎者，欲掩其同謀之迹也，慶祉就拿
【圖】
之際，潛取其馬者，實出於親密之情也。其平日締結凶賊，爛熳謀議之狀，於此益可見矣。舊罪新案，斷不可以島配而止，請眞儒等三賊，亟正邦刑。明彦之有不臣於殿下之心，蓋已久矣。甲辰冬一疏，已極凶慘，而以賊鏡同去就之說觀之，其綢繆陰謀，貫通心肚之狀，昭然難掩。噫！遐荒放謫，卽歸故土，人之常情，而遲回不歸，已多可疑之端，久廢起用，一言自訟，事理當然，而不陳例疏，顯有罔測之意。此所以向來筵臣，有無臣節之論者也。惟此兩款，究其心迹，則雖斬作萬段可也。而況其父子之名，累出於諸賊之招，胡服擧事之說，元非倉卒做出之言，衣縫納書之計，實出臨急圖免之意。使渠父子，果無爛漫同參之事，則逆招所引，何如是狼藉，而世樞之至死不變其說者，尤豈非情節之萬萬無疑者耶？當初拿鞫，在法當然，徑先酌處，大失獄體。請明彦，更令鞫廳，拿鞫嚴刑，快正王法。思孝自是凶黨餘孽，與師寬有叔姪之親，而率置於營底，以慶祉爲心腹之人，而委任於幕下，其平日爛熳謀逆之狀，不待崇大之招、道亨之出，而可知矣。況其曾按東藩之時，至以三百金重貨，無端出給於弼顯，則彼此情迹之綢繆，其來已久。李曥所謂賊顯與思孝，連謀擧兵者，豈不信然乎？噫！顯賊之所率邑兵，不過如干束伍，而乃能直到全州，請見主將，若無從前和應之約，則豈
【圖】
敢以些少脅從之類，突然徑趨於城守已嚴之後，從容往復，直請開門耶？及其匹馬逃走，而終不跟捕者，顯有暗地故縱之意，拘其母子，仍置該邑者，亦在諸賊已敗之後，則正與直儒之捉納萬鼎，夢佐之追捕弼夢，同一心腸。昨年按鞫之時，徑先酌處，已是失刑之大者，人心之憤鬱，至今未已。請充軍罪人思孝，拿鞫嚴刑，以正王法。嗚呼！聖考寶鑑，此何等文字，大策編摩，又何等責任，而今乃畀之於如尹淳者，臣竊慨然也。噫！我聖考在宥五十年，見於施措，發於絲綸者，何莫非鴻功盛烈，而其所以建諸天地，昭如日星者，尤莫大於尊周夫義，斯文處分耳。如非鴻匠，莫宜撰次。彼淳者，雖不量度，妄自擔當，而渠嘗鬻技殊俗，人皆唾罵，則豈忍以匪風、下泉之詞，反汚於染毫蠻牋之手乎？其腕旣不可斷去，則此編決不宜仍畀。雖以故事言之，手寫三田碑者，不敢復書士夫家墓文。況以堂堂聖考之遺編，付之於如許之人，其損國體駭聽聞，果何如耶？至如斯文事，煌煌聖訓，實爲百世不刊之典，今此寶鑑之中沒此文字，何以爲後世觀乎？只以玆事，最爲渠輩之所嘗惡聞，故托以汗漫，游辭稟旨，竟至刪去而後已，其僭妄之罪，巧密之態，有不忍正視。請右參贊尹淳，罷職不敍。”上命還給，引見，下敎曰：“汝不聞滌去舊習之敎耶？”處洙曰：“臣所論，乃斯文事，非黨
【圖】
論也。”命竄處洙於甲山府，於是，李顯祿、趙尙絅等相繼疏救，皆不從。
○掌令韓師得上疏，略曰：
頃日九日製試券科次入啓也，自上親坼數券糊封，旣經御覽，則便是出榜。而仍爲還封，踏以小啓字，招入提學，敎以試券中有正合時病之句，易次擢魁。此固聖上憫時病俗之盛意，而竊念科試之法，至爲嚴重。若以其句語間偶合上旨，而輕易易次，則烏在其嚴科法重試選之意哉？竝許賜第，係是特恩，固非臺閣所可仰請，而幷不賜第，則科體無損，處分得宜，伏願裁處焉。今年式年覆試，因監試官之不備，翌日開場，實是前所未有之事。前掌令李著、前持平李憙，惟以違牌爲能事，後弊所關，不可無警。伏願特命削罷焉。濟州非他邑比，而近來武弁，每每厭避。元百揆始作俑焉，洪元益尤而效之，至於李守身而極矣。臣謂元百揆、洪元益，特施島配之典，李守身則仍其地定配，斷不可已也。
批曰：“特命擢頭，意非偶矣。竝第竝不第，非特有之，一榜竝賜第，亦有例焉。此皆自上特爲處分者，非在下所援請。李著、李憙，竝罷職不敍，李守身旣已處分，不必更論，元百揆、洪元益竝削職焉。”
史／編年／朝鮮王朝實錄／英祖實錄／十八年（1742）　卷五十五至五十六／卷五十五　正月至六月／二月／14日(P.14-2)
○甲辰/以鄭羽良、李玄輔、兪健基、李鼎輔
【圖】
爲承旨，曹命敎爲正言，李秉常爲判義禁，趙德中爲公洪水使。
○吏曹參判元景夏上疏，略曰：
臣之禍媒，只緣和協二字，毁臣者由斯，譽臣者由斯。虛舟自在，而風浪蕩射，抑何故焉？臣之苦心，豈徒欲和協而已哉？是非必欲明，義理必欲正，此臣登筵封疏，以爲告君第一義。而天啓聖衷，處分光嚴，誣案投諸丙丁，寶訓揭于日月，煌煌邦典，詔以百世，凡我臣庶，罔敢失墜，寅畏同心，各忘黨私，諸臣之所當交勉者，而臣以和協，反陷黨案。夫所謂黨字，無形無跡，點綴隱映之際，人自陷於千仞坑塹。聖明在上，臣無此憂，而人言屢至，安知慈母之杼，不投於曾子之殺人乎？請削臣職仍治臣罪。
下例批。
○副修撰鄭翬良上疏，略曰：
《詩》云，‘靡不有初，鮮克有終。’臣竊觀近年以來，朝夕箴儆，蓋未聞衛武之作戒，而漸不如初，不能無魏徵之所歎。殿下在往年，則孜孜講學，晝講旣罷，復賜夕對，而今則殆至全廢矣。殿下在往年，則章奏狀牘，酬應如流，不留晷刻，而今則或至淹滯矣。殿下在往年，則五日次對，又有引接，咨詢民隱，而今則漸至稀闊矣。殿下在往年，則卯酉之坐，刑獄之政，董飭相隨，而今則幾至廢却矣。殿下在往年，則芻蕘狂言，必回察翕受之，而今則大臣之言，或不省答矣。殿下在往年，則守令陛辭，必引見面飭之，而今則下直之倅，亦靳賜對矣。
【圖】
殿下在往年，則凡於守令之差除，必飭擇擬，而今則銓曹之臣，苟循情面，不復畏愼矣。殿下在往年，則凡於貪汚之覈治，必嚴懲勵，而今則議讞之臣，枉法循私，氷釋水解矣。殿下在往年，則抄選儒學，俾侍經筵，而今則雖因臣僚之建請，只下例諭而已矣。殿下在往年，則一才一藝，必欲搜用，而今則雖有廟堂之薦書，只作休紙而已矣。凡此十者，皆足以有累於聖上愼終之治。而況王綱日頹，國勢日卑，大訓雖揭，其效邈然，黨論絓結，大癰將潰。環顧時事，無一可恃之形，而殿下又欲以暇豫而承之，此臣之所以耿耿憂歎者也。
批曰：“其勉切是，宜勉之矣。”
史／編年／朝鮮王朝實錄／英祖實錄／二十八年（1752）　卷七十五至七十八／卷七十六　三月至五月／五月／12日(P.20-1)
○壬申/葬懿昭世孫。前一日，代奠官行啓殯奠。參贊洪象漢跪白曰：“參贊洪象漢，謹以吉辰啓欑塗。”繕工監官陞撤欑塗，參贊以巾拂拭梓室，覆以棺衣。祖奠時至，行祖奠，亥時行遣奠。訖，讀哀冊官韓光肇詣冊案前，讀哀冊文曰：
維歲次壬申三月初四日乙丑，懿昭世孫卒于昌慶宮之通明殿，越三月五月辛酉朔十二日壬申，將遷于楊州鞍峴之南麓，禮也。素帟初啓，丹旐載颺，工祝撤祖而紛泣，池綍戒途而長往。惟我主上殿下，悼孫星之遽淪，悲少邸之永閴。爰命詞臣，俾揚徽躅。其辭曰，‘天眷大東，篤生神孫。祥光耀霄，祿道祉繁。聰
【圖】
哲溫文，星眸日角。三殿奇愛，兩宮至樂。章幘受冊，接武少陽，甫及周歲，指對四方。辨字維幾，六十有九。曠省而涕，啓餐于手。玉音微聆，色聳喜騰。本然之孝，克邁閔、曾。取樸厭華，尙質之德。宗祊磐泰，八域延拭，胡穹昊之窅漠，竟神理之多違。颷輪逝之難遏，渺眞遊之莫追。嗚呼哀哉！蘭蓀夙茂，麟騶競頌。謨貽燕翼，懽洽含弄。縱嬰疢而彌留，期勿藥而遄復，兪技窮而罔效，奄沖齡之不淑。嗚呼哀哉！雕檻兮凄凄，繐帳兮寂寂，俯仰成陳，觸境增盡。想朗音而在耳，緬岐姿而森目。恫無涯於重宸，矧衆洟之盈掬。嗚呼哀哉！有菀新岡，密邇天闕，英靈不昧，晨夕朝謁。慰聖懷之哀傷，詎有間於幽顯？玄扃掩而厚夜，象設儼而擐巚。嗚呼哀哉！今古丘原，脩短同歸，煌煌琬琰，千禩芳菲。寫至情於雲漢，淚字字而忍讀。嗟！令名之永終，庶不泯於汗竹。嗚呼哀哉！
訖，以冊還置於函，遂發靷。舁梓室官以淺淡服進輴，攝翊禮以淺淡服跪，贊請陞輿，以敎命冊印、諡冊印、哀冊，各置於腰轝，香爐、香盒置於香亭，魂帛函安於腰轝，神主函置其後。攝翊禮進，當梓室前跪，贊請詣輴，內侍奉銘旌降階，參贊以淺淡服，帥舁梓室官及內侍，以輪輿奉梓室，降階，覆以素錦褚。攝翊禮跪，贊請陞輴，至外門外，攝翊禮跪，贊請陞輿，又跪贊請進發。魂帛輿、腰輿、羽葆、銘旌及翣以次陳列，承旨淺淡服，講書
【圖】
院、衛從司官衰服步從。至板廛屛門，乘馬隨行。至宗廟前路，舁士弛擔，攝翊禮跪，贊請進發，至昌德宮前路，亦如之。至崇禮門外路祭所行路祭訖，百官奉辭，應陪從群官，以次陪從。至墓所，奉安梓室於靈帳宮，行朝奠上食。行遷奠，參贊洪象漢跪，白啓欑塗，攝翊禮跪，贊陞輿陞輴。至羡道南奉辭位，用轆轤，奉下梓室。參贊洪象漢，帥舁梓室官等，奉梓室，安於玄室大棺內北首。參贊率內侍，再整棺衣、銘旌，令平正，都監提調率其屬，以黼翣、黻翣、畫翣，樹於梓室兩傍，鎖閉玄室。參贊及持平朴師訥，同監鎖，師訥書其封曰謹封，參贊覆土九鍤，仍築灰以塞。又以哀冊，跪奠於退壙之西，以贈玉帛函，跪奠於哀冊之南。都監提調帥其屬，奉明器、服玩等諸具，以次陳之，帥作工續以終事，下誌石，群官哭再拜奉辭。誌文曰：
我世孫幼諱昌興，此乃百日命名也。卽祚二十六年庚午八月二十七日丑時，生於昌慶宮之景春殿，生時紅光亘霄焉，卽嬪宮洪氏誕生也。外祖參判鳳漢，永安尉玄孫也。翌年辛未五月十三日封世孫，以五章服，抱奉行禮於崇文堂。生已碩大，儼然若成人。及冊封，復命名曰琔，處於同宮歡慶殿。歲壬申三月初四日卯時，薨逝於通明殿，得年纔三歲也。嗚呼，痛矣！此我世孫生卒也。嗚呼！三歲幼兒，豈述行錄，而有諡焉有誌焉？其無行錄，何以徵焉？飮泣以記，心膽欲
【圖】
摧。旣述始末，宜錄行誼，而嗚呼！予豈忍爲三歲孫一字夸大乎？只錄其槪焉。自二歲冬臘，能識字。古人六歲始敎方名，而纔周年已指四方而對其所，知字數，侍者記之，乃六十有九字。且指李字而又自指，此謂我姓之意也。予有所食，來立案右，手開其蓋。昨冬因孝純喪，臨視者曠焉，若聞稱予，輒必飮涕，且聞予聲，雖遠且微，必聳聽而喜，是乃本然之孝也。凡兒性喜華美，而常取厚而質者，以此良知之孝，與其聰明。一疾彌留月餘，終至于難醫之境，明星之眼，開朗之音，何復見聞？嗚呼，痛矣！嗚呼，痛矣！親製行錄，仍作誌文，幷與梓室上字，墓表前後面皆親書。行錄藏於玄室、本廟，而誌文藏於魂遊石下。凡諸儀物，必也減制，令後人爲我孫哀殤焉。四月十二日，賜諡懿昭，五月十二日，葬于楊州鞍峴南麓巳向原。時皇明崇禎紀元後三壬申暮春，爲我良知賢孫痛泣以識。俟閉玄室，題主官洛豐君楙，陞詣卓前，先題陷中曰朝鮮國王世孫諱琔神主，次題前面曰懿昭世孫神主。訖，行立主奠，仍爲返虞。幷遵喪禮補編儀式。封墓制度，前面高六尺三寸三分，後面高五尺七寸三分，左右高六尺二分，經十九尺，圓五十七尺。
樹表石，前面書曰朝鮮懿昭世孫之墓，御筆也。後面御製文曰：
予卽阼二十六年庚午八月二十七日誕生，壬申三月初四日卒，噫！得年纔三歲。五月十二日葬于楊州鞍峴南
【圖】
麓巳向原。嗚呼！此我世孫生卒也。前面大字、後面陰記，皆親書。凡諸儀物，減其數減其制，令後人爲我孫見墓而垂淚焉。
上具無揚黑紗貼裏，乘輿出明政門，百官以常時靑戎服，只佩劎侍衛如常儀。上到宣仁門前路，召宣傳官敎曰：“擧動之時，路邊禾穀易致蹂躪，觀光民人、侍衛軍兵，勿令踐踏之意，持二令旗，分付禁衛營、都監，各別申飭。”至懿昭墓所，入幕次，改具衰服哭臨，午時臨壙，見下梓室，又爲哭臨後，還大次，具黑紗戎服，乘輿出齋宮外，命奪大司諫趙載敏告身，罷持平朴師訥職。前日，上下臨壙一哭之敎，諸承旨請對，上洊下嚴敎，重推諸承旨及提稟中官，至以壅滯法駕，事係軍律責之，而兩司未及請對。是日，上自墓所，將回鑾，大司諫趙載敏始求對，上問之，載敏曰：“親臨壙上，卽帝王家常禮之外。職在臺閣，何敢不言？”上曰：“只欲爲臺體而來耶？”命補機張縣監，促令肅命。載敏問承旨曰：“肅單當親呈乎？”上以爲慢蹇，命投畀於機張。持平朴師訥前進，上以其立奏而不伏，重推。師訥纔發大諫二字，上以其被推而不爲引避，遞之。及上乘馬，師訥未及戎服，以朝衣祇迎，命拿處，已而寢之，改命載敏奪告身三等，師訥罷職，遂還宮。領議政金在魯入言：“中官若不稟承旨求對，則是上下阻隔也。”仍救趙載敏、朴師訥，命竝敍
【圖】
用。
史／編年／朝鮮王朝實錄／英祖實錄／三十一年（1755）　卷八十三至八十六／卷八十五　六月至九月／六月／23日(P.7-1)
○乙丑/上御明政殿，王世子率百官，進箋賀仁嬪上諡封園。頒敎、頒赦如儀：
王若曰。宮園之制旣定，工役垂完。冊印之禮先行，情、文允愜，是謂報本，今乃伸誠。惟我敬惠仁嬪，夙彰柔和懿範，彤管自飭，藹六宮之令譽，靑規密陪，贊《二南》之洪化。謹約之度徹乎終始，謙順之心孚于上下，篤純誠於侍藥，在壼殿違豫之辰，迓休命於錫禧，叶泰陵非常之夢。蓋深仁厚德之積累，皇天昭鑑，肆 聖子、神孫之誕生，熙運光啓。歷列朝以至今日，寔餘慶丕裕後昆，萬世之洪業永安，罔非眷祐之德，百年之徽躅漸閟，恒切闡揚之忱。至情已伸於報暉，克備其禮，美典斯擧於追遠，久有此心。宮苑望祠，遇陽月而多感，輦路展廟，履春露而興懷，爰引崇奉之章，庸伸永慕之悃，妥靈有所，瞻舊宮之猶存，蕆禋備儀，宜新廟之祗享。美諡敬進，煌煌乎銀章、竹冊之文，豊岡謹修，屹屹然簾閣、石獸之制。春官稟禮，地官蕫飭，經之營之，宮號儲慶，園號順康，至矣盡矣。玆當稱慶之日，詎無播告之音？淸廟薦香，旣行有(事)〔司〕之告，法殿受賀，倍切感舊之懷。詢謀僉同，可知輿情之均喜，雷雨渙解，寧靳
【圖】
惠澤之普施。自本月二十三日昧爽以前，雜犯死罪以下，咸宥除之。於戲！邦禮無愆，已盡揚徽之道，群聽咸聳，佇見歸厚之風。故玆敎示，想宜知悉。藝文提學趙明履製進。
○以鄭漢奎爲司諫，李吉輔、李河述爲掌令，洪啓禧爲知義禁，鄭尙淳爲持平，李壽德爲獻納，李尙允、李宜馣爲正言。
○加右承旨李昌壽資，用禮房承旨勞也。慶州府尹洪益三，以癸酉封園時禮房承旨，見漏於賞典，至是竝加嘉善。
○前左參贊金鎭商卒，鎭商，益勳孫也。自辛、壬後不仕，退居驪州，鄕黨稱之，優遊山水，以卒其世。
史／編年／朝鮮王朝實錄／英祖實錄／四十四年（1768）　卷一百十至一百十一／卷一百十一　七月至十二月／九月／12日(P.18-1)
○丁酉/禮曹參判徐命膺上疏，進天佑五章，詩曰：“維天佑德，維德得壽，赫赫彼日，穆穆其斗。展也剛健，式是悠久。設而不御，有杖在右。維天佑德，維德得祿。皇哉匹休，覃及一國。于于逵道，半其垂白。古聞壽域，今見壽域。維天佑德，維德得名。造我髦士，迄于老成。尙憶乃祖，鬢髮其蒼。允矣作人，壽考周王。之德之原，孝思無垠。舜以五十，后今八旬。天監在下，保佑申申。申申伊何，眉壽千春。維南有極，照我東方。載臨彤庭，載揚之光。郁郁煌煌，昭厥禎祥。禎祥伊何，萬壽無疆。”
○上御隆武堂，平壤府初試入格武士試射，三中以上人，命直赴殿試，其餘頒賞有差。都承旨李潭，以徐命膺頌禱陳章，疏末進詩仰奏，上笑曰，‘古談矣。命讀奏，以咫尺脩門，一章以代，命解其職，送其章。
○以李溎爲持平、宋聚行爲正言、尹養厚爲弼善。
史／編年／朝鮮王朝實錄／英祖實錄／五十二年（1776）　卷一百二十七／附錄／哀冊文(P.40-1)
○哀冊文曰：
維歲次丙申三月壬申朔初五日丙子，英宗至行純德英謨毅烈章義弘倫光仁敦禧體天建極聖功神化大成廣運開泰基永堯明舜哲乾健坤寧翼文宣武熙敬顯孝大王，薨于慶熙宮之正寢，是年秋七月庚午朔二十七日丙申，永遷于元陵，禮也。黼荒旣列，羽葆將啓，祥車在門，廞馬在陛。于時白露凄於蒲蔽，斗柄懸於褚幕，違觚稜之蜵蜎，就珠丘之窅漠。孤孫主上殿下，慟燕謨之永悶，哀蜃儀之奄成，屬下臣而陳辭，鐫顯冊而揚聲，其詞曰：“於穆上帝，篤生先王，克孝克友，克敬克莊，受命景宗，遂位東宮，有
【圖】
龍升雲，維德之融。小心抑抑，祗承太后，憂危之際，實荷保右，太后曰咨，溫文有行，瑜佩雝雝，宗國之慶。比于踐阼，靡荒不包，愷悌之澤，洽于四郊，剪除逆惡，不動聲色，肅肅其威，蕩蕩其德。敬事神天，震雷則變，夙夜怵惕，罔敢遊宴，歲或大旱，齊明以禱，誠意感通，陰雨其膏。昭假祖考，禘祀孔時，冢宰讀誓，司寇涖之，烝嘗命攝，躬自授香，端冕肅恭，如親祼將。赫赫崇壇，竝祀三皇，義問昭明，萬世有光，鬱鬱溫陵，未復位號，翟儀躋祔，七廟是告。愍玆赤子，歲納布縷，爲蠲其半，以涵以煦，爰發輶軒，率彼海濱，曰漁曰鹽，無稅不均。哀此紅女，名編驛婢，夜織于機，征入不巳。乃降明諭，悉減女貢，永泮于歸，百室歌誦。澣衣視朝，儉德孔章，六宮承刑而袂不良。於粲文錦，出自中國，王命禁之，奢俗少革。圜土洞開，仁聲四揚，群囚稽首，喜見天陽，衋矣烙刑，聖人所戒，王命除之，休祥以介。乃修秩禮，乃敍倫彝，視學釋菜，饗我先師，泮宮大射，籍田親耕，蛇蟠鳥翔，閱彼戎兵。洪範之道，先辨逆順，有罪必誅，王法旣信。乃著昭鑑，以正方國，人羞其行，靡不歸極。丹扆垂拱，五十二年，行之以久，持之以堅，四方皷舞，共樂昇平，堯、舜之化，庶幾復行。胡上宗之奉同遽太史之勸防？悲弓劍之莫攀，望白雲以彷徨，嗚呼哀哉！祖道旣載，門燎煌煌，遣車九乘，綢練开墻。嗟！畫翣之遲遲，不
【圖】
忍過於淸廟，孝恩藹以無窮，永終古而有曜。嗚呼哀哉！瞻彼耆社，靈壽有閣。太祖初躋，肅宗繼陟。王饗大耋，又紹厥休，黃髮在堂與相獻酬，鐘皷諧而鏗鏘，紛胡考之起舞。哀鮐背與兒齒，寖凋零於草莽，嗚呼哀哉！鸞車設幬，龍欑加荒，筍簴不懸，弓矢不張。銅魚躍而拂池，奄四綍之銜枚，歌《虞殯》而于邑杳，九疑之崔嵬，嗚呼哀哉！命我嗣王，攝理庶政，社稷永靖，由王之聖。雖宮車之晏駕，已衆心之緝綏，固遠謨之豫定。非睿知，其孰思？嗚呼哀哉！維楊之山，康獻所葬。旁有一崗，下繚千嶂，左靑龍而嶅嶅，右白虎而邐迤，泉源遠而縈之，固星土之信美。神師攸贊，儒賢攸定，何待龜蓍然後爲證？自寧寢之初卜，已先驗於地脈，積百年而肇發，亦天命之不可易。嗚呼哀哉！”
藝文館提學黃景源撰，昌城尉黃仁點書。
史／編年／朝鮮王朝實錄／正祖實錄／二年（1778）　卷五至六／卷五　正月至閏六月／五月／4日(P.50-1)
○癸亥/次對。領議政金尙喆啓言：“均役之法，行已三十餘年，而法久弊生。魚鹽稅十三四萬兩，今不過爲八九萬兩，此是中間消瀜之致，不可無一番釐正變通矣。”上曰：“先大王均役之本意，實出於均賦、蠲役，使宮府一體之意。法久弊生，畢竟無着手處。故漸至有加徵之患，民不聊生，國用皆匱。此專由於中間消瀜，莫可收拾也。頃見其節目，能行至三十餘年，亦異事也。今聞卿言，果與予意無異，而至於改法易制，雖難輕議於今日，而若其一番振刷之道，不可已也。”均廳堂上鄭弘淳曰：“此皆外邑不善擧行之致也。”上曰：“觀今國勢，實爲哀痛。國用蕩竭，民生困瘁。二疋之役，復難出矣。一疋之役，又難減矣。到今形勢，不過釐下而已。卿等與均堂，從長商確也。”
○減八道舊糴十萬石。敎曰：“嗚呼！祔禮順成，賀儀已擧。踐位行禮，冞切警懼。先大王五十年苦心，亶在於愛民如子。今日繼述之道，無外乎此。豈無施惠於民，以追我先王若保之聖意乎？八道舊還中，最久條十萬石，特爲蕩減。貢人舊遺，在最久一年條，亦爲蕩減。市民徭役，限二朔除役。懸房贖，限十日除減，至於舊還。名曰十萬，不爲不多。實惠下究之道，爲升合之及。而近來虛實相蒙，每有
【圖】
不均之弊。另飭諸道，俾無如前踈漏。
○領議政金尙喆、左議政鄭存謙、右議政徐命善上箚曰：
先大王三年之制已畢，靈筵撤而祔禮成。伏惟，聖慕愾廓，何以爲懷？袞冕煌煌，寶座穆穆。卽殿下踐位行禮之日，而以殿下莫逮之慟，篤聖人不匱之思。親祼之瓚幣，洞屬罔愆。應行之軒架，停却不御。爲東土臣民者，孰不隕涕而讃歎？今當訪落之辰，尤急繼述之道。其或志事之無違，惟在謨烈之相馭。於戲！我先大王聖德、神功，夫豈寸管、尺紙，模盡萬一。而若言其要，卽不越乎奉先而敬天也，敦仁而崇儉也。建極則偕底大道，愛民則若保素子。以是爲萬世祈永之本，一國觀感之效。而若只壽考康寧，享國長久，以之宗廟饗，而子孫保者，豈不爲功化之推耶？《詩》云：‘念慈皇祖，陟降庭止。’又曰：“夙夜敬止，繼序思不忘。’至若桃蟲、飛鳥之托物爲喩，亦出於懲小、毖大之遠圖，而是皆成王除喪朝廟後所作。其所以就文武之業，崇大化之本者，豈不偉哉？今殿下，體先王貽厥之謨，繼先王無疆之休，毋替御賜諭書之至意，卽臣等期望於今日者也。惟殿下，懋哉。
批曰：“禮制已畢，儀物卽吉，廓然之餘，繼以懍惕。卿等陳誠之辭，適到此際，奉讀再三，寧不知勉。今日寡人之與卿等所相交修者，卽不負我先王五十年志事而已。箚本庸作座右之銘，當與卿等，毋忘此意
【圖】
也。”仍命親受箚批。
○禁朝臣白靴入闕之謬習。
史／編年／朝鮮王朝實錄／正祖實錄／五年（1781）　卷十一至十二／卷十一　正月至六月／閏五月／6日(P.76-1)
○戊申/前大提學徐命膺，撰進《觀刈樂章》曰：
豐年，豐年多稼，來牟孔碩。維此觀刈，我家成式。靑旗朱弦，稅于東籍。自古躬畝，示民禮樂。右出次。中田，中田有秀，薿薿油油。千耦腰鎌，載芟載收。嘒嘒管聲，襍彼農謳。農謳維何？祝王千秋。右觀刈。崇壇，崇壇黼座，化日昭明。或陞或降，采齊鏘鳴。朱芾葱珩，玉色金聲。萬民咸覩，是則是程。右陞壇及降陞座。菀其，菀其靑箱，黃茂在中。肅肅端冕，顒顒儀容。上帝之錫，曷敢不恭？薦廟則孝，成民曰功。右受麥。禮儀，禮儀告成，邦用豐康。凡厥庶民，視此神倉。君子言旋，福祿來昌。龍旂煌煌，鸞聲鏘鏘。右還大次。亦旣，亦旣勞止，嗟爾農民。酌以大觥，酬乃苦辛。公堂稱彼，宛其豳淳。嘉與同樂，卿士庶尹。右勞酒。宗公，宗公左右，濟濟蹌蹌。各勤乃事，卒禮彌章。黼黻王猷，以琮以璜。永言利見，九五之光。右諸臣拜禮。
史／編年／朝鮮王朝實錄／正祖實錄／五年（1781）　卷十一至十二／卷十一　正月至六月／閏五月／9日(P.78-1)
○辛亥/持平李延伋上疏曰：
龜柱、鄭妻之爲亂逆根柢窩窟，而尙今偃息覆載之間，則宜其又出國榮之一大凶逆也。噫！肆市之顯戮，未加於生前，收孥之當律，未施於死後，不
【圖】
可謂國有三尺。樂純之三大罪案，昭布無餘，尤何可一任其偃處郊坰，不施其當施之律乎？德相罪案，不必更事臚列，而毋論自製與謄呈，均之爲得罪名義，誠如聖敎。若其居間慫慂之罪，則其姪煥億是已。覈得一半，惟在德、億，嚴鞫烏可已乎？年前先正臣宋時烈墓道之立碑也，聖上親製其碑文，又親書其石面大字，我聖上崇儒重道之意，孰不欽仰？而國榮之自書御製文字於御墨煌煌之後面者，其放恣無嚴之罪，固已不可盡言，而況當逆節盡露之後，尤不可一時仍置。臣謂分付道臣，國榮筆跡，使之刊落。御製文字，自上特命改書宜矣。
批曰：“上款言已悉矣。下款碑陰事，今以人臣之書之，作一罪案，未知其稱當。若此則奉敎書之法，革之可乎？然則末句中御製文字，自上特命改書云云，使予自書之謂耶？抑謂誰可書之乎？”
史／編年／朝鮮王朝實錄／正祖實錄／九年（1785）　卷十九至二十／卷二十　五月至十二月／秋七月／13日(P.16-1)
○庚申/先是太學生，以淸州華陽洞萬東廟重修之役，借丁於尙州緇徒。尙州牧使以濫借民丁，報嶺伯，移關錦伯，拘囚院儒。院儒發通文于太學，諸生捲堂，命洪忠監
【圖】
司李得臣推考。得臣上疏言：
一二鄕儒，擅發軍丁，徵及隣道，是何等擾民蔑法，而臣始不能先事禁斷，以杜滋弊，又不能趁速明覈，如法嚴繩，昏懦稽緩。乞治臣不職之罪。
館學儒生金好淳等上疏曰：
惟我孝宗大王，於先正臣宋時烈，契合昭融於魚水，訏謨密勿於薪膽，而先正臣權尙夏，贊我肅宗大王，紹述寧考志事。一區華陽，創建兩皇帝俎豆之所，可以永有辭於天下後世也。殿下嗣服之初，特揭華額，宸翰煌煌，則噫！彼鄭昌順、李得臣輩，抑獨何心，弁髦天地間第一義，區區以僧丁之發牌私役，捉囚皇廟之有司，沮戲皇廟之事功？州牒起鬧，而欲事搆捏，則乃有無事擅調之語；縣宰防報，而轉加威怒，則至發標信合驗之辭。其心所在，吁可知矣。臣等相率捲堂，書納所懷，乃有査問之命，而彼得臣輩，滿紙張皇，聖敎嚴截。惟彼洪景圭，以太學掌議，不答簡通，及承聖敎，入泮施罰，而以不有國法，私發僧軍爲目。皇廟之役，勿侵僧徒，元無設禁，則必以此四字爲題者，抑何意思？殿下特念所重有在，快晣擅發之誣，而渠敢一切反之。今此得臣辭疏，又若是悖妄，皇廟重創，謂之擾民，皇廟蕫役，謂之蔑法，力排士論，角勝君父，一部春秋之義，壞了無餘。嚴加處分。
批曰：“處分自有斟量。”
○京畿、洪忠道儒生、進士李宇炯等上疏曰：
故文簡公臣金世弼，
【圖】
以先正臣趙光祖，道義之交，直言伸救，謫居以沒。金䃴，乃世弼子也，濡染有素，剛直自許，當乙巳禍作之初，䃴以持平，同參中學之會。尹元衡誘脅諫長金光準，欲論罪尹任等，䃴奮然曰：‘奈何今日，又踵袞、貞所爲乎？’白仁傑、柳希春等，亦顔色俱厲。光準懇乞終日，竟不從而罷。翌日忠順堂會議，䃴又抗疏，遂被重刑，竄安東。丁未壁書之變，移配三水，竟賜死，妻子爲奴，始金吾郞之至，䃴請沐浴更衣，望闕四拜，從容就盡。逮先正臣李珥陳章，始復官，故相臣南九萬建白，以其兄承旨臣𥗫子重慶爲嗣，以奉其祀，百世之後，公議可見。伊時被禍諸臣，或施贈職，或蒙節惠，獨䃴遺裔，單弱無由上聞，未蒙一視之恩。況今乙巳重回，倍切志士曠世之感。伏乞特命有司，依他死事臣例，亟擧爵諡。
命攸司稟處，施以貤贈之典。
史／編年／朝鮮王朝實錄／正祖實錄／十三年（1789）　卷二十七至二十八／卷二十八　八月至十二月／冬十月／5日(P.17-2)
○丁巳/靈轝自舊園進發。前夜二更，宣傳官進欑宮前跪，啓諸營懸燈。兵曹判書尹塾跪進軍令，宣傳官跪啓初吹。右議政金鍾秀進欑宮南北向跪曰：“右議政臣金鍾秀，謹以吉辰，啓欑宮。”繕工監官撤欑塗，宗戚執事撤卓，宣傳官跪啓吹哱囉、(𨫏)〔鐃〕鈸，又跪啓招搖旗三行分立，又跪啓二吹。前一刻，內侍以贈玉、贈帛函、三重棺衣、壙中銘旌函，授執事，盛彩轝。又以爐盒授執事，盛香亭。宗戚執事奉奠器以出，宣傳官跪啓三吹。攝相禮朴長卨進靈座前，跪請降座陞轝。大祝李濟萬，安紙榜函於土藤方箱，覆以帕，安于神轝。至紅箭門，攝相禮跪請降轝陞輦。大祝安紙榜箱于神輦。宗戚執事，以奠器置前，內侍撤銘旌素蓋，授忠贊衛，以爐盒授執事，盛香亭。攝相禮權裕進梓宮前，跪請陞大轝。禮有陞輴輪轝之節，而慮欠穩，竝禮除。舁梓宮官，率助舁武臣舁之，別軍職
【圖】
等，與扶策別監擔奉，忠贊衛以翣障，至紅箭門外，陞大轝。都廳李益運，以果楪置前，鹵簿使按圖陳列。京畿觀察使先導，次當部官，次頓遞使、禮儀使、整理使、大司憲，次義禁府都事，二分左右，考喧先廂軍，四百紅號衣三行分立。紅蓋二對立正中，平轎子在紅蓋後，司禁執烏杖左右各八，宣傳官二，領內吹十八，在其後。仗馬六，黃龍旗一，碧鳳旗一，駕龜仙人旗一，靑蓋二對居中。麒麟旗二，靑龍旗一，白虎旗一，朱雀旗一，玄武旗一，白澤旗二，角端旗一，龍馬旗一，玄鶴旗一，白鶴旗一，令字旗二，鼓字旗一，金字旗一，熊骨朶一，豹骨朶一，哥舒棒四，銀鐙子二，金鐙子二，銀粧刀一，金粧刀一，銀立瓜一，金橫瓜一，銀斫子一，金斫子一，罕一，畢一，旌一，旄一，節一，銀鉞斧二，金鉞斧二，雀扇四，龍扇一，鳳扇一，左右立。前部鼓吹，陳而不作。神轝在其後，三色燭籠各二分，立于前。都監、堂郞各一隨後。禁旅一百，陪衛於鼓吹之外，靑陽繖次之，香亭又次之，神輦在其後，侍衛別監二十六人，分左右，鳳頭二人在前，三色燭籠各二，分立于前。武兼八、宣傳官四、別軍職四、陪衛靑扇二，在神輦後。內侍一，都監堂郞各一，大祝一，攝司僕正、帕執事、床執事隨之。方相氏四，竹散馬二，竹鞍馬六，靑繡鞍馬四，紫繡鞍馬四，分列。玉帛、彩轝次之，奉贈玉官、奉贈帛官、銘旌執事、褥席執事各一，擧案者
【圖】
四，次之。輴在其後，都監堂郞各一，隨之。繕工監官奉羽葆居中，香亭次之，素扇二，素蓋二，分左右。忠義衛奉銘旌在後。攝相禮一、攝典儀一、別軍職二，次之。大轝在其後，扶策別監二十人，分左右，鳳頭二人在前，五色燭籠各四十，火鐵燭籠四十，執鐸護軍十六，忠贊衛六，奉翣，各以次分左右，挾靈轝軍二百重行，輓章一百軸，製述一百四十一人，合作一百軸。五十在輴前，五十在大轝後。陪往，大將一，從事官二，內侍二，代奠官一，都監郞廳二，都廳二，提調二，次摠護使，次助舁武臣二，次分承旨二，分史官三，閣臣二，分摠管、分兵曹堂郞五、衛將各二，宗戚執事，東西班陪從官。後廂軍三百，白號衣三行分立。神轝至路祭所，行路祭。陞降輦，如初儀。後倣此乃進發。上御馬，隨後問左右曰：“予神迷，莫之省，大轝安奉否？”皆曰：“仰瞻帷幔，不少搖動，如盤盛水也。”上曰：“此別契軍之效也。”大轝到纛島幄次，挨次登船，挾橋左右以行。大轝過橋南，摠護使以利涉奏，上哭辭還宮。
○副司直李獻慶撰進《浮橋行》。詩曰：
紫陽昔論天下水有三大壑，不稱漢江稱鴨綠。有似編詩漏石鼓，昌黎所惜臣亦惜。漢江之水無與讓，元氣甕深此醅漉。名之曰漢銀漢似，疑是飛流九天落。濯錦淘珠數百里，西南碧色玻瓈玉。大國之紀小水朝，群流會同來奔屬。河伯當之亦瞿瞿，兩涘牛馬難分曯。檀箕以來四千載，
【圖】
開物成務聖神作。梯山駕水靡不通，大則爲橋小則約。南有錦水北龍興，皆作輿梁渡人客。獨於漢水難輕議，終古無橋但行舶。白鶴不來靑龍遁，水面未見晴虹直。我王聖德參玄縡，財成輔相無遺策。坤靈率職草木潤，瀆鬼效順波浪伏。彌綸天地天不違，四方風動皆從欲。維十三年秋七月，園寢將移萬年宅。金宮漏滴孝思長，皎皎忱誠帝降格。靑烏不待講風水，丹玉何曾陟巚岳。驪龍吐珠光潑日，天外飛來彩鳳翼。燦若烟花隨玉帛，朝覲明堂繞金墄。細心求之方冊中，若有神鬼陰來錫。聖人葬聖紛吉祥，珠邱瑞彩何芬郁。已辦廞儀內帑傾，更命廬旅百堵築。絲毫不煩大司農，鷄犬各歸新豐屋。鹵簿前行十長亭，靑繩御路平如削。漢之廣矣不可方，有司憂之最惶惕。況値寒冬十月初，澤腹將堅風自北。王曰舟梁有古制，大雅歌頌西周伯。天江九點星照爛，閣道縈紆繞紫極。垂哉汝工掌冬官，汝往欽哉集是役。何必遠寫荊蜀材，何必往採淇園竹。環瀛四面饒艅艎，帆檣處處森如束。昇平百載戰艦閑，笳鼓無聲眠鷺鶩。招呼一打紞如鼓，水郵瓊籤曉夜促。大船如龍小如鶻，銜尾駢首聯雙隻。撑持自成濟川功，役鵲浮黿眞碌碌。司徒爾職亦敦匠，邑黔時時親執扑。畿都觀察數來巡，過江牙旗風拍拍。湖沿海西各送船，雲際檣烏計以百。龍旛四角芙蓉榦，鯉魚
【圖】
風來輕彩鷁。揚帆齊過幸州津，豆浦蒼茫楮島黑。長年三老最憐汝，寒者衣之饑以粟。囉嗊歌曲盡歡聲，陽春遍處寒威却。又命元戎蕫其事，玉帳珠靲軍令肅。促呼舟佼來櫛比，鴛鴦整隊魚鱗若。初如片片解雲駁，漸似盈盈貫珠絡。魚麗鄭野伍相承，雁字吳天序不錯。何須赤壁鐵環連，駕以長杠纏以索。條枚伐取鄧林翠，紼纚綯以旄邱碧。莎明土軟覆其上，一色平莎寒幕歷。靑雀黃龍七十七，齊來踏浪波爲息。妥帖鯨背跨海狀，屭贔鰲頭戴山力。參差雁齒出水高，光影徘徊日月白。潛龍潭底亦護持，白鷗波心爭喜浴。通河元凱賜杯酒，渡隍營平行袵席。康莊坦路不起塵，淸道旗前新雨滌。孟冬之良日丙辰，龍輴九啓森銀燭。羽衛煌煌旋翣明，淸晨利涉如磐石。江流縱添萬人淚，橋面疑行夜衢陌。誰謂河廣不用葦，誰謂江深不濡足。穹龜前導水靈趨，凄斷薤歌雜鈴鐸。至尊鑾駕又利涉，瑞日薰颷晴且燠。人和兼復得天時，士女頌德皆感激。新園禮成百僚賀，聖孝於休光竹帛。揄揚盛烈顯冊擎，摸畫潛光幽誌刻。猗歟志事更無憾，瑞應皆從方寸得。浮橋特一小物事，範圍如天誰察識。回憶初命造橋時，大小創見皆驚惑。臣愚罪死亦竊議，過計私憂耿未釋。今來始覺錯料事，椰子心竅實偏窄。多慙張猛就橋言，甘受高瓊賦詩謔。元知制作侔神明，直與造化
【圖】
同燀爀。仙家百花本妄誕，五湖垂虹非所敵。班賞歸功大司空，群玉冕紱何輝煜。洪功偉蹟不可泯，作頌誰比淸風穆。臣作長句忘僭陋，歌詠盛事垂千億。擬使後人指認浮橋處，有若臨河想禹跡。
○靈轝自纛島進發，次果川。夕哭奠及上食時至，行禮竝如儀。
史／編年／朝鮮王朝實錄／正祖實錄／十八年（1794）　卷三十九至四十一／卷四十　五月至八月／五月／20日(P.4-2)
○丙午/頒齋居日綸音于中外：
若曰，是月是日，又當是歲。是歲何歲？尙亦頑然，悠悠蒼天，此何人斯？號隕欲絶之中，惟有皇皇如求之思。何忍以言語文字，發爲絲綸，布示臣庶，播脩中外乎？然而有制情抑冤而不忍不言者。帝王之孝，異於衆凡，必以揚徽闡美，爲報本追遠之大節。金泥玉牒，豈裨徽美？煌煌宏謨，政急闡揚。湯有弗咈之德，舜有莫禦之量。歷稽千古，只有此二聖人而已，若是乎舍己虛襟之難也！嗚呼！欲言則穹壤茫茫，欲不言則覿德者伊誰？嗚呼！尙記申申之諭，怳若隔晨。若曰：“我有過無過，人皆仰之。彰我之過，由余容之，訐直之言，於我何有？”特書殿壁，洞闢不諱之門，範圍之大，天地莫量。廷臣之欲以容直於羅蔘一事，贊揚包荒之大度者，特一蠡之測耳。嗚呼！忍言庚辛之際乎？搢紳章甫，投匭公車，而不惟不罪，無一人不優批。有白于筵席者曰：“人臣之義，當以徐志修之求對，面陳爲正”，乃責諭以：“田錫之焚膏非矣，周昌之抗對難矣。最後一說，雖甚妄酸，予亦不加之罪。”筵臣
【圖】
惶汗而退，記之家乘。旋降求言之旨，俾許盡言竭論，於乎盛矣！予小子敢不書紳銘腑，以親心爲心乎？再昨年念二洞諭也，聞有所謂未徹之疏，而未見原本，故略及予發揮追述之義，猶未暇於其詳，而觀於年來政注，亦庶幾摸索領略。然且任其爲者，以待是年是日之一番剖示于在廷諸臣。所謂未徹之疏，公乎？私乎？公而齎憤乎？私而逞憾乎？不待百世之論定，夫夫孰不識其藉公售私、非憤伊憾？此而涉一私字，是可忍，孰不可忍，而敢欲螮蝀於太淸乃爾乎哉？大凡不忍言不敢提至精至微之義，不忍言不敢提莫重莫嚴之事，互作渠曹挾雜之欛權，無難迭發於涯角。如許情態，雖人皆可見，不如予心之苦而慟之切。辨愈明而覰愈透。此日此諭，是豈得已而不已也？嗚呼！齋宵發明，坐待享時之過，呼燭和淚，瀉此血腔。倘使此諭，有以仰助於揚徽闡美之萬一者，予小子庶有歸拜之顔，豈比於來春顯冊渙號之儀文也哉？申告廷臣，靜聽此諭。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／2日(P.46-1)
○乙卯/御摛文院，召見判中樞府事金鍾秀。鍾秀至二十一牌不進，敎曰：“昨有別般下敎之語，予豈食言？當臨敦化門，待大臣入來引接。”仍乘輿出宣化門。領議政洪樂性等曰：“今此動駕，何爲而有此擧也？”上曰：“將臨門，見判府事矣。”樂性等曰：“引見判府事，何必躬自臨門耶？”上曰：“此大臣，便是復起爲人之人，安得無別般之擧？”仍敎曰：“言不可不信，判府入來承膺之前，豈可還內？入小次，以待造朝，此意遣正卿敦諭，”遂回輿，入摛文院，仍命吏曹判書李致中敦諭。致中還奏曰：“大臣以爲：‘樞銜則竊擬伊川一謝西監之義，方欲肅命，而至於圈事，以臣情勢，萬無承膺之望。第臣今番謫去之所與臣故從叔謫所相似，而從叔蒙宥之後，仍卽乞骸，臣亦依此例，若蒙曲諒之恩，則圈事亦當進參。乞骸之章，已有囊本。’云矣。”敎曰：“卿以進身城闉，竊取伊川西監之義，至於冒當圈事，期以乞骸得請，乞骸之請，豈所輕許？須念君臣之大義，卽起肅命，仍行圈事。”仍命戶曹判書沈頣之敦諭。頣之還奏曰：“大臣當入來
【圖】
肅命云矣。”鍾秀詣帳殿肅謝，上慰諭曰：“今日見卿之依舊登筵，非始料之所及也。初次敦諭及昨日疏批，略已言之。今我猶古我，今卿猶古卿，而卿輒觸事自罹，予亦無如之何矣。向者卿之遭罹，果何如？伊時辭敎中，明其罪暴其心六字，定爲日前敦諭中知罪二字之張本，知罪二字，又爲今日相見之階梯。予之苦心，卿其知之否？今番敦迫，雖緣莫重莫大之事，而亦以示卿無他之意也。此所謂終條理也。卿之平日行事，貶言之則劻勷，譽言之則太陽症，而卿之自爲身計，極不緊矣。春間事，執卿之跡，論卿之罪，卿果何辭自解耶？將欲活卿，嶺海之行，烏可免也，而亦非欲拖至六月也。當擧朝波蕩之時，遽欲闊狹，則非徒無益也。故自正月至于四月，而四月之有風波也，如卿事便屬先天，遲待六月，始爲出場也。行遣之初，亦豈無問訊之意，而以卿之罪，有卿之謫，則雖欲問訊，其可得乎？但念卿行不無生行死歸之慮，故其間以是爲念，亦云多矣。今則見於殆近一年之後，遂事勿說，而一言而蔽之曰卿之事，萬萬慨咄。卿之陳疏之心，疏中之句語，不待卿言，予已盡知之矣。人言之來姑舍是，爲人臣負此罪名，必待予註脚，然後卿心可明，而自他人觀之，豈不怪駭？正月卄二日筵奏，不啻丁寧，未過數日，忽又呈疏，與筵奏相反，卿將何辭而發明耶？至於人之云云，則以
【圖】
卿之筵奏，一反前見，隨事乞降云，而予則但知卿之所奏，只在於不敢復提於莫重之事而已矣。及夫疏出，又復自犯，予雖知卿，何以救卿乎？”鍾秀曰：“聖敎誠然。臣之本意，果以九月袖箚事，不敢提奏爲辭，而至於外間議論，則以臣爲乞降於蔡濟恭之事云矣。”上曰：“今何必更提誰某之姓名乎？大抵伊時朝報之誤書一字，可謂巧矣。且卿雖欲陳疏，何不詳見朝紙，而徑情陳疏乎？投鼠忌器，卿獨不知此箇事理耶？”鍾秀曰：“忌器之敎，誠爲至當，而臣之疏意，旣陳上款，則不可無結辭，故以下款爲結語矣。”上曰：“卿亦老且死矣。有何時急之事，而如是呈疏也？昨日筵奏，翌日呈疏，眞所謂求其說而不得也。自行遣而宥還，自宥還而收殺，無非煞費心力，卿之幾死之罪，卽上款也，誤用不當用之字。至於爲人驅陷，心跡未暴之前，何以自立於世耶？且其時至有攙及領相，此豈成說乎？積阻之餘，今見卿，非不欣慰，而卿本不愼言，且無身家之可以顧戀，安知無更罹事端之慮耶？卿雖曰眞知事理，而烏喙不可食，芻豢悅於口，方可謂眞知。予則曰卿不能眞知矣。鍾秀曰：“目下第一策，使臣得遂乞骸之願則好矣。”上曰：“乞骸則卿當爲逸民，世亦忘君平，可謂都無事，而卿之俄者所引卿從叔事，萬萬不襯似矣。”鍾秀曰：“聖敎至當。本事大相不同，而冀其曲諒，故有此言之附奏
【圖】
矣。”上曰：“洪奉朝賀及卿之從叔，卽自上降終始之澤也。卿之所請，卽自下乞骸之懇也，而致仕之名則一也，得無如何之嫌耶？且鄭奉朝賀以病休退，未得參班，不言時事，而凡於承候參班之事，奉朝賀亦多入參之時，卿雖乞休，安知無口氣之如前耶？卿若不復爲疏箚等事，可以許之，而亦不必引卿之從叔事也。”鍾秀曰：“此銜異於樞銜，臣豈有不擇言之患耶？且臣之乞骸之請，已十有餘年，非但爲目下遭罹而陳懇矣。”上曰：“必欲成其美成其名，而所趑趄者，近於卿之從叔事也。且慮卿之又復妄發，有休致之名，而無休致之實也。”鍾秀曰：“無是事實，何嫌之有？以歷代君臣之間觀之，有勳名有交契，則終必以致仕爲決末。今臣若得三字銜出去，則豈非臣主俱榮乎？且臣旣蒙此終始生成之澤，臣雖無狀，豈忍復作駭妄之擧哉？”上曰：“卿本好名之人，若得休致，則果爲成名乎？”鍾秀曰：“然。”上曰：“卿雖以成名爲幸，予不無悵然矣。”鍾秀曰：“臣雖休退，豈無入覲耿光之便也？”上曰：“明日卽臘三也。以先大王天地覆燾之德、日月照臨之明，予之得有今日，卿之得有今日也。成名有許多般，而得此則生，不得此則死云爾，則豈可踰明日乎？年年明日相見之道，在於許卿休致，亦不必持難也。然則宣麻時，予當臨殿，此是大禮節也。日雖晩，待宣麻進箋後，會于賓廳，以
【圖】
完圈事。”鍾秀曰：“文衡議薦，如臣踪地，恐無冒當之望矣。”上曰：“自古文衡薦，非前文衡，則不可爲。故被論而薦代，其例不一，不必以此爲嫌矣。大抵文衡至重任也，不可以前望點下，亦不可以都堂議薦，故必使卿主圈矣。”
○判中樞府事金鍾秀致仕。敎曰：“粤昔在邸，始識此大臣於胄筵，而時講尙書、漢紀，一二討論，蓋有默契于心者。御極之初，首先拔擢，周歲中超至大司馬，肅肅鈇鉞，揭我麟經；煌煌黼黻，賁我龍圖。遂至於金甌之卜，而眷毗也禮遇也，卽簪紳中一人。然此特跡耳，予所取者，其心觀乎短而知其長，謗則起而名亦隨。穽石之交加，而惟予在；滄浪之自取，而亦惟予在，前後爲此大臣地，自謂積商量費詳度。春初事端以後，旁伺者多少云然，堪供一笑。今我猶古我，今卿猶古卿，已有面剖，而此際乞骸之請，復申十數年來血懇，歷敍平生之遭逢，願得餘年之全保，其志苦其言切。以不準請，則不完圈爲進退之一大節拍，雖以予必不欲舍之心，難奪其有退無進之志，則無寧全其名，而成其美，俾臣主俱榮。況明日何日？昨歲此日，賦《寄梅花詩》一篇，庸識葆晩之義，此大臣此時此請，若不偶然。下之所請，上之所副，豈用虛文爲哉？行判中樞府事金鍾秀特許懸車之懇，臨殿宣麻，以送其行。”
○以金鍾秀爲奉朝賀，御仁政殿宣麻，親受謝箋。
○以具㢞爲司憲府
【圖】
大司憲，朴宗來爲司諫院大司諫。
○文衡圈點，十點徐有臣，九點沈煥之、徐鼎修、金載瓚。前大提學金鍾秀薦也。以徐有臣爲弘文館大提學藝文館大提學。
○以沈煥之爲奎章閣提學。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／6日(P.48-2)
○己未/大提學徐有臣三疏乞免，且違召，敎曰：“如是違牌，雖今日得諾於殿宮，則議號之擧，孰當擧行？揆以事體道理，不當如是。大提學徐有臣從重推考，更爲牌招。”違牌，勿捧傳旨。
○領議政洪樂性率二品以上，賓廳啓言：“陽德潛昭，天庥滋至，東朝躋望六之壽，慈宮啓於千之會，海籌方添，寶甲將周。宸誠庶格於揚徽，群情益切於飾慶。洪惟我景慕宮至德，普洽於遐邇，潛光遍照於區宇，誕啓靈長之運，永錫昌熾之祥。爰稽隆報之禮，丕彰篤棐之眷，吉慶竝湊，頌祝齊騰。以聖上知年之喜、不匱之思，其所以揄揚闡發，跬步洞屬者，其必自亞歲伊始。然其揄揚闡發之道，在於以慈心爲心，以慈心爲心，在於以天地、祖宗之心爲心，臣等今日之請，其可已乎？如其可，已至日前席之諭，敢不卽仰體，
【圖】
而猶且相率，而不自已者，豈無以哉？臣隣之贊揚君德，莫盛於唐、虞之際，而曰：‘乃聖乃神乃武乃文。’又曰：‘帝德罔愆，好生之德，洽于民心。’此乃上號之權輿也。然而後世不以益、皐陶爲容悅，堯、舜之聖，宜不自聖，而不以斯言爲泰者何也？孔子曰：‘君哉舜也！巍巍乎有天下而不與焉。’其亦不與焉已，何泰之有？惟我聖上盛德大業、豐功峻烈，臣等昨年之啓，不過蠡測之萬一，而蓋亦千有餘言矣。今不敢更事張皇，仰煩崇聽，而請就其格于神明，浹人肌髓，不容不贊揚者而陳之。帝王之德，莫大於孝，而我殿下出天之性、繼志之誠，躬曾、閔之行，匹文、武之休，衣不解於侍湯十年，而先王諭之以篤愛；食不遑於代聽萬幾，而宗國永賴於托重，銀印諭書，厥惟煌煌。殿宮養志，藹晨昏之怡愉；宮園撰儀，祗日月之瞻覲。天惟降監，神乃協贊，遂占龍盤之地，永安象設之奉。作新邑而寓移豐之思，奉御眞而替問寢之禮，情文克備，一國興孝。傳曰：‘聖人人倫之至也。’猗歟盛哉！帝王之道，莫先於典學，而我殿下禹陰是惜，湯盤有銘，洞貫性命之原，直接洙、泗之統。表章六經，而異端熄；發揮紫陽，而正學明。隻字單辭，發千聖之蘊奧；躬行心得，爲萬世之法程。翼翼小心，其事天也；抑抑威儀，其臨朝也。敬義立而表裏交正，和順積而英華發外。雲昭漢倬之章，地負海涵之富，燦成
【圖】
經緯，動合典謨，自生民以來，未有盛於殿下。經曰：‘念終始典于學，厥德修罔覺。’猗歟盛哉！帝王之法，莫嚴於明義，我殿下天挺勇智，炳燭幾微，先揮乾斷，而氛翳廓淸，修人紀而日星昭朗。一部《明義》，森乎如禹鼎之揭神姦，不大聲色，而措國勢於泰山磐石之安。傳曰：‘《春秋》作而亂賊懼。’猗歟盛哉！聖人之功，莫京於保民，我殿下以如傷之德，推若保之恩，革內司之推刷，罷宮房之折受。白紛而不得嫁娶者，皆賦《嗈雁》之詩；赤立而無所控因者，擧免括龜之苦，有子有孫，左飱右粥，蔀屋有祥和之氣，公門無椎剝之政。追列聖未遑之志，符先朝減布之典，之恩之德，與天地同流。申之以欽恤，重之以字恤，布以典則，安之懷之，作我邦本，旣鞏旣固，萬億斯年，迓續景命。經曰：‘群黎百姓，徧爲爾德。’曰：‘諴小民。’曰：‘祈天永命。’猗歟盛哉！聖人之化，莫隆於建極，而我殿下仰觀乾始之理，默契箕聖之傳，風雨而皷潤之，橐籥而陶鎔之。俗習之局於形氣者，蕩滌其査滓；私意之纏於物我者，砭焫其膏肓。不待面命而耳提，自然春瀜而永釋，酸醎同歸太和，燕越合爲一家。曁我黌庠之吉髦，濟濟殊技而一彀，洞闢重門，蕩蕩有庭衢八荒之象。此蓋殿下之極立於上，而四方之極，從以取則而然也。大抵天下之人，莫不有其極，而不能自立，必待聖人者出，而下布五行，上協五
【圖】
紀，動作云爲，皆可以爲標準，然後人人所有之極，無有不建矣。是卽皇極之說，而從古人君，鮮能辨此旨，而行此道，寥寥數千載，未之聞焉。今殿下承寧考之丕謨，衍《九疇》之精義，旣建其極，用享其效。曰壽曰富曰康曰寧之純嘏洪福，靡不如川之方至，而又用敷錫于乃卿乃士，乃黎乃庶，使之共涵於壽富康寧之樂，大哉！皇極之用，待殿下始弘，而聖神之能事極功，於是乎備矣。經曰：“乾道變化，各正性命乃利貞。’猗歟盛哉！竊念有德者，得位得壽，得祿得名，此必然之理也。我殿下寅承寶位，恰躋二紀，周王壽考之化，佇見八千之爲春秋，而百祥咸集，萬祿鼎臻，殿下雖欲不居其名得乎？昨年靳許之批，日前敷心之諭，臣等雖甚愚迷，豈不知聖意之所在，而抑臣等之請愈力，而懇愈摯者，政在於昨年之批、日前之諭。蓋以闡揚聖孝之莫彰明，莫較著於是批、是諭也。惟我殿下軒天地竝日月之盛德大業、豐功峻烈，史固不勝其書，而臣等所以首陳聖孝者，以其源於百行，而治法政謨，不過擧而推之也。然其所陳於前者，猶是聖孝之疏節，而若其至精至微之義、至敬至愼之念，惟在於彰先志而闡睿德，十行筵敎，播告中外，有可以感木石，而孚豚魚矣。情之所必伸，而瞿瞿乎儀典之際；禮之所則然，而業業乎節文之間，緣情而制其禮，制禮而本乎情。以
【圖】
至因報本之誠，而體之於聖躬，推不洎之思，而隱之於聖心。廼於天心之所眷，輿情之所同，三代所已講，列祖所嘗受之，應行大典禮，亦復過持撝謙，至以拒此一款，少洩莫逮靡及之心爲敎，聖人之孝，愈見其愈光，而臣等所謂請愈力而懇愈摯者，政在於聖孝之愈光也。主上明聖，而德不布聞，有司之過也。此特泛指之論，而猶以爲在下之罪，今臣等愈見聖孝之愈光，而請不愈力懇不愈摯，不思所以大書特書，載之顯冊，以詔天下萬世，則將何以自解於君子之譏乎？然則殿下之必欲不居其名者，以聖孝也；臣等之必欲殿下之必居其名者，亦以聖孝也；由其必欲不居其名也，故所以爲聖孝之愈光也，由其爲聖孝之愈光也，故所以必欲殿下之必居其名也。此實民彝物則之所由立，天理人情之所必然，殿宮之所必凝佇，天地祖宗之所必悅豫，殿下雖欲守之固，而拒之堅得乎？臣等故敢以昨年之批、日前之諭，爲闡聖美颺顯號之第一義，而盛德大業，豐功峻烈，其將不待闡而自闡，然而臣等亦不敢太支其辭。惟以益、皐陶之不見非於後世，堯、舜之不以益、皐陶之言爲泰者，爲殿下誦之，殿下何與焉？伏願聖明，亟允上號之請，以答慈心，以順祖宗之心焉。”批曰：“昨年則猶以國朝已行之典禮請之，而批答也，筵敎也，呑聲而諭，和淚而
【圖】
書，以示決不欲受之本意矣。今見卿等之啓，反以昨年批與敎爲揄揚之端云，此何說也？都緣誠心之莫孚於卿等，此非辭氣固拒之事，更當明諭於登筵之時矣。”
○賓廳啓曰：“陽已復而歲云亞矣。殿宮之上號稱觴，在於此辰；攸司按例擧行，在於此辰；中外屈指，惟在此辰。乃伏奉慈殿慈宮，以災歲有靳許之敎，臣等聚首相顧，竊不勝抑鬱之至。猗歟盛矣！我慈殿聖壽之五旬，慈宮寶籌之周甲，實是國朝所未有，往牒所罕覯，所以飾喜之方，不容但已，而況昨年此月，已蒙兪音者乎？事不可徐，時不可稽，而今因穡事之失稔，有此撝謙之太過，是豈臣等所仰望於天地父母者哉？夫事合於理，則顯崇德美，不過揄揚；禮叶於情，則宴賀衎樂，不是張皇。未有以當然應行之典，歸之於豐亨豫大之擧也。仍竊伏念，慈殿慈宮化配乾元，夙著內治之休，德紹文母，咸仰嗣徽之譽，而寶齡俱邵，允合先朝進冊之年，聖孝極至，備盡千乘致隆之養。又況文孫之尺衣漸長，六宮之融洩方洽。百僚之前已力懇，而殿宮之不得終拒者，豈不以合於理，叶於情而然耶？於理於情，若是允協，而乃以一時之民事，未免縟儀之或停，則群情之愕然失圖，固不暇言，而以我殿下至誠至孝，必有所以熟講於仰格之道矣。且念如傷之仁，至爲懇惻；蠲恤之方，靡不用極，惠澤旁流，災
【圖】
不爲災。幸際吉慶荐疊之辰，獲覩闡揚賁飾之儀，可以導天和氣，與民同樂。況在癸亥稱慶之時，亦豈非諸路賙濟之歲，而以先朝愛恤之念，猶擧盛禮，以聖后沖挹之德，終自勉循，在今日殿下之所當率由者，惟先朝是遵；慈殿之所當傚法者，惟聖后是承。臣等但當據例，而請於殿下，而殿下亦宜積誠，而請於殿宮，殿宮其將何辭而拒之耶？伏想殿下不待臣等之言，必思勉回之圖，而臣等計日顒祝之餘，有不容泯默，亦不宜伈泄，玆敢相率齊籲於紸纊之下，伏願殿下，仰稟殿宮，期於孚格。至若元初之賀，自是常禮，無歲不宜，而況是年異於他年乎？又況先朝已行之例，有可按而式遵者。竊考聖母花甲之歲，初先擧嵩呼親上之曠典，于今景祿，同符於昔年舊儀，正宜於遹追至日禮堂之奏，實非無稽之言，亦是斷然從之而不可已者也。惟殿下亟下賀號竝擧之命，庸副臣民同情之願。”批曰：“至日筵席，言於卿等矣。來春之竝擧上號進宴陳賀等禮，予與卿等，所已得諾於殿宮，而殿宮之如是固拒，卽民事也。昔在先朝癸亥，卽春秋五十歲稱慶，而伊時四道設賑，亦嘗勉許宴禮。其後癸巳，亦値四道設賑，而又行聖壽八旬宴禮矣。至於丁卯仁元聖后周甲之歲，四道設賑，而稱慶如儀，援此故事，鎭日力請，際又卿等，咸簉齊籲，更將群
【圖】
情，當入奏殿宮矣。”
○次對。上曰：“今日之擧，何爲也？前冬之批、至日之諭，可以諒予心，而誠意未孚，又有今日之擧，張大爲說，有若應請者然。凡事或不無迫於群情，有所勉從處，而此事是豈勉從之事乎？卿等亦知予之必不聽，而猶且如此，豈不慨然？我朝無封禪之法、揄揚之擧，卽此上號一節，則此已非輕先議到者，而況賓啓體重，無乍始旋停之例，自肅廟朝其例然矣。朝廷不量此等體面，始此不可成之事，何以究竟耶？予苟有一毫欲受之心，則豈有此乍始旋停，非古例之言乎？予之爲此言，必欲使卿等，不爲無益之擧，而早卽止之也。若至再啓三啓，則殿宮議號之所重，亦當不酬接，卿等其諒此亟止之。”領議政洪樂性曰：“臣等知殿下謙挹之聖心，故臨御卄載，曾不以一言仰請，而明年何年？吉慶稠疊，臣等今日之請，卽擧國臣民之願，何敢因聖敎，而止之乎？”領中樞府事蔡濟恭、左議政金履素、判中樞府事金憙、右議政李秉模等相繼仰請，上曰：“予則決無勉從之理，而予言當不再，卿等任自爲之。殿宮議禮之猶不暇酬接云者，亦從淺近處爲言，卿其知之。且議禮之直請殿宮，本無古例，觀於庚申已例，可知近例，或有自初直請之擧，而事體不當如是，庭籲前則不可輕先爲之矣。”
○展拜于景慕宮，命大臣二品以上、三司、文蔭武百官，來待齋殿門
【圖】
外，命召來待大臣諸臣於宮庭。敎曰：“今日詢問之擧，非文字頒示者。昨冬賓啓後，今年至日請對時，有筵敎，自可聞知。廣詢百僚，欲聞將美之言，更將今筵下敎，入侍承宣，傳于入庭百官，收議以啓。”
○命承旨以傳敎出示大臣以下，又口傳下敎曰：“明年何年？歲除不遠，如逢明年。此時予心當如何？昨年筵敎、至日筵敎，予意已略言之，大臣卿宰，庶或諦悉，而筵敎異於傳敎，在庭百僚，未必遍聞而洞曉。今予來此齋殿，特諭大小臣僚者，予意尤有所在矣。蓋予之情事不忍言，亦不忍不言。前後筵敎大意，卽莫重典禮，則以義制禮，不敢議到。下此一等，可以盡予之誠者，容有闊狹。故以顯冊之旣上，又上爲一分揄揚之方，而至於今日諸臣所請，則必欲固拒，以寓靡逮莫及之痛，斷斷此心，非出撝謙也。諸臣聞此敎，而不爲將順，則可謂有臣分乎，有人心乎？殿宮揚徽之典、閟宮追上之禮，此年此請，不容一日暫緩，而諸臣若以關於寡躬之事，强聒不止，則莫重議號，亦將不得酬應矣。國朝故事，請號賓啓，元無旣始旋停之例，故以不重則不威之意，今日特諭於諸臣者，蓋欲聞將順之言。上自大臣，下至文蔭武庶僚末職，各令獻議以聞。每品各一員，進於大臣之前，大臣以此下敎，詳細布告，以爲次次承聆，無有一人不聞不知之後，收議可也。”諸臣獻議，皆以上號爲請，又諭
【圖】
大臣曰：“以重其事之意，有齊會百僚，各令獻議之擧。諸議中亦不無一二參差之論，而此則元不足有無。今日動駕，予意已有堅定，仰稟殿宮，慈敎亦以予之所執爲可。諸臣若將順，則閟宮上號，明日當議定，應參諸臣，亦當牌招擧行，不然則勿論一旬一月與一年，將順前勢不可回鑾，諸臣知悉。”百官則先爲退去，大臣以下亦爲退去，只承旨一人留閤外，侍衛亦令權退。時‧原任大臣、閣臣、藥院都提調、諸承旨、三司諸臣請對，口傳下敎曰：“此啓辭竝還給。諸凡公事，如巡監軍望，亦竝勿入。”諸大臣皆伏閤外，又敎曰：“俄已下敎，予意堅定矣。卽爲退去。”又敎曰：“予方坐於寒殿，膈氣又將如期而發矣。大臣若能體國，豈如是强聒乎？”又敎曰：“更皷已三下，而宮門尙未下鑰。此何等肅敬之地，而諸臣尙不退去耶？”領議政洪樂性等對曰：“前後惻怛之聖意，臣等亦豈不仰認，而今日臣等所請，卽天理人情之所不容已，雖伏承縷縷下敎，實無將順之望。且況當此嚴寒，移次經宿，尤不勝萬萬焦迫，亟命回鑾，方此顒祝。”又敎曰：“經宿於此，豈是爭執之事？苟欲有請，亦有明日，何爲徹夜守閤，使予不得暫休乎？大臣事，萬萬慨然，卽爲退去。”諸臣遂退出。
史／編年／朝鮮王朝實錄／正祖實錄／十八年（1794）　卷三十九至四十一／卷四十一　九月至十二月／十二月／27日(P.69-1)
○庚辰/修撰韓光植上疏曰：
昨日文衡因傳敎，有往復之語。臣之愚見，已悉於原疏，文衡自當領會，何句之爲疵，何辭之當入，文衡必已了然點檢。臣以諛學末僚，何敢與議於莫重代草之文，以取一世之譏議哉？第伏念文家述作之法，若於一字一句，有些未妥，則隨手點化，鍊鐵成金，固有其道，而若夫命脈精神之所注會者，一或漏脫，則必也全篇改撰，別立機軸，然後方可以渾然天成，圓滿完全。雖尋常功程之文，尙當如是，況此莫重莫嚴之煌煌玉冊乎？臣願亟令文衡，極意改撰，以重縟典，仍治臣方命之罪，以嚴朝綱焉。
批曰：“爾雖職在論思，義無不可言之事，其敢以分義道理之外，容易覶縷乎？爾事爾須思之。苟有全篇改撰之意，則以全篇之欠疵，當明言於初疏，而疏語極似呑棗，至令文衡往復指意，劃卽改付標。國體之不尊，非不知也，以爲所重之意，必欲公私俱便，爲此苟且之擧矣。今見爾疏，忽請全篇改撰，然則初疏所請之可東可西，爾亦自知而然？此何等莫重莫大之事，公然起疑於無疑之文字，從又似歇似緊，重言復言，不知有嚴畏難愼，爾事萬萬駭然。如爾者置之論思
【圖】
之列，尙可曰有國綱乎？先施刊名之典，以爲不識事體者之戒。”
○敎曰：“初意，竝與收議而不欲爲矣，更思之，靡不用極之道，不必如是，故使之收議。旣收議，又從諸議，使之改撰句語而付標矣。莫重文字，事體何如，而說去說來，褻瀆莫甚，寧有如許國體？到今往復付標，決不可更爲，亦必無擧行之理。玉冊文製述官改付標。”
史／編年／朝鮮王朝實錄／正祖實錄／十九年（1795）　卷四十二至四十三／卷四十三　七月至十二月／十一月／28日(P.66-2)
○乙亥/北京禮部咨曰：
內閣奉上諭，皇太子率同王、大臣等，具奏恭進乾隆六十一年時憲書，預備內庭頒賞之用，一摺覽，具見悃忱。朕登極初元，卽籲懇昊慈，臨御至六十年，不敢上同皇祖以次增載之數。因定例，孟冬頒發來年時憲書，特明頒諭旨，建立皇太子，以明歲丙辰爲嘉慶元年擧行，歸政典禮。此寔朕
【圖】
祗迓天庥，敬繩祖武之念，數十年如一日，屢經降旨，明白宣示。玆皇太子及王、大臣等，以朕歸政改元，爲曠古未有之盛典，雖現在頒朔，以嘉慶紀年，而宮庭之內，若亦一體循用新朔，于心寔有所未安，特進獻乾隆六十一年時憲書，臚詞籲懇，出于至誠。朕已俯從所請，用備頒賞內庭，皇子皇孫及曾元輩，竝親近王、大臣等，俾得遂其愛戴之忱。其分頒各職省外藩，仍用嘉慶元年時憲書，以符定制，因思來歲歸政，朕爲太上皇帝。歷稽前典，有上尊號之文，殊屬無謂。太上皇帝，非若太皇太后，因母儀而崇上徽號者，可比。況朕臨御六十年以來，敬天法祖，勤政愛民及拓土開疆，諸寔政彰彰可考，又何藉聖神文武等文字，虛示尊崇？且以臣子而稱揚君父，本屬後世沿用虛文，于理原未盡協。我聖祖仁皇，平定三藩及恭遇慶節，從前臣工等，屢有以上尊號爲請者，聖祖皆却而弗許，訓諭煌煌，寔可爲萬世法。今朕特預行降旨，將上尊號一事停止，此卽朕效法皇祖之心，亦卽御極初年，齊心默禱，不敢上同皇祖紀年之數之初念也。將來嗣皇帝及臣工等，皆當恪遵朕諭，不必瀆請。朕惟敬祈昊貺，精神純固，康彊逢吉。嗣皇帝秉承指示，克肩負荷，海宇熙和，治臻上理，此卽國家吉祥盛事。況太上皇帝稱號，巳極尊崇？嗣皇帝躬率臣民，以天下養，尤爲古今郅隆盛軌，又
【圖】
何必徒尙繁文，務爲增義耶？至朕歸政後，應用喜字第一號玉寶，鐫刻太上皇帝之寶，玉冊，卽將御製十全老人之寶說，鐫刻作爲太上皇帝寶冊，用彰熙朝盛瑞。將來嗣皇帝，亦能如朕之懋承天眷，壽屆期頤，再擧上儀，一切典禮，皆可敬謹遵循，寔我國家億萬年無疆之福。將此通諭中外，知之欽此。
○以尹得孚爲司諫院太司諫。
○致祭于文烈公趙憲祠。
○冬至使閔鍾顯等，以千叟宴上諭，馳啓言：“臣等一行，十四日到。十三日止宿，憲書齎咨官卞復圭，自北京發送先來，持上諭印本、 咨文，畿見上送。封皇太子及嘉慶紀元，俱係無前之大慶，而旣有禮曹咨文，則恐當有各具方物進表、箋之使行，而趁今年內離發。明年正月初間，寧壽宮千叟宴設行諭旨，同封上送。上諭辨理軍機處計開：‘本月十七日，面奉諭旨，明年正月初間，在寧壽宮皇極殿，擧行千叟宴，著速行文各該督撫，將年屆七十以上之官員、紳士、耆庶，査照五十年之例，妥爲送京，其不願者，聽。現在爲期巳近，遠省地方，該期不能趕到者，可不必來。年過七十之官員、紳士、耆庶，如有情愿赴京者，妥爲照科咨送，勿得以衰憊之人充數，幷按照道里、緩程，行走于封印，後年到京，亦不爲遲。仍先將州縣鄕里名數，咨覆本處，以便垂詢登答。但爲期不過兩月，其遠省路遙，計不能趕到者，卽應遵旨，竟不必來，
【圖】
以省高年跋涉之煩。仍將接奉此啓紙，須將遵辦緣由及是否，可以趕赴之處，咨覆本處，不必紛紛具奏，徒瀆宸聽也。’”
○憲書齎咨官卞復圭，以燕京事情，探報備局言：“九月初三日，皇帝御門，召皇子、皇孫、王公、大臣等，將癸巳年所定密緘展開，公同閱看，立皇十五子嘉親王爲皇太子，以明年丙辰，爲嗣皇帝嘉慶元年。孟冬朔，頒發時憲書，特降諭旨，曉諭中外，購得上諭印本一度，同封上送。是日皇太子，叩頭流涕固讓，翌朝皇太子、皇子、王公、大臣，上章懇乞，不願改元、歸政，皇帝不允。又請：‘進乾隆六十一年時憲書，用備內庭頒賞，以遂愛戴之忱，各省、外藩，仍頒嘉慶元年時憲書。’是則皇帝特爲允許，又爲降旨曉諭：‘九月封皇太子後，卽拜東西陵。’東陵，是順治、康熙陵，在薊州；西陵，是雍正陵，在易州。明年登極後，又陪太上皇帝，幸瀋陽，謁先陵云云。皇太子，今年三十六歲，姿容端重，稟性寬厚，故天下人心，屬望已久云。十月初六日，是千秋聖節誕日，王公、大臣慶賀時，行二跪三叩頭禮。此是新定儀節，而不敢上同於皇帝前行三跪九叩之禮也。皇太子上請皇帝降旨，通諭王公、大臣、督撫等，自丙辰爲始，年節三貢，無庸備物呈納，又爲條進時政所宜二十一件，頒發中外。此卽皇太子之初政，而所仰請者也。旨意一下，民情洽然景仰。湖南地方苗蠻，招誘飢民，造叛作
【圖】
亂，勢甚猖獗。皇帝使太學士福康安、四川摠督和琳，統率大軍，累月征戰，連勝黑陀雷公灘等三百七十七寨。九月二十一日，俘獲首逆吳半生，餘黨吳隴登等，聞風膽落，將剋期掃蕩，不日奏凱。皇帝特爲嘉賞，晉封福康安爲貝子，和琳爲一等宣勇伯，康安之子德麟，加恩賞，副都統職銜。勑使一款，禮部初定以兩巡頒詔。今年十一月，則以贈皇太子生母爲孝儀皇后之詔，頒發，明年正月，則以新皇帝登極詔，頒發，啓奏皇帝，以有弊外國，不許云。”
史／編年／朝鮮王朝實錄／正祖實錄／二十年（1796）　卷四十四至四十五／卷四十四　正月至六月／二月／19日(P.17-1)
○乙未/領議政洪樂性、領敦寧府事兪彦鎬、右議政尹蓍東上箚曰：
伏見內閣提學沈煥之箚批，臣等益不勝憂懼罔措之至。聖人一言一動，合天則而順民志，尊之如日月，信之如四時，關和金石，遵奉而不敢違越，故動而世爲天下道，言而世爲天下則。今殿下此擧，不裁以義，只任其私，徒令擧朝憂遑，民心波蕩，事至而人無生意，事過而如病新起。
【圖】
章箚而迭上者有之，忠憤而悼歎者有之，蓋亦人情天理之所當然，而非可以威制而力服者也。若是者可一而再，三之又倍，式月爲課，而其國當何如，其臣當何罪，殿下聖德之累，又當至於何境乎？伏願聖明，淵然深思，廓然回聽，亟將沈煥之批旨中二十四字句語，特命收還，以光聖德，以定民志。
上從之。
○內閣提學沈煥之上箚曰：
昨日聖批中一段，有死不敢承受者。嗚呼！我殿下以近年頻作之過擧，直謂其天理人情之所當然，歲以爲例，月以爲課，而能無違於舜、周公所以各自盡倫者耶？殿下以此言，爲一時之戲耳，奚但聖人無戲言？臣竊恐其疑眩義理、駭惑臣民，足以壞了殿下二十年來煌煌宏達之盛德大業耳。且殿下縱以此敎，布諸百官，播之八方，夫以殿下之臣民爲名，而天敍之彝倫，尙在其躬，則寧欲萬死，不忍目以慣於是，耳以習於是，以從殿下之所命也。伏乞亟恢大度，收還聖批中一段句語，以明聖德，以正民彝。
賜溫批。
○以尹師國爲刑曹判書。
○進賀使李秉模等馳啓曰：“正月十九日平明，因禮部知會，詣圓明園。午後與冬至正、副使，入山高水長閣，太上皇帝出御閣內後，入參內班，禮部尙書德明，引臣等及冬至正、副使，至御榻前跪叩。太上皇帝使閣老和珅宣旨曰：‘朕雖然歸政，大事還是我辦。儞們回國，問國王平安，道
【圖】
路遼遠，不必差人來謝恩。’通官以我國音，傳於臣等，而不可只憑通官之言，故退後卽令任譯，往見德明於朝房，詳問皇旨，則德明使通官呼寫如此。賜饌設戲，一如前日，黃昏時，太上皇帝，從山高水長閣後，御小舫，嗣皇帝亦御小舟隨之。又令臣等，乘舟隨後，行數里許下船，入慶豐圖。太上皇帝御樓下榻上，嗣皇帝侍坐，設雜戲賜茶。使內侍引臣等，乘雪馬行一里許下岸，仍爲引出退歸，夜近二皷。安南、暹羅等使，自初同參宴席。二十日還歸館所，二十一日，禮部知會領賞，故臣等與書狀官及正官等，當日早朝，詣午門前，依例領賞，而御前加賞禮單，玉如意一柄、大緞五疋、錦緞四疋、閃緞二疋、絹箋二卷、硯二方、筆二匣、墨二匣領受，逢授上通事譯官處。臣等復命日元禮單呈納時，使之一體呈納。冬至使一行，亦同爲領賞，而頒詔則當日順付於冬至使行。二十四日，因禮部知會，臣等一行及冬至使一行，巳時詣禮部，領下馬宴，尙書德明押班，行三跪九叩禮後，依例設宴。宴訖，又行一跪三叩禮，少住，於臣等之前，招任譯，以請封事，有所傳言，故事體重大，謹具單以聞。臣等使任譯問：‘從今以後，小邦凡有進奏、進表之事，太上皇帝前及嗣皇帝前，各進一度耶？’答云：‘現今軍機，姑未定例，當自有文書出去’云。申後，禮部又送上馬宴卓于館所。二十六日，禮部知會，有傳
【圖】
諭事件，年貢、慶賀各該正、副使，明日赴部，故二十七日巳時，臣等及冬至正、副使與任譯詣禮部，則員外郞富森阿，謄示傳諭事件以爲：‘賀使帶來三起方物，業經欽奉勑旨，移準於下次正貢，再現奉勑旨，此後外藩各國，惟頒査照年例具表齎貢，毋庸添備貢物，於太上皇帝、皇帝前，作兩分呈進云云。’二十八日，因禮部知會，臣等與書狀官及任譯，詣午門前，領受御前加賞各樣緞五十疋。臣等依例行三跪九叩禮，仍卽回館，逢授於上通事譯官處，使之一體呈納於臣等復命之日。當日午時，冬至使一行，先爲離發，臣等離發之期，禮部定以二月初一日，移付來到矣。其後禮部、儀制司，又有移付以爲：‘年貢、進賀兩行奏、賀各表文，內閣抄出，尙未到部，俟到部咨文，由驛遞回，賀使離發，當遵定期云云’，故臣等於二十八日，領受加賞時，使任譯傳言於禮部侍郞周興岱曰：‘昨日移付，有咨文由驛遞回該國之語，職等於此，決難遵承。陪臣出疆，竣事與否，專在於領受回咨，而況進賀、奏表，事體尤重，安有未領受回咨，而空手回國之理乎？雖一日、兩日，轉至十數日，未領咨之前，實不敢離發。’屢次往復，則周興岱以爲：‘科抄尙今未到，故部移有所云云，而今聞使臣之言，事理誠然。俺當轉告內閣，務必周旋矣。’二十九日，送任譯于禮部，探問回咨消息，則員外郞富森阿先到，通
【圖】
以科抄纔到之意，提督阿成阿後到，催促儀制司，成出咨文回咨文十八度、冬至使回咨文八度、齎咨官鄭思賢頒賞咨文一度，同爲受來，故臣等一行，本月初一日，自北京離發。冬至使回咨文八度，則授先來譯官，傳付於冬至使，臣所到處，任譯所得文書謄本六度，同封上送。”
史／編年／朝鮮王朝實錄／正祖實錄／二十一年（1797）　卷四十六至四十七／卷四十六　正月至閏六月／閏六月／1日(P.53-2)
▣二十一年 閏六月
○己亥朔/以李益運爲吏曹參判。
○禮曹判書閔鍾顯上疏曰：
“臣謹稽《五禮儀》序例辨祀條，首揭靈星、老人星於小祀之首，壇制享品，齋令祝式，秩然具備。此蓋國初以來所已行之禮，雖不知何時中廢，而要之爲闕典欠事。則修而明之，豈將有待於今歟？《絲衣》之詩，祭靈星也，靈星，農祥也，先王祀之，以至歷代，莫不遵行。漢高祖八年，制詔往御史，令天下立靈星祠，祭以牛。《北史》太常卿劉
【圖】
芳上疏言：‘靈星自漢初，專爲祈田，恒隷郡縣，縣邑令長得祀。’晋祀令云：‘郡縣國祠，社稷先農，縣又祀靈星。’此靈星，在天下諸縣之明據也。其時日則周以仲秋之月，祭于國之東南，《開元禮》及《宋禮志》，竝用立秋後辰日，皇朝用八月望日，代各不同。今之議者，或以爲侯邦不宜祭星辰，是蓋未考乎前代之制作，我朝之典章也。《左傳》有事群望，註云，群望，星辰山川也，諸侯之得祭分野星辰，自古已然。且以天下郡縣之所得祀，而令長專之者，謂非侯邦之所宜祀，臣實不知其爲何說。而伏況祖宗朝所定儀文，煥焉昭垂，則乃以其中間廢閣之，故不復深思，至以爲暫襲羅、麗之故則，又何其踈謬之甚也？靈星之宜祀旣如此，則壽星之竝祀，又無可疑。周制秋分享壽星于南郊，漢用仲秋之月，祀于國都南郊，宋景德中，太常禮院，請用祀靈星禮，秋分日，祭壽星于南郊，其壇亦如靈星壇制，是則我朝之用秋後辰日，祀靈星，秋分日祭老人星，竝於南郊設壇者，其義無間然矣。伏願俯詢僉議，亟降明旨，始自今秋，復擧靈星老人星之祀，竝用《五禮儀》所載令式，以光遵先毖祀之聖德焉。”
批曰：“《詩》之《絲衣》曰：‘絲衣其紑，載弁俅俅。自堂徂基，自羊徂牛，鼐鼎及鼐。兕觥其絿，旨酒思柔。不吳不敖，胡考之休。’朱子釋其大旨曰：‘此亦祭而飮酒之詩。’祭卽祭靈星壽星，壽星卽老人星也。或
【圖】
於秋分日享之，或於千秋節日享之，卽祝萬壽之無疆也。靈星在而爲農祥而祀之也。《爾雅》曰：“壽星角亢也，按角亢爲列宿之長，稱角宿北距北極八十六度。老人星在弧矢南，距南極三十八度。自周以來祭於仲秋之月，至漢命縣邑，各置靈星祠，唐、宋仍之。我朝之幷祭二星者，諸侯得祭邦內分野星辰，而漢挐山在我邦常見老人星。至於祭靈星，天下通行之制也。祠令儀節，皆載於《五禮儀》，卿職在宗伯，請申明而修述之，正合祝豐，祈壽之義。而祀典至重，內閣弘文館博考我朝已行之禮以聞。令禮郞問于大臣及在外儒臣。仍令文任之臣，獻議事，分付禮曹。奎章閣啓曰：“臣等謹稽《五禮儀》序例，以靈星老人星，列小祀之首，又曰：‘秋後辰日祀靈星，秋分日祀老人星，靈星之祝曰：‘載居南極，載昭壽徵，申鍚扶祐，胡考是膺。’齋令則散致五日，獻官則秩用三品，京兆淸道，牲令告腯兄尊罍陳設之位，奠獻升降之節，無不有圖有說，儀文燦然，其爲國初常祀之典，蓋無待乎他考。而獨其中寢不擧之，在於何時，不槪見於史牒，惟《續五禮儀》有 ‘靈星壽星祀今廢’之文，《文獻備考》則以爲 ‘天地星辰之祭，本朝襲羅麗之舊，而旋廢不擧，自有微意。’所謂微意云者，卽指侯邦之不得祀天地星辰也，此則有不然者。大凡祭祀之義，不過修誠與報功而已，修誠以崇恩，報功以勉力，夫豈
【圖】
有天子諸侯之別？而先王制禮，非天子則不得祭昊天上帝，先代帝王者，以其有貳尊之嫌，無儀物之備也。至於小祀，有國皆擧，卽以我朝言之，凡山川、城隍、先蠶、先農、雩龍、司命之祭，咸秩有禮，靡所不擧，何獨於靈星壽星而謂之禮所不許哉？況風雲雷雨之祭於郊壇，其禮之尊，其義之嚴，豈下於星辰之祀？而一擧一不擧乎？今按杜佑《通典》云，‘漢靈星祀縣邑，令長侍祠’，則漢制縣邑，徧祠靈星之明驗也。何楷《世本古義》云，‘歷代壽星之祀，專爲祈田，每隷郡邑’，此又不獨漢、晋，卽歷代通行之明驗也。靈星如此，則壽星亦可類推。又況秋分之見，實在箕尾之南，南壇之制，允符月令之文，則我東之祀壽星，比之他邦，尤切且襯。大抵祀靈星，以迓豐年，享壽星，以祈福，釐考之經典而有徵、驗之傳紀而可據，卽有國有民之不容闕者也。今此兩星祀典之旣載序例，旋寢不擧，豈或混廢於罷昭格署禁醮祭之時，而仍復因循，至今爲未遑之闕章歟？且伏念肅廟二十九年，以漢挐山之獨漏祀典，特命享祀，比之封內，先朝四十四年，以白頭山之爲國鎭山，春秋降香，列于嶽瀆，此皆邦典之所未有，獨可以義起創行。矧兩星之祀，卽聖祖之所嘗行，秩宗之所昭載者乎？顯廟十年，太僕請因舊壇祭天駟房星之神，今太常神室東五位是也。此亦可以援照於祭星之禮矣。”
【圖】
弘文館啓言：“臣等謹稽靈星老人星祀典儀式，略見於《五禮儀》、《文獻備考》等書。而當初創始，中間廢停，未知的在何時。第《備考》旣云 ‘襲羅、麗之舊’，則已自國初，入於祀典，可推而知。祭品儀節及壇壝方所，具載於《五禮儀》、《輿地勝覽》，則其停罷，要是中宗朝以後事。而究其停罷之所以，則說者以爲，‘風雲雷雨，禮所許也，至於日月星辰之祭，則旋廢不擧，若有微意然’云者，其意蓋本於《戴記》祭法。祭法曰：‘有天下者祭百神，諸侯在其地則祭之，無其地則不祭。’然而據上文曰：‘王宮祭日也，夜明祭月也，幽宗祭星也，雩宗祭水星也。’我朝祀典，旣行雩祀，則雩宗之祭，禮固許之，雩宗幽宗，無甚懸異。行彼停此，其義何居？且以在其地則祭之之義言之，惟彼漢挐爲鎭，旣是方內名山，而南極壽星，常見是地煌煌，半月若不離於其間，則我國之祭此星，不悖於在其地之之義。而當初咸秩之擧，安知不由於此乎？至於靈星之祀，自西漢以下，已通行於天下郡邑，天下郡邑之所通行者，謂之不可行於我東，則臣未知其何說也？”批曰：“此草記一體問議。”禮曹啓言：“左議政蔡濟恭以爲：‘靈壽二星之宜秩祀典，前後聖批，援引經傳，攷據義例，所以敷示之者精切著明，何待館閣諸臣博攷然後，始知其爲於禮可行，於事可述也哉？若以豐與壽爲心而復其祀，則是先事而期其效也，臣不欲
【圖】
以此爲言。而今但曰，二星之祀，旣在《五禮儀》，此祖宗朝所已行者。中間緣何廢却，不必强徵於無徵，斷然以修擧舊典，爲必不可已之事云爾，則夫誰曰不合於節文儀則矣乎？伏惟上裁云。’右議政臣李秉模以爲：‘靈星壽星二祀，載之《五禮》，而因何廢闕，終未得其詳，故諸議意或混罷於罷昭格署之時，而抑恐有未必然。昭格署掌三淸星辰醮祭，蓋無於禮之祀，而靈星、壽星之祀，或出於經，或著於史，自昔聖王之所致虔，而非如靑祠符章之歸於瀆屑也。時則有若先正臣趙光祖諸賢，實主罷署之論，豈以當祀之祀，竝歸於不當祀之祀而罷之也？況格署之旣罷旋設，乍設復罷，相因於六七十年之間，而靈、壽二祀之存罷，不少槪見，其不與格署同其混罷也明矣。竊伏念自壬辰以來，屢經兵燹，庶事草創，舊典多墜，格署則以不經而永罷，靈、壽二星之祀，則因一時未遑而仍未之復歟。《文獻備考》中，‘本朝所不擧之微意’云者，在靈、壽二星則恐失於精義也。國家之瑞，莫尙於豐登，帝王之祥，莫大於壽耉。天下郡國之所嘗行也，域內群望之所當祭也，祖宗成憲之所可遵也，復何擬倫於襲羅、麗之舊乎？惟願博詢而修述焉云。’領中樞府事臣洪樂性以爲：‘以臣病昏，享祀重禮，何敢臆對？而第靈星、壽星之祀，旣出祈豐祝壽之義，而昭載經傳，則先王制禮，必有精義。況
【圖】
儀節品物，具備於《五禮儀》，則列聖朝已行之禮，到今修擧，似合禮意云。’領敦寧府事臣金履素以爲：‘今此靈星、壽星之當祀，稽之歷代故事，揆以國家成憲，有不可不及今修明者。諸臣疏啓，俱有考據，惟願亟下明旨，以擧祝豐祈壽之盛典焉云。’判中樞府事臣金熹以爲：‘二星之祀，旣已昭載於《五禮儀》，歷代祀典，又皆斑斑可攷，則方當祝無疆占屢豐之辰，遵舊章而迓新休，千萬允當。其不可以更容他議也明矣云。’大司憲宋煥箕以爲：‘二星之祀，歷代儀文，斑斑有據，而旣載《五禮儀》，今我聖上修述之意，出尋常萬萬，實不勝欽仰之至云。’吏曺判書臣金載瓚以爲：‘二星之祀，旣載于《五禮儀》，儀節有敍，品物咸備，館閣攷據，若是斑斑。則中間之廢而未復，雖未詳果在何時，而蓋爲屢百年欠闕之典，更無他疑。及今修明，克擧列聖朝未遑之禮，實是群情之所同然矣云。’”
史／編年／朝鮮王朝實錄／正祖實錄／二十三年（1799）　卷五十一至五十二／卷五十二　七月至十二月／秋七月／24日(P.11-2)
○庚辰/詣奉室行禮。
○敎曰：“朝詣洌泉門外行禮，仍審敬奉閣新址。雖是謄鏤之本，而皇朝誥勅，藏于皇壇之傍，綘雲靑簡，若接昔日皇華之盛，周旋登降，當作何懷？自洪武二十五年煌煌誥勅，輝映海山，四牡交馳，視同內服。惟我列祖，是承是述，拱護如彝器，尊閣如大訓。逮至南城之駐蹕，忠貞公尹集、文簡公鄭蘊，言於行在曰：‘彼若求皇朝誥印，以義爭之，彼必見諒。’聖祖奬之，而時危事窘，難以義爭。太王珠玉，不得全有於去邠之時，則此志士仁人所以撫膺長嘷，至於抆血而不知止者也。適當是閣之移建，想古人爲國先事之憂，尤切曠感。李提督三學士兩大臣祀孫參班，昨旣有命，文簡後孫，豈可獨漏？使之一體參班。騎箕百年，久闕官享，豈非欠典？文簡公奉祀孫內贍奉事鄭軾，特除守令，示予寤寐不忘之意。”
○承文院提調李書九啓言：“昨日取見槐院所在謄錄，皇朝時表、箋、奏、咨、呈、揭等文字，頗多蒐輯，而數三卷見佚。敬奉閣奉安件，今當考出添錄矣。臣意則此等文字之散見於野乘文集，而闕漏不載者亦必有之，廣加探錄，編成一書，以活字印出若干件，分藏于史庫諸處。若其考出編次之役，則令本院官員及製述官吏文學官中可堪人，分掌看檢似好矣。”從之。
史／編年／朝鮮王朝實錄／正祖實錄／附錄／誌文(P.5-2)
○誌文：我正宗文成武烈聖仁莊孝大王，在宥十有三年己酉，遷顯隆園于水原府之花山，揭御眞于園之齎殿，以寓晨昏之義，大城厥邑，以拱衛象設。歲一謁，輒涕泣不能起。及庚申春正月，旣拜園，遂御東麓，喟然歎曰：“美哉！斯邱。守臣汝其伐石以識之。”粤六月十一日壬戌，有疾不豫，二十八日己卯，禮陟于昌慶宮之正寢。將以十有一月六日甲申，因東麓面南而大葬聖人焉。嗚呼！豈非天哉？今殿下，以臣行恁，最被殊遇侍軒墀日久，命臣以玄宮之志。臣頑然不能下從，忍執斯役？而學
【圖】
術薄，不足以知聖人，則天地之大，日月之光，其敢曰摹畫萬一云乎哉？嗚呼！道之大原，出於天，而天生聖人，爲之君爲之師，以弘道於天下。伏羲、黃帝、堯、舜、禹、湯、文、武是也，惟孔夫子不得其位，而刪詩、書作《春秋》，行素王之事。夫子歿百有餘年，孟氏出而明天理淑人心，以接夫子之統，自秦、漢以來，異端橫流，正學遂泯。及宋程、朱相繼而興，講明先王之道，繼往聖開來學，其功不在孟氏下。程、朱旣遠，邪說又作，衆口爭豗，靡所準式，天開奎運，吾道遂東。我先王正位凝命，以君兼師，德尊而行備，學崇而業廣。主敬以立其本，窮理以致其知。知有以窮性命之奧，而達造化之原，仁有以同萬物之體，而普天下之公，勇有以克有我之私，而成悠久之業。嚴恭寅畏，不敢荒寧，厖恩厚澤，延及群生，喣嫗覆育，熙熙穰穰，庶幾乎三古之氣像焉。葢天以我祖宗積德累仁，克昌其後，爲之含弘亭毓，篤生聖人，啓東方一治之運，而遺風餘庥，將萬億年是賴，於乎！盛哉？遂拜手稽首，抆血而書之石。曰王姓李氏，諱祘字亨運，英宗顯孝大王之孫，思悼莊獻世子之子。母惠嬪洪氏，領議政鳳漢之女，妃金氏，贈左議政時默女。先是，王伯父孝章世子，聘左議政趙文命女，早薨無子，及莊獻薨，英宗命以王承孝章統，王卽阼，尊孝章爲眞宗，妃趙氏爲后，立
【圖】
莊獻廟曰景慕宮，尊惠嬪曰惠慶宮。始莊獻世子夢見神龍入寢，覺而異之，畫其狀於壁，王乃以壬申九月二十二日己卯誕降。喤喤之聲，若巨鍾然，神彩燁如日月，穆穆有天人之表。二歲知文字，三歲就傅受《小學》書，睿智日長，不煩師承。八歲冊爲王世孫，十歲齒于學，拈《小學》題辭明命赫然之義，問于博士曰：“明命在吾身，果指何境，欲求赫然，當下何工？”博士不能對，圜橋門觀者，無不動色相賀曰，眞聖人也。其在春邸，日與賓僚相問難，如四七之辨，中和之說，性道之已發未發，縷析毫分，皆可爲斯文定論。及夫大猷時升，年德俱進，仁精而義熟，敎成而化敷，則觀乎御定諸書，而積中彰外之文，尙可得其一二焉。推王跡之所興，演景籙之無疆，以貽我子孫萬世之柯則，曰《國朝寶鑑》也，皇祖有訓，涕泣以受，別嫌明微，得盡我所得爲，曰《宮園儀》也，煌煌鈇鉞，掃除奸兇，義闡乎金縢，象列乎夏鼎，樹倫綱於千秋，曰《明義》原續之編也，虞廷五敎，惇德允元，曰《五倫行實》之書也，遏慾存理，尊王黜覇，曰《鄒書敬選》也。雲龍風虎，蔚焉合章，惕號暮夜，有戎勿恤，曰《軍旅大成》也，休老勞農，秩然有序，風流篤厚，百嘉鬯遂，曰《鄕禮合編》也，稽古酌今，序列六官，燦然爲一王之制，以昭來許，曰《大典通編》也。由博反約，常目存玆，追刪述之遺旨，曰五經百篇也，甲乙丙丁，元元本
【圖】
本，搴英摭實，縱橫丹鉛，曰《經史子集手圈》也，刪繁蕪正，體裁嚴華夷寓袞鉞，曰《宋史眞詮》也。詩道敎人，詠歎淫液，鏗然如舜韶之九成，曰《雅誦》也，地負而海涵，家戶而戶祝，言有敎動有法，揭斯文之一統，曰《朱文諸編》也，聖作而賢述，眞衍而丘補，纂次部分，垂經世之要範，曰《大學類義》也，顯忠崇節，載棹載楔，馬城之祠，龍灣之壇，義問宣昭懷我好音，曰《尊周錄》也，制禮以節事，修樂以道志，曰《春官通考》也，其難其愼，曰維庶獄，廣五聽之慈，布三宥之澤，曰《秋官審理錄》也。此王之立言而鴻號鉅跡，聲流無窮，可以撰次風雅，被諸管絃，與旱麓生民之詩，同其傳也。其窮格之精，存養之密，又有濂、閩諸賢之所未發者，論太極則曰：“太極在天地之先，而不爲先，在天地之後，而不爲後。靜爲動之根，柔爲剛之本。《易》曰：‘一陰一陽之謂道。’又曰：‘闔戶謂之坤。’又曰：‘生生之謂易。’先陰後陽，生生之義見矣。商易首坤，蓋有以也。”論心性則曰：“言心自《禹謨》始，言性自《湯誥》始。而孔子曰性相近也，又曰：‘繼之者善。’遂分形而上下而言。宋儒所謂本然之性也，氣質之性也，蓋祖於此，聖遠言湮，言性者不惟不言善，或曰惡，或曰善惡，而本然大中之體，無以闡發於後世。則首言性善孟子，蓋亦不得已也，程叔子又繼而明之，俾人人者，知有本然之性，而本然則皆純善也。然而徒知本然之爲純善，而
【圖】
反遺乎氣質者，往往有之，如孔子後於孟子，不可不言本然如孟子。而在今之世者，又將言氣質，予以是知孔、孟之訓，隨時而不同焉。”論格物致知則曰：“知之未至，由於理之未窮。窮此理也，物格在其中。曰致曰格，雖不可以相混，亦不可以相離也。”論涵養省察之工則曰：“涵養要熟，省察要疾。要熟也故旣曰戒愼，又曰恐懼，不憚其重言而複言，要疾也故，一言以蔽之，使人專心乎體察。”論幾微則曰：“誠無爲，何也？未發也。幾善惡之所由分，而所謂動之微也。旣曰動之微，則豈非已發耶？”論知行則曰：“知行不可偏廢。而所謂眞知者，知善之可爲也，惡之不可爲也，如飢食渴飮，水不可蹈，火不可狎，是謂眞知，知則可以行耳。知固貴眞，而其求知也亦宜擇術焉。”論謹獨則曰：“心爲天君。欺心卽欺天也。天可欺乎？天德王道，其要祗在謹獨。”論闢邪則曰：“戎狄膺而已矣，龍蛇驅而已矣。正學明邪說自熄，此所以蕫之以威，開自新之路也。”論李延平‘靜中體認未發之旨，’則曰：“體認則思也，思則已發。夫人之心，湛然虛靜，無偏倚而後，應事不差，靜時若不主敬，發使能中節？譬如十月純坤，陽氣斂藏，霜雪凝冱，草木凋落，陽雖生於下，而隱而未露。春來發生之功，專資於斂藏凝固。周子之言靜，程子之說敬，皆此理也。”論誠仁之訓則曰：“仁爲心之德，誠爲行之實。夫人之生也，具天地之理，
【圖】
故滿腔皆生意也。生意旣發，自赤子入井，以至於仁民愛物，覆冒四海，而罔不自此焉推之，曷嘗有私意利欲，間乎其間哉？無私意利欲以間之則一矣，一則誠也，仁與誠，豈有二也？”論爲治之法則曰：“君人者，但恥不及乎三代，使動植之物，風雨霜露之所霑被者，皆得其所，而休徵嘉瑞，如麟鳳龜龍諸福之物，爲我能事，如此然後，始可謂位育之極功也。”論文章則曰：“文章有道術，道不可不正，術不可不愼。必主之以理，而輔之以氣，使潛彀曠引之神機，不敢離正路一步，可免於哆言夸辭之歸矣。夫汪洋河漢之談，不足以垂後者，詘於理也，藻繪雕篆之作，不足以名家者，薄于氣也。況治敎爲之汙隆，而世道隨以升降者乎？予以朱書爲一世之學的者，不惟尊其道，亦爲其文章理氣之眞也。”此王之立德，而可以見爲學用工之次序，鑽彌堅仰彌高，宗廟百官之盛，金聲玉振之美，集衆之粹，會聖之精，爲萬世開太平，苟非達天德者，孰能與此？王，每朝起整衣，北面瞻仰辰極，雖盛暑，臥則閉戶不敢對天，四十年如一日，《詩》所云：‘小心翼翼，昭事上帝。’王實有焉。事英宗至孝，十年侍疾，未嘗解帶，及宅宗，哀動臣隣，躋桓王於原廟，樹莊寢之配墠，奉慈殿、慈宮，婉容愉色，致其養，玉牒金泥，揚其徽，《詩》所云：‘有孝有德，以引以翼。’王實有焉。王之代理也，戚黨
【圖】
憚王英明，內外危逼，勢如綴旒，王，從容應變，處群不逞，曲當其宜，及宰臣徐命善之疏出，英宗誕定大策，卒畀王機務，則王首陳私痛，泣而請。寧考感其孝，就尙書記注，刊其不忍者，踐位之日，渙發絲綸，致嚴乎不貳本之義，胥匡以遵先王之道。而有頑不率，皷倡凶論，則告于寧考之靈，誅竄如法，《書》所云：‘四罪，而天下咸服。’志所云：‘聖人處變，而不失其正。’王實有焉。所愼在祀，肅雝齊明，攝儀無間乎親祼，疏節克謹乎縟文，凝神致虔，坐而待朝，陵園有事，輒進粉以嘗之，拜影殿戒蹕，先於曉鐘，霧露風雪，未始或闕。月覲閟宮，優然有終身慕，而至痛在心，每諱辰，必浹旬齋居，若喪之初。《詩》所云：‘春秋匪懈，享祀不忒。’王實有焉。優優三千，克昭節文，葬寧考則正朝祖之失禮，嗣寶位則慨釋冕之非經。名儒享夫子之廡，大老配先祖之庭。經所云：‘禮者履也，義者宜也。’王實有焉。有庶弟䄄、禛、禶。而䄄坐逆當誅，神人所不容，猶不忍加辟，幷家室移置江華，命內府衣服飮食之極其豐足，問訊織於路，歲輒召見。廷臣爭之力，王曰：‘吾過矣。吾過矣。’終不聽，禛於英宗時，謫死耽羅，王追念衋然，錫美謚，臨其廟親奠之。禶爲凶徒所推載而死，王每歎曰：“禶之死，由於洪國榮，國榮之廢，所以報也。予於異日，有媵御擧丈夫子，必爲禶立後。”
【圖】
英宗女有爲鄭致達妻者，挾其子厚謙與逆臣洪麟漢，當王代理時，謀危宗社，而賴王大妃聖德神功，炳幾折萌，凶謀不得售，而廷討遂行。王，以其爲英宗所鍾愛，暫流畿島，自島而陸而京，至引入大內見之，廷臣亦爭不得。傳所云：‘不藏怒焉，不宿怨焉。’王實有焉。愼乃儉德，維懷永圖，器無彤鏤，衣有澣濯，綿褥蒲茵，處之裕如也。所御之堂，僅數架，不施丹艧，牕壁烟煤如塗，有司請葺理，則王曰：“予豈惜其費乎？顧素性安此耳。”經所云：‘克勤于邦，克儉于家。’王實有焉。性豁達，待人一以誠，胡越一家，庭衢八荒，蜎涓之暇，會朝之時，表裏無間洞然無不可，對人言者。嘗自號以萬川明月主人翁，大書特書，昭揭殿閣，經所云：‘王道蕩蕩，無黨無偏。’王實有焉。際天之所覆，極地之所載，摠以攬之爲己分之所有，而星曆兵農九流百家，罔不包羅搜剔，措諸實用，又推以及人，妙選年富文學之臣，考課講製，日月琢磨，有如群飮于河，各盡其量，而不見其涯涘，《詩》所云：‘肆成人有德，小子有造。’王實有焉。右賢而左戚，屛宦官宮妾而接賢士大夫。置奎章之署，常引諸學士，講論經史，及至大漸，暬御猶不敢近，而承弼諸臣，左右擧扶。嘗有人言，士類國之戕斧者，王曰：“謂士類戕斧，而國其乂乎？予所共者，士類也。”斥其人不用，《詩》所云：‘濟濟多士，文王以寧。’王實有焉。
【圖】
與諸臣，觴于芙蓉之亭，筵几旣肆，琴瑟旣張，有燕巢樑將哺子，飛繞不入，王憐之遂起，後御是亭，輒問燕巢。常曰：“吾不欲以養人者害人。”遂蠲雉鮮之貢，侵鹿豕之獵。經所云：‘人不易物，惟德其物。’王實有焉。一念黎元，蚤夜孜孜，靡隱不察，靡弊不擧，損上益下，撫之綏之。利澤之滲漉人者，浸灌醲郁，久而愈著，而猶且視之 如傷，恐一物之不獲自盡。頒珍劑以救病，傾廩財以掩骼，因內帑而別儲備荒之需，設壯營而擬罷均役之法。以至庶孽之甄拔也，奴婢之勿世也，糶糴之更張也，蓋欲次第施措而未遑。然其已然之効，則市廛之民曰橫索絶矣，在野之民曰積案淸矣，輸將之民曰羡耗除矣，嘉肺之民曰幽冤洗矣，都鄙之民曰田疇墾矣，筦庫之民曰出納允矣，衣冠之民曰菁莪棫樸之化，不知文王何如也。於是乎三元調八風協，嘉瑞降豐年應，曖然如春，油然如雨，恬然如在光天化日之中。而及夫昇遐日，自夫王宮國都，以至荒徼絶塞，深山邃谷男婦稚老，岐踵喙息之倫，率皆奔走號哭，如不欲生，《詩》所云：‘群黎百姓，徧爲爾德。’王實有焉。此王之立功，著之八域之廣，而嵬嵬蕩蕩民無能名者也。若其酬酢萬變，折衷義理，充養發揮，剛健純粹，無所容乎人欲之私，而有以全夫天理之公，硏窮經傳之旨，則提綱而挈領，辨別事爲之故，則銖量而錙較。是以綸告
【圖】
筵諭，動合典謨，矯時正俗，彰善癉惡之志，哀矜惻怛，于末命，有足以透金石而感豚魚，則非言語文字所由述也？嘗曰：“予所願學孔子也。學孔子，當自朱子始。”旣倣《朱子綱目》，定《春秋》左氏傳，將建閣御苑之中，妥朱子遺像，取《大全》、《語類》群書箋注之出於朱子者，編以爲書，庤其中而不及行焉。居常無樂乎南面，慨然有脫屣千乘之想，朝廷請加徽稱者屢，終不許。築華之役，葢有微意存焉，故堂曰老來，亭曰未老閑，而卒不能假我數年，俾千古帝王所未有之盛節，不得見於當世則天也。嗚呼！大而化之之謂聖，聖而不可知之之謂神，葢謂聖人之所以配天也。維天之命，於穆不已，葢謂天之所以爲天也。陵號曰健，取諸天行，不其然乎？自羲、農至文、武，功烈見於事，自孔、孟至程、朱，功烈見於言。其範圍天地澤利萬世，則言與事，未始不同，而易地則皆然也。王，聖人也。發明斯道之體，主張斯道之命。其事則羲、農、文、武，其言則孔、孟、程、朱。千世之下尙論者，庶幾乎登《淸廟》之瑟，愀然一唱而三歎。特撮其天德王道，布濩人耳目者，以揭夫宏儒哲辟之憲度章程，如此云爾。尹行恁吏曹參判製。
史／編年／朝鮮王朝實錄／純祖實錄／二十一年（1821）　卷二十三至二十四／卷二十四　七月至十二月／八月／7日(P.3-1)
○甲申/請諡于宗廟如儀。諡冊文曰：
“攀輴欑而銜痛，奄迫復土之期。勒琬琰而崇終，斯擧節惠之典。祗益摧咽，敢曰揄揚？恭惟大行王大妃，柔光叶乎黃裳，淑德昭乎彤管。積餘慶於沙麓，自賢相功在斯民，定厥祥於渭梁，猗聖祖喜有佳婦。重闈捧贄，懿珩璜之中規，五世嗣徽，爛雲漢之有倬。孝思寔彰於幼眇，令聞自達於邇遐。粤壬午之哀遑，不離萱草之背，逮己庚之閱歷。猶覃樛木之恩。語及旣遠之哀，而玉涕常瀉。躬處至艱之會，而芳烈愈光。斯誠天地鬼神之所鑑臨，奚但琴瑟鍾鼓之騰歌
【圖】
頌？嗟！小子慟纏孤露，惟慈德閔覆如天。擁佑邁宋宣仁，未嘗干政，撫育若漢明德，繼以含飴，褕翟彌尊。閴慈〔音〕於踰閾，濯龍自警，絶私恩於衍波。況玆京室思媚之誠，尤在寶齡遲暮之後？風雨寒暑之靡懈，三朝必有婉容，左右起居之服勤，六官爲之感泣。誠存追遠，悽愴奉璋之宵，勖以思先，謙讓泥金之牒。雖平日聖不自聖，伊女史書豈勝書？矧當莫大之慶年，冞切無疆之遐祝，時縟儀之纔擧，歡頌方新，遽眞遊之上昇，攀號奚及？蒼龍絙路，慟湘巡之莫回，靑烏毓靈，叶灤封之新祔。載擧易名之禮，少伸終慕之忱。陰敎躋作聖之基，允符箕範之敍五事，燕居懋存警之義，亦惟孔翼之贊重坤。謹遣使臣，奉冊寶上尊號曰睿敬慈粹，上尊諡曰孝懿。仰冀聖靈，俯察微悃。芳徽不沫，揭圖史於千秋，寶籙長綿，衍本支於百世。嗚呼！哀哉。弘文提學金魯敬製。
〔○〕哀冊文曰：
龜墨啓兆，鳳曆協吉。㡩殿筵卷，幎階祖撤。陳廞衛而已戒，奉靈輴而將發。背三朝之翟御，就一岡之象設。萬姓雷哭兮送輓，百靈雲護兮攀蹕。惟我主上殿下，永違終天，追孝無地。悲春暉之莫報，痛慈徽之長閟。爰降綸於蘭臺，俾揚烈於玉字。其辭曰：‘華閥積慶，沙麓儲祥。明聖毓靈，太母承光。夢虹之夕，園萼室香。不待保傅，自中規度。德侔坤厚，孝根天賦。沖歲率性，藹乎其仁。勿剪勿拔，生草方春。英考妙簡，
【圖】
克配文孫。宗國之托，煌煌八言。夙罹多難，益循柔範。順以應變，安於處坎。寔孚天心，罔匪孝感。語到輒涕，孺慕終身，壽母攸嘉，慈音諄諄。正位坤極，愛敬冞摰。一德靡間，百行斯備。寶齡躋耋，侍湯罔忽，誠篤忘勞，憊積成疾。承祀如在，齊明達晨。沁園友至，昭陽恩均。濯龍靚穆，干謁自屛。貨無私賚，恩絶曲徑。翼我聖子，光膺母儀。養隆備物，樂寓含飴。先王攸秉，鴻冊何心？不顯其光？抑抑惟謙。舟梁盛禮，舊甲今歲。歡均匝域，慶實稀世。神理難諶，哀樂相因。慈覆之天，無處更攀，薄海號咷，凡我臣民。嗚呼！哀哉。至哉我后，母臨五紀，無名無跡，是任是姒。盡婦道於聖祖，贊壼治於寧王。承先烈而益光，啓後昆而彌昌。嗚呼！哀哉。自庚申後，慈化偏厚。我顧我復，小大咸囿，覃普澤於地育，慰舊慟於天崩。方群情之仰戴，遽眞遊之遐昇。嗚呼！哀哉。湘巡無返，社飯如昨。閴然丹掖，緬矣碧落。陳玉衣而若臨，拜珠襦而誰御？星露悽而已秋，葆翣催而將曙。嗚呼！哀哉。粤瞻健寢，密邇先園。風水不臧，移卜隣原。旣灤封之竝穴，矧魯祔之同辰。想洋洋於月遊，庶無憾於神人。嗚呼！哀哉。仙馭已遠，德音不隳。先君之思，〔邈〕然靡追。回海屋之祝籌，儼靈欑之就紼。琅玕燦而載颺，揭彤管而不沫。嗚呼！哀哉。判府事金載〈瓚〉製。
〔○〕行狀曰：
大行王后姓金氏，其先蓋新羅王後也。至麗有曰侍中大
【圖】
猷始著，籍淸風，簪組蟬嫣不絶。入我朝，有諱湜，魁中宗朝賢良科，官大司成，贈贊成，諡文毅。世稱己卯名賢。其玄孫堉，仁‧孝兩朝名臣，官領議政，諡文貞。其二子佑明，領敦寧府事淸風府院君諡忠翼。出爲從叔父址後，寔我明聖王后之父也。忠翼三子，長曰萬冑，贈承旨，次曰錫翼，左尹，贈吏判，次曰錫衍，判書，贈左贊成，諡貞僖。於后，皆爲高祖。曾祖贈左贊成道泳，以貞僖第二子，爲贈吏判後。祖諱聖應，兵曹判書，諡孝靖，考諱時默，左參贊贈領議政，淸原府院君，諡靖翼，以孝靖長子，入主忠翼祀，而贈贊成，道濟贈領議政，聖集又靖翼之所後祖，禰兩世也。靖翼之元配曰贈宜春府夫人，宜寧南氏，監役直寬女，繼配唐城府夫人，南陽洪氏，贈贊成尙彦女。后所自出也，以英宗癸酉十二月十三日亥時，后降於嘉會坊私第。第中桃李及諸花木，是秋忽盡再華，家人識之，以爲誕后之兆云。居生而和粹敦厚，德容天成。稍長，尤篤於孝敬，凡長者所訓，輒婉娩聽從，動容周旋，自中禮則。嘗與諸兒遊戲，有拔取生草者。后責之曰，‘草茁長如許，奈何拔之，以害方長之生意乎。”其及物之仁，敎人之誠，自幼時已然，旋親之及於見聞者，咸異之。歲辛巳英宗爲正宗擇配，后年方九歲，德性之夙就，已有所登聞於宮中者。后被初揀，英宗手書五世
【圖】
繼昔寔爲宗國八字以賜之，莊獻世子，亦奇愛之，以爲‘果協所聞也。’是時，本第中異香凝滿，歷日不散，亦奇瑞也。及三揀，館于別宮，以遘痘，越明年壬午二月，冊爲世孫嬪，行嘉禮。是年閏五月，英宗命惠嬪及后，各就私第。后不欲往本第，願隨尊姑所在。英宗聞而善之，遂許同就于惠嬪私第，未幾復命還入。后以〔沖〕年，遭艱難之會，持躬處事，雍容得正，得英宗嘉悅之心如此。其事莊獻世子，未及半年，常以爲至慟，語有所及，輒泫然流涕曰，‘予偏被止慈之恩，寧可以服事久暫，有所加損乎？”奉惠嬪，洞屬盡誠，常若不勝。雖燕寢休息之時，必使宮人，時時問知安否，然後心乃釋。丙申，正宗卽阼，后遂正位中壼。戊戌，貞純大妃，以中宮有患證，子姓不時立，乃下諺敎，命揀選士族，置諸嬪御，廣求儲嗣。是時，洪國榮執國命，以其妹應選，是謂洪嬪。臺臣朴在源，請求良醫，調治中宮患候，國榮大怒叱罵在源於公座。洪嬪張甚如此，后若不聞知者，而處之裕如，以是，正宗敬重后愈深。國榮敗，特贈在源官，以旌其忠。其後后有候，若有身者，正宗喜甚，亟設産室，踰歲竟無育。至庚戌有慶，正宗卽日敎曰：‘綏嬪誕男，中宮取以爲子，’自是進號元子。大倫以定，則顧復之恩，義方之訓，罔間已出，而我殿下，又誠愛篤摰，慈孝
【圖】
兩得其道，和氣洋溢於宮中，十年之間，吉慶鼎臻。庚申二月，我殿下旣冠冊爲王世子，揀世子嬪，將以是年，行嘉禮。至六月，正宗賓天，后哭擗踰禮，夙夜不解衣，以終三年。我殿下旣嗣服，尊爲王大妃貞純，以大王大妃垂簾臨朝。后雖處母后之尊，一以敬恭謙挹承事，晨夕爲職，雖私親私覿，世道朝象，人物臧否，未嘗及於語次。平日尤戒私家恩澤，壽進，於義二宮，有衍餘，未嘗有格外私與曰，‘宮貨卽公物，未可以濟私親。’雖以仕宦進者，亦必警飭抑損，自先朝以來，后之私親人，常不知爲戚里，后之聖德，於此又可見矣。至壬申，廷臣援國朝故事，請進尊號，后固辭不受曰，‘先王不受號，以至慟在心也。今未亡人，獨受之，得無與先王之義，有異乎？’群臣欽服不敢復請。庚申以後，事惠嬪，以先王所以事之者，事之。至于乙亥夏，惠嬪患節沈綿，是時，后已踰六旬矣。侍湯嘗膳，必親無使，未嘗暫離。惠嬪悶其焦勞，命就燕寢，而終不退休。及遭巨創，哀毁無異庚申。雖極寒，殯宮饋奠，罕不親臨，四朔如一日，宮中莫不感歎。每於近代忌辰，明燭坐齋，以竣徹祭而後寢，私忌亦然，雖在靜攝中，未嘗或廢，后之誠孝，蓋出於天性，非勉强而然也。與淸衍、淸璿二郡主，友愛甚篤。淸璿之喪，悲悼不自勝，撫視其子女，有加於郡主生
【圖】
時，后又寬厚有容。恥言人過，喜怒不形於外。和緩主，嘗阨后，使不能自安。然后終不以介意，及其罪，有王法所不容，而先王貰之，俾處宮中，則后亦爲之矜憐，待之如舊，其死也賻襚庀其喪。后接下必以誠信，雖所嘗賤惡者，開心賜顔辭敎由中。然亦不以私恩假，左右宮中服使，皆知愛而畏之。戚屬有過失，不加誚責，然淵默不言，使自覺非，其人輒曰，‘其心慙悚，甚於被罪’云。后自奉甚儉約，服飾器用，無一鮮玩，僅取供給而已。常膳或有不稱意，左右請罪掌者，乃曰，‘豈以口腹之故而罪人乎？’庚辰冬，大臣禮堂言，‘再明年慈齡躋七旬，禮當有賀，而其歲壬午也，不可稱慶。請於明年，進行賀儀。’辛巳元朝，我殿下，率世子百官上箋稱賀，是歲亦后膺揀舊甲也。群情咸頌慶喜，而后則輒以爲疚。自春初，微有不豫，閱月漸谻，至三月九日己未，禮陟于昌慶宮之慈慶殿，春秋六十有九。群臣上(謚)〔謚〕號曰孝懿，徽號曰睿敬慈粹，議祔于先王健陵。領敦寧府事金祖淳，上疏言，‘先王健陵，兆未叶吉，宜更擇吉地，以爲永圖。’我殿下涕泣下批曰，‘大行大妃，平日以是大憂，屢下敎於小子，今見卿疏，益不勝摧咽悚悶。’卽廷議之議僉同，乃相地于顯隆園之右坐子之岡，治方中爲同穴之制，以是年九月十三日庚申，緬奉先王，而后祔焉，陵仍
【圖】
舊號，實后之遺志也。行錄旣內下，乃以行狀製述命臣。臣何敢摸〔畫〕萬一？屢辭不獲命，則謹就行錄，纂次而敍之如右。我殿下聘領敦寧府事永安府院君、金祖淳女，卽我中宮殿下。生二男，長，王世子，次，不育。三女，長明溫公主，餘二公主未〔封〕，又有一翁主未封。王世子嬪趙氏，參判萬永女也。臣竊伏惟念坤之爲道，主於至靜，后妃之德，克協于此，斯已聖矣。而后之履中壼，二十有四載，位東朝，二十有一載，未嘗有內言之一出於外，則非至靜而能若是乎？然而昇遐之日，雖窮閻婦孺，莫不奔走呼號，若喪厥妣，久而愈不忘者，豈無所以也？是其休光汪澤，如日月之容照，河海之滲淥，普被咸濡，自有不期然而然者矣，嗚呼！盛哉。及夫遷陵之役，成於遺敎，則捨湫墊而就安吉，以啓我子孫黎民萬億年無疆之福，其所謂，‘坤道无成而有終者備之矣。’是又事功之可書，非后妃德美之所常有表而著之于狀，以垂永世云。平安監司金履喬製。
〔○〕遷陵誌文曰：
嗚呼！我烈考正宗大王，旣大葬于華城顯隆園之東麓，是曰健陵。國人之有識慮者，皆竊憂其地淺夷，非聖人安久之藏。後二十二年辛巳三月九日己未，我孝懿王后薨，將筮兆于先陵。領敦寧府事臣金祖淳，上疏極言，陵地可憂狀，請精擇吉土，爲萬年之圖，我殿下，涕泣下批曰，‘大行大妃，平
【圖】
日以是大憂，屢下敎於小子，今見卿疏，益不勝摧咽悶悚。’卽召大臣卿宰，廷議之。金議僉同無貳，遂命大臣禮官及敦匠之臣，廣行相視，又使再三覆按。乃得顯隆園之右坐子之岡，爲尤吉，治方中爲同穴之制，緬奉先王，而后祔焉，陵仍舊號，實是年九月十三日庚申也。於是，國人又皆太息相慶曰，‘誠舊陵之爲憂，而華固先王之志，今而後，兩無憾矣。’始先王十三年己酉，遷永祐園于水原府之花山，更號顯隆，大築華城，以拱衛象設。揭御眞于園之齋殿，以寓晨昏之義，歲輒展謁，哀慕不自勝。十九年乙卯，奉慈宮，謁于園，還御華宮，進爵上壽。敎曰，‘以予孤露，行是禮於是地，至願粗伸矣。’每拜園駕還，駐蹕遲遲之臺，回瞻夷猶，不忍發去，命華宮之堂曰老來，樓曰新豐，蓋有微意存焉。無樂乎南面，殆將脫屣千乘，而獨拳拳于華者如此，是則《孟子》所謂‘大孝終身慕者也。’今者復臨灤水之朝，而及竁以度，又在於華，是又天之所以大感于我先王，而此與之宅也，亦惟我殿下類孝之至，永綏我烈考文母也。於戲！其盛矣。殿下，以臣象奎，獲事先王，又今備官太史，命爲玄宮之誌，誠惶恐不敢當。竊伏以爲我先王盛德至善，冒溢區宇，史不勝書。誦于永世，無待幽石之紀纂，而天地之大，日月之光，又非如臣淺陋所可摹象。然而稽
【圖】
于《記》，孔子之喪，公西赤 爲志，志者，謂志識也。是不過志識其地重，實不在於文。謹拜乎稽首，泣而敬書曰。‘王姓李氏，諱祘，字亨運，英宗、顯孝大王之孫。思悼莊獻世子之子。母惠嬪洪氏，領議政鳳漢之女。及莊獻薨，英宗命王嗣孝章世子，王之伯父也。王卽阼，追尊孝章爲眞宗，墓爲永陵，嬪趙氏爲孝純王后，豐陵府院君文命女也。上號思悼曰莊獻，墓曰永祐園，廟曰景慕宮。尊惠嬪曰惠慶宮。莊獻世子，嘗夢神龍抱珠入寢，覺而畫其狀於壁，已而，誕王。英宗二十八〔年〕壬申九月己卯也。聲覃訏鬯，聞隆準海口，質相特異。英宗臨視喜甚，手撫額曰，「是絶類我」，卽日定號爲元孫。未百日而能立，甫能行步，坐必端跪，自未語，見文字則輒喜。三歲就傅，受《小學》書，八歲冊爲王世孫。陪英宗駕過雲從街，許士民仰瞻。世孫還宮問曰，「今日百姓觀者甚衆，亦知望於汝者，何事乎？」王對曰，「望臣之爲善也」。曰，「爲善易乎？」對曰，「易也。」英宗大喜。十歲齒于學，請業于博士。問《小學》題辭，明命赫然之義曰，「明命在吾身，指何境欲求？赫然作何工？」博士不能對。圜橋門觀者數萬，動色相賀曰，「眞聖人也。」壬千秋英宗，命依皇朝時事，以世孫，爲東宮，置兩坊官，贊善宋明欽應召入對，王講《孟子》，明欽仰問孟子宗旨，王曰，「遏人欲存
【圖】
天理也。」明欽請問立志，王曰，「所願則堯、舜也。」明欽退語人曰，「聰明英睿，上智之姿也。」一日侍坐英宗，講官，有言三南饑民菜色狀，王，聞之，是日夕膳，舍肉不御。英宗問其故，對曰，「適思饑民，心惻然自不忍下箸也。」王，自八九歲，益莊默無疾聲遽色，罕與宦亡語。英宗每敎曰，「世孫絶無一毫走作意，禁苑花發，非從予未嘗一往遊賞，日靜坐讀書。此豈勉强？可爲卽其天性然也。」英宗寶齡益高，寖多違豫，王十年侍疾，晝夜未嘗離側，衣不解帶。少有添谻，則遑遑憂灼，涕泣露禱，坐臥起居，躬自扶護。英宗悶其瘁也，或命左右代之，旋蹙曰，「未若我孫之便吾體也。」和緩主，王之姑也，其子鄭厚謙，倚主橫甚，洪鳳漢之弟麟漢，席其兄而爲相。英宗倦勤，兩兇相糾結植黨，與貪權翫法，壞亂朝政。獨憚王英明，出入窺伺，謀欲誣毁動搖之，主又長處宮中，爲其子助兇。王從容處變，夷然若無事。英宗疾益彌留，欲使王代理機務，諸賊益懼。英宗命公事入于東宮，麟漢揮手止，承旨勿書傳敎，遊辭力沮之。英宗竟罪麟漢等，命王代聽庶政。遂幸東宮受賀，設九爵禮，群臣皆呼千歲，英宗顧笑甚樂。王，旣聽政，卽上疏陳私痛，言甚哀切。
英宗覽疏泣，取起居注，丁丑至壬午，凡語屬不忍者，洗其草，敎曰，「正宗統爲三百年宗國，洗日記，伸子心於
【圖】
萬世也。」乃製諭書，書孝孫二字，鑄銀印，授于王。自是，諭書銀印，凡朝會動駕，常陳于前。及英宗大漸，王，永漿不入口，哭不輟聲。旣成服，王曰，「迫於群情，忍將踐位，而冕服行禮，於予心益覺怵然。此禮見於《康王之誥》，蘇軾譏其非禮，亮陰之制，雖不得行，釋衰從吉，其可乎？」群臣以古禮與國制，力請，王，泣而從之。旣嗣位釋冕，反喪服，大諭中外曰，「寡人，思悼世子之子也。先王爲宗統之重，命予嗣孝章世子，禮不可不嚴，情亦不可不伸。享祀之節，宜從祭以大夫之禮，而不可與太廟，同，惠慶宮，亦當有京外貢獻，而不可與大妃等。」不逞之徒，藉此而有追崇之論，先王遺敎在焉，當以當律論，以告先王之靈。其尊奉莊獻，遵宋、濮王故事，祝式用朱子定論，稱皇叔父從子，五享用牲用樂。惠慶宮凡四進冊號曰，「禮或近於貳尊，拂義任私，强欲崇奉，非吾所謂崇奉也。前史皇子公主之錫號，本朝順康、昭寧之加號，無貳尊之嫌，有揚名之義，予所以義起而行之也。」金尙魯之爲相也，陰結後宮文氏，始搆壬午之禍，英宗嘗敎王曰，「尙魯汝讎也」’乃追施逆律。王之在春邸也，趙載翰等，托壬午懲討之義，因閹人聞于王，王察其姦而心惡之，及大喪，李德師又上疏，如載翰之說。王曰，「此誣先王之逆也。」乃誅載翰‧德師等。大行因山
【圖】
期至，王，欲隨靷行，群臣以毁疾，請止，且言，「古無是禮。」出辭於城外。靈駕旣遠，猶佇立瞻哭，哀音上徹，聞者莫不雨泣。魂殿小祭祀，必皆躬行，値忌辰，齋沐悲慕，二十年如一日。每謁太廟，至十三室，鞠躬磬拱，僾然肅然，若有見於位者。每朔望，將五鼓，必拜眞殿，風雨寒暑，未嘗或闕。於景慕宮，垣建日瞻，月覲之門，簡輿衛無時展省，每年五月十三日至二十一日，彌旬齋居。事貞純大妃、惠慶宮三朝愉婉，先意承歡，志物備盡，誠孝兩至。每曰，「國有大小事，予未嘗不稟慈聖而行。」惠慶宮患癤，晝宵焦憂，親自熬藥傅之，手爲之腫而不覺也。嘗有疾，浹月始平復，群臣請賀，王曰，「不存無妄之戒，久貽惟疾之憂，是誠自訟敢受賀乎？」群臣屢請晉號，王曰，「上號之請，曾謂卿等，不如林放乎？禮固緣情，義以制禮。千載之下，庶有知予心者。」終王之世，群臣不敢復以爲請。《記》曰，「踐其位行其禮，事死如事生，事亡如事存，孝之至也。」，其王之謂乎？賜洪麟漢‧鄭厚謙死，誅其黨沈翔雲‧閔恒烈‧洪相簡等。三司請拏籍麟厚，敎曰，法者，天下平，雖人君，不可以私意低昻。斷死罪未死而結案，死而準律文，卽常典。自今未結案而用逆律，已死而追施孥籍，次律結案而加以極律，幷除之。」盜入慶熙宮，索之不獲，及移御昌德宮，盜又越宮垣，爲舖軍所捕鞫之，洪述海
【圖】
之子相範所遣也。相簡旣斃，其父趾海，叔纉海，幷島配，述海亦以海藩犯贓，減死杖流。其子姪妻妾，日夜怨望，國家謀爲不軌。述海之妻孝任，使妖巫，咀呪埋凶，洪啓能與述海之姪相吉、相格、李澤遂等陰謀，以太甲桐宮癸亥反正爲說，所欲推戴者，宗臣禶也，諸賊皆伏誅。群臣以禶王室至親，名入推戴，請逮問，王遽起入不出。百官伏殿庭，力請誅禶，王猶不許。大臣禁堂，卒致禶于王府，令自盡，禶拒不從，復告于王而賜之死。王，傷慟，命內司厚葬之。於是，纂《明義》、《原續》兩錄，以著諸逆始末。洪國榮自宮官時，特被寵任，王卽位，驟加顯擢，握重兵處禁中。日益驕恣，擅作威福，王漸燭其姦，隱忍未發也。時貞純大妃，下內敎，命揀選士族，置諸嬪御，以廣求儲嗣，國榮之妹應嬪。選未幾，嬪喪，國榮乃倡言曰，「廣儲嗣之擧，不可再也。」裀有子湛，國榮視以奇貨，改其君號曰完豐，恒言曰，「吾甥也。」使爲洪嬪守殯官，聞者驚心，道路以目。又引宋德相假儒名應召而至，投疏言，儲嗣事。有曰，「某樣道理，非在下者所可指陳，臣對宿衛將臣，以此事爲第一義。」宿衛將臣，卽國榮，而此事指湛事也。王，顧欲保全其終始，前席數其罪，使之引退，尋命放之田里而死。文孝世子生五歲而薨，大妃又下內敎布示，國榮，陰圖移國之罪，又以喪變，責群臣之緩討。
於是，賓廳請奪
【圖】
湛封爵，絶其屬籍，斷裀以王法，王取其啓火之。湛之母舅宋樂休，又上變，告將臣具善復，通關裀、湛事，盡發，善復遂伏誅。百官庭請，置裀於法，王，輒閉閤却膳，諸臣伏閤免冠固爭，乃命裀竝其家室，置江華。敎曰，「昔梁獄至憯，漢景力保，梁武賴有田叔之忠耳。惜乎！今日廷臣，非田叔之罪人乎？且其待予何太不若漢景？」’王雖島置裀，而命內府，繼其衣食問饋，織於道又常遣內司官，密召入見。廷臣每爭之，王曰，「此所謂周公之過也。」後又全釋厚謙之母，王，以其先王之所愛，雖稔惡貫盈，曲加寬貸。始流畿島後，令入京，至於引入大內見之，廷臣亦爭不得。䄄、禛、禶皆王之庶弟。禛於英宗時謫死耽羅。王，追念衋然用崇品宗臣禮改葬，臨其廟奠祭，錫美(謚)〔謚〕親製其墓碑。王於中歲以後，嘗慨然曰，「漢家四百年基業，豈不由於風流篤厚，禁網踈闊乎？予欲使今之世，非身犯惡逆者，幷爲疏蕩，朝無罹辟之人，世無見棄之家。豈非導和祈命之本乎？」於朝臣，曲察下情，存沒之際，隱䘏尤至，方春將賞花，已曰，「相臣在殯，豈可遊衍乎？」尤惓惓於民事，方伯守令之差送，必引對面諭，察民隱求民瘼。時遣繡衣，剌擧匪法而伸無告，或召見郡邑朝正吏，詢民疾苦。置器測雨，竪竿占風，一雨一暘，必關聖慮。明禮宮爲東宮別帑，王於代理初曰，「宜先淸本。」卽付之度支。各
【圖】
宮房私遣宮差，徵稅納於宮庄，所在橫孥虐(歛)〔斂〕，民不堪其苦，內司刷官，往諸道推刷奴婢，操縱百端，刷官所至，村里爲空，弊皆久痼。王曰，「利於國利於民，肌膚何惜？先王所以諄諄於寡人也。宮結之代盡未收，法外加受，損國用，宮差橫(歛)〔斂〕尤害民。」遂査代盡及加受者，竝還地部，宮稅各邑直納戶曹，戶曹劃 給各宮，而罷宮差，永革刷官，令諸道比摠施行。又裁省宮人，罷移屬名色，以其費歸之經用。京營獵雉軍，卽鷹師舊契，每行獵，獵軍十百爲群，橫行騷擾，至有殺越人者，乃罷獵雉軍。減關西貢蔘，蠲濟州貢鰒曰，「此先王意也。」又蕩減八道舊糴十萬石曰，「先王五十年苦心，愛民如子，繼述之道，無先乎此。」遇荒年，日接廊廟之臣，講究賙捄之策，列荒政之要，書之殿壁，常目而施行之。遣近臣，慰諭(蕫)〔董〕飭，一札十行，遍於諸道。蠲常〔貢〕減常稅，發倉移粟以賑之，停糴餉以寬之，捐帑貨以補之。畿甸饑，王曰，「今之發賣，卽漢之賑貸也。」令京兆，抄饑民，減直給米，都下錢荒，出官錢十五萬緡，除其殖以貸貢市民。以耽羅處絶海，每歉荒，憂軫尤勤。嘗下帑錢百萬於湖南，令貿粟濟之，親製文祭海神，祈利涉。又愍幼稚之遺棄道路者，倣古廣濟院育嬰社之法，著《字恤典則》，頒中外，以收養之數，每月登聞，其收養人，官給口糧。京師疹疫熾行，王曰，「禳祭，古禮也。」命設別厲祭
【圖】
于四郊，令五部，訪問坊曲之貧不能自力療治者，兩醫司揀醫人診視給藥。時方有文孝之喪，而王猶日飭有司救恤，所全活甚衆。又命京外，盡掩埋邱壠之朽露者。王之世，蓋無一民，不被其仁，生死幷浹。矜愼刑獄，惟恐一夫之或枉。每判諸道錄案，侍臣承書，更番至暮，而王未有倦色。內閣裒輯，御判爲《審理錄》二十六卷，其一字，皆惻怛審克之意也。飭獄官，常灑掃獄戶，洗滌杻械。小罪卽決遣取笞、杖、枷、棍之不如法者，皆釐正，撰《欽恤典則》，通行爲式。又敎曰，「唐‧宋皆五日一錄囚，我朝十日一錄啓。十日之間，雖有被枉之囚，安得以自達乎？自今該曹，五日一錄囚。」
寢園植木，有蟲損，方捕之。古皆掘坑焚瘞。王曰，「蟲是生物，驅而放諸，勝於烈而焚之。嘗聞蟲飛入海化爲魚鰕，其令投之海浦。」嘗醼于芙蓉之亭，有燕巢樑。將哺子，飛繞不入，王，憐之，遂起去。是又禽蟲之微，亦囿於至仁之澤。《傳》曰，「親親而仁民，仁民而愛物。」其王之謂乎？英宗御製，旣編印。王，以光廟，肅廟兩朝，但有奎章閣之名稱，而未有設置，無御製尊閣之所，如宋龍圖、天章之制。乃建奎章閣於內苑，列聖宸章寶翰，別爲奉謨堂奉之。又以先朝編次人，有其事而無其官，倣龍圖閣學士，置提學、直提學，又置直閣待敎，以倣直閣待制。摹寫御眞，奉于閣之宙合樓，御
【圖】
書摛文之院扁直署。遂臨院，命時原任閣臣，挾冊升堂。講《近思錄》，辨論經義，敷陳治道。因幸弘文館，講《心經》。後置大提學，以文衡圈望人，待旨擬差，而竟未有拜者。行抄啓文臣講製。王，以文臣專經之講，月課之製，作輟無常，非作成之道，命政府，抄啓槐院參上參外三十七歲以下人，月講經史，旬試程文，考優劣行賞罰。時常勸課，至誠不倦。自辛丑選以後，凡十選，今之公卿大夫，多是選中人也。御春塘臺，召講太學儒生，仍設食堂曰，「程子見僧舍會食，歎其有三代威儀，況賢關之食堂乎？鼓進齒坐，秩然其可觀，予故樂與諸生共之。薤鹽雖薄，勝於珍饌。」下御題于〔頖〕宮，試諸生，召被選人，宣法醞，撤常御銀盃賜之，鐫其腹曰，我有嘉賓。諸生賦歌詩以詠其事，親綴銘詩序以弁之曰，《太學銀盃詩集》。修明太學講試之規，或臨軒親試，或頒題親考，或條問經義，往往賜上第，除初仕賞賚遍及，至于八方，莫不賓興。有《瓊林聞喜錄》、《正始文程》、《嶠南關東》、《耽羅》、《豐沛》、《關北》、《關西賓興錄》，樂育譽髦之盛，古未有也。命大臣銓臣方伯之臣，薦進專治，朱子書者，誅習西洋耶蘇邪敎者尹持忠，權尙然。王自養德春宮，非問寢視膳，則潛心經籍。及御極，一日萬幾，宵衣旰食。而左右縹緗，仰思俯索，夜以繼晝曰，「予豈有問學工夫？而以經歷之多艱，不能無動心怨性之益。」又曰，「予始留意於
【圖】
作家，又從事於經學，亦嘗用工於端拱曲跪，今而思之，未覺有補於身心。且帝王之學，與韋布不同，自有大於此者。心性理氣，猶不必毫分縷析，況詞章述作，何足費吾心力？」其發爲雲漢，神明變化，灝灝渢渢，可與典謨雅頌竝美。有《弘齋全書》三集一百卷，又有《大學類義》，《尊周彙編》經史子集四部，手圈《宋史直詮》；《五倫行實》，《鄕禮合編》‧《八家百選》《朱子書會英選》‧《統百選》‧《會選節約》諸篇，有以契夫刪述之旨，而其積中彰外之文，皆於是乎在明正學、闢邪術、崇經訓、黜雜稗，五敎三物，大興庠序。一時待文之士，莫不鼓舞振作於鳶魚飛躍之中。《傳》曰，「文王旣沒，文不在玆乎？」其王之謂乎？王，天挺勇智，神武蓋世。閱歷艱虞，掃蕩群兇，摠攬王綱，太阿在手，舒慘弛張，人莫敢窺其際。宮府一體，表裏洞達，內自朝廷之上，以至窮閻遐陬，人人以謂 「上帝臨汝。」置宣薦禁旅，以開入彀之塗，罷守禦京營，設北關兩鎭，以汰冗兵而拓邊荒。著《兵學通》‧《武藝圖譜》，以盡衝衡奇正坐作擊剌之法。暇日御內苑，肄陣以觀之，顧眄指揮，風雲翕欻，蓋我寧陵滌惱堂試馬之志也。其於射藝，得於天分，五十發輒四十九中，曰 「物不可盈也。」至於壯勇營之設，不徒以備宿衛飭戎垣，常以 「均役之法，減布，惠民之先朝至意，而任事之臣，不能對揚，率苟且不便。」擬將罷此而更之也。其規畫施措，神筭
【圖】
所及，蓋非摸度驟議者所可知。又如外營之定衛部，舊制，亦有深意在焉。嗚呼！其已矣。《書》曰，「布昭聖武，兆民允懷。」其王之謂乎？丙申，追奪李光佐、趙泰億、崔錫恒官爵。王，以辛壬義理，宜先闡明，命遵乙亥處分。辛丑賜祭于四忠祠，贈故學生徐德修職，甲辰，賜〔祭〕四大臣、三將臣、四節度、及達城府院君徐宗悌，贈判書李廷熽，旌贈判書趙聖復，贈參判金省行閭。戊申三月，敎曰，「是年是月，卽我先王揚武戡亂之年若月也，舊甲云回，徒見山高而水淸。以小子追感之心，曷其不醻忠報勞，以答前寧人攸受休哉？」乃遍酹殉節勤事諸臣，命諸道，訪問從征將士生存者收錄之，又追念壬午以前盡分諸臣，皆加褒美。
初，世祖命大提學申叔舟，撰太祖、太宗、世宗、文宗四朝《寶鑑》，而其後只有李端夏所編 《宣廟寶鑑》，李德壽所編《肅廟寶鑑》。及《英宗實錄》成，王，命仍纂《寶鑑》，又以十二朝，尙未有《寶鑑》，竝爲編輯，凡六十有八卷。敎曰，「列朝玉冊金寶，倣周廟之陳寶器，必皆奉安于入廟之時，而《寶鑑》，所以揄揚功德，垂裕來嗣，實與《西序》，《大訓》，同其規模，雖琬琰之表徽，璽章之昭度，猶不足以喩其重。」乃親上于宗廟永寧殿，分藏各室，尊英宗爲世室。王，又得英宗所編《羹墻錄》曰，「列聖朝治法征謨，盡在是矣，《寶鑑》，編年是錄彙類，便於覽省，
【圖】
尤要且切。」命閣臣續纂之。王凡一日事爲，輒有記識，以《起居注》之多錯漏，命內閣，別爲編錄，取曾子日三省之義，名曰《日省錄》，閣臣又錄登筵，承聆聖語，爲《日得錄》。王，諭之曰，「此錄如經義問難，時政酬酢，欲資觀省也，若但溢美鋪張，後之觀者，謂此時何如也？」嘗曠感於端廟時事，親製文致酹六臣，博考殉義，諸臣凡得二百三十人，設壇于莊陵側，春秋配食侑祀，有《莊陵配食錄》。每望拜皇壇，輒遣官審宣武祠，命李提督世祀不祧，宣額於龍灣之顯忠、紀忠兩祠，竝腏七義士林寅觀等九十五人壇而酹之，以慰漢冠之獨葆秉義。斥和諸臣，竝皆表奬存錄，建忠臣義士壇，撰旌忠尙武碑，有《尊周錄》。王於三皇忌辰，輒御素膳曰，「近古以上，公坐會食，不食牛肉，國忌，朝臣皆茹素兩日。先朝初年猶如此，今則不然矣。」觀刈于東耤，賜勞酒田夫，下綸音勸農。每於元正，必下綸音觀農，而以觀刈又申之。王常謂，「欲法堯、舜當法祖宗。恢廓之度，承乎太祖，巍煥之文，監乎世宗，英武若光廟，至行若孝陵，寤寐風泉，大義彰著，若孝廟，進退賢邪，威斷有赫，肅祖之治體也。建其皇極，保我世臣，英考之心法也。」《書》曰，「丕顯哉文王謨！丕承哉武王烈！」其王之謂乎。先王魂殿，旣啓殯，王曰，「《喪禮補編》，『以魂箱行朝祖。』 夫喪禮，有進而無退。檀弓 『負
【圖】
夏主人旣祖，推柩而返之，』 子游譏其失禮。戶庭之內，推而返之，猶譏其失禮，況以魂箱出辭太廟，還奉殯殿？又魂返室堂，卽先儒之言，朝祖不以梓宮而以魂箱，俱非禮意。欲準古禮，則古今異宜，此不可遽議也。」遂命依《五禮儀》國制。禫之日，陳軒懸振作，王曰，「祥而縞，是月禫，徙月樂。孟獻子禫懸而不樂，夫子曰，加於人一等，慨廓之餘，何忍遽聞鍾鼓之音乎？禫月，大小法樂，懸而不作，著爲式。」吉禘于太廟，特命忠獻公金昌集，配享于英宗廟庭，文正公宋時烈，追配孝宗廟庭。始政府議上英宗配享諸臣，以昌集未及逮事，不入於議。王曰，「宋張浚有功於孝宗，建策時議者，有事在異朝，難於配庭之論，而楊萬里獨以爲當配。故相決策之大義，殉身之危忠，正當援張浚之事。」又曰，孝廟之於先正，契合密勿，卽《春秋》大義也，不爲配享，誠欠典。於昭在上之靈，安知不有待於芬苾焄蒿之時乎？翼成公黃喜，追配世宗，文敬公金安國，追配仁宗，文正追配，又可已乎？」桓祖誕降之八回甲乙卯，遣大臣，行酌獻禮于咸興本宮。咸興儒生，有以永興本宮典祀廳故蹟上疏者，王，感悟，詢議廷臣，乃遣大臣禮官，躋享桓祖大王，懿惠王后于永興本宮。
兩本宮之奉先王先后位版，蓋原廟之制也。舊令內司，別差典祀享，率多違禮，王乃悉正
【圖】
其儀節，歲封衣幣，必宿齋躬莅。祈穀于大社，陞爲大祀。飭諸路社壇，修治禁護，月報宗伯，考勤慢，享皇壇，始定親省牲器。從祀文靖公金麟厚於聖廡，改諡文正，賜額文正公宋時烈祠之在驪州者曰大老祠，御製御筆爲碑，樹其庭。徧修檀君、箕聖三國、高麗始祖諸王陵，號溫祚王廟曰崇烈殿。禁宦侍毋敢與外臣接語，盡出巫覡于江外，僧尼勿許入京城，下綸音于諸道，講鄕飮酒之禮。又誥休老勞〔農〕廣敬因本之義，絿農書應旨進書者甚多。我朝經制之書，世宗創《六典》。世祖著《經國大典》，成宗時有《續錄》，肅宗時有《輯錄通考》，先朝有《續大典》。王，以原典續典，各爲一書，艱於考據，命取二典及續典後，先王敎令當宁受敎可著爲令者，通爲一書，是爲《大典通編》，頒行中外。嘗行大政，敎曰，「西京最重吏選，今也不然。用人旣用科目，而文之侍從，反不若蔭武。內而未爲掌賦之官，外而未爲字牧之任，金穀甲兵，皆所〔茫〕昧。若使新進文臣，試吏下邑，習知民生之疾苦，及其馹召而來，簉言退牘，陳其利(弊)〔弊〕。九重雖邃，四野在邇，其有裨於民國，勝於日遣繡衣。」乃飭文蔭武互差之政。王，以不世出之姿，有大有爲之志。(蕫)〔董〕正治官，斟酌質文，凡吉、凶、軍、賓之儀文度數，莫不參伍經曲，博極今古禮樂，物采粲然備成。以至官府郡縣，莫不有志，量衡律度，莫不有
【圖】
則，籌謨、銓注、軍實、獄決、邦用、民數、莫不有考，而一部大典，秩然一王之成憲。《詩》曰 「遹求厥寧遹觀厥成。」其王之謂乎？王，嚴恭寅畏，昭事上天，容光所照，未嘗跛倚，更衣便旋，未嘗北向曰，北辰所居也，遇疾風迅雷甚雨，必變必興。親裸宗廟，周旋出戶，齊齊乎其敬也，升降薦獻，趨進翼如也，百辟駿奔，莫不肅雍。其或命攝，則遣近臣眂其事，出御齋殿，以候聞禮畢乃休，其陵園諸享，必進餕果糗餌，跪而嘗之。
嘗大暑，御賓筵敎曰，「今日熟，輒有卿等夙退之意，此怠心也。」仍竟日乃罷。淸燕晉接，簡其禮數，天笑每新，溫然若家人父子，俄而出御法殿，群臣俯伏抑首，莫敢仰視。曾經賓客兩坊官者，雖蔭官，稱其職而不名，雖內覿私昵，戚畹之臣，不敢干朝政，中涓之輩，非公事不敢輒至於前，嘗曰，「接士大夫時多，接宦官宮妾時少，予於此，庶無愧也。」若金龜柱之以冑筵語，論洪鳳漢於大朝，則島棘之，洪樂任置頒曆單，洪守榮差享官，則竄兵判銓官，處分必赫然兩嚴。勤於政事，凡朝參、常參、賓對、輪對；必皆行之，諸臣章奏，中外狀牘，卽報可否，無一或淹。日輒引接臣隣，多至夜分，禁鑰未開，命令已下，至中昃不遑暇食，有以過於勤勞爲言者。王曰，「我自不疲，守成之君，只當以勤政憂民爲心。不如是，亦將安所用其心哉？」愼乃儉德，衣有屢澣，非袞服則未嘗御錦綺，御膳無
【圖】
珍奢奇鮮之味。寢殿樸陋，窓壁至熏煤如塗，有司請葺理，王曰，「是豈有甚費而不爲哉？我自不見其爲陋也。」御座之側，圖書器物，皆齊整有定處，堂皇窔奧之內，井然如位著，亦可以仰知幽獨之地也。《傳》曰，「齊莊中正，足以有敬也。」其王之謂乎？旱將祈雨，知製敎撰進祭文，王曰，「冊祝無罪已之語可乎？」命改之，遂下綸音，以十事責躬。又嘗禱雨于大雩，烈日中屛傘，蓋御步輿至壇，露坐竟日。旣訖事還宮，不脫袞冕以待，已而果雨。王，顧諟明命，上帝是祗，每曰，「天遠乎哉？在方寸間。」或有災沴，恐懼省檢，終始靡解。固聰明聖知，百代之治亂，九流之藝術，人物之性情，鬼神之變化，無不心喩而意解曰，「理一而已，包羅萬有，酬酢百爲。」每臨筵，啓奏迭前，廟謨臺章，刑獄財賦，一時竝擧，泛應曲當，沛然有餘暇。取人爲善，不以踈遠卑賤而或遺，群臣進見，必假之顔色，導之使言，言或拂意，未嘗加之威怒，求言之敎，前後十數下。嘗曰，「先朝晩年，尙多危言激論，近日無敢言者，豈以寡人，惡聞其過乎？」急賢如渴，有以經術進者，有以文學進者，有以才〔猷〕進者，有以世祿勳舊進者，或拔擢於衆棄之中，或拂拭於罪累之餘，皆得自效其尺寸之能。嘗扁寢殿曰，蕩蕩平平室，又著《萬川明月主人翁序》，以自喩。《易》曰，「聖人崇德而廣業，崇效天卑法地。」其王之謂乎？十四年庚戌，綏
【圖】
嬪嘉順宮，誕我殿下，王，命王妃，取以爲子，乃大赦賜耆民爵，百歲人加給米肉，蠲諸道舊糴減除諸稅，是歲大熟。二十四年庚申正月上日，拜景慕宮，是月拜顯隆園。伏地嗚咽失聲曰，「今日又忍辭園而歸耶？」比還駕，益疚懷。自是頻有不安節。二月乙酉，冠我殿下，冊爲王世子，遵顯宗故事，嘉禮將竝行於是年，嬪宮初揀。今坤殿膺選永安府院君安東金祖淳女。是日還第也，特命具儀衛，如三揀焉。至六月之初，又有〔癤〕候，日沈谻，猶以民事不可緩，敎承旨，毋滯啓奏。二十八日己卯，疾大漸，大臣閣臣，入候臥內，王，已不能語。而微微有玉音曰，壽靜殿，卽貞純大妃所御殿。蓋聖意若有仰告於慈聖者也。遂昇遐于昌慶宮之迎春軒，春秋四十九。大喪之日，都人士庶，顚仆哭踊，深山窮谷，莫不悲號如喪其父母焉。嗚呼！痛矣。我殿下，與大小臣，考古諡法，謹上尊諡曰文成武烈聖仁莊孝，廟號正宗。
若王之爲正，致廣大而盡精微，極高明而道中庸，道學之正也。建天地而不悖，俟百世而不惑，義理之正也，正心以正朝廷，正朝廷以正百官，正百官以正萬民，治法征謨之正也。諡者行之跡，號者，功之表。嗚呼！其庶矣。而大德得其名，獨不得其壽，天之所以保佑命之者，果何徵？豈亦所謂氣數之使然？而雖然，儀式刑文王之典，日靖四方，
【圖】
宗廟饗之，子孫保之，萬世永賴，此可大徵矣。王妃金氏，淸風府院君忠翼公，諱佑明，顯宗明聖王后考也，而於后爲五世祖，左參贊贈領議政淸原府院君靖翼公，諱時默，唐城府夫人南陽洪氏，后之考妣也。以英宗癸酉十二月十三日，誕后于漢師之私第，園之桃李，忽盡再榮，家人異之，已而后生焉。后德容天成，貞閒婉嫕動止有則。九歲膺揀選，英宗嘉甚，手書‘五世繼昔寔爲宗國’八字賜之。致十歲之二月，冊爲世孫嬪，丙申正位中壼，庚申我殿下嗣服，尊爲王大妃議進尊號。后曰，「先王不受號，以致慟在心也，未亡人受之於先王，精義何？」我殿下雖缺然於孝心，而群臣益感服。庚辰冬，大臣禮官，奏，「再明年慈壽躋七旬，禮當稱慶，而其歲壬午也。請進行賀禮於膺揀周甲之明年。」乃月正元日，殿下率世子百官，奉箋上賀。又將仰稽英宗丙子仁元大妃盛事，以議慶喜之典。后則益以爲疚，始微不豫，閱月漸劇，禮陟于同宮之慈慶殿，嗚呼！痛矣。后性仁孝恭儉，自入宮之初，屢際艱難之會。壬午之閏，有命惠嬪及后，各還私第，后願隨惠嬪所在，英宗聞而善之。事莊獻世子未半年，以承事之無幾，益爲沒身之慟，奉惠慶宮，怡愉洞屬，常若不勝。庚申以後，又一以王之所以事之者，事之於貞純
【圖】
大妃亦然，與二郡主友愛甚至。恥言人過，喜怒不形於色，戚屬有失，未嘗加之誚責，但淵默不言，其人率慙惶，甚於被譴云。尤以私家恩澤爲戒，雖以物施者，未嘗輒有私與，自奉甚踈約，服飾器用，僅取供給而已。中年，后忽有候若娠，王喜甚亟，設産室，踰歲竟無育。至庚戌，卽定大倫，顧復之恩，不啻己出，我殿下，又愛敬篤盡，慈孝之盛，宛然如昔日。始戊戌，臺臣朴在源，以貞純諺敎；「有坤殿患候嗣續無望」之語。請求良醫調治，國榮大怒，公坐叱罵，在源，當此時，后之處洪嬪之難可知也。而王卒察在源之忠，特贈美官以旌之。兩殿之無間然，又如此，此皆王之明而后之德也。其在長樂則益無得以形容上天之載，嗚呼！其德之至矣。群臣悉愼錄上諡號曰孝懿，徽號曰睿敬慈粹，嗚呼！亦庶矣。后之籍系世德，有前大提學金祖淳所撰誌文詳之。嘉順宮又生淑善翁主，下嫁永明尉洪顯周，殿下生二男，長世子，次不育，二公主，長封明溫，次未封，一翁主亦未封。淑善生一子。嗚呼！先王亦嘗察臣戇拙，再攀墮髯，忍不蓐蟻，而猥執記述，誠懼不足以知德之萬一，其忍敢溢？千歲在後，是可以質之矣。大提學沈象奎製。
〔○〕《遷陵表石陰記》曰：
正宗文成武烈聖仁莊孝大王，崇禎紀元後一百二十五年壬申九月二十二日誕生，己卯冊封王世孫，乙未
【圖】
聽政丙申卽位。庚申六月二十八日昇遐，十一月初六日葬于華城顯隆園東第二岡亥坐之原。在位二十四年，壽四十九。辛巳九月十三日，遷奉于園之右麓子坐之原。妃睿敬慈粹孝懿王后金氏，崇禎紀元後一百二十六年癸酉十二月十三日誕生，壬午冊封世孫嬪，丙申，冊封王妃。庚申，今上嗣位，尊爲王大妃，辛巳三月初九日昇遐，九月十三日，祔葬于健陵，而同封，壽六十九。左議政南公轍製。
史／編年／朝鮮王朝實錄／純祖實錄／二十七年（1827）　卷二十八至二十九／卷二十九　四月至十二月／九月／9日(P.40-1)
○辛亥/御慈慶殿，受尊號冊寶，中宮殿同受尊號冊寶。王世子及世子嬪行禮，代致詞山呼如儀。玉冊文：
伏以永言自求多福，方仰對天之宏休，大德必得其名，庸進繪日之嘉號，載申景鑠，式循丕彝。恭惟主上殿下，淵凝純粹之性姿，精一授受之心法。隆師親友之對，夙承先朝華袞之褒，繼志述事之思，自在沖齡嗣服之始。山陵遷兆，至誠得吉地之宜，殿宮承懽，達孝放東海而準。細氈履薄，恒存寅畏之心，窮蔀解懸，每推子惠之政，儉于家則禹無間矣。取於人則舜有大焉，天理流行，而嗜欲退聽，日用不知而功利遠及。建皇極而斂福，王道無偏，闡大義而餙威，
【圖】
邪氛夬掃。德化自驗於悠久，譬玄機之運行，品物幷囿於生成，若黃輿之厚載。肆乃馨香之升聞，猗歟！吉慶之鼎臻。寶籌未躋於四旬，已見抱孫之樂，徽稱仰請者三日，亶由顯親之誠，始以盛德之撝謙。不自居聖，終諒至懇之難拂，勉回止慈，謹奉冊寶。上尊號曰淵德顯道景仁純禧，伏惟誕受寶章，仰承景貺。鴻圖鳳曆，垂後昆而熾昌，玉檢金泥，邁百王而光耀。領議政南公轍製。
中宮殿玉冊文：
伏以配乾元而贊治，丕彰陰功，居坤極而儷尊，齊薦顯號。惟知舞蹈，曷旣形容。恭惟王妃殿下，性稟柔嘉，躬行孝儉。舟梁自先王而命乃玉度之允貞，京室嗣太母之徽，猗！璜聲之彌遠。越卅載而靡懈一德，光地道而聿迓天休。化洽蘋蘩，洋洋二南之歌頌，慶延瓜瓞，綿綿百世之本支。深推篤祜之所由，冞切歸美之至願。亟擧賁揚之庭籲，敢格微誠，勉回謙抑之宸衷，寔副輿望。摹宜幷於二曜，尊無間於兩儀。媲三五之淸光，其明足以配日，筮六二之至象，惟敬乃能承天，爰遵彝章，用闡徽範。謹奉冊寶上尊號曰明敬，伏惟對膺寶冊，佐撫洪圖，金鏤玉鐫，垂德輝而何極？竹苞松茂，湊慶籙而無疆。大提學金履喬製。
○御明政殿受賀頒敎文：
若曰祗承駿命，恒懷小心，勉膺鴻名，寔循衆願。用播告於八域，徧爲德於群黎，顧惟越二紀爲治，常愧無一事可述。微予否德，豈有潢池之警、水旱
【圖】
之憂？迄玆小康，尙賴社稷之靈、臣庶之力。幸今丕子之代攝，遂分勞於萬機，復見文孫之誕生，乃延慶於百世。天其或者垂佑，予實無以致斯。夫何歸美之衆情，乃以上號而齊請？始焉貳極之叫閤，數百言陳敷，繼與群僚而籲情，四五啓申復。援列朝煌煌之典，顧何功而敢當？感元良懇懇之誠，有不忍於終拂。雖然抑志而勉許，其奈顧名而多慙？無德稱於民，安有淵乎之爲美？望道未之見，尤非顯哉之可論，矧玆仁體至大而烏可自居？若夫福履攸同則弗期而獲。第以斂敷錫民之義，有玆布告同慶之音。縟儀親臨，眷初心而有忸，沛澤作解，偕庶品而維新。自本月初九日昧爽以前，雜犯死罪以下，咸宥除之。於戲！上天之靈貺昭承，夙宵之儆戒冞切。獨樂與衆樂孰樂？期咸囿於太和。念玆名言玆在玆，庶益勉於自强。故玆敎示，想宜知悉。大提學金履喬製。
○領府事韓用龜等進前奏曰：“惟我聖上，誕撫昌辰，亦粤坤聖，丕闡徽音，德化所著，功業所曁，宜其有贊揚之典矣。玆率擧國同慶之籲，恭上兩殿之冊號，玉牒金泥，摸畫天日之萬一，而使卓越無前之盛烈，洋溢輝燿，允爲百王之模範，此莫非睿孝出天，紹述列聖之鴻緖，揄揚殿下之聖德也。且元孫誕降，國有宗冑，猗歟！盛矣，睿孝之光且大也。臣等年近耋耄，遭遇千載之嘉會，目覩今日之盛事，歡欣
【圖】
慶忭之忱，何可盡達乎？臣等惟願殿下，不自滿假，益懋大德，以貽夫萬億年無疆之休焉。”
〔○〕陳賀時禮房承旨金道喜加嘉善，左通禮鄭鴻慶，右通禮任文白，宣敎官朴英載，宣箋官朴宗學，幷加通政，贊儀典儀東西唱引儀，竝陞敍。
○令曰：“頒敎時，相禮朴潞壽，禮貌官李同淳，加通政，擧行輔德尹羽烈，加嘉善。
史／編年／朝鮮王朝實錄／純祖實錄／二十九年（1829）　卷三十／二月／12日(P.31-1)
○丙子/受內進
【圖】
饌于慈慶殿。上具翼善冠袞龍袍出次，奏風雲慶會之樂，夢金尺之舞。陞座奏萬壽永無疆引。王世子、王世子嬪、及左右命婦、宗親、儀賓、戚臣，行禮後，奏《太平年》之曲、《致和平》之曲、《慶豊樂》之曲。尙食奉御饌以進，奏《瑞雲曜日》之曲。尙食進花，奏《慶春光》之曲、《艶陽春》之曲。頒花後，司唱二人唱樂章，奏長生寶宴之樂舞。王世子詣壽酒亭，以第一爵授尙食以進，女執事讀致詞。訖，奏《壽齊天》之曲。尙宮出楹外稱有敎：‘稱觴之辰與王世子同之，’奏《殿前歡》之曲。尙食進鹽水，奏《萬波停息》之曲。尙食捧小膳以進，奏《壽燿南極》之曲進湯，奏《景籙無疆》之曲，進大膳、奏淮安之曲，進饅頭，奏《日昇月恒》之曲。王世子嬪詣壽酒亭，以第二爵，授尙食以進，奏《帝壽昌》之曲獻仙桃。女官讀致詞訖，奏《應天長》之曲。尙宮出中門稱有敎：‘稱觴之辰與王世子嬪同之，’奏《金殿樂》之曲。進茶奏《樂昇平》之曲。女執事奉饌果床，進于王世子王世子嬪前，奏《乾淸坤寧》之曲。左命婦班首詣進爵位，以第三爵，授尙食以進，奏《壽寧》之曲，響鈸舞。典言讀致詞訖，奏岡陵之曲‧《祝華》之曲。右命婦班首進第四爵，竝如上儀，而樂奏《賀聖朝》之曲，牙拍舞《樂千春》之曲。《獻天壽》之曲。尙宮出中門稱有敎‘稱觴之辰與左右命婦同之。’宗親班首詣進爵位，以第五爵。授尙食以進，奏《千年萬歲》之曲抛毬樂。女執事讀致詞訖，奏《天籙永昌》之曲。尙宮出楹外，稱有敎，敬擧卿等之觴，奏《長春不老》之曲。儀賓班首詣進爵位，以第六爵，授尙食以進，奏《演百福》之曲壽延長之舞。女執事讀致詞訖，奏《萬斯年》之曲。尙宮出楹外，稱有敎，敬擧卿等之觴，奏《禎祥》之曲。戚臣班首詣進爵位，以第七爵，授尙食以進，奏《萬壽長樂》之曲，荷皇恩。女執事讀致詞訖，奏《堯階樂》之曲。尙宮出楹外稱有敎：‘敬擧卿等之觴。’王世子、王世子嬪、及左右命婦、宗親、儀賓、戚臣，還就拜位行山呼禮，奏《昌運頌》之曲。王世子、王世子嬪及、左右命婦、宗親、儀賓、戚臣行禮後還就座，奏《嘉樂》之曲。典膳供左右命婦饌卓，女執事供宗親儀賓戚臣饌卓，奏《慶太平》之曲舞豉。王世子進前，上以爵授尙食以進，王世子跪受爵擧飮還就座，奏《喜新春》之曲蓮花臺。王世子嬪進前，上以爵授尙食以進。王世子嬪跪受爵擧飮還就座，奏《慶芳春》之曲。《樂萬歲》之曲。《淸平樂》之曲。《天保》之樂。尙食進別行果于上前，奏《天仙子》之曲。進別行果于王世子王世子嬪前，奏《武寧》之曲旗隊。典膳行酒于左右命婦，女執事行酒于宗親儀賓戚臣。司唱二人唱樂章，奏《萬方寧》之曲船遊樂。尙食退御膳，奏《長生樂》之曲。女執事退王世子王世子嬪饌果床，左右命婦、宗親、儀賓、戚臣饌卓，奏《慶成》
【圖】
之曲。王世子、王世子嬪、及左右命婦、宗親、儀賓、戚臣行禮禮畢，奏飛龍引，五羊仙。上入大次，女官奉入致詞凾，奏五雲仙鶴引。
致詞：
至德享天，壽曜拱辰。丹扆布化，肇三十春。乾尊坤厚，翼子詒孫。絪縕瑞旭，豔溢華尊，龍雲慶會，軒鼓虞絃。時萬時億，歲歲此筵。至德融和，誕受天佑。而壽而康，慶溢區宇。猗玆四旬，肇萬八千。中元介眉，彌月開筵。挹彼北斗，酌以東海，祝我無疆，曷任誠愛？
○夜進饌致詞：
灔灔壽爵，以永今夕。繡幕增高，流霞添碧。莫曰已康，祝我無疆。願將此酒，普霑八方。夜如何其？壽曜煌煌。盎齊溢罍，寶瑟升堂。絳紗銀燭，輝映黼座。金尺蟠桃，歌頌胥和。今夕以永，萬年是傚。用錫厥庶，八域興孝。
○大殿進饌箋文：
邦籙增鞏，頌一德之享天。海屋添籌，猗三紀之布化。千載是日，二慶同時。恭惟二南宣風，九疇斂福，囿八域於熙皞，垂拱平章，啓百世之本支，壽富昌熾。維御極肇屆卌載，伊寶齡恰躋四旬。肅廟三十年英廟四十年，卽我家已行之典，昨歲稱一慶，今歲又一慶，寓小子無窮之誠。肆回謙挹之衷，誕擧進爵之禮。伏念臣貳極叨寵，庶務代勞。一日三朝，願學文王之聖，千秋萬歲，長誦天保之詩。
○先唱樂章：
嘉會艶陽天，錦繡開筵。碧桃紅頰一千年上壽，年年花復實，瑞蒂鉤連。天眷聖朝，偏萬事圓全。寶籌添海祿如川。八域桑麻人共樂，化日祥烟。
後唱樂章：
麗日舒長，眞化國彩仗，翻風陣陣，爐香馥御
【圖】
座中天。喧法曲群龍拜舞齊鳴，玉瑞靄葱蘢。趨彩服花覆金罇，艶溢流霞酌一樣。丹心千萬祝，六宮下曁蒼生屋。
○夜進饌時先唱樂章：
鬱鬱佳氣繞丹闕，金殿瑞日曜繡扇。初開明寶座香烟。袞龍浮勻天，樂奏九成，廻波舞六幺，聖壽無疆樂，此樂千年萬歲長若斯！千年萬歲長若斯。
後唱樂章：
小臣奉杯南山壽，千秋萬年永無疆。朱絃玉管法曲獻，仙音承天奏聖人。千重繡香百隊綺羅，歌檀舞袖競紛華。寶殿深彤墀高。神京瑤臺一般。
○翌日會酌時先唱樂章，
重明麗天，萬象昭融。昭融如何？慶雲和風。
後唱樂章：
堯文舜華，丕開昇平。昇平如何？韶頀咸莖。以上竝睿製。
子／醫家／御定佩文齋廣群芳譜／穀譜　卷七至卷十／卷九　黍等／嘉禾／集藻／表(P.31-1)..[文淵閣四庫全書本]
［集藻］
〔表］
〔増〕唐張說〈為留守奏嘉禾表〉臣聞天聽自人神和在徳代非乏瑞罕遇開泰之期福不虚徴必俟休眀
【圖】
之主伏惟皇帝陛下仁覆萬靈孝理四海政每先扵帝籍役不紊扵農時嘉氣横㳺祥風紛灑騰文煒色九光連合扵貞眀逸軰殊倫百寶駢滋扵動植臣今月日奉進㫖告望鳳臺慶山醴泉之瑞其日扵山陵東栢城内得嘉禾一本臣初見衆苗亘壟香穎垂秋嘉玩繁滋欲觀成粒左右無識折以呈臣異其綠葉綬舒葱芒璧秀熟視竒状乃知嘉祥下則異畝合莖上又同連䨇穂昔雍熈之代政理之君雖導出應時而生不擇地未有託
【圖】
根神域彰孝徳之能深吐秀夀宫助粢盛之豐潔此盖睿誠通感靈祐降祥中古以来未覩斯美臣籍慶宗枝久沐星潢之潤躬持瑞穎預奉天保之符忭悦之誠倍兼恒品　符載〈廬州進嘉禾表〉臣某言得廬州刺史裴靖状稱巢縣百姓唐海母䘮廬墓手自耕植以備祠祭無何扵粟田之中輙産嘉禾一本六穂一本五穂即時差録事叅軍朱寧丁寧考驗事状眀白臣聞感天地者存乎誠通神眀者極乎孝蘊而為精粹𤼵而為禎祥上
【圖】
𤣥與之獻酬后土為之泄露故使騰芳髙隴擢穎清秋冠九榖之英英増大田之藹藹此皆陛下聖徳茂鴻化洽名教生人之内有淳孝靈瑞之下有嘉禾邁風烈扵前王煥丹青扵唐史不然何幽贊𤣥答其若是乎臣猥以鈍劣祗守風土宣陛下之恩澤撫陛下之庶甿覩茲盛美光榮耳目不勝歡忭踊躍之至　權徳輿〈嘉禾合穂表〉伏見武俊所奏恒州鼓城縣生嘉禾一本合穂又盧徵奏華州鄭縣獲嘉禾一穂者謹按孫氏瑞應圖曰
【圖】
嘉禾者五榖之長王者徳茂則生伏惟陛下徳叶𤣥功仁育生類同穎擢秀殊祥並時昔周道既昌唐叔以獻表天下和平之兆為隂陽訢合之符五榖登成百嘉儲祉𤼲扵厚載集是休徴况嶽鎮之方表章繼至感通昭晰莫甚扵斯臣等忝列台司喜倍恒品　桞宗元〈賀嘉禾表〉今月某日宰臣以幽州所進嘉禾圖各一軸示百寮者伏以嘉榖順成靈貺昭格天人合應遐邇同心伏惟皇帝陛下睿謀廣運神化旁行植物知仁祥圖應聖
【圖】
靈嶽不愆扵贊佑燕谷用遂扵生成豐稔隨均知朔南之被澤休嘉克叶見天地之同和六穂慚稱扵漢臣異畝恥書扵周典自中形外均慶同歡臣謬職憲司獲覩嘉瑞無任抃躍之至　〈禮部賀嘉禾及芝草表〉伏見今月某日内出劍南所進嘉禾圖及陕州所進紫芝草示百寮者珍圖煥開瑞彩交映遐邇偕至福應攸同伏惟皇帝陛下緝熈至道保合太和天惟𤼲祥地不愛寶嘉禾擢質靈草抽英獻于王庭唐叔慚同穎之異薦諸郊
【圖】
廟班史謝連葉之竒既呈薿薿之祥更覩煌煌之秀豐年斯著聖夀用彰飲和之人歡忭無極臣等優㳺至化披翫殊姿慶忭之誠倍百恒品　張仲素〈賀嘉禾表〉伏見鄆州東平縣官荘地内有禾異壠䨇本合成一穂畫圖奏進傳示百寮者謹按瑞應圖曰王者徳茂而太平君臣和則嘉禾朱草以甲萌言不得中和之氣即不生也伏惟陛下鼓和風茂休應泰階平扵上下大中建扵人臣神眀是若徵見必報通彼殊壠總其䨇莖滋大澤
【圖】
以㝠造成嘉穂而薦和合為一彰至化之會同堅而好表資生之豐實推物類以得天意觀繪事而擬靈篇凡在班行咸同慶幸
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／七言律詩(P.19-2)..[文淵閣四庫全書本]
［七言律詩］
〔増〕唐白居易〈石榴樹〉可憐顔色好隂凉葉翦紅牋花撲霜傘葢低𡸁金翡翠薫籠亂搭繡衣裳春芽細炷千燈㷔夏蕊濃焚百和香見説上林無此𣗳只教𣑯李占年芳　杜牧〈見𥠇三十中庭海榴花謝〉矜紅掩素似多才不待櫻桃不逐梅春到未曽逢宴賞雨餘争
【圖】
解免低徊巧窮南國千般艶趂得東風二月𨳩堪恨王孫浪逰去落英狼籍始歸来　方干〈海石榴〉𠅘際夭妍日日看每朝顔色一般般滿枝猶待春風力數朶先欺臘雪寒舞蝶自隨歌拍轉逰人只怕酒杯乾久長年少應難得忍不叢邊到夜觀
〔原〕皮日休〈庭際海石榴花盛發有寄〉一夜春光綻綘囊碧油枝上晝煌煌風匀衹似調紅露日暖惟憂化赤霜火齊滿枝燒夜月金津含蕊滳朝陽不知桂𣗳知情否無限同遊阻陸郎
〔増〕陸
【圖】
龜蒙〈和襲美海石榴花發見寄次韻〉紫府真人餉露囊猗蘭燈燭未熒煌丹華乞曙先侵日金㷔欺寒却照霜誰與佳名從海曲祇應芳裔出河陽那堪謝氏庭前見一段清香染郄郎　宋歐陽修〈西園石榴盛開〉荒䑓野徑共躋攀正見榴花出短垣緑葉晩鶯啼𠁅宻紅房初日照時繁最憐夏景鋪珍簟尤愛晴香入睡軒乘興便當携酒去不湏旌騎擁車轅
〔原〕方九功〈海榴花〉春花落𥁞海榴開竒種誰分寶地栽斜日捲簾深色映晚風
【圖】
隔座暗香来披襟更擬頻燒燭把臂何妨數舉杯最愛芳時看不去繁枝折向月中廻
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／四言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十
花譜
荷花二
［集藻］
［四言古詩］
〔増〕晉傅𤣥〈芙蕖〉煌煌芙蕖從風芬葩照以皎日灌以清波隂結其實陽𤼵其花金房緑葉素株翠柯
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／七言古詩(P.11-1)..[文淵閣四庫全書本]
［七言古詩］
〔增〕唐權徳輿〈慈㤙寺清上人院牡丹歌〉澹蕩韶光三月中牡丹偏自占春風時過寳地尋香徑已見新花出故叢曲水𠅘西杏園北穠芳深院紅霞色擢秀全勝珠樹林結根幸在青蓮域艶蕊鮮房次第𨳩含烟洗露照蒼苔龎眉𠋣杖禪僧起輕翅縈枝舞蝶來獨坐
【圖】
南臺時共美間行古刹情何已花開一曲奏陽春應為芬芳比君子
〔原〕白居易〈牡丹芳〉牡丹芳牡丹芳黃金蕊綻紅玉房千片赤英霞爛爛百枝絳㸃燈煌煌照地初開錦繡叚當風不結蘭麝囊仙人琪樹白無色王母蟠桃小不香宿露輕盈泛紫艶朝陽照耀生紅光紅紫二色間深淺向背萬態隨低昂暎葉多情𨼆羞面卧叢無力含醉妝低嬌笑容疑掩口凝思怨人如斷膓穠姿貴彩信竒絶雜卉亂花無比方石竹金錢何細碎芙蓉
【圖】
芍藥苦尋常遂使王公與𡖖士遊花冠葢日相望庳車軟輦貴公主香衫細馬豪家郎衛公宅静閉東院西明寺深開北廊戲蝶雙舞㸔人乆殘鶯一聲春日長共愁日照芳難駐仍張帷幕𡸁隂凉花開花落二十日一城之人皆若狂三代以還文勝質人心重華不務實重華直至牡丹芳其來有漸非今日元和天子憂農桑䘏下動天天降祥去年嘉禾生九穗田中寂寞無人至今年瑞麥分兩岐君心獨喜無人知無人知可歎息我願暫
【圖】
求造化力減却牡丹妖艶色少迴𡖖士愛花心同似吾君憂稼穡
〔增〕李賀〈牡丹種曲〉蓮枝未長秦蘅老走馬駝金劚春草水灌香泥却月盆一夜綠房迎白曉美人醉語園中𤇆晩華已散蝶又闌梁王老去羅衣在拂袖風吹蜀國絃歸霞帔拖蜀帳昬嫣紅落粉罷承㤙檀郎謝女眠何𠁅樓臺月明燕夜語　李咸用〈逺公𠅘牡丹〉雁門禪客吟春𠅘牡丹獨逞花中英雙成膩臉偎雲屏百般姿態因風生延年不敢歌傾城朝暮雲雨愁娉婷
【圖】
蕊繁蟻脚粘不行蝶迷蜂醉飛無聲廬山根脚含精靈𤼵姸吐秀藂君庭湓江太守多閒情欄朱繞絳㽞輕盈潺潺醁醴當風傾平頭奴子啾銀笙紅葩艶艶交童星左文右武憐君榮白銅堤上慙清明
〔原〕宋歐陽修〈洛陽牡丹圖〉洛陽地脉花最冝牡丹尤為天下竒我昔所記數十種于今十年半㤀之𨳩圖若見故人面其間數種昔未窺客言近嵗花特異徃徃變出呈新枝洛人驚誇立名字買種不復論家貲比新較舊難優劣争先擅
【圖】
價各一時當時絶品可數者魏紅窈窕姚黃肥夀安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰姸𡟎當時所見已云絶豈有更好此可疑古稱天下無正色似恐世好隨時移鞓紅鶴翎豈不美斂色如避新來姬何况逺說蘓與賀有𩔖後世誇嬙施造化無情疑一㮣偏此著意何其私又疑人心愈巧偽天欲鬬巧窮精微不然元化樸散乆豈特近
【圖】
嵗尤澆漓争新鬭麗若不已更後百載知何為但令新花日愈好惟有我老年年衰
〔增〕歐陽修〈謝觀文王尚書恵西京牡丹〉京師輕薄兒意氣多豪俠争誇朱顔事年少肎慰白髪将花插尚書好事與俗殊憐我霜毛苦蕭颯贈以洛陽花滿盤鬭麗争竒紅紫雜兩京相去五百里㡬日馳來足何㨗紫檀金粉香未吐緑萼紅苞露猶浥謂我甞為洛陽客頗向此花曾渉獵憶昔進士初登科始事相公沿吏牒河南官屬𥁞賢俊洛城池籞相
【圖】
連接我時年纔二十餘每到花開如蛺蝶姚黃魏紫腰帶鞓潑墨齊頭藏綠葉鶴翎添色又其次此外雖妍猶婢妾爾来不覺三十年嵗月纔如熟羊胛無情草木不改色多難人生自摧拉見花了了雖舊識感物依依㡬抆睫念昔逢花必沽酒起坐驩呼屢傾榼而今得酒復何為愛花繞之空百匝心衰力懶難勉强與昔一何殊勇怯感公意厚不知報墨筆淋漓口徒囁　梅聖俞〈牡丹〉洛陽牡丹名品多自謂天下無能過及來江南花亦
【圖】
好絳紫淺紅如舞蛾竹隂水照增顔色春服貼妥裁輕羅時結遊朋去尋玩香吹酒面生紅波粉英不忿付狂蝶白髪強插成悲歌明年更𨳩余已去風雨摧殘可奈何　韓欽聖〈問西洛牡丹之盛〉韓君問我洛陽花争新較舊無窮已今年誇好方絶倫明年好更還相比君疑造化特著意果乃區區可羞恥甞聞都邑有勝意既不鍾人必鍾此由是其中立品名紅紫葉繁矜色美萌芽始見長蒿萊氣熖旋㸔壓桃李乃知得地偶增異遂出
【圖】
羣葩號竒偉亦如廣陵多芍藥閭井荒殘無可齒淮山𨗉秀付草樹不産髦英産佳卉人於天地亦一物固與萬𩔖同生死天意無私任自然損益推遷定有彼彼盛此衰皆一時豈闗覆幬為偏委呼兒持𥿄書此說為我緘之報韓子
〔原〕蘓軾〈惜花〉吉祥寺中錦千堆前年買花真盛哉道人勸我清明來腰皷百面如春雷打徹凉州花自開沙河塘上戴花回醉倒不覺吴兒咍豈知如今雙鬢催城西古寺沒蒿萊有僧閉門手自栽千枝萬
【圖】
葉巧翦裁就中一叢何所似碼碯盤盛金縷杯而我食菜方清齋對花不飲花應猜夜來雨雹如李梅紅殘綠暗吁可哀　楊萬里〈題周益公天香堂牡丹〉君不見沉香𠅘北専東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芬却染水雲鄊青原白鷺萬松竹被渠染作天上香人間何曾識姚魏相公新移洛陽裔呼酒先招野
【圖】
客㸔不醉花前為誰醉
〔增〕元張養浩〈毛良𡖖送牡丹〉三年野𠁅雲水俱逢春未始襟顔舒故人持贈木芍藥慰我意重明月珠入門神彩射人倒荒邨争㸔傾城姝急呼瓶水浴紅翠明窓浄几相依於自言私第惟此夲每開蹏轂窮朝晡樹髙丈許花數十紫雲滿院春扶踈栽培直訝天上種熏染不𩔖人間株有時風蕩香四出舉國皆若蘭為裾貧家蔀屋僅數椽照耀無異華堂居天葩如此忍輕負轉首夢斷巫山孤明當灑掃遲鳧舄
【圖】
未審肎踵荒寒無余聞感徳良勤劬乆習懶散倦世途深藏非是徳公傲索居莫哂儀曺愚禁厨一臠味已得𩔖推固可知其餘君持詩去為花誦蜂蝶應亦相歡娱　宋褧〈朝元宫白牡丹〉瑶圃廓落崑崙髙霓旌豹節凌旋飈東門偷種來塵囂開雲鏤月百千瓣雪痕氷璺辭鎪琱重臺複榭玉版白濕露擁出青霞嬌瓊娥愛春受春足香腴酥膩愁風消人間洛陽紅紫妖紫霞灔灔吹秦簫青鸞望極何當招
〔原〕明桑恱〈白牡丹〉一春無計
【圖】
消繁華坐香傍色餐流霞妖桃穠李俱小器揩目晩㸔花大家素質盈盈美無度何年謫下瑶臺路精神飛入銀河篇體態都歸洛神賦神樂觀主容臺𡖖空花壓眼真無情吾儕放浪為無事東風斗酒消春晴曾聞二夲歸天上㡬度重瞳轉相向内園㸃綴黃金屋禁苑安排紫絲帳朅來此種㽞人間託根洞府非塵寰隨時窮達花不識天遊何必乗青鸞萬事到頭俱瑣瑣大觀萬物皆無我半醉題詩謝主人名花可鑄傳千古　沈周〈吴
【圖】
瑞𡖖染墨牡丹〉雨晴風晴日杲杲趂此㸔花花更好澆紅要𥁞三百觴請客不湏辭量小野僧栽花要客到急掃風軒破清曉知渠色相夲来空未必真成被花惱吴生又與花傳神𥿄上生涯春不老青春展卷無時無姚家魏家何足道　唐順之〈同院僚觀閣中牡丹作〉西掖衡連翡翠城籠𤇆裊霧百花明祗謂紫薇方吐萼忽言紅藥已敷英紅藥葳㽔艶盛陽萬年春色在文昌寜同鄴下芙蓉苑詎比洛陽桃李場裁成異瓣千般錦纈就
【圖】
同心一様黃金閣披時渾是畫𦂶樓凝處并疑妝濯枝故向鳳池上裛露偏依仙掌傍仙掌嶙峋對鳳池詞郎侍直鷺鴛齊玲瓏玉佩花間映飄曵羅衫葉下迷花間葉下情無極含笑含嬌似相識羞将雞舌鬭馨香欲取䴊冠並顔色翠幙分㸔態轉新朱欄斜𠋣不勝春未採孫根助靈液聊持芳蕊贈佳人　王世貞〈季園賞白牡丹〉三月一出遊季園千竒萬麗攅雕欄紛紛紅紫𥁞辟易中有一株白牡丹初疑龍池晏罷舞雙成盤又似洗
【圖】
頭盆暫缷天女冠姑射寒生雪膚粟鬰儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麽何足觀太真霞臉帶醉色覩此亦學江妃酸舉觴酬季郎化工在手汝不難得非揚州觀頭逢七七又何必善和坊裏延端端即使宋人琢此瓣百嵗那得兹花㸔老夫乆寂寞為爾暫為歡𠕂進金叵羅屬客莫留殘日落不落天闌干欲去不去心桓皎然秀色轉可餐他年倘許蕊珠會別跨長螭勝紫鸞
〔增〕陸師道
【圖】
〈昌公房㸔牡丹歌〉甞聞樂府牡丹芳春來一城人若狂我今日日被花惱毋乃花滛如洛陽吴中三月花如𦂶百品千名鬭竒靡名園徃徃平泉莊禪宫處處西明寺我今曵杖登武丘昌公精舎花枝𣐱動如迎笑静若醉頰白腮紅名玉樓此花初移得春淺六寸圎開天女面對花一飲三百杯醉裏題詩寫花片沈家白花湼不緇三花相亞玉交枝何郎膩粉拭香汗虢國新妝淡掃眉主人開筵浮大白為花傳神贈賔客輕綃颯颯欲飄香
【圖】
琪樹盈盈轉生色酣酒為言興未已邀㸔石佛千頭紫衣色相鮮繡佛前天芬似入祗林裏初來一朶如傾杯坐乆數花相次開花神好客向客笑不用臨風羯鼓催三日㸔花花轉靚未似潘園稱最盛中庭一樹丈五髙碧瓦雕簷錦叢映西齋亦是玉樓春數之二百花色勻夀安紅與細葉紫更有異種誇東隣越羅蜀錦㸔不足艶裹明妝貯金屋身如遊蜂繞花戲月明還向花房宿也知天意自憐人但令到𠁅花枝新况逢晴景與佳侣
【圖】
狂吟爛醉今經旬人生歡樂能㡬許百病千愁更風雨安得年年似此遊作歌且紀千花譜
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言古詩(P.9-1)..[文淵閣四庫全書本]
［五言古詩］
〔增〕宋歐陽修〈折海棠戯贈聖俞二首〉揺揺墻頭花笑笑弄顔色荒凉衆草間露此紅的皪草木本無
【圖】
情及時如自得青春不可恃白日忽已昃繞之重吟哦歸坐成歎息人生浪自苦得酒且開釋不見宛陵翁作詩頭早白　揺揺墻頭花艶艶争青蛾朝見開尚少暮㸔繁已多不惜花開繁所惜時節過昨日枝上紅今日隨流波物理固如此古來知奈何達人但飲酒壮士徒悲歌　梅堯臣〈依韻答永叔海棠二首〉揺揺墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急逰子歎日昃彭祖與顔回相去猶
【圖】
瞬息每觀形影篇曷在神所釋不可廢我吟畢竟焉免白　揺揺墻頭花一一如舞蛾春風買艶逸艶逸此何多不為遊蜂撓即為狂蝶過日光苦給給魯叟白波波人生若朝菌不飲奈老何揚雄寂寞居豈若阮生歌　劉子翬〈海棠洲〉煌煌海棠洲錦樹臨清灣常恨灣頭風吹花走潺湲潺湲去不息花亦無由還　朱子〈山館觀海棠〉景暄林氣深雨罷寒塘綠置酒此佳晨尋幽慕前躅芳樹麗烟華紫錦散清馥當由懐別恨寂寞向空谷
【圖】
陸游〈張園觀海棠〉朝陽照城樓春容極明媚走馬蜀錦園名花動人意嚴妝漢宫曉一笑初破睡定知夜宴歡酒入妖骨醉低鬟羞不語困頓嬌欲閉雖艶無俗姿太息真富貴結束吾方歸此別知㡬嵗黃昏𤎉纎雨千㸃裛紅淚　〈海棠〉今日春已半風雨停出遊瓶中海棠花數酌相獻酬尚想錦官城花時樂事稠金鞭過南市紅燭宴西樓千林誇盛麗一枝賞纎𣐱狂吟恨未工酩酊醉不休那知茅簷㡳白髮見花愁花亦如病姝掩抑
【圖】
向客羞尤物終動人要非桃杏儔東風萬里恨浩蕩不可收　金元好問〈海棠〉姸花紅粉妝意態工媚嫵窈窕春風前霞衣欲輕舉金盤𣺌華屋國艶徒自許依依如有意脈脈不得語詩人太冷落愁絶殘春雨　元郝經〈儀真館後園海棠兩花於秋因為小酌賦詩〉二年海棠秋幽姸對寥索霜後輒著花枯株吐纎弱化工為詩人故令造物錯木落出竒芬風度亦不惡尖黃簇短葉膩翠光欲鑠蹙縮苞紅粟𣪞濃入深萼稀踈生意怯静麗
【圖】
尤綽約飛絲照青蟲蠨蛸共連絡深閨養春嬌霜華滿珠箔賴得西風輕微薰小隂作盈盈出宫妝新寒翠綃薄空庭自顔色含恨誰附著息入楚無言意婉心不樂琵琶怨昭陽所遇非所托獨有未歸人相㸔慰孤酌却似海南時坡仙政漂泊有酒仍有花世事且髙閣後時亦何遲適遇今猶昨香霧沾新橙傾酒兩螯嚼銀燭更髙燒秋花易零落
子／醫家／御定佩文齋廣群芳譜／花譜　卷二十二至卷五十三／卷三十七　玉蘂等／瓊花／集藻／賦(P.19-2)..[文淵閣四庫全書本]
〔賦〕
〔增〕宋張問〈瓊花賦〉揚州后土祠瓊花經兵火後枯而復生今歲尤盛邦人喜之以為和平之證也乃賦之賦曰偉赤社之會都滋黒壤之饒沃萃温潤之秀氣𤼵英華于地軸是為瓊花異于凡木香凝媚服之蘭色瑩光明之玉托根后土之祠擢𠏉蜀岡之麓曾不知其歲年亦弗紀于圖錄欲問司花之女但注詩人之目謂天下
【圖】
之一株冠羣葩之芬馥豈唐昌之餘芳載後庭之遺曲者乎當其風入琳宮春歸華屋萼拆青綃色凝寒綠枝珊瑚兮鏤雪氷蘂珠璣兮爛金粟真庭靜兮朝曦麗其纖穠仙籞深兮瑞露滋其芬郁瑤林瑰艶之蔥蒨閬苑琪英之燿煜若蓋而繡似璧而縠如黃琮瑚璉璀燦于禋壇而文珠珮環玲瓏乎衣鞠桂娥競爽借月影于冰蟾阿母来觀下雲軿于皓鵠儷靚容于茉莉抗素馨于薝蔔笑玫瑰于塵凡鄙荼䕷于淺俗惟水仙可並其幽
【圖】
閒而江梅似同其清淑真絶代之無䨇久彌芬于幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之粹温豈碔砆堅珉之碌碌蓋艶冶爭妍者衆之所同而蠲潔尚白者我之所獨是以兵火不能焚邊塵不能辱根常移而復還本已枯而再續疑神明之䕶持偏化工之茂育抑將薦瑞于太平而致祥于玉燭　元郝經〈瓊花賦并序〉中統二年春三月制使李公致瓊花數枝是年冬十月而夢二客
【圖】
相邀至維揚之后土祠飲於花下嘯歌為樂既醉而覺乃作賦焉辭曰江風吹雲枕壓霜月神不棲目軼思超越栩栩曵曵境與世別天宇闢凡蹤絶歴蘭路開桂闕飄飄乎馮高御空不知身之幾何而造乎虛白已而扶搖頡頏恍惚莫量疑在鈞天亦如巫陽孤鶴飛来縞衣𤣥裳翩然負予背風翺翔下視淮海雉堞相望貝錯珠瑩接屋連牆繡簾琱櫳𦂶疏綠房十里一市金紗煌煌混灝海之魚龍駭飛埃而陸梁忽丹霄之二仙翥青鳥
【圖】
以相將指仙花以為言可釂月而飛觴是閬苑之仙根来瑞世而呈芳拆膩雪以搖碧刻春氷而帶黃噴蘂蝶於花心引輕絲而不狂天風收其落英不委地而飄揚彼衆卉則俗死漫紅妖而綠倡玉隂婆娑徙𠋣徜徉清香忽来莫知其方乃誦明月之曲歌窈窕之章𠋣歌橫簫鏘鳳鳴凰挹芳瀾之浩𣺌傾墜露之淋浪巻瓊瑤於杯盤吸霜露於肺腸欲折枝而不敢懼真宰之或傷且對花而舉酒澆遯世之𣴭𣴭倐焉玉女隔花而語髣髴
【圖】
花神是為花主謫自瑤華以臨后土翦氷綃以為裳染麝塵於金縷拂白霓而下征曵秋霞而輕舉現仙姿於塵寰寓風神於月府且曰有妹其字飛瓊適来瑤池善為新聲與君佐酒以薦予誠遽作穿雲振搖瓊英説仙家之幽杳詠蓬壺與赤城閲花朝以逍遙駐芳姿以輕盈嗟胡為乎斯世而沉冥於此生也時予既醉二仙亦去花落尊空歌殘玉樹斗轉參橫脱兔驚寤餘香冉冉月滿牎戸乃為記夢之歌歌曰玉宇春兮花始開與二
【圖】
仙兮飄然而来花亦喜兮搖搖乎瓊瑰掇飛英兮汎酒杯飛仙為我兮歌以纍纍亦既醉兮胡不歸花滿䄂兮香滿幃謂予是夢兮余不疑嗟時之人兮孰非夢之為
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／五言排律(P.6-2)..[文淵閣四庫全書本]
［五言排律］
〔増〕唐白居易〈山石榴花〉曄曄復煌煌花中無比方艶夭宜小院條短稱低廊本是山頭物今為砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻燕支萼猶含琴軫房離披亂翦綵斑駁未勻妝絳熖燈千炷紅裙妓一行此時
【圖】
逢國色何處覓天香恐合栽金闕思將獻玉皇好差青鳥使封作百花王
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
【圖】
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
【圖】
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿／集藻／七言古詩(P.6-2)..[文淵閣四庫全書本]
［七言古詩］
〔增〕宋司馬光〈修酴醿架〉貧家不辦構堅木縛竹立架擎酴醿風揺雨漬不耐乆未及三載俱離披往來遂復廢此徑舉頭礙冠行挂衣呼奴改作豈得已抽新換故拆四籬來春席地還可飲日色不到香風吹
【圖】
蘇轍〈次韻詠酴醿〉蜀中酴醿生如積開落春風山寂寂已憐正𤼵香晻曖猶愛未開光的皪半垂野水弱如墜直上長松勇無敵風中娜娜應數丈月下煌煌真一色故園聞道開愈繁老人自恨歸無日百花已過春欲暮燕坐繩牀空歎息朝來滿把得幽香案頭亂插銅瓶濕一番花蘂轉頭空誰能往問天台拾
〔原〕楊萬里〈和羅武岡荼䕷長句〉花飛十不啻五六靑子團枝朱紫簇江南桃李總成隂不論少城與韋曲荼䕷珍重不浪開晩
【圖】
堆綠雲㸃水玉體熏山麝非一臍水洗銀河費千斛滴成小蓓密於糝亂走長條柔可束醉眸須及月下来破鼻試從風裏觸先生未必被花惱偶與門人暮春浴為憐壓架十萬枝小立旁邉領新馥剰𢬵好語寵瓊蕤更掇清英付𨤍醁先生何得便杜門霜鬢猶須玉堂宿
〔増〕楊萬里〈走筆謝張功父送酴醿〉西湖野僧夸藏冰半年化作真水精南湖詩人笑渠拙不知儂家解乾雪藏氷窨子山之幽鑱透九地山鬼愁儂家藏雪有妙手分
【圖】
明曬在翡翠樓向来巽二拉滕六玉妃夜投玉川屋翦冰作花吹朔風揉雲為粉散寒空醉揮兩袖拂銀漢梢頭萬斛冷不融瓊田挈月拾翠羽砌成重樓天半許盤作青蛟吐綠霧亂飄六出熏沉炷人間雪脆那可藏天上雪落何曾香三月𥁞頭四月首南湖香雪今誰有分似誠齋老詩叟碎挼玉花泛春酒一飲一石更五斗　王十朋〈次韻程泰之酴醿〉靑春果作堂堂去啼鳥喚春春不住明珠萬顆玉為錢欲買風光嗟已暮蓬山地冷
【圖】
花木稀祇有寒梅已先吐誰遣虯枝上髙架稍覺雲隂覆行路雨餘景物猶未佳葉底精神不多露鼻観疑聞班馬香姿比何郎更風度平生惜春如惜別老眼待花如待哺幽芳相對止三人草草杯盤為花具　元華幼武〈荼䕷歌〉丹葩醉染猩猩血素萼便娟比霜雪呈妖逞艶豈足貴含芳嗜潔誇清絶荼䕷飽浥春雨膏玲瓏翦刻英瓊瑶千金腦麝和淑質萬箇玉蝶瑩柔條坐看明月花梢上便應題作清虚牓醉眠花底不須歸狼籍苔
【圖】
茵空撫掌先生愛花何太濃對花一飲揮千鍾昔逢端伯稱韻友我欲結好慚衰容莫教揺落西風後賈島留題傳不朽憐君為作荼䕷歌多情又釀荼䕷酒
子／醫家／御定佩文齋廣群芳譜／花譜　卷二十二至卷五十三／卷四十三　玫瑰等／凌霄花／集藻／五言古詩(P.37-2)..[文淵閣四庫全書本]
［五言古詩］
〔增〕唐白居易〈有木詩〉有木名凌霄擢秀非孤標偶依一株樹遂抽百尺條託根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝為拂雲花暮為委地樵寄言立身者勿學𣐱弱苗
〔原〕宋梅堯臣〈凌霄花〉草木不觧行隨生自有理觀此引蔓𣐱必慿髙樹起氣𩔖固有合
【圖】
縈纒豈由已仰見蒼虯枝上𤼵彤霞蘂層霄不易凌樵斧者誰子一日摧作薪此物當共萎　曾肇〈凌霄花〉凌霄體纖𣐱枝葉工託麗靑靑亂松樹直榦遭蒙蔽不有嚴霜威焉能辨堅脆
〔增〕范浚〈凌霄花〉栽松待成隂種漆擬作器人皆笑艱拙往往得後利君看植凌霄百尺蔓𣐱翠新花鬱煌煌照日吐妍媚風霜忽揺落大木亦凋瘁視爾託根生枯莖無殘蔕先榮疾蕭瑟物理固難恃凌霄亟芳華衰歇亦容易　明髙啓〈瞻木軒并序〉道
【圖】
士李𤣥修所居庭有凌霄花依樹而生近樹伐而凌霄獨存因以名室求予賦詩凌霄託髙樹引蔓日已長纒緜共春榮幽花藹敷芳髙樹忽見伐無依向風霜亭亭還自持𣐱姿喜能強君子貴獨立𠋣附非端良覽物成感歎為君賦新章
子／醫家／御定佩文齋廣群芳譜／花譜　卷二十二至卷五十三／卷四十四　蘭蕙／集藻／五言古詩(P.26-1)..[文淵閣四庫全書本]
［五言古詩］
〈御製秋蘭并序殿前盆卉芳蘭獨秀昔人稱為王者香又以方之君子因題四韻〉猗猗秋蘭色布葉何蔥青愛此王者香著花秀中庭幽芬散緗帙靜影依疎櫺豈必九畹多侈彼離騷經
〔增〕梁武帝〈紫蘭始萌〉種蘭玉臺下氣暖蘭始萌芬芳與時𤼵婉轉迎節生獨使金翠嬌偏動紅𦂶情二遊何足
【圖】
懷一顧非傾城羞將芩芝侶豈畏鶗鴂鳴　元帝〈賦得蘭澤多芳草〉春蘭本無艶春澤最葳蕤燕姬得夢罷尚書奏事歸臨池影入浪從風香拂衣當門已芬馥入室更芳菲蘭生不擇徑十歩豈難稀　宣帝〈詠蘭〉折莖聊可佩入室自成芳開花不競節含秀委微霜　陳張正見〈賦新題得蘭生野徑〉披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒徑裏遂不斷黃金
〔原〕唐李白〈贈友〉蘭生不當户別是
【圖】
閒庭草夙被霜雪欺紅榮已先老謬接瑶華枝結根君王池顧無馨香美叨沐春風吹餘芳若可佩卒歲長相隨　〈古風〉孤蘭生幽園衆草共蕪没雖照陽春暉復悲高秋月飛霜早淅瀝綠艶恐休歇若無清風吹香氣為誰𤼵　賀蘭進明〈古意〉崇蘭生澗底香氣滿幽林采采欲為贈何人是同心日暮徒盈把徘徊憂思深慨然紉雜佩重奏丘中琴
〔增〕温庭筠〈余昔自西濱得蘭數本移藝於庭亦既逾歲而芃然蕃殖自余遊者未始以芳
【圖】
草為遇矣因悲夫物有厭常而返不若混然者有之焉遂寄情於此〉寓賞本殊致意幽非我情吾常有疎淺外物無重輕各言藝幽深彼美香素莖豈為賞者設自保孤根生易地無赤株麗土亦同榮賞際林壑近泛餘煙露清余懷既鬱陶爾𩔖徒縱橫姸媸苟不信寵辱何為驚真隱諒無迹激時猶簡名幽叢靄綠畹豈必懷歸耕　陳陶〈種蘭〉種蘭幽谷底四逺聞馨香春風長養深枝葉趁人長智水潤其根仁鋤䕶其芳蒿藜不生地惡鳥
【圖】
弓已藏椒桂夾四隅茅茨居中央左鄰桃花塢右接蓮子塘一月薰手足兩月薰衣裳三月薰肌骨四月薰心腸幽人饑如何採蘭充餱粮幽人渴如何醖蘭為酒漿地無青苗租白日如羲皇不𡮢仙人藥端坐紅霞房日夕望美人佩花正煌煌美人久不来佩花徒生光刈穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐　宋蘇軾〈題楊次公春蘭〉春蘭如美人
【圖】
不採羞自獻時聞風露香蓬艾深不見丹青寫真色欲補離騷傳對之如靈均冠佩不敢燕　范成大〈次韻温伯種蘭〉靈均墮荒寒采采紉蘭手九畹不留客髙丘一囘首崢嶸路孔棘悽愴肘生栁遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂䕶塵垢孤芳亦有遇灑濯居座右君看深林下埋沒隨藜莠　陸游〈蘭〉南巖路最近飯已時散䇿香来知有蘭遽求乃弗獲生世本幽谷豈願為世
【圖】
娛無心託階庭當門任君鋤　楊萬里〈題蕙花初開〉幽人非愛山出山將何之山居種蘭蕙歲寒久當知初藝止百畝餘地惜奚為先生無廣居千巖一茅茨四面祇藝蕙中間纔置錐鋭綠分宿叢脩紫擢幼枝孤榦八九花一花破初蕤西風淡無味微度成香吹燈夢得幽馥月寫傳静姿我欲掇芳英和露充晨炊眷然惻不忍環翫自忘饑豈無衆花草不願秋不遲種時亂不擇歲晩悔可追　薛季宣〈種蘭〉蘭生林樾間清芬倍幽遠野人
【圖】
坐官曹兹意極不淺西窓蔽斜日松釵架春晚墻隂蒔花木顦顇根日損植此山國香坐與前事反扶疎可紉佩心緒端有本芽生僅盈壇高風成九畹羣芳顔色好祗自誇園苑何如淡嚼蠟草莽曾誰混對我靜無言忘形如莽𥳰　〈刈蘭〉東畹刈真香靜院篸瓶水髙逺不勝情時逐微風起和雨翦閑庭誰作騷人語記得舊家山香来無覓處　朱子〈謝人送蘭二首〉幽獨塵事屏晼晚秋蘭滋芬馨不自媚掩抑空相思晤對日方永披叢露
【圖】
未晞翛然𤼵孤詠九畹陳悲詩　淹留閲歲序契濶心懷憂獨卧寄僧閭一室空山秋徘徊起顧望俯仰誰為儔伊人逺贈問孤根亦綢繆芳馨不我遺三載娛清幽愧無瓊琚報厚意竟莫酬瞻彼南陔詩使我心悠悠　〈秋蘭已悴以其根歸學古〉秋至百草晦寂寞寒露滋蘭臯一以悴蕪穢不能治端居念離索無以遺所思願言託孤根歲晏以為期
〔原〕周竹坡藝蘭當九畹蘭生香滿路紉君身上衣光明奪縑素孤芳一衰歇凋零濕秋
【圖】
露佩服得君子亦足慰遲暮
〔增〕元岑安卿〈盆蘭〉猗猗紫蘭花素秉巖穴趣移栽碧盆中似為香所誤吐舌終不言畏此塵垢汚豈無髙節士幽深共情素俛首若有思清風颯庭戶　明宋濓〈蘭花篇〉陽和煦九畹晴芬溢青蘭潛姿𤼵𤣥麝幽蘤凝紫檀綠蘿托芳鄰白谷挹髙寒𤣥聖未成調湘纍久長歎菉葹雖外蔽貞潔終能完豈知生平心卒獲君子觀雜以青瑶芝承以白玉槃靈風曉方薦清露夜初漙此時不見知駢羅混荒菅春風
【圖】
桃杏華爛若霞𦂶攢徒媚夸毗子千金買歌歡棄之不彼即要使中心安願結媺人佩把玩日忘餐
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／七言古詩(P.17-1)..[文淵閣四庫全書本]
［七言古詩］
〔増〕唐韓愈〈芍藥歌〉丈人庭中開好花更無凡木爭春華翠莖紅蕊天力與此恩不屬黃鍾家温馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將䨇頰一睎紅綠窓磨徧青銅鏡一樽春酒甘若飴丈人此樂無人知花前醉倒歌者誰楚狂小子韓退之　宋韓𤦺〈和𡊮陟節推龍興寺芍藥〉廣陵芍藥真竒美名與洛
【圖】
花相上下洛花年來品格卑所在隨人趁髙價接頭著處騁新妍輕去本根無顧藉不論姚花與魏花只供俗目陪妖姹廣陵之花性絶髙得地不移歸造化大豪大力或强遷費盡擁培無艶冶東君固是花之主千苞萬萼從榮謝似矯東君汎愛心枉殺春風不肯嫁遂令天下走香名髣髴丹青競誇詫以此揚花較洛花自合維揚推定覇其間絶色可麤陳天工著意誠堪訝仙家冠子鏤紅雲金線妝治無匹亞旋心體弱不勝枝寶髻𣣱
【圖】
斜猶墮馬氷雪肌膚一纈斑新試守宫明似赭䨇頭兩兩最多情象物更呈鞍面窊樓子𠅘𠅘欠姿媚特有怪狀堪圖冩見者方知畫不真未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植雖甚蕃及見花成由取捨出羣標致必驚人方徙矮壇臨大厦客來只見軒楹前國艶天姿相照射因知靈種本自然須憑精
【圖】
識能陶冶君子果有育材心請視維揚種花者
〔原〕陳與義微雨濕清曉老夫門未開煌煌玉仙子並擁翠蕤來臙脂洗盡不自惜為雨歸來更無力老夫五十尚兒癡憑軒一賦㑹真詩
〔増〕楊萬里〈芍藥〉何以築花宅筆直松枝子何以蓋花房雪白清江𥿄𥿄將碧油透松竹畫棟峙鋪𥿄便作瓦瓦色水晶似金鴨煖未熖銀竹響無水汗容漬不濕晴態嬌非醉盡將香世界關作閑天地風日幾曾來蜂蝶獨得至勸春入宅莫歸休勸花住
【圖】
宅且少留昨日花開開一半今日花飛飛數片留花不住春逕歸不如折插瓶中看　元𡊮桷〈新安芍藥歌〉洛陽花枝如美人㸃㸃不受塵土嗔輕朱深白鑄顔色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日隂晴看不足微雲澹蕩増寵光細雨輕濛賜湯沐何人看花不解理香雪紛紛手中毁酒酣跌蕩空低昻得意須臾竟如此翩翩驌驦雲中君愛花直欲留青春青
【圖】
春如流欲歸去明年看花君合住　明徐賁〈次韻楊孟載觀芍藥作〉輕隂釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵汚纎手籠春為花䕶一捻芳容飽弄嬌臙脂細結玲瓏露綵貼單屏襯碧綃微風纔動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宫娥翦花情最重是何人應有鴛鴦帳裏身不用傳心題𦂶字踏歌當為喚真真　陸
【圖】
粲〈賦内閣芍藥〉金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成芸閣留詩草卷幔頻看碧霧流揮毫正耐紅雲繞憶昨宣皇居法宫太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩𦂶繡明臨風宛轉如矜妬俯者如愁仰如訴半沾微雨妖紅濕太真泣凭欄干立至尊一顧六宫囘茜
【圖】
裙霞帔俱羞澀華萼樓頭雨露偏芳容贏得美人憐君恩為與分春色詔許移來種閣前閣前複道連金谷翠輦經過幾廻矚内家敕進賞花詞昭容傳制黃門促沉吟此事六十載當日繁華宛然在紺幰金輿稀幸臨黃扉紫禁留風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣雲窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風
【圖】
雨憔悴天之涯燕山遊子江南客獨對名花感今昔草木何知人自憐逢時亦復升沉隔世間榮辱偶然事不獨此花何歎息
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／金燈花／集藻／詩散句(P.2-1)..[文淵閣四庫全書本]
〔詩散句〕
〔増〕宋晏殊煌煌五枝燈下有玉蟠螭　楊巽齋如龍乍化青藜熖寧用窓前設短檠
子／醫家／御定佩文齋廣群芳譜／花譜　卷二十二至卷五十三／卷四十八　菊花一(P.1-1)..[文淵閣四庫全書本]
欽定四庫全書
御定佩文齋廣羣芳譜卷四十八
花譜
菊花一
〔原〕菊一名治蘠一名日精一名節花一名傅公一名周盈一名延年一名更生一名隂成一名朱嬴一名帝女花
〔增〕《本草》菊一名女節一名女莖一名金莖蘇頌曰白菊潁人呼為回峯菊汝南名荼苦蒿上黨及建安郡
【圖】
順政郡並名羊歡草河内名地薇蒿
〔原〕《埤雅》云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黄白紅紫粉紅間色淺深大小之殊味有甘苦之辨大要以黄為上白次之性喜隂惡水種須髙地初秋烈日尤其所畏本草及千金方皆言菊有子將花之乾者令近濕土不必埋入土明年自有萌芽則有子之驗也味
【圖】
苦甘平無毒昔有謂其能除風𤍠益肝補隂蓋不知其得金水之精英能益金水二臟也補水所以制火益金所以平木木平則風息火降則𤍠除用治諸風頭目其旨深微黄者入金水隂分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩𤍠四肢遊氣久服輕身延年或用之而無効者不得真菊耳
〔增〕《本草》陶𢎞景曰菊有兩種一種紫莖黄色氣香味甘為真菊一種青莖而大作蒿
【圖】
艾氣味苦者名苦薏非真菊也葉正相似以甘苦别之又有白菊莖葉都相似惟花白五月取之吳瑞曰花大而香者為甘菊花小而黄者為黄菊花小而氣惡者為野菊李時珍曰無子者謂之牡菊
〔原〕其𩔖有甘菊一名真菊一名家菊一名茶菊花正黄小如指頂外尖瓣内細蕚柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則青老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致都勝一名勝金黄一名大金黄一名添色喜容蓓蕾殷紅瓣濶而短花瓣大者皆有䨇畫直紋内外大小重疊相次面黄背紅
【圖】
開時黄暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黄千葉花如小錢大葉有䨇紋齊短而濶葉端皆有兩缺内外鱗次上二三層花色鮮明下層淺色帶微白心十餘縷色明黄葉比諸菊最小而青每葉不過如指面大或云出禁中因得名金芍藥一名金寶相一名賽金蓮一名金牡丹一名金骨朶蓓蕾黄紅花金光愈開愈黄徑可三寸厚稱之氣香瓣濶葉緑而澤稀而弓長而大亞深枝幹順直而扶疎髙可六七尺菊中極品黄鶴翎蓓蕾朱紅如泥金瓣面紅背黄開則外暈黄而中暈紅葉青弓而稀大而長多尖如刺枝幹紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者為下木香菊多葉畧似御衣黄初開淺
【圖】
鵝黄久則淡白花葉尖薄盛開則微卷芳氣最烈一名腦子菊大金黄花頭大如折三錢心瓣黄皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色小金黄一名明州黄一名疊金黄花頭大如折二錢心瓣黄皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層葢為狀先後不同也如此狀如笑靨花有富貴氣開早勝金黄花頭大過折二錢明黄瓣青黄心瓣有五六層花片比大金黄差小上有細脉枝杪凡三四花一枝之中有少從蕊顔色鮮明玩之快人心目但條梗纖弱難得團簇作大本須留意扶植乃成黄羅繖花深黄徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鐵高可六七尺報君知一名九日黄一名早黄一名蟹爪黄花黄赤而有寶色開于霜降前久而愈艶徑二寸有半氣
【圖】
香瓣末稍岐有尖突起葉青而稀長而大亞深莖紫枝幹勁挺髙可八九尺金鎖口一名黄錦鱗一名錦鱗菊瓣葉莖幹頗𩔖黄鶴翎開亦同時體厚瑩潤絶𩔖西施瓣背深紅面正黄瓣展則外暈黄而内暈紅既徹則一黄菊耳徑可二寸有半沈譜曰深紅千瓣週邊黄色半開時紅黄相雜如錦銀鎖口花初黄後淡週邊白色如銀半開時黄白相雜可愛上二花可為絶品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蔕即迸成三四亦有至五六者其瓣面重黄而背重紅開時奇怪一分為三截下截皆黄中截則紅其頂又紅四面支撑紅黄交雜如錦開徹四面盡露紅背盡隱厚徑二寸餘上尖髙二寸如樓臺氣香葉黑綠澤皺而瓦有稜角其尖最多亞甚深葉根多冗莖紫枝幹勁挺髙可四五尺御袍黄一名瓊英黄一名紫梗御袍黄一名柘袍黄一名大御袍黄花如小錢大初開中赤
【圖】
既開瑩黄徑三寸半瓣濶開早瓣末如有細毛開最久殘則紅葉綠稀而長厚而大亞深葉根青淨莖葉枝幹扶疎髙可一丈狀𩔖御愛但心有大小之分青梗御袍黄一名御衣黄一名淺色御袍黄朶瓣葉幹俱𩔖小御袍黄但瓣疎而莖清耳范譜曰千瓣初開深鵝黄而差疎瘦久則變白側金盞此品𩔖大金黄其大過之有及一寸八分者瓣有四層皆整齊花片亦濶大明黄色深黄心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫狀元黄一名小金蓮其花焦黄燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根清淨莖淡紅枝幹順直扶疎髙七八尺翦金毬一名翦金黄一名金鳳毛一名金樓子一名密翦毬其色瑩黄瓣末細碎如翦頂突有細萼相雜茸茸氣香其殘也紅葉青而綠皺而稠肥而厚濶
【圖】
而短亞深葉根冗甚枝幹勁挺髙可五六尺黄繡毬一名金繡毬一名黄羅衫一名木犀毬一名金毬花深黄葉色稍淡而髙大晩黄毬深黄千瓣開極大十采毬黄千瓣如毬大金毬金黄千瓣瓣反成毬小金毬一名毬子菊一名毬子黄一名金纓菊一名金彈子深黄千瓣中邊一色花較小突起如毬毬子開以九月中深黄千葉尖細重疊皆有倫理一枝之杪叢生百餘花若小毬諸菊黄花最小無過此者然枝青葉碧花色鮮明相映尤好金鈴菊花頭甚小如鈴之圓深黄一色其幹之長與人等或言有髙近一丈者可以上架亦可蟠結為塔故又名塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黄千葉菊以黄為正鈴以金為質是菊正黄色而葉有鐸形則于名實兩無愧也菊有花密枝偏䨇心貌長者謂之鞍子菊與此花一種
【圖】
特以地脉肥瘠使之然爾又有大黄鈴大金鈴蜂鈴之𩔖或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黄千葉與金萬鈴相𩔖而花頭瘦小不甚鮮茂以生非其時故也秋金鈴出西京開以九月中深黄䨇紋重葉花中細蕊皆出小鈴其萼亦如鈴葉但此花葉短廣而青有如蜂鈴狀初出時京師戚里相傳以為愛翫蜂鈴開以九月中千葉深黄花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此别爾大金鈴開以九月末深黄有鈴者皆如鐸之形而此花之中實皆五出細花下有大葉承之每葉有䨇紋枝與常菊相似葉大而疎一枝不過十數葉俗名大金鈴以花形似秋萬鈴耳千葉小金錢畧似明州黄花葉中外疊疊整齊心甚大單葉
【圖】
小金錢花心尤大開最早重陽前已爛熳小金錢開早大于小錢明黄瓣深黄心其瓣齊齊三層花瓣展其心則舒而為筩大金錢開遲大僅及折二錢心瓣明黄一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黄䨇紋重葉似大金菊而花形圓齊頗𩔖滴滴金人未有識者或以為棣棠菊或以為大金鈴但以花葉辨之乃可見荔枝菊花頭大于小錢明黄細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香清甚姚江士友云其花黄狀似楊梅金荔枝一名荔枝黄花金黄徑二寸餘厚半之瓣短而尖開遲葉青而稠大而尖其亞淺髙可三四尺荔枝紅一名紅荔枝紅黄千瓣棣棠出西京開以九月末䨇紋多葉自中至外長短相次如千葉棣棠狀凡黄菊𩔖多小花如都勝御愛雖稍大而色皆淺黄其最
【圖】
大者若大金鈴菊則又單葉淺薄無甚佳處惟此花深黄多葉大于諸菊而又枝葉甚青一枝叢生至十餘朶花葉相映顔色鮮好甚可愛也金䭔子花比甘菊差大纖穠酷似棣棠色艶如赤金他花色皆不及葢奇品也葉亦似窠株不甚髙金陵最多開早九煉金一名滲金黄一名銷金菊花似棣棠菊而稍大瓣似荔枝菊而稍禿開于九月前外暈金黄中暈焦黄葉綠狹而尖亞深葉根多冗莖紫而細勁直如鐵髙可一丈黄二色九月末開鵝黄䨇紋多葉一花之間自有深淡兩色然此花甚𩔖薔薇菊惟形差小又近蕊多有亂葉不然亦不辨其異種也橙菊花瓣與諸菊絶異黄色不甚深其瓣成筩排𥪡生于萼上後乃開作小片婉孌至于成團衆瓣之下又有綂裙一層承之亦猶橙皮之外包也其中無心小御袍黄一名深色御袍黄花全似御袍黄瓣稍細開頗遲心起突色如深鵝黄菊瘦有心不突黄萬卷一名
【圖】
金盤橙其色金黄徑二寸有半厚三之二其外夾瓣其中筩瓣開遲葉青而稠大而瓦其末團其亞深葉根多冗枝幹偃蹇而麤大髙五六尺鄧州黄開以九月末單葉䨇紋深于鵝黄而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黄菊而白者以五月採今人間相傳多以白菊為貴又採以九月頗與古說相異惟黄菊味甘氣香枝幹葉形全𩔖白菊疑𢎞景所說即此金絲菊花頭大過折二錢深黄細瓣凡五層一簇黄心甚小與瓣一色顔色可愛名為金絲者以其花瓣顯然起紋綹也十月方開此花根荄極壯垂絲菊花蕊深黄莖極柔細隨風動搖如垂絲海棠錦牡丹花之紅黄赤黄者多以錦名花之豐碩而矬者多以牡丹名或又名秋牡丹檀香毬色老黄形團瓣圓厚開徹整齊徑幾三寸厚三之二氣香葉幹短蹙麝香黄花心豐腴旁短葉密承之格極髙勝亦有白者
【圖】
大畧似白佛頂而勝之逺甚吳中比年始有黄寒菊花頭大如小錢心瓣皆深黄色瓣有五層甚細開至多日心與瓣并而為一不止五層重數甚多聳突而髙其香與態度皆可愛狀𩔖金鈴菊差大耳薔薇九月末開深黄䨇紋單葉有黄細蕊出小鈴萼中枝幹差細葉有支股而圓又薔薇有紅黄千葉單葉兩種而單葉者差尖人間謂之野薔薇葢以單葉爾鵝毛一名鵝兒黄開以九月淡黄纖如細毛生于花萼上凡菊大率花心皆細葉如下有大葉承之則謂之杔葉今鵝毛花自内至外葉皆一等但長短上下有次爾花形小于萬鈴亦近年花也金孔雀一名金褥菊蓓蕾甚巨初開金黄既開赤黄徑三寸半厚稱之其氣不佳瓣尖而下垂隨開隨悴葉青而濁長大而皺其亞深根冗甚枝幹偃蹇而麤大髙可一丈黄五九菊花鵝黄色外尖瓣一層中瓣茸茸然徑僅如錢夏秋二度開葉青而稠長而多尖其亞深葉根有冗
【圖】
枝幹細而高僅二三尺九日黄大如小錢黄瓣黄心心帶微青瓣有三層狀𩔖小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黄一名黄芙蓉一名金芙蓉一名近秋黄一名晩節黄一名大蠟瓣花蜜蠟色徑二寸有半瓣濶微皺開于秋末葉青稀厚而瓦大如掌亞深枝幹麤勁如樹髙可八九尺小殿秋黄朶瓣葉幹俱似殿秋黄而清雅過之疊羅黄狀如小金黄花葉尖瘦如翦羅縠三兩花自作一髙枝出叢上態度瀟灑繖葢黄花似御袍黄而小柄長而細萼黄莖青小金眼一名楊梅毬一名金帶圍一名腰金紫與大金眼同花朶差小枝幹稍細髙僅三四尺太真黄花如小金錢色鮮明黄木香深黄小千瓣花僅如錢黄翦羢色金黄黄粉團黄花千瓣中心微赤黄蠟瓣花淡黄錦雀舌一名金雀舌重黄多
【圖】
瓣瓣微尖如雀舌金玲瓏一名錦玲瓏一名金絡索金黄千瓣瓣卷如玲瓏錦絲桃一名錦蘇桃瓣背紫而面黄餘𩔖紫絲桃黄牡丹其花鵝黄其背色稍深金紐絲一名金撚線一名出谷箋一名金紋絲色瑩黄開遲髙可一丈瘦則薄而小肥則與銀紐絲同錦西施紅黄多瓣形態似黄西施黄西施嫩黄多瓣瑪瑙西施紅黄多瓣二色瑪瑙金紅淡黄二色千瓣錦褒姒金黄千瓣似粉褒姒而韻態尤勝鴛鴦菊一名合歡金千朶小黄花皆並蔕葉深碧波斯菊花頭極大一枝只一葩喜倒垂下久則微捲如髪之鬈淡黄千瓣茉莉菊花頭巧小淡淡黄色一蕊只十五六瓣或止二十片一㸃綠心其狀似茉莉花不𩔖諸菊葉即菊也每枝條之上抽出十餘層小枝枝皆簇簇有蕊紫粉團黄花千瓣中心微赤錦麒麟一名回回菊其花極耐霜露徑
【圖】
可二寸萼黄瓣初赤紅既開則面金黄而背赤紅葉綠而黑長厚而尖其亞深葉根有冗髙可五六尺鶯羽黄一名鶯乳黄嫩黄千瓣如大錢樓子佛頂花鵝黄其瓣大約四層下一層瓣單而大二層數疊稍縮三層亦數疊又縮四層黄萼細鈴茸茸然突起作頂徑僅如錢經霜即白其葉微似錦繡毬青而皺長厚而尖其亞淺葉根有冗其枝幹勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黄佛頂一名佛頭菊一名黄餅子一名觀音菊黄千瓣中心細瓣髙起花徑寸餘心突起似佛頂四邊單瓣瓣色深黄黄佛頭花頭不及小錢明黄色狀如金鈴菊中外不辨心瓣但見混同純是碎葉突起甚髙又如白佛頭菊之黄心也佛頭菊無心中邊亦同小黄佛頂一名單葉小金錢花佛頭頗痩花心微窪
【圖】
兎色黄蓓蕾葉幹俱似繡芙蓉瓣似荔枝菊色似兎毛徑僅二寸殊不足觀野菊亦有三兩種花頭甚小單層心與瓣皆明黄色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　以上黄色九華菊此品乃淵明所賞今越俗多呼為大笑瓣兩層者曰九華白瓣黄心花頭極大有濶及二寸四五分者其態異常為白色之冠香亦清勝枝葉疎散九月半方開昔淵明𡮢言秋菊盈園其詩集中僅存九華之一名喜容千葉花初開微黄花心極小花中色深外微暈淡欣然丰艶有喜色甚稱其名久則變白尤耐封植可以引長七八尺至一丈亦可攬結白花中髙品也金杯玉盤中心黄四旁淺白大葉三數層花頭徑三寸菊之大者不過此本出江東比年稍移栽吳中粉團此品與諸菊絶異含蕊時色淺黄帶
【圖】
微青花瓣成筩排𥪡生于萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚麤其梗柔弱龍腦一名小銀臺一名瑤井欄出京師開以九月末𩔖金萬鈴而葉尖花色𩔖人間紫鬱金而外葉純白香氣芬烈甚似龍腦是香與色俱可貴也新羅一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有青黄細葉如花蕊之狀盛開後細葉舒展始見其蕊枝正紫色葉青支股甚小凡菊𩔖多尖闕而此花之蕊分為五出如人之有支股與花相映標韻髙雅非尋常比玉毬出陳州開以九月末多葉白花近蕊微有紅色花外大葉有䨇紋瑩白齊長而蕊中小葉如翦茸初開時有殻青久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麤葉
【圖】
尖長無殘闕枝葉皆有浮毛頗與諸菊異然顔色標致固自不凡近年以來方有此本出爐銀一名銀紅西施一名粉芙蓉花寶色瓣厚大初微紅後蒼白如銀出爐終始可愛徑三寸許形團葉青而黄有紋蠟色皺而瓦長厚而尖葉根冗莖青枝幹屈曲髙僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色青白而有光燄花抱蔕大于鵝卵其瓣有紋中有細萼開最久殘則牙紅葉稀而青長大而多尖亞深枝幹勁直而扶疎髙可一丈玉牡丹一名青心玉牡丹一名蓮花菊花千瓣潔白如玉徑二寸許中暈青碧開早開徹疎爽葉青而稀長而厚狹而尖亞深葉根有冗莖淡紅枝幹勁挺髙僅二三尺玉芙蓉一名酴釄菊一名銀芙蓉初開微黄後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇髙僅三四尺
【圖】
銀紐絲一名白萬卷一名萬卷書一名銀絞絲一名撚銀條一名鵝毛菊一名銀撚絲初微黄後瑩白如雪徑可三寸體薄開早氣香味甘萼黄開徹瓣紐則萼亦不見瓣如𥿄撚殘則淡紅葉青而稠亞淺枝幹勁直扶疎髙可六七尺一搻雪一名勝瓊花花碩大有寶色其瓣茸茸然如雪花之六出葉似白西施而長大幹枝順直髙大玉寶相白多瓣初開微紅蠟瓣西施一名蜜西蠟瓣花不甚大而溫然玉質其品甚髙此外有紅蠟瓣大蠟瓣雖冐蠟瓣之名而實不相似惟紫蠟瓣花畧相似而枝葉又全不𩔖白疊羅一名新羅菊一名疊雪羅一名玉梅一名白疊雪一名倭菊蓓蕾難開中暈青而微黄開徹瑩白如雪徑可三寸厚三之二其瓣羅紋其殘粉紅葉青而稠大而仰其末團其亞深枝幹勁挺髙僅三四尺一團雪一名白雪團一名簇香毬一名鬭嬋娟花極白晶瑩瓣如勺長而厚疎朗香清中萼黄開遲最
【圖】
久徑可二寸殘時紫紅葉稀似艾白而青大而長尖而厚濶如掌亞最深葉極耐日深冬五色斑然如畫枝幹勁直髙可六七尺玉玲瓏一名玉連環蓓蕾初淡黄而微青漸作牙紅既開純白其瓣初仰而後覆葉青長而濶厚而大有稜角葉根淨秋有采色莖淡紅枝幹順直髙可至丈玉鈴開以九月中純白千葉中有細鈴甚𩔖大金鈴凡白花中如玉毬新羅形態髙雅而此花可與爭勝白麝香似麝香黄花差小亦豐腴韻勝蓮花菊如小白蓮花多葉而無心花頭疎極瀟散清絶一枝只一葩綠葉甚纖巧萬鈴菊中心淡黄䭔子旁白花葉繞之花端極尖香尤清烈月下白一名玉兎華花青色白如月下觀之徑僅二寸其形團其瓣細而厚葉青似水晶毬長而狹其背弓其亞淺其枝幹勁挺髙可三四尺水晶毬其花瑩白而嫩初開微青徑二寸許其瓣細而茸中微有黄萼初褊薄後乃暄泛葉稀而弓青而滑
【圖】
肥而厚大而長亞淺根有冗莖青枝幹挺勁髙可七八尺芙蓉菊開就者如小木芙蓉尤穠盛者如樓子芍藥但難培植多不能繁象牙毬其花豐碩初開黄白色其後牙色微作鴨卵之形柄弱不任其花色稠青而毛莖亦青劈破玉小白花每瓣有黄紋如線界之為二大笑菊白瓣黄心本與九華同種其單層者為大笑花頭差小不及兩層者之大其葉𩔖栗木葉亦名栗葉菊徘徊菊淡白瓣黄心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開亦若是矣其名不妄十月初方開或有一枝花頭多者至攅聚五六顆近似淮南菊玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉青而毛稀可數大如茄葉亞淺枝幹勁直如木髙可六七尺酴醿出相州開以九月末純白千葉自中至外長短
【圖】
相次花之大小正如酴醿而枝幹纖柔頗有態度若花葉稍圓加以檀蕊真酴醿也玉盆出滑州開以九月末多葉黄心内深外淡而下有濶白大葉連綴承之有如盆盂中盛花狀世人相傳為玉盆菊者大率皆黄心碎葉初不知其得名之繇後請于識者乃知物之見名于人者必有形似之實云波斯菊白千瓣狀同黄波斯白西施一名白粉西一名白二色花初微紅其中暈紅而黄既則白而瑩徑三寸以上厚二寸許瓣參差開早葉青而稠狹而尖其亞深葉枝多冗枝幹偃蹇髙僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有䨇紋白葉謂之銀盆者以其下葉正白故也此菊近出未多見木香菊一名玉錢大過小錢白瓣淡黄心瓣有三四層頗細狀如春架中木香花又如初開纒枝白但此花頭舒展稍平坦耳亦有黄色者銀盤白瓣二層黄心突起頗髙花頭或大或小不同想地
【圖】
有肥瘠故也鄧州白九月末開單葉䨇紋白葉中有細蕊出鈴萼中凡菊單葉如薔薇菊之𩔖大率花葉圓密相次而此花葉皆尖細相去稀疎然香比諸菊甚烈又為藥中所用葢鄧州菊潭所出枝幹甚纖柔葉端有支股而長亦不甚青白菊單葉白花蕊與鄧州白相𩔖但花葉差濶相次圓密而枝葉麤繁人多謂此為鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黄後牙色徑可二寸殘則淡紅葉青而狹長而多尖其亞深葉根冗甚枝幹細偃蹇髙可五六尺佛頂菊一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黄心初如楊梅之肉蕾後皆舒為筩子狀如蜂窠末後突起甚髙又且最大枝幹堅麤葉亦麤厚一種毎枝多直生上只一花少有旁出枝一種每一枝頭分為三四小枝各一花小白佛頂
【圖】
心大突起似佛頂單瓣淮南菊一種白瓣黄心瓣有四層上層抱心帶微黄色下層黯淡純白大不及折二錢枝頭一簇六七花一種淡白瓣淡黄心顔色不相染惹瓣有四層一枝攅聚六七花其枝杪六花如六面仗鼔相抵惟中央一花大于折三錢此則所産之地力有不同也大率此花自有三節不同初開花面微帶黄色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁縟全似茉莉綠葉亦似之長大而圓淨玉盤菊黄心突起淡黄綠邊粉薔薇花似紫薔薇而粉色玉甌菊或云甌子菊即纒枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名
【圖】
芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同白五九菊一名銀鈴菊一名夏玉鈴外瓣一層純白其中鈴萼淡黄徑僅如錢夏秋二度開葉青長大而尖亞深葉根有冗髙僅二三尺八仙菊花初青白色後粉色一花七八蕊葉尖長而青蠟瓣粉西施一名粉西嬌一名西施嬌葉幹全𩔖三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黄色似蘸瓊玲瓏白千瓣參差不齊碧蕊玲瓏白千瓣葉色深綠白絨毬花粉白餘𩔖紫絨毬白翦絨一名翦鵝毛一名翦鵝翎色雪白銀荔枝大㮣似金荔枝碧桃菊其花純白葉與紫芍藥相似艾葉菊心小葉單綠葉尖長似蓬
【圖】
艾白鶴頂似鶴頂紅而色較白白鶴翎一名銀鶴翎一名銀雀舌一名玉雀舌花純白與粉鶴翎同瓣皆有尖下垂粉蝴蝶一名玉蝴蝶一名白蛺蝶千瓣小白花白蠟瓣一名玉菡蓞花純白與粉蠟瓣同腦子菊花瓣微皺縮如腦子狀樓子菊層層狀如樓子單心菊細花心瓣大五月菊花心極大每一鬚皆中空攅成一匾毬子紅白單葉繞承之每枝只一花徑二寸葉似茼蒿夏中開近年院體畫草蟲喜以此菊冩生殿秋白一名玉玫瑰花朶葉幹俱𩔖殿秋黄寒菊大過小錢短白瓣開多日其瓣方増長明黄心心乃攅聚碎葉突起頗髙枝條柔細十月方開　以上白色　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝幹𩔖棣棠但色
【圖】
紫花大爾菊中惟此最大而風流態度又為可貴獨恨色非黄白不得與諸菊爭先耳紫牡丹一名紫西施一名山桃紅一名檀心紫花初開紅黄間雜如錦後粉紫徑可三寸瓣比次而整齊開遲氣香葉綠而澤長厚而尖其亞深葉根有冗枝幹肥壯髙僅三四尺碧江霞紫花青蔕蔕角突出花外小花花之奇異者䨇飛燕一名紫䨇飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟灑氣味芬馥不可以常品目之朝天紫一名順聖紫蓓蕾青碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根清淨枝幹細紫勁而直髙可五六尺翦霞綃紫多瓣瓣邊如翦其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞
【圖】
香紫一名錦瑞香花淡紫如瑞香色徑寸許瓣疎尖而𥪡枝葉𩔖金荔枝紫絲桃一名紫蘇桃一名曉天霞蓓蕾青綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱𩔖紫玉蓮墨菊一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目為順聖紫皆紫之極非世俗㸃染之説也夏萬鈴出鄜州開以五月紫色細鈴生于䨇紋大葉之上以時别之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有䨇紋大葉承之諸菊如棣棠是其最大獨此菊與順聖過焉環美可愛荔枝
【圖】
紫出西京九月中開千葉紫花葉捲為筒大小相間凡菊鈴并蕊皆生托葉之上葉背乃有花萼與枝相連而此菊上下左右攅聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅翦春花先紅後紫復淡紅變蒼白徑可三寸厚稱之其瓣濶大而鬅鬆開早氣香葉薄綠而澤稀而多尖其枝幹順直髙可四五尺繡毬出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉蓮一名紫荷衣一名紫蠟瓣蓓蕾青綠花紫而紅質如蠟徑可二寸瓣如勺終始上𥪡葉全似朝天紫瑪瑙盤淡紫赤心千瓣花極豐大紫薔薇花畧小似紫玉
【圖】
蓮而色淡紫羅繖一名紫羅袍花似紫鶴翎小而厚色勻其瓣羅紋而細葉青大而稠根多冗枝幹勁直髙大紫繡毬一名紫羅衫其花粉紫得養則如紫牡丹之色蒨麗失養則青紅黄白夾雜而不勻瓣結不舒葉𩔖錦繡毬綠而混厚而皺紫翦絨四翦絨俱小巧紫者其名獨振金絲菊紫花黄心以蕊得名水紅蓮一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝幹勁直髙可一丈或以為太液蓮非雞冠紫一名紫鳳冠千瓣髙大起樓取象于雞冠花非以雞之冠為比也福州紫紫多瓣　以上紫色　狀元紅花重紅徑可二寸厚半之瓣濶而短厚有紋其末黄其紅耐久開早葉似猫脚跡綠而麗亞深葉根冗枝幹如鐵髙僅三四尺錦心繡口一名楊妃
【圖】
茜裾紅一名美人紅徑二寸許厚半之外大瓣一二層深桃紅中筒瓣突起初青而後黄筒之中嬌紅而外粉筒之口金黄爛熳如錦香清開與報君知同葉綠而澤團而弓稀而可數其缺刻如㨗業枝幹紅紫細勁順直髙可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅既開彷彿亞腰葫蘆亞處無瓣黄蕊繞之其徹也黄蕊不見攅簇成毬大如雞卵開極耐久葉綠而秀濶而長薄而多尖葉根有冗莖淡紅枝幹勁直髙可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉青澤厚而大亞深末團葉根清淨莖青枝幹肥壯順直髙可四五尺紫霞觴一名紫霞杯花似狀元紅厚而大開早初重紅稍開即木紅葉青濶而皺亞深葉根多冗枝幹挺勁髙可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黄
【圖】
並作瑪瑙色中暈穠而外暈淡其瓣尖細而鬅鬆徑二寸有半厚稱之葉青澤厚而長稍尖亞深莖青枝幹順直髙可四五尺海雲紅一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黄其徹也鬅鬆其葉長而大青而多尖其亞深枝幹壯大髙可四五尺臙脂菊𩔖桃花菊深紅淺紫比臙脂色尤重比年始有之此品既出桃花菊遂無顔色葢竒品也縷金妝一名金線菊深紅千瓣中有黄線路出爐金一名錦芙蓉金紅千瓣色如爐金出火火煉金花徑僅寸許外尖瓣猩紅其中萼金黄朶垂其紅不變葉綠而澤稀而瓦長厚而尖亞深枝幹勁直髙可四五尺木紅毬一名紅羅衫一名紅繡毬花初開殷紅稍開即木紅徑可二寸有半瓣下覆如毬心萼黄甚莖葉枝幹頗𩔖御袍黄髙可五六尺紫骨朶一名大紅繡毬一名
【圖】
紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤豐滿如榴子其徹也攅簇如毬葉𩔖紫霞觴葉綠而小根有冗枝幹勁直髙可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉青厚短大而稠其尖多其亞淺葉根冗甚莖青枝幹偃蹇髙可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目既開徑二寸以上其萼如小錢初青後黄其中隱然有頂有開數瓣上𥪡者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅㸃面徑三寸瓣大而圓紅翦絨初殷紅後木紅徑寸有半其形薄而瓦其瓣末碎而茸攅簇如刺葉綠尖而小其亞淺其莖紅葉根清淨枝幹扶疎髙可三四尺錦繡毬一名
【圖】
錦羅衫蓓蕾如栗其花抱蔕其初殷紅既開鮮紅漸作紅黄色瓣濶而短葉似紫繡毬稀而大皺而尖葉根有冗鶴頂紅一名不老紅花似晩香紅薄而小外暈粉紅中暈大紅開徹粉紅瓣下嚲大紅瓣上攅如鶴頂葉青圓而小枝幹不甚髙大雞冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖青枝幹挺勁髙可四五尺繡芙蓉一名赤心黄一名老金黄初開赤紅既開中暈赤而外暈黄其瓣面黄而背紅徑二寸有半厚半之開早稜層整齊葉青澤而脆亞深葉根冗甚枝幹偃蹇而麤大髙可四五尺錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙蓉菊狀如芙蓉紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黄色其萼黄徑二寸許厚半之瓣如勺而
【圖】
毛末微皺上簇如蓮萼黄而大萼中或突起數瓣葉綠長大而多尖其亞深葉根有冗幹勁挺髙可四五尺襄陽紅並蔕䨇頭出九江彭澤賓州紅一名岳州紅一名日輪紅重紅褊薄如鏇徑二寸中黄萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為二三與花葉相雜比茸茸然花心與筒葉中有青黄色頗與諸菊異冬菊花薄而小徑僅寸半色深紅質如蠟瓣濶而短開極遲葉疎青而澤初似銀芍藥其後弓而厚長而尖亞深尖多莖紫枝幹順直扶疎髙可五六尺　以上紅色　桃花菊劉蒙泉云粉紅單葉中有黄蕊其色正䫫桃花俗以此名葢以言其色爾花之形度雖不甚佳而開于諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十
【圖】
三四片開時長短不齊經多日乃齊其心黄色内帶微綠此花嗅之無香惟撚破聞之方知有香至中秋便開開至十餘日漸變為白色或生青蟲食其花片則衰矣其綠葉甚細小范成大云多葉至四五重粉紅色濃淡在桃杏紅梅之間未霜即開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃既開四面支撑紫燄騰耀後漸白紐絲葉青而稀濶大如掌亞深葉根多冗枝幹順直而扶疎髙可七八尺垂絲粉紅出西京九月中開千瓣細如茸攅聚相次花下亦無托瓣枝幹纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名即一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉青長大而稀亞深葉根清淨枝幹順直髙可一丈粉西施一名
【圖】
紅西施一名紅粉西一名粉西花豐碩似白西施初開紅黄相雜有寶色開徹則淡粉紅瓣卷而紐背慘而紅如猱頭然柄弱不任葉青而厚長而瓦狹而尖亞深葉根多冗枝幹亦𩔖白西施合蟬菊九月末開粉紅筒瓣花形細者與蕊雜比方盛開時筒之大者裂為兩翅如飛舞狀一枝之杪凡三四花灑金紅一名灑金香一名金錢豹淡紅千瓣瓣間有黄色如灑紅粉團一名粉團花粉紅徑二寸厚半之中暈紅瓣短而多紋枝葉似金荔枝而青樓子粉西施一名晩香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠青而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍藥而髙大不及粉褒姒花粉紅而
【圖】
小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人𩔖多混稱不知玲瓏者疏朗通透之物卷則書卷畫卷之𩔖管則簫管筆管之𩔖取象各不同有詠之連環絡索即玲瓏之别號于命名之意寖失不可不辨八寶瑪瑙一名八寶菊千瓣粉紅花花具紅黄衆色紫芙蓉一名勝芙蓉一名芙蓉菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣　以上粉紅色　珠子菊白色見本草注云南京有一種開小花瓣下如小珠子丹菊見嵇含菊
【圖】
銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴往往有六七色黄白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朶二色西施一名紅二色一名黄二色一名二色白一名平分秋色徑可三寸厚半之開最久瓣葉枝幹皆與白西施同初開時數朶淡紅數朶淡黄逈然不𩔖半開時五彩寶色炫爛奪目開徹則皆淡桃紅色矣二色楊妃一名二喬一名金菊對芙蓉多瓣淺紅淡黄二色䨇出如金銀花徑僅二寸其萼黄其瓣如兎耳其葉綠而不澤厚而尖皺而瓦赤金盤一名脂暈黄一名琥珀杯其花初開紅黄而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅翦絨大寸許瓣疎初開黄而紅後紅而黄色易衰葉緑厚而短尖而
【圖】
長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣卷皺密蹙下截深黄上截瑩白重臺彷彿水仙花下垂成穟如梅花清逸開早香甚葉綠大而皺尖而長其亞深葉根多冗其枝幹柔細而扶疎髙可一丈或以為茉莉菊甚謬海棠菊一名錦菊一名海棠春一名海棠嬌一名海棠紅一名小桃紅一名鐵幹紅色𩔖垂絲海棠徑寸有半形薄而瓦瓣短多紋而尖愈開愈竒有寶色中暈赤外暈黄邊暈純白或數色錯出變態不窮葉綠而澤厚而小亞深其枝幹勁直扶疎髙可四五尺蜜西施蜜色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其殘也紅而麗葉青而稠大而尖亞深葉根冗枝幹偃蹇髙可四五尺紫絨
【圖】
毬一名紫絲毬一名紫蘇桃蓓蕾圓而綠如小龍眼大其開也碧綠紅紫黄白諸色間雜而紫燄為多瓣細而鑲四面參差茸茸如翦徑僅寸許圓如毬葉𩔖朝天紫小而青尖亞似少葉根清淨枝幹細直而勁髙可四五尺僧衣褐一名緇衣菊深栩子色小刺蝟菊一名栗葉花如兎毛朶團瓣如蝟之刺大如雞卵葉長而尖枝幹勁挺高可三四尺　以上異品
〔增〕劉蒙泉《菊譜》銀臺深黄萬銀鈴葉有五出而下有䨇紋白葉開之初疑與龍腦菊一種但花形差大且不甚香耳俗謂龍腦菊為小銀臺葢以相似故也枝幹纖柔葉青黄而麤疎近出洛陽水北小民家未多見也　范成大《菊譜》藤菊花密條柔以長如藤蔓可編作屏障亦名棚菊種之坡上則垂下裊數尺如纓絡尤宜池潭之瀕　史正志《菊譜》密友花頭大過折三明黄濶片花瓣形色不在諸品之下初開時長短不齊開
【圖】
極其盛乃齊至于六層其中如抽芽數條短短小心與瓣為一色狀如春間黄密友花窠枝低矮綠葉最繁密見霜則周圍綠葉變紫色　沈兢《菊譜》諸州及禁苑品𩔖有樝子菊花小色黄香如樝子泰州黄　黄素馨　白素馨　蹙線菊　鐵脚黄鈴　黑葉兒　團圓菊　柳條菊　枝亭菊枝梗甚長用杖子撐之即籬菊一丈黄碧蟬菊青色鈸兒菊一種紫梗開早一種青梗開晩潛山朱新仲菊坡有玉盤盂與金鈴菊相似枇杷菊葉似枇杷花似金盞銀臺而極大却不甚香舒州有蜂兒菊鵝黄色水晶菊花面甚大色白而透明潛江有鋪茸菊色綠其花甚大光如茸二月間開臨安有長沙菊　滿堂金
【圖】
壽安真珠俱黄色孩兒白　婺州有銷金紫菊紫瓣黄沿銷銀黄菊黄瓣白沿乾紅菊花瓣乾紅四沿黄色即是銷金菊三種乃佛頭菊種也浙有荷菊日開一瓣開足成荷花形衆菊未開不開衆菊已謝不謝金陵有松菊枝葉勁細如松其花如碎金層出于密葉之上　史鑄《越中菊譜》凌風菊黄色見山谷詩柑子菊黄色見后山詩楊妃裙黄色見徐仲車詩蠟梅菊見聞人善言菊卿公暇集　周師厚《洛陽．菊譜》紫幹子　五色菊　黄簇菊　柿葉菊　青心菊　葉紅菊　黄窠廷子　探白子　紅香菊　釵頭菊　川金菊深色單葉川翦金按原譜雜採劉范沈史諸譜以色分𩔖間
【圖】
有遺逸續錄于此
子／醫家／御定佩文齋廣群芳譜／花譜　卷二十二至卷五十三／卷四十八　菊花一／彚考(P.23-2)..[文淵閣四庫全書本]
〔彚考〕
〔原〕《禮記．月令》季秋之月菊有黄華　《唐書．李適傳》凡天子饗㑹遊豫惟宰相及學士得從秋登慈恩寺浮圖獻菊花酒稱壽
〔增〕《山海經》女几之山其草多菊
〔原〕《列仙傳》文賔取嫗數十年輙棄之後嫗老年九十餘復見賔年更壯拜泣至正月朝㑹鄉亭西社中賔教令服菊花地膚桑上寄生松子以益氣嫗亦更壯復百餘歲　《西京雜記》戚夫人侍兒賈佩蘭後出為扶風人段
【圖】
儒妻說在宮時九月九日佩茱茰食蓬餌飲菊花酒令人長壽菊華舒時并採莖葉雜黍米釀之至來年九月九日始熟就飲焉故謂之菊花酒　《神仙傳》康風子服甘菊花桐實後得仙　《神鏡記》滎陽郡西有靈源山巖有紫菊　《荊州記》縣北八里有菊水其源旁悉芳菊水極甘馨又中有三十家不復穿井即飲此水上壽百二十三十中壽百餘七十者猶以為夭漢司空王暢太傅袁隗為南陽縣令月送三十餘石飲食澡浴悉用之太
【圖】
尉胡廣久患風羸恒汲飲此水疾遂瘳此菊莖短葩大食之甘美異於餘菊廣又收其實種之京師遂處處傳植之　《風土記》日精治蘠皆菊之花莖别名也生依水邊其花煌煌霜降之節惟此草盛茂九月律中無射俗尚九日候時之草也
〔增〕《拾遺記》背明國有紫菊謂之日精一莖一蔓延及數畝味甘食者至老不饑渴
〔原〕《續晉陽秋》陶潛九月九日無酒坐宅邊菊叢中採摘盈把望見白衣人至乃王𢎞送酒即便就酌　《續齊諧記》
【圖】
汝南桓景從費長房遊學長房謂之曰九月九日汝南當有大災厄急令家人縫絳囊盛茱茰繫臂上登山飲菊花酒此禍可消景從其言舉家登山夕還雞犬俱暴死長房聞之曰此可代也　《名山記》朱孺子吳末入玉笥山服菊花乘雲升天
〔增〕《歲華紀麗》露凝白玉菊散黄金〔註〕秋日詩露凝千片玉菊散一叢金又云菊散金風起荷疎玉露圓
〔原〕《輦下歲時記》九月宫掖間爭插菊花民俗尤甚
〔增〕《清異錄》懿宗賞花歌云長生白久
【圖】
視黄共拜金剛不壞王
〔原〕《九域志》鄧州南陽郡土貢白菊三十斤　《越州圖經》菊山在蕭山縣西三里多甘菊　《歲時雜記》盧公範重陽日上五色糕菊花枝茱茰樹茱茰為辟邪翁菊花為延壽客故九日假此二物以消陽九之厄　《東坡雜記》菊黄中之色香味和正花葉根實皆長生藥也北方隨秋之早晩大畧至菊有黄華乃開獨嶺南不然至冬乃盛發嶺南地暖百卉造作無時而菊獨後開考其理菊性介烈不與百卉並盛衰須
【圖】
霜降乃發而嶺南常以冬至微霜故也其天姿髙潔如此宜其通仙靈也
〔增〕《東坡雜記》夏小正以物為節如王瓜苦菜之𩔖驗之畧不差而菊有黄華尤不失毫釐近時都下菊品至多皆人以他草接成不復與時節相應始八月盡十月菊不絶於市亦可怪也　李彦平《雜錄》韓魏公在北門有詩云不羞老圃秋容淡且看黄花晩節香識者知其晩節之髙
〔原〕《東京夢華錄》重九都下賞菊菊有數種有黄白色蕊若房曰萬鈴菊粉紅色
【圖】
曰桃紅菊白而檀心曰木香菊黄色而圓曰金鈴菊純白而大曰喜容菊無處無之酒家皆以菊花縛成洞户　《牧䜿閒談》蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊㵼人　《遯齋閒覽》南方花較北地常先一月獨菊花開最遲菊性宜冷也東坡𡮢言嶺南氣候不常吾謂菊花開時即重陽故在海南藝菊九畹後至冬半始開廼以十一月望日與客泛酒作重九㑹云
〔增〕《西溪叢
【圖】
語》楚辭云夕餐秋菊之落英王逸云英華也𩔖篇云英草榮而無實者後漢馮衍賦云食玉芝之茂英言英華之英洪興祖補註楚辭云秋花無自落者讀如我落其實而取其材之落此言為是今秋花亦有落者但菊蕊不落耳若云黄菊飄零滿地金即詩用楚辭之句且宋書符瑞志沈約云英葉也言食秋菊之葉據神農本草菊服之輕身耐老三月採葉玉函方王子喬變白增年方甘菊三月上寅採名曰玉英是英謂之葉晉許詢詩
【圖】
云青松凝素體秋菊落芳英　《老學庵筆記》菊花色雖多種黄者為正月令他卉皆曰始華於菊獨曰菊有黄花正其驗矣種法有九要一曰養胎二曰傳種三曰扶植四曰修葺五曰培䕶六曰幻弄七曰土宜八曰澆灌九曰除害能如此法便堪為松菊主人不減淵明矣　《三餘贅筆》曾端伯以菊花為佳友張敏叔以菊為壽客　《花經》菊四品六命　《乾淳歲時記》都人九月九日飲新酒泛萸簮菊且以菊糕為餽　《吳興園林記》趙氏菊
【圖】
坡園前面大溪為循堤畫橋蓉柳夾岸數百株中島植菊至百種為菊坡
〔原〕沈競《菊譜》臨安西馬城園每歲至重陽謂之鬭花各出竒異有八十餘種　東平府有溪堂為郡人遊賞之地溪流石崖間至秋州人泛舟溪中採石崖之菊以飲每歲必得一二種新異花
〔増〕《澄懐錄》終南五老洞碑記墨菊其色如墨古用其汁以書字
〔原〕《學圃餘疏》菊至江隂上海吾州而變態極矣有長丈許者有大如盌者有作異色二色者而皆名麤種
【圖】
其最貴乃各色翦絨各色幢各色西施各色狼牙乃謂之細種種之最難須得地得人燥濕以時蟲蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首歸今吾地尚有此種然開不能大佳想亦地氣使然菊中有黄白報君知最先開甘菊可作湯寒菊可入冬皆賤種也而皆不可廢又有一種五六月開亦異種也
〔增〕《懸笥瑣探》范文穆公至能作菊譜
【圖】
言月令以動植志氣候如桃桐軰直云始華而菊獨云菊有黄華豈以其正色獨立不伍衆草變詞而言之歟予始甚疑之信如譜中所載其色已不勝其多而月令獨云菊有黄華何也及來河南行熊耳錦屏𢎞農崤函諸山正秋草木俱衰謝盡山上下暨水厓籬落皆黄菊大如錢叢生粲然乃悟河南為中州得風氣之正黄為正色而正秋時著花隨地皆有此月令紀𠉀所以獨言之也然則如譜中所載諸品得無人智力變幻所致歟
【圖】
則其見述於月令宜矣　《缾花譜》各色細葉菊一品九命　《瓶史》浴菊宜好古而竒者　菊以黄白山茶秋海棠為婢
〔原〕《梧潯雜佩》陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壊陶淵明也聞者心媿　《花史》王龜齡十朋取莊園卉目為十八香以菊為冷香　吳致堯九疑考古云舂陵舊無菊自元次山始植沈譜云次山作菊圃記云在
【圖】
藥品為良藥為蔬菜是佳蔬　本草與千金方皆言菊花有子魏鍾㑹菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊冬收而春種之據此二說則菊之為花果有結子者　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　紫菊之名見于孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黄萼
【圖】
照耀丹墀杜荀鶴詩雨勻紫菊藂藂色趙嘏詩紫艶半開籬菊静夏英公詩落盡西風紫菊花韓忠獻公詩紫菊披香碎曉霞則紫花定是佳品　屈原離騷經朝飲木蘭之墜露兮夕餐秋菊之落英王逸註云言旦飲香木之墜露吸正陽之精液暮食芳菊之落華吞正隂之精蕊
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／傳(P.6-2)..[文淵閣四庫全書本]
〔傳〕
〔原〕元楊維楨〈黄華傳〉先生姓黄字華其先有日精者初生筮之繇曰煜煜煌煌綠衣黄裳徳與坤協數用九
【圖】
彰九九相仍俾爾壽昌佐用炎皇啓於兌方世為中黄夫中五數也寄旺四時九九重陽數也兌秋方也雖寄旺四時而盛必於秋乎陶氏旺春劉氏旺夏陶劉氏謝而中黄氏其昌乎後日精以養生術佐農皇氏壽登一百二十餘歲嘉其功封之雍州之土為壽鄉公賜姓中黄氏後有治蘠者注姬公旦爾雅旦上其名綴衣薦服於帝帝服之喜特賜御愛黄至孫英其祚始落三湘與屈原同夕餐英子為華西入秦遇陽翟大賈衒金爭價
【圖】
咸陽市華文備五色名次月令至今夏小正以華之善記節名為節華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上𡮢之喜曰金盞銀柈真神仙食也吾不能效武帝食露盤矣華𡮢以氣岸髙自標置曰予圜冠準天純色準地當贊天地開八荒壽域黄中通理獨暢四支非予前聞人佐農皇志也時陽九厄矣遂入平蓋山鍊九華大藥時時與好事者出沽酒市中見者咸呼
【圖】
為九華先生彭澤令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王𢎞送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬛較短長曰汝雖長遭斧創我雖短升中堂又以其能相殿最曰吾茹能使饑人辟糧汝能乎曰能吾飲能使癃殘人康寜壽
【圖】
考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬛亦曰吾一出能棟天子明堂一灰迹能染歴代之文章子能乎曰不能也曰此吾所以上子也潛聞而笑曰九華既失五鬛亦未為得也二三子黜徳滅巧將太上從太上無名功故無窮於是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冒姓名者
【圖】
曰滴金馬蘭童萬錢覆等凡六種題曰九華壽譜藏於家云
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／銘(P.12-2)..[文淵閣四庫全書本]
〔銘〕
〔增〕晉王淑之〈蘭菊銘〉蘭既春敷菊又秋榮芳薫百草色艶羣英孰是芳質在幽愈馨　嵇含〈菊花銘〉煌煌丹菊暮秋彌榮葳蕤圓秀翠葉紫莖詵詵神仙徒餐落英
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／賦(P.13-1)..[文淵閣四庫全書本]
賦
〈御製菊賦〉當金飈之蕭摵正珠露之飄零睹百卉之具腓感菀枯之逓更疇晩序而挺節矯氣化而敷榮爰有紫蔕含
【圖】
芳黄華逞茂擢苕穎於春初曜丰容於霜後先梅萼而吐芬繼蘭叢而擅秀既勁操之彌堅實寒香之可嗅爾其密葉蒙茸繁英歴琭霞蔚雲蒸煙披雨沐色徴土徳之純氣禀金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤癯儒植而供玩擷以當蔬存真味於淡泊協潛徳以敷腴亦有餐霞御氣乘雲握符盤飣桐杞囊繫茱萸或年壽之永延或災患之潛袪斯其著效於仙靈之籙尤不可以耳目拘也至若賦餐
【圖】
英於楚客傳送酒於晉賢泛甘馨於南郡準節令於渾天罔不貞操卓爾高韻悠然宜名流之競羨亦譜籍之長編矧茲北闕秋深西山氣爽餘桕葉之參差剰楓林之莽蒼蝶揚揚而𡡾秋鴈𡄸𡄸而流響寒漠漠而侵階月溶溶而度幌爾乃横逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之𡸁袖璀璨兮如白貝之編珂禀黄中之通理知中美之孔多蓋與松筠而共勁亦視桃李而殊科彼夫揚霜傑於詩人
【圖】
誇日精於本草藉滋培於寒雨綻鮮華於清曉咸以孤潔方幽人之貞高逸擬君子之道苟其歴歲寒而長存何恨乎挺生之不早
〔增〕魏鍾㑹〈菊花賦〉何秋菊之可奇兮獨華茂乎凝霜挺葳蕤於蒼春兮表壯觀乎金商延蔓蓊鬱緣阪被岡縹榦緑葉青柯紅芒芳實離離暉藻煌煌微風扇動照曜𡸁光於是季秋九月九日數并置酒華堂高㑹娛情百卉彫瘁芳菊始榮紛葩韡曄或黄或青乃有毛嬙西施
【圖】
荊姬秦嬴妍姿妖艶一顧傾城擢纖纖之素手雪皓腕而露形仰撫雲髻俯弄芳榮　晉孫楚〈菊花賦〉彼芳菊之為草兮禀自然之醇精當青春而潛翳兮迄素秋而敷榮於是和樂公子雍容無為翺翔華林駿足交馳薄言采之手折纖枝飛金英以浮旨酒拂翠葉以振羽儀偉茲物之珍麗兮超庶類而神竒　潘岳〈秋菊賦〉垂采煒於芙蓉流芳越乎蘭林遊女望榮而巧笑鵷雛遙集而弄音若乃真人採其實王母接其葩或充虚而養氣
【圖】
或增妖而揚蛾既延期以永壽又蠲疾而弭痾　齊卞伯玉〈菊賦〉佇寒丘以彌望覿中霜之嫩菊肇三春而懐芬凌九秋以愈馥不履苦而淪操不在同而表淑傷衆花之飄落嘉茲卉之能靈振勁翮以揚綠含凝露而吐英　唐楊炯〈庭菊賦〉庭菊美貞芳也天子幸於東都皇儲監守於武徳之殿以門下内省為左春坊今庶子裴公所居即黄門侍郎之㕔事也其庭有菊焉中令薛公昔拜瑣闥此焉遊處今兼左庶子止於東㕔甍宇連接
【圖】
洞門相向每罷朝之後未𡮢不游於斯詠於斯覽叢菊於斯歎其君子之徳命學士為之賦是日也薛愷以親賢為洗馬田巖以幽貞為學士高元思張師徳以至孝托後車顔强學沈尊行以博聞兼侍讀周琮李憲王祖英曹叔文以儒術進崔融徐彦伯劉知𣐱石抱忠以文章顯徳行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之末敢闕其辭哉遂作賦云日之貞矣於彼重陽
【圖】
菊之榮矣於彼華坊含天地之精氣吸日月之淳光雲布霧合箕舒翼張鬱兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之 煌煌爾其萬里年華九州春色花的爍兮如錦草綿連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志强其骨獨歲寒而晩登雨還風去天長地久純黄象於后土故採桑而菊衣輕體御於神仙故登
【圖】
山而菊酒文賔採之而羽化康公服之而不朽東極於是長存南陽以之睂壽胡太尉之允誠光輔漢庭萬機理三階平及暮年華髪𡸁肩秋菊長英蠲邪滌瘵於焉永貞鍾太尉之聲實彛倫魏室道合鹽梅功成輔弼降文屋之命修彭祖之術保性和神此焉終吉君章請老歲久懸車秋風生兮北園夕白露濕兮前階虚佇閑庭之曠邈對凉菊之扶疎人生行樂孰知其餘淵明解印退歸田野山鬱律兮萬里天蒼莽兮四下憑南軒以長
【圖】
嘯出東籬而盈把歸去來兮夫何為者若夫窈窕重闈亘青瑣兮接皇扉深沉大壯通肅成兮連博望乃有𨛬鄉貴族薛縣名家共汾河之鼎氣同庶子之春華朝遊夕處徘徊顧慕難揺落於三秋偉貞芳於十步伊纖莖之菲薄荷君子之恩遇不羡池水之芙蓉願比瑶山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至此聊從容以卒歲
〔原〕陸龜蒙〈杞菊賦〉天隨生宅荒
【圖】
少墻屋多隙地著圖書所前後皆樹以杞菊春苗恣肥得以採擷供左右杯案及夏五月枝葉老硬氣味苦澀旦暮猶責兒童輩掇拾不已人或歎曰千乘之邑非無好事之家日欲擊鮮為具以飽君者多矣君獨閉闗不出率空腸貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云惟杞惟菊偕寒互緑或穎或苕煙披雨沐我衣敗綈我飯脫粟羞慚齒牙苟且粱肉蔓延駢羅
【圖】
其生實多爾杞未棘爾菊未莎其如予何其如予何
〔增〕宋蘇軾〈後杞菊賦并序〉天隨生自言常食杞菊及夏五月枝葉老硬氣味苦澀猶食不已因作賦以自廣始余𡮢疑之以為士不遇窮約可也至於饑餓嚼囓草木則過矣而余仕宦十有九年家日益貧衣食之奉殆不如昔者及移守膠西意且一飽而齋厨索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不謬作後杞菊賦以自嘲且
【圖】
解之云吁嗟先生誰使汝坐堂上稱太守前賔客之造請後掾屬之趨走朝衙逹午夕坐過酉曾杯酒之不設攬草木以誑口對案顰蹙舉箸噎嘔昔隂將軍設麥飯與蔥葉井丹推去而不齅怪先生之眷眷豈故山之無有先生听然而笑曰人生一世如屈伸肘何者為貧何者為富何者為美何者為陋或糠覈而瓠肥或粱肉而墨瘦何侯方丈庾郎三九較豐約於夢寐卒同歸於一朽吾方以杞為糧以菊為糗春食苗夏食葉秋食花實
【圖】
而冬食根庶幾乎西河南陽之壽　張栻〈續杞菊賦〉張子為江陵之數月時方中春草木敷榮經行郡圃意有所欣非花柳之是問眷杞菊之青青爰命采掇付之庖人汲清泉以細烹屏五味而不親甘脆可口蔚其芬馨蓋日為之加飯而他物幾不足以前陳飯已捫腹得意嘔吟客有問者曰異哉先生之嗜此也乎蘇公之在膠西值黨禁之方興歎齋厨之蕭條乃覽乎草木之英今先生當無事之時據方伯之位校吏奔走頤指如意廣
【圖】
厦延賔毬場享士清酒百壺鼎臑爼胾宰夫奏刀各獻其技顧無求而弗獲雖醉飽其何忌而乃樂從夫野人之餐豈亦下取乎葑菲不然得無近於矯激有同於脫粟布被者乎張子應之曰天壤之間孰為正味厚或腊毒淡乃其至猩唇豹胎旋取詭異山鮮海錯紛糾莫計苟滋味之或偏在六府而成贅極口腹之欲初何出於一美惟杞與菊中和所萃謂勁不苦滑甘靡滯非若他蔬善嘔走水既瞭目而安神復沃煩而滌穢驗南陽於
【圖】
西河又頽齡之可制此其為功曷可殫紀况於膏粱之習貧賤則廢雋永之求不得則恚兹隨寓之必有雖約居而足恃殆將與之終身又可貽夫同志子獨不見吾納湖之隂乎雪銷壤肥其茸葳蕤與子婆娑薄言掇之石銚瓦盌啜汁咀虀高論唐虞詠歌書詩嗟乎微斯物孰同先生之歸於是相屬而歌殆日晏以忘饑　元郝經〈牡丹菊賦有序〉初入新館客將宋日新致硃砂紅牡丹菊一本祗三四花慘悴萎暗不以為竒遂植之穿廊
【圖】
西之隙地今歲忽茂逹成叢高六七尺及秋而放數百花所未見也適王甫書狀生朝而其花尤盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙綘綃於青苞翦翠羅於綠莛拆緗桃與紫薇訝鞓紅與鶴翎高層層以奕奕重裊裊以盈盈結膩黄以為心抹沉粉而含馨凝夜氣以夸晝姹斜陽而嚲晴仍牡丹之花王彊將菊以為名嗚呼噫嘻時哉匪時造化則奪形
【圖】
色不移雖反常而似妖顧真宰豈予欺寓國色於羇孤謝凡品之芬菲掞金氣於西陸吐霜葩於東籬鄙傾城之鄭袖期佩蘭之湘纍獨超出於羣倫不繫累於等夷特以秋而為春乃竒花之出竒彼自為一時殆非後時也且持杯而浥露更嚼句以待月儘吳江之飛霜甚窮海之饕雪與後凋之姚魏共終全於晩節　明何景明〈白菊賦有序〉甲子九月十四日馮侍御宴集出白菊詠賞屬予賦之蓋以奉賔主之歡洽耳豈有望於榮觀哉
【圖】
辭曰繄季秋之將望予恤夫序次之易代既無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尚愛喜幽玩以怡情追佳節之莫待豈無得於物觀實有感於斯㑹猥受簡以抒思庶形狀之具載爾其葳紫莖而上擢麃竒荄以孤植葉萋萋其微靄萼栗栗以寒色申纖縞以自貞羞組綵之外飾承危朶而不傾挺𣐱枝而益力香冉冉而不
【圖】
繁豔娟娟而稍抑態屢覿而愈妍意凝想而彌極始嚴整而莫䙝終溫郁而可即華不露而已章思欲語而復黙神超有而入無豈髣髴之遽得廼若閒館重深高幕虚凉簷蕭蕭以下月庭藹藹而降霜燦灼爍以映夕紛委綴而明廊素娥兮聯裙青女兮駢妝縹輕鬢以雲鬚皎靚質而雪光驂連蜷兮鸞鶴服陸離兮珮璫信雕容之可赧嗤效顰之不量於是賔徙𠋣而久竚若耿耿其懷傷釭滅影兮續膏夜就深兮移牀馳留歎於永謝結
【圖】
華思於餘芳允思美之所遇亦既隱而復揚乃歲律之甫遷慨金氣之何速鳥栖栖而斂翮飇颯颯以驚木怳窮莽於廣隰班紛薄於修陸衆已謝於塲野獨宛轉於寒谷甘苦心於螻蟻等末幹於樸𣙙雖曠絶以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉儻衣袖之是將亦絃琴而可錄吾觀夫懷逹人之隱徳抱貞女之幽衷詎嬰情於豐華奚移志於始終桃早秀而先萎槿晨敷而暮空苟清白之
【圖】
為尚曷芉菲之足崇嗟予之不淑兮撫年運而興悲覩兹植之所由懼修名之失時彼斯人之同志吾何俗之不隨廼孑孑以矯激羡草木之所為偉夫君之超越幸方圓之有持矧諸公之奮竒俱發蹤之可師顧㑹合之不偶常寡歡而多離指孤芳而締好創遊燕以為嬉誠後期之不忘或有徴於微辭　〈後白菊賦有序〉菊有白色者超越他品予𡮢賦之矣丙寅之秋京師桃李皆花予庭是種生意淒然久而不敷至十月始盛開色益鮮
【圖】
麗予感焉復作後賦大運荒乎何停隂陽奄以代謝究動植之所由嗟何物之弗化時維孟冬金虎兮屏舍白帝兮徂駕氣厲厲兮始嚴景曶曶兮將下值抱疴以閒居循周除而蕩思庭葉委以陳翳階蘚穢而不治覽庶草之先零撫茲根之獨遲彼桃李之非令亦競榮而呈姿曄丹華以鬱鬱冒緑林而萋萋胡衆人之好陊班紛慕其芳菲朝絲吹兮填闉夕車馬兮成蹊咎𤣥樞之舛訛諒人事之尤違矧天道之無逺或省予而弗知繄予
【圖】
植之雖晩實鄙志之所欣賤羣穠之溷濁恥雜敷之糾紛俱並進以取姸表孤花以見珍寧他卉之我先甘避迹而弗羣乃其蘊金氣以内凝標皜質而外映蔓不踰垣繁不被徑葉塗塗其自沃枝矯矯而獨勁宛含意其孰語若鍾情而未定女幽房而專情士窮巷而寡行服縞組以修容珮珩璜以昭令寄岑寂以怡心襲馨香以飾性無良朋以修好憾邪妁之干正又如下國之擯臣離宫之斥嬪心怦怦以濳惻懷耿耿而苦辛緬中宵以
【圖】
前席念昔日之下陳慨微欵之莫宣若有怨而弗伸分孤蹇以終畢羌孰予兮幸親結𣐱條而三嗅重延佇而欽心寂𨶑館以容與散塵營以滌襟鑒微月之曖曖步列星之森森天窈窈以條革疾風起而夕隂念冱寒之已逼慘獨悲夫衆林苟操性之殊軌豈華色之遽沉内惝悢以懷顧怳屏營以咨嗟覩日月之減毁恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而
【圖】
弗衰亦何枯而弗華夫芝焚而柏薪皆菸顔而殞葩伊桃李之既零亦奚異乎泥沙委常運以流轉復胡戚而胡夸誠予衷之不爽彼夸戚兮如何亂曰有美一人揚清芬兮縞袖合沓囘素雲兮被服文徽皓繽紛兮令儀襜襜斂玉手兮傾城獨立世不有兮時無蹇修誰則覯兮谷逶迤兮雪霰來兮衆芳萎兮嗟伊人兮秉志不囘兮　徐氏〈園菊賦〉晨步小園一望疎林白雲縹緲黄葉紛紜風蕭蕭而異響寒凛凛而侵人驚天道已殘秋覺
【圖】
霜氣之稜稜鴈嘹嚦而南還蛩啾唧而哀吟值時景之荒凉菊方華於後庭何其晩也是造物之無知乎善爾碧枝㸃翠嫩萼噴金無桃李之妖艶抱松柏之堅心雖素雅之非凡柰何生乎不辰寄寸根於塵世胡為乎不遇乎陽春及其華也不獲寵而鮮妍兮懷淒楚於秋霜隂雲慘淡以蔽天兮日色薄而無光日色既薄而苦短兮惜乎金英之徒芳遭風欺而雨妒兮獨㷀㷀而不變其常吁嗟佳哉細觀其高世出塵之姿幽黙徘徊之態
【圖】
嬾隨俗以富貴愛清冷而盤桓似有為而不見用於時者也似抱道而隱逸者也順天而安分者也豈習俗之能知邪重曰聊植疎籬清且幽兮天運閉塞隱而潛兮隱而潛兮霜淒雨霏兮百草罷綠爾猶存兮困苦自持時窮見操兮行比幽人素位履貞兮
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／七言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷五十
花譜
菊花三
〔集藻〕
〔七言古詩〕
〔增〕梁簡文帝〈採菊篇〉日精麗草散秋株洛陽少婦絶妍姝相呼提筐採菊珠朝起露濕霑羅襦東方千騎從驪駒更不下山逢故夫
〔原〕唐杜甫〈歎庭前甘菊花〉庭前甘菊移時晩青蘂重陽不堪摘明日蕭
【圖】
條盡醉醒殘花爛漫開何益籬邊野外多衆芳采擷細瑣升中堂念兹空長大枝葉結根失所纒風霜
〔增〕宋梅堯臣〈甘菊〉世言此解制頹齡便當園蔬春競種到秋猶得泛其英爛醉莫辭官有俸　〈和吳沖卿省中植菊〉園果已熟實未墜野卉已老葉未瘁菊叢是時方發榮潭上籬邊俱有為一從潭島輔長年一自籬根圖暫醉今將移近省中蘭壅培早與陶潜異黄土肥濃沃井泉朱欄屈曲侵堦地勁風不到何動揺清露能霑誰著意
【圖】
看看重九各登髙金蘂滿頭無所忌及此頻邀同舎歡向來莫羨鍾繇賜我家蓬藋不足云强對嘉章顔起愧　歐陽修〈希真堂東手種菊花十月始開〉當春種花唯恐遲我獨種菊君勿誚春枝滿園爛張錦風雨須臾落顛倒看多易厭情不專𨷵紫誇紅隨俗好豁然髙秋天地肅百物衰零誰暇弔君看金蘂正芬敷曉日浮霜相照耀後時寧與竹相榮𡡾世不爭桃李笑煌煌正色秀可餐藹藹清香寒愈峭髙人避喧守幽獨淑女靜容修
【圖】
窈窕方當搖落看轉佳慰我寂寥何以報時攜一樽相就飲如得貧交論久要我從多難壯心衰迹與世人爭靜躁種花勿種兒女花老大安能逐年少　曾鞏〈菊花〉菊花秋開只一種意逺不隨桃與梅遊人有幾愛孤淡零落野水空巖隈層層露萼間枝葉金靨萬箇圍蒼苔直從陶令酷愛尚始有我見心眼開為憐清香與正色欲搴更惜常徘徊當攜玉軫就花醉一飲不辭三百杯　陸游〈山園草間菊數枝開席地獨酌〉屋東菊畦蔓草
【圖】
荒痩枝出草三尺長碎金狼籍不堪摘掃地為渠持一觴日斜大醉呌墮幘野花村酒何曾擇君不見詩人跌宕例如此蒼耳林中留太白　楊萬里〈買菊〉老夫山居花繞屋南齋杏花北齋菊青春二月杏花開抱瓶醉卧錦繡堆凉秋九月菊花發自折寒枝插華髪湘纍落英曾幾何陶令東鄰未是多吾家滿山種秋色黄金為地香為國就中更有一丈黄霜葩月蘂耿出墻飲徒無酒尋不得尋得一身花露香如今小寓咸陽寺有口何曾
【圖】
問花事百錢擔上買一株聊伴詩人發幽意　病眼仇𡨚一束書客舎葭莩菊一株看來看去兩相厭花意蕭條恰似無清曉肩輿過花市陶家全圃移在此千株萬株都不看一枝兩枝誰復遺平地拔起金浮屠瑞光千尺照碧虚乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面密如積金鈿滿地無人識先生一見䨇眼開故山三徑何獨懐君不見内前四時有花賣和寧門裏花如海　林亦之〈奉題林
【圖】
稚春菊花枕子歌〉故人所説菊花枕似把冰丸月下飲秋水一䨇明炯炯數在青嚢第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂蟲魚石渠文字大如斗塲屋歲月又不偶𨚫來南山青草邊東西盡為菊花田手提長筐向山曲一下收拾三百斛昨者昬迷才起來解把簷頭小字讀乃知妙物通羣仙一切藥囊應棄捐　謝枋得〈菊〉淵明豈但隱逸人淵明素懐諸葛志清香
【圖】
不獨占秋天菊潭一滴三千歲　鄭思肖〈菊花歌〉太極之髓日之精生出天地秋風身萬木搖落百草死正色與秋争光明背時獨立抱寂寞心香貞烈透寥廓至死不變英氣多舉頭南山髙嵯峨　金宇文虛中〈白菊〉西風蕭颯百草黄南齋白菊占秋芳主人好事不專饗擷送客館分幽香幽香清艶兩難得冰雪肌膚龍麝裛悄然坐我蘂珠宮玉斧瑤姬皆舊識仙家藝菊名日精我今號爾為月英月中風露秋夕好感此仙種來曾城慿
【圖】
君傳與金天令月與霜姿駐清景重陽好伴白衣來五柳先生憶三徑　元范梈〈送菊〉卧病髙秋留海浦明日重陽更風雨杜門不出長蒼苔令我天涯心獨苦籬角黄花親手栽近節如何獨未開含芳閟采亮有以使君昨暮徵詩來凌晨試遣霜根送畚土雖微甚珍重極知無意競秋光任作横窓歲寒供憶我初客天子都西垣植此常千株結花年年應吹帽始信南邦事盡殊願得封培自今日何間朱厓萬家室秋香端不負乾坤但嗔
【圖】
簫管亂儔匹歸去來兮雖得歸念歸政自莫輕違他日采英林下酌誰向清霜望翠微　明吳寛〈過相城為沈陶庵和天全翁賞菊之作〉菊花開日是重陽坡翁妙語不可當我云但得花之趣何必秋來菊有黄神仙中人壽且康老年見客纔下堂幅巾飄飄映華髪導我直過東籬傍庵居春風定先到已見菊苗三寸長浩歌淵明飲酒章悠然依舊虞山蒼素琴無絃舊有例當春賞菊嗟何妨封題一笑報蘇子為我轉致陶柴桑　陳鴻〈買
【圖】
西園菊至招同社諸人花下小飲因和短歌〉幾處菊花殘西園餘數畝買來竹𥦗下折簡會賓友把酒坐花㫄一齊衫袖香春天百卉𡡾不及此幽芳堦下凉風薄暮起枝枝低拂深杯裏願君盡醉宿我家明日更看西園花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
【圖】
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
【圖】
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
【圖】
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
【圖】
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／五言古詩(P.31-2)..[文淵閣四庫全書本]
〔五言古詩〕
〔増〕宋孔平仲〈食桃〉翦彼十圍木架此百尺梁
【圖】
十圍不加大百尺不加長胡為被錦繡空爾飾文章根㫁膚已剥至朽不復昌食桃棄其核下與糞壤藏雨露之所濡𤼵生乃微芒回首枝幹大冉冉出我牆開花又結子意態何煌煌　梅堯臣〈將行與蔡仲謀飲分席上果得桃〉曽無千嵗人安見千嵗實聊效昔所投瓊瑶報非一
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／賦(P.4-1)..[文淵閣四庫全書本]
〔集藻〕
〔賦〕
〔増〕晋潘尼〈安石榴賦并序〉安石榴者天下之竒樹九州之名果是以屬文之士或叙而賦之盖感時而騁思覩物而興辭余遷舊宇爰造新居前臨曠澤却背清渠實有斯樹植於堂隅華實並麗滋味亦殊可以樂
【圖】
志可以充虚朱芳赫奕紅萼參差含英吐秀乍含乍披遙而望之煥若隋珠耀重川詳而察之灼若列宿出雲間湘涯二后漢川遊女攜類命儔逍遙避暑托斯樹以棲遲遡祥風而容與爾乃擢纖手兮舒皓腕羅袖靡兮流芳散披緑葉兮修條綴朱華兮弱榦豈金翠之足珍實兹葩之可玩商秋授氣收華斂實千房同蔕十子如一繽紛磊落垂光耀質滋味浸液馨香流溢　張載〈安石榴賦〉有若榴之竒樹肇結根於西海仰青春以啓萌
【圖】
晞朱夏以發采揮光垂緑擢榦曜鮮熻若羣翡俱棲爛若百枝並燃煥乎郁郁焜乎煌煌仰映青霄俯燭蘭堂似西極之若木譬東谷之扶桑于是天廻節移龍火西夕流風晨激行露朝白紫房既熟頳膚自坼剖之則珠散含之則氷釋　張協〈安石榴賦〉攷草木於方志覽華實於園疇窮陸産於包貢嗟英竒於若榴耀靈葩於三春綴霜滋於九秋爾乃飛龍啓節揚飈扇埃含和澤以滋生鬰敷萌以挺栽傾柯逺擢沉根下盤繁莖篠密豐
【圖】
榦林攢揮長枝以揚緑披翠葉以吐丹流暉俯散廻葩仰照爛若百枝並燃爀如烽燧俱燎皦如朝日晃若籠燭晞絳綵於扶桑接朱光於若木爾乃赬萼挺蔕金牙承蕤䕃佳人之𤣥髻發窈窕之素姿游女一顧傾城無鹽化為南威于是天漢西流辰角南傾芳實磊落月滿虧盈爰採爰收乃剖乃拆内憐幽以含紫外滴瀝以霞赤柔膚氷潔凝光玉瑩璀如氷碎泫若珠迸含清冷之溫潤信和神以理性　應貞〈安石榴賦并序〉余往日職
【圖】
在中書時直廬前有安石榴樹枝葉既盛華實甚茂為之作賦挹微露以鮮采承輕風而動葩南拂隂檐北扇陽阿其旁則有大厦崇房重廊髙廡皇籍帝典圖書之府時移節變大火西旋丹葩結秀朱實星懸膚坼理阻爛若珠駢　潘岳〈河陽庭前安石榴賦〉仰天路而髙睇顧鄰國以相望位莫微於宰邑館莫陋於河陽雖小縣陋館聊可以遊實有嘉木曰安石榴修條外暢榮榦内樛扶疎偃蹇冉弱紛柔于是暮春告謝孟夏戒初新莖
【圖】
擢潤膏葉垂腴曽華曄以先越含榮𪄚其方敷丹暉綴於朱房緗菂㸃乎紅鬚 煌煌煒煒熠爍委累似琉璃之棲鄧林若珊瑚之暎緑水光眀燐爛含丹耀紫味滋芳神色麗瓊蘂遥而望之煥若隨珠耀重淵詳而察之灼若列星出雲間十房同膜千子如一御渴療飢解酲止疾既乃攢乎狹庭載阨載褊土階無等肩牆惟淺壁衣蒼苔瓦被駁蘚處悴而榮在幽彌顯其華可翫其實可珍羞於王公薦於鬼神豈伊仄陋用渝厥真果猶如之
【圖】
而况於人　宋梅堯臣〈矮石榴樹子賦并序〉襄城縣庭下生矮石榴往來者異之予為作賦寫其狀因以自勵云有矮石榴其髙倍尺中訟庭儷戒石訪諸走胥云非封植忽此生榮三傳歳歴密葉如盖繁條如織萎蕤下垂疲軟無力緗苞貯露纍纍仄仄下人俯視顛本可識雀愧卑棲而不肯集兮故啾唧以矯翼偃偃盤盤若屈若鬰紉紉結結非曲非直榦不足攀隂不足息夫何挺質之可惑耶意為異與為妖與人以為異我不知其異
【圖】
曰殊衆人之類類人以為妖我不知其妖曰乖衆木之翹翹然而不生樊圃臺榭遊觀之所産兹堂下其有以警而有以覩因形取義庶将有補當革蔓衍之多枝無若軟柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
【圖】
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
【圖】
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
【圖】
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
【圖】
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
【圖】
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
【圖】
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
【圖】
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
【圖】
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
【圖】
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
【圖】
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
【圖】
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
【圖】
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
【圖】
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
【圖】
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
【圖】
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
【圖】
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
【圖】
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
【圖】
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
【圖】
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
【圖】
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
【圖】
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
【圖】
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
【圖】
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
【圖】
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
【圖】
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十二
果譜
荔支三
〔集藻〕
〔五言古詩〕
〔增〕梁劉霽〈荔支〉叔師貴其珍武仲稱斯美良由自逺致含滋不留齒　宋梅堯臣〈和答韓奉禮餉荔支〉韓盛人所希四海餽名物韓復未疎予分珍曾不一莆陽荔子乾皺殻紅釘宻存甘尚可嘉夲味固已
【圖】
失遥思海𣗳繁帶露摘初日安得穆王駿能置萬里疾
〔原〕劉攽〈荔支〉南州積炎徳嘉樹凌冬綠薰風海上来丹荔迎夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱迨今糟粕餘猶足驚凡目憶初成上林四方會竒木使臣得安榴天馬来苜蓿擢身自幽遐託地幸滲漉我欲咎真宰喟兹限荒服將非名實雄百果為羞縮區區化工意聊爾存衆族
〔增〕文同謝〈任瀘州師中寄荔支〉有客来山中云附瀘南信開門得君書歡喜失鄙吝筠籨包荔子四角俱封印童稚瞥聞之羣来立如陣競言此佳果生眼不識認相煎求拆觀顆顆紅且潤衆手攫之去爭奪逓追趂貪多乃為得廉恥曾不論喧閙俄頃間咀嚼一時盡空餘皮與核狼籍入煨燼　鄧肅〈看荔支〉荔子有佳品乃在府城東我来方秀𤼵紅雲幾萬重遥知香味色已具碎花中凭欄一念足不食意自充人世如夢耳當體色即空
【圖】
謂是為真實便可侑千鍾謂是為非實真飽亦何從虛實兩無有樓髙雨濛濛　元林士敏〈詠宋家香荔支〉江南有嘉植託根在庭除扶持王母力珍重端眀書君家忠孝門餘澤尚沾濡子孫貴封植慎勿忘厥初　明沐璘〈咏晉安荔支〉建水夫何如厥土早而熱蠻花開佛桑𠉀禽罷鶗鴂莽雲覆溟濛梅雨滋霠翳接地茂緗枝遮空舒黛葉翠葆霞焜煌錦幄風掀掲香麝忌經過飛鶹防盗竊勁雛赤膚脫肥奢瓊瓤凸明璫怪可餐冰丸訝
【圖】
許嚙真珠堆緑雲玳瑁垂綵纈鳳爪天下竒龍牙衆中傑飽食慚素餐長吟望林樾　林垐饋〈髙宗吕鳳池超荔支〉夲非凡品類超出鳳池羣自恨所居僻逺在瘴海濆至性耐煩熱丘園絶垢氛中含氷雪姿外纈紅錦文雨沾日已滋林髙爛紫雲龍牙尚莫敵蚶殻徒紛紜禽鳥不敢啄晨夕𠉀之勤起盻草亭前日日来南薰故人邈難見愁思劇如焚縱有一尊酒獨酌未成醺新摘不滿筐持贈将微芹封之吟不就無奈正思君　謝肇淛
【圖】
〈五月十日初嘗火山荔支〉五月猶未半輕紅已出市磊磊朱葳㽔乍疑晨星墜雖無膏腴肪已勝醇酪味碧玉初破瓜珠胎尚含淚襦薄不禁風肌細還愁穉跫然足谷音始知希者貴　鄧道協〈霧居園噉中冠荔支〉火山出未乆中冠繼其後裛露蒂猶青緑衫裼紅袖齒頬有餘酸膏腴尚未厚措大性所宜拏攫不停手琴瑟雖未調亦已勝瓦缶酸盡回㣲甘佳境漸入口岸幘𤼵浩歌孤月上髙栁　〈積芳亭噉蜜紅荔支分得藥名〉袒卧桂
【圖】
枝林紅雲實已羙酸漿猶殢人餘甘遂溢齒寒氷片片飛丹液巨勝爾殘香附筠籠擲地黄間紫劇談幸從容天半夏雲起預知佳味深早當歸故里　髙景倩〈齋頭啖鑛玉荔支賦得漢人名詩〉夏季布華筵鑛玉陳蕃枝輕黄香四座殷朱浮青絲出井丹液凉雪竇融凝脂楊盧植上苑桃李廣西陂未若三伏生微寒朗侵肌吾曹操彩筆揮霍光陸離餘甘寧可忘向子長相思　〈買莆田陳家紫一日夜直抵會城招諸子同賦〉閩海荔若雲
【圖】
遝荅布山谷列品七十餘陳紫擅其獨末銳廣兩肩核焦埋深緑此種出莆陽祕書閉門鬻寥寥五百載接枝彌蕃育在山豐年玉岀鄉荒年榖六月火雲蒸紅塵勞急足朝採楓亭林暮走馬江瀆旦起日初髙葳蕤爛盈目翠籠未開椷流香已滿屋飛燕雪中膚太真風前浴色味不可名但知果吾腹敗襦委芳草遊蜂尋殘馥中冠慚後塵桂林甘雌伏勝畫浄江瓶三分堪角逐異品固不常勝會亦難續何時從九仙飽噉壺山麓　〈陳价
【圖】
夫髙景倩齋頭啖鑛玉荔支各賦漢人姓名〉垂楊修竹下歌鍾會羣英門杜衆賔進譸張飛兕觥扶疎廣庭𣗳顆顆垂黄瓊朱李固難並况乃髙堂生在谷永殷繁出郭太縱横楚江乙萍實何足揚雄名　徐𤊹〈五月十日初食火山荔支〉仲夏氣欎蒸輕紅綴荔子厥種名火山早熟差足喜色香雖未全驟食亦清美不患甘傷脾且愛冷沁齒已勝餐来禽猶堪敵青李聊爾為先驅次第飽陳紫欲結林下盟請從今日始　〈十七日集鄧道協
【圖】
新居食中冠荔支〉新居初落成荔子熟已半梢頭覓早紅正品得中冠摘来恱我口彷彿眀星爛始食味尚酸浃背有微汗小者猶若珠大者已如彈嘗新頗不厭錦殻堆几案輕風送晩涼清香廽鼻觀置堠無飛塵不作蘓子歎　髙景倩〈齋中食鑛玉荔子賦得漢人名詩〉江陳萬年種夏景丹顆垂檀欒布鑛玉香甘始當時千枚乗露摘盆子盛纍纍諦審食其實核焦延夀宜楊盧植太酢青李尋傷頤綺疏受殘照林髙相蔽虧盤桓譚轉
【圖】
劇三伏湛凉颸　曹學佺〈石君亭噉荔嘲俞羡長〉纍纍荔子實采采動盈抱漫論市上錢詎秘林間寳充兹石君羞展彼山泉澡量腹受幾何百千恣傾倒齒牙沁甘露毛羽生難老嘗聞丹經言効驗良可攷使人羙顔色長似少年好為問羡門長何如瓜大棗
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言排律(P.29-2)..[文淵閣四庫全書本]
〔五言排律〕
〔原〕唐白居易〈題郡中荔支十八韻兼寄楊萬州八使君〉竒果標南土芳林對北堂素華春漠漠丹實夏煌煌葉捧低垂户枝擎重壓墻始因風㺯色漸與日争光夕訝條懸火朝驚𣗳㸃妝深於紅躑躅大較白㯽榔星綴連心朶珠排耀眼房紫羅裁襯殻白玉裹填瓤早嵗曾聞說今朝始摘𡮢嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尤珍重天髙苦𣺌𣴭已教生暑月又使阻遐方粹液靈
【圖】
難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白似潘郎　宋陶弼〈荔支〉五月南游渇欣逢荔子丹殻勻仙鶴頂肉露水晶丸色應離為火甘殊木作酸枝繁恐相染𣗳重欲成團赤蚌遺珠顆紅犀露角端爽能消内熱潤可濯中乾桂嶺無霜處梅天暴雨殘闕十字一簇氷蠶繭千苞火鳯冠隔瓤銀葉嫩透膜玉漿寒
〔增〕明謝肇淛〈噉瀛州荔支〉見說瀛洲好濃隂十里堤香凝絲籠滿葉簇錦丸齊夾岸
【圖】
雲猶濕浮江日未西肌豐埋𥡤核襦薄裂輕綈不分啇山橘還勝大谷棃紅釘金屈戍白乳玉玻瓈綘雪丹堪餌芳塵路不迷會湏乗興往斗酒聼黄鸝　祝𣗳勲〈荔支〉閩中新荔熟越客可休糧百谷成珠浦千林綴錦囊裊風湏細摘帶露合多𡮢消渇逢甘醴充飢得異漿青英團翡翠丹實炫鵞黄霞臉仍蒸日冰膚倍膩霜建宫遥自漢置驛廣于唐火齊緗枝綴珊瑚黛葉藏品多逾别域名重表炎方飽噉為名士嚬呼十八娘
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
【圖】
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
【圖】
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
【圖】
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
【圖】
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
【圖】
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
【圖】
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
【圖】
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
【圖】
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
【圖】
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
【圖】
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
【圖】
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
【圖】
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
【圖】
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
【圖】
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
【圖】
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
【圖】
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
【圖】
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
【圖】
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
【圖】
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
【圖】
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
【圖】
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
【圖】
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
【圖】
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
【圖】
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
【圖】
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
【圖】
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
【圖】
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
【圖】
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
【圖】
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
【圖】
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
【圖】
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
【圖】
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
【圖】
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／賦(P.12-2)..[文淵閣四庫全書本]
〔賦〕
〔增〕魏曹植〈橘賦〉有朱橘之珍樹於鶉火之遐鄉禀太陽之烈氣嘉杲日之休光體天然之素分不遷徙於殊方播萬里而遙植列銅雀之園庭背江洲之暖氣處𤣥朔之肅清邦換壤殊爰用喪生處彼不凋在此先零朱實不御焉得素榮惜寒暑之不均嗟華實之永乖仰凱
【圖】
風以傾葉冀炎氣之可懐颺鳴條以流響希越鳥之來栖夫靈德之所感物無㣲而不和神蓋幽而易激信天道之不訛既萌根而弗榦諒結葉而不華漸𤣥化而不變非彰德於邦家附微條以歎息哀草木之難化　晉潘岳　〈橘賦并序〉余齋前橘樹冬夏再熟聊為賦云爾嗟嘉卉之芳華信氤氲而芬馥既蓊茸而葳蕤且參差而橚矗已鬱鬱而冬茂亦離離而夏熟至如廣命賔客厯覽遊觀三清既設百味星爛炫熀乎玉案照耀於金盤
【圖】
故成都美其家園江陵重其千樹既見稱於陸言亦標名乎馬賦　宋謝惠連〈橘賦〉園有嘉樹橘柚煌煌圓丹可翫清氣芬芳受以玉盤升君子堂味既滋而事美實厥包之最良　梁吳均〈橘賦〉增枝之木既稱英於緑地金衣之果亦委體於玉盤見雲夢之千樹笑江陵之十蘭葉葉之雲共琉璃而並碧枝枝之日與金輪而共丹若乃秋夜初露長郊欲素風賫寒而北來鴈衝霜而南度方散藻於年深遂凝貞於冬暮　唐可頻瑜〈洞庭獻
【圖】
新橘賦〉洞庭之逺兮亘全楚而連巨呉路悠悠以窮塞波淼淼而平湖逺國之奥壤中華之外區風土所宜兮四方各異珍果斯出兮諸夏或無至於白商謝𤣥律改風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜清圓甚垂珠琪樹方而孰可味能適口玉果比而全輕在禹貢非它於周制則那充厥包於林下發使者於江沱穰橙不得而雜楚柚不得而和所獻者皆歎其美所貴
【圖】
者不以其多嵗峥嶸而已晩路﨑嶇而自逺齊萬物以坌入離本枝而不返其價可重其味可珍固緑蔕而未變施素錦而猶新兹夕發於南國已朝奉於北辰匪雕飾以自媚實羽翼以因人獻芹者既非其匹敵獻桃者何足以等倫豈比夫江北則枳江陵則洲隨樝棃而莫遂備職貢而無由同碩果而已矣望君門兮阻修美哉植物斯多結實者衆斯橘也栽則隔乎淮浦生則主乎雲夢獨專美於當年及嵗時而入貢　仲子陵〈洞庭獻
【圖】
新橘賦〉皇帝垂衣裳而洽萬國舞干戚而來九區包之橘柚至自江湖嵗以為常知方物之咸有時而後獻表庭實之何無本其來則風秋洞庭霜落寰海元侯布教下吏旁採碧林冬生大小異名已去霜蔕初辭緑莖然後盛以瀟湘之竹束以江淮之菁背楚塞以西走望秦雲而北征上方端想𤣥默深居穆清扇鴻鈞而不宰張大樂而無聲閲彼要荒之貢得斯華實之英乃明四目乃停九歌朱紱方來以彰其道泰碩果可食以表其時
【圖】
和時和在乎務本道泰在乎柔逺一果熟知百果之不荒一方來知萬方之未晩橘之名也則珍橘之熟也惟新越彼千里獻於一人丹其實體南方之正酸其味含木德之純足以附荔枝於末葉遺檳榔於後塵然出自荒陬升聞莫由煙波無已嵗月空流豈知夫湮沉可逹職貢可修辭草澤以孤往入金門而見收物之因人也其則以衆人之象物也豈不或中儻草木之可儔希成名於入貢　李徳裕〈瑞橘賦并序〉清霜始降聖上命中
【圖】
使賜宰臣等朱橘各三枚蓋靈囿之所植也臣伏以渡淮爲枳由地氣而不遷吹谷生黍信陽和之有感昔漢武致石榴於異國靈根遐布此西域柔服之應也魏武植朱橘於雀園華實不就乃呉人未格之兆也考於前史昭晰可知豈非天地同和羣物效祉去蠻邦之陋獲近太陽感王化之威更承膏露草木尚爾况乎人心漢宣帝宫館山澤意有所感必使近臣賦之臣幼學為文忝列樞近敢稽首而獻賦曰美南州之嘉樹受烈氣於
【圖】
炎德固一志於殊方遂不遷於上國貞枝凝碧蔚湘岸之夕隂華實變黄動江潭之秋色雜丹楓於溪畔映緑篠於巖側翡翠以之列巢鵷雛於焉栖息雖同霑於雨露竊自得於雕飾終獲譽於皇明豈因人之羽翼感大鈞之獨運輸造化之𤣥力思六合以同風採孤根而移植播元氣以茂育諒英靈之不測逮乎霜飛文囿風落秦川金莖炫熀於朝日玉樹菁蔥於霽天峩方壺之翠島列靈沼之清漣上蔚檉松下秀蓀荃赩朱草與屈軼
【圖】
曄紫芝與賓連靈卉必植而嘉橘在焉碧葉獨潤金衣更鮮天漢之華星焜燿閬風之珠樹粲然香若團於野露色疑炫於江煙既而大官獻新竒果列筵非厥包之自逺何菲陋之莫傳樹隐方塘比丹萍之初實盤映皎月與赤瑛而共妍東鄙孤臣謬塵三事既乏和羮之用猶霑可口之味并食不割竊愧晏嬰之知捧之以拜重感桓榮之賜庶不朽於雪霜永酬恩於天地
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／七言古詩(P.20-2)..[文淵閣四庫全書本]
〔七言古詩〕
〔增〕宋李綱〈食橘〉洞庭一夜天雨霜橘林緑苞朝已黄逺題書後三百顆入手便覺秋風香黄金為膚白玉瓤沆瀣深貯甘且芳雕盤初擘噀清露冰齒乍嚼流瓊漿色香氣味紛可喜下視衆果皆𣴭𣴭嗟余平生
【圖】
愛種此木奴千樹梁谿傍只今蒿艾已埋没豈敢向日争熒煌蓬萊雲氣久寂寞漢殿無復羅瀟湘厥包縱有盡酸澀剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷　范成大〈清江道中橘園正夥〉芳林不斷清江曲側影入江江水緑未論萬户比封君瓦屋人家衣食足暑風汎花蘭芷香秋日籬落明青黄客舟來遲佳景盡但見碧𣗳愁春霜　金党
【圖】
懐英〈題大理評事王元老䨇橘堂〉朱橘復朱橘傳分包貢實煌煌中堂榜奇畫照公堂前蘐草碧公今致養豐禄食更取蠻珍奉顔色舉觴一笑三千秋坐㸔諸孫索梨栗　元謝應芳〈洞庭胡敬之以余父執之交嵗饋新橘凡十有餘年感無以報是用作歌〉湖山清氣鍾而翁生兒亦有古人風年年送橘拜牀下甚愧我非龎徳公今年霜落洞庭早橘熟先於葑田稻青衣童子黄金丸橘頭摘來霜未乾儂家食指百三十分甘喜得皆波及
【圖】
嬌癡堪笑兩曾孫手弄金丸口欲吞阿翁老饕三嚥畢已敎食之還自喫一枝一枝復一枝翁有笑聲孫亦咍枯腸久似長卿渴甘露適從仙掌來楚江萍實不可得華𡶶藕亦無人識冷比雪霜甘比蜜此句眞可題此橘韓子之詩今代無借作報章揮我筆懐哉故人家洞庭七十二𡶶環翠屏洛陽秋風塵滿城莫能汚爾䨇鞵青南山不爛黄河清正須坐閲三千齡山中舊識諸耆英煩道老夫多寄聲
子／醫家／御定佩文齋廣群芳譜／果譜　卷五十四至卷六十七／卷六十五　柑等／柑／集藻／頌(P.10-2)..[文淵閣四庫全書本]
〔頌〕
〔增〕梁宗炳〈甘頌〉煌煌嘉實磊如景星南金其色隋珠其形
子／醫家／御定佩文齋廣群芳譜／果譜　卷五十四至卷六十七／卷六十五　柑等／金橘／集藻／七言古詩(P.29-1)..[文淵閣四庫全書本]
〔七言古詩〕
〔增〕宋周必大〈曾無疑以長韻送金橘時已暮春次韻〉荼䕷殿春枝滿霜盧橘熟夏今乃黄彈丸煌煌照坐光老叟驚詫見未嘗客言採果孟冬月剖竹為符帶蒼雪包之赫蹏滿貯中纒以絲枲外合節或藏緑豆飲醉翁或雜寸稾仍緘封三説未識將誰從但覺色香新摘同分甘安能與衆樂祕方何惜都傳𨚫已誇指下石化金仙指併求君勿噱　楊萬里〈十月四日同諸弟訪三十二叔祖於蓬萊酌酒摘金橘小集〉誠齋老子不
【圖】
耐静偶拄烏藤出苔徑獨遊無伴𨚫成愁羣從同遊還起興每過一家添一人須臾保社如煙雲褰裳渉溪溪水淺著履渡橋橋柱新蓬萊一㸃出塵外南溪裹在千花裏芙蓉照波上下紅琅玕繞屋東西翠槿籬竹石重復重雞鳴犬吠青霞中蓬萊老仙出迎客朱顏緑髪仍方瞳餐菊為糧露為醑染霧作巾雲作屨欣然領客到仙家幾盡蓬萊日未斜更傾山瓢酌仙酒酒外瓢邊亦何有偶看小樹䨇團欒碧琉璃葉黄金丸主人忍喫不
【圖】
忍摘笑道未霜猶帶酸小童隨我勇過我不管仙翁惜仙果手撓風枝揀霜顆爭獻滿盤來飣坐隔水蓬萊看絶竒蓬萊看水海如池主人勸客對絶境不飲令儂坐生癭何如寄下未盡瓢留待早梅伴疎影
子／醫家／御定佩文齋廣群芳譜／果譜　卷五十四至卷六十七／卷六十七　甜瓜等／甜瓜／集藻／賦(P.13-1)..[文淵閣四庫全書本]
〔賦〕
〔增〕魏劉楨〈瓜賦並序〉在曹植坐厨人進瓜植命為賦促立成其辭曰布象牙之席薫玳瑁之筵憑彤玉之几酌縹碧之尊三星在隅溫風節暮枕翹於藤流美遠布黄花炳曄潛實獨著豐細異形圓方殊務揚暉發藻九
【圖】
采雜糅厥初作苦終然允甘應時湫熟含蘭吐芳藍皮密理素肌丹瓤乃命圃師貢其最良投諸清流一浮一藏析以金刀四剖三離承之以雕盤羃之以纎絺甘逾蜜房冷亞氷圭　晉傅元〈瓜賦〉調土下種播之有經應運候時負甲徐生遂日就而月將既成母而盤縈次落莫之密葉兮交逶迤之修莖敷碧緑之純采金華炳其朗明育之以人功養之以六氣黄逾金緗青侔含翠雖貍首之甘美兮未若東門之奇偉舊有蜜筩及青括蔞
【圖】
嘉味溢口鮮類寡儔一齧之頃至三揺頭選美芳園重簡其珍披以呉刀承以朱盤中割而破雖分若完質兼五味氣美芳蘭愈得冷而益甘兮怡神爽而解煩細肌密理多瓤少瓣豐㫖絶異食之不䬼
〔原〕陸機〈瓜賦〉佳哉瓜之為德邈衆果而莫賢殷中和之淳祐播滋榮於甫田背芳春以初載迎朱夏而自延奮修系之莫莫邁秀瓞之綿綿赴廣武以長蔓粲烟接以雲連感嘉時而促節䝉惠露而增鮮若乃紛敷雜錯鬱悦婆娑發彼適
【圖】
此迭相經過熙朗日以熠耀扇和風其如波有葛虆之覃及象椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定陶黄㼐白摶金文蜜筩小青大斑𤣥骭素椀貍首虎蹯東陵出於秦谷桂髓起於巫山五色比象殊形異端或濟貌以表内或惠心而醜顔或攄文而抱緑或披素而懷丹氣洪細而俱芬體修短而必圓芳郁烈其充堂味窮理而不䬼德𢎞濟於饑渴道殷流乎貴賤若夫濯
【圖】
以寒水淬以夏凌越氣外斂溫液密凝體猶握虚離若剖氷
〔增〕張載〈瓜賦〉羊骹虎掌桂枝蜜筩𤣥表丹裏呈素含紅豐膚外偉緑瓤内醲甘柤夏熟丹柰冬芳朱李零於桂圃蒲萄潰於椒牀雖茲肴之孤起莫斯瓜之允臧超椰子於南海越橘柚於𢖍陽若乃㯽榔椰實龍眼荔枝徒以希珍難致為竒論實比德孰大於斯　嵇含〈瓜賦〉世云三芝瓜則處全焉故植根玉巖潤葉飛泉攬之者壽食之者仙是謂雲芝芙蕖振采擢莖元瀬闕二字
【圖】
葩映莫此為最是謂水芝甘瓜普植用薦神祗其名龍膽其味亦奇是謂土芝乃剖甘瓜旣淳且馨荒者饗之忘困解酲流味通其五臟冷氣反其迷精　梁張纘〈瓜賦〉惟茲瓜之實茂體太素之純精翕元潤於浮霄含皇澤於夏庭於是蒼春發歲天地交和乃啓沃壤是殖是播納佳種於畦畹應時運而芽剖揮萌散蘖㘽葉負柯蓊茸鬱薈苯䔿婆娑晞慶雲以吐蕤仰旭日之敷花朝晞重陽夕承朗月淸露湛而宵降翔風穆以晨發振柯
【圖】
翹之繞若顧惠風以滋悅感靈化而絪縕覩佳實之並結始懷徵而苦發終感宫而甘通信不和而自馨與九鼎乎齊功蔓草是藉密葉是蔽潛湫獨熟墮莖落蔕芬馥酷烈氣暢雲際申狄不能詳其味隸首不能為之計昔東陵之甘瓜美顯名於中古彼服閭之攸擔乃衆仙之所睹美人神之同好何厥用之𢎞普惟令實於無窮永可殖於靈圃
〔原〕唐康子玉〈瓜賦〉巫山之岡秦川之陽垂條引蔓布緑敷黄彌臯被野含芬吐芳轉晨風之
【圖】
穆穆湛宵露之瀼瀼花葉則曄曄煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相暖廹而察之瓞兮緜明璣盈蚌媚重泉大鱗巨介近相連細雨流風每飄颻兮葉上遊蜂戲蝶時歴亂於花前爾其大則三尺二升美則金漿玉實貍頭羊骹之字黄㼐白摶之質感仙貴於孫鍾避世資於歩隲異蔕表於前代同心彰乎曩日旣而横綺席會嘉賓琴樽逸賞海陸具陳香分四座氣雜
【圖】
八珍既取類於母子亦取辨乎君臣猗哉彼美流玩不已何以剖之金錯刀何以澆之玉英水邵平固植以著業阮籍托辭而興己非但留怨於戍夫抑亦取誡於君子
子／醫家／御定佩文齋廣群芳譜／木譜　卷六十八至卷八十一／卷八十一　君子樹等／夜光木(P.27-1)..[文淵閣四庫全書本]
〔集藻〕
〔賦〕
〈御製夜亮木賦并序〉塞上古木夜視有光遇雨益明移置室
【圖】
中即之可以燭物嘉其有異故賦猗嘉木之迥異垂四照之華英蜿輪囷於川壌萃盤錯於柯莖外禀㢲德内藴離精煥然夕皎灼爾宵明晼瑞星之初麗炯璧月之漸生既騰輝於山谷亦揚彩於檐楹若乃靈根濯雨榮枝浥露芳澤加鮮澄暉遠布方隐之而彌耀旋即之而如晤洵昭質之無虧何㝠行之是懼爾廼金膏灺蘂鶴燄韜光獨飛熛而振采長煜煜以煌煌吐瓊文於赤水懸瑶景於昆岡非朝華而夕謝殆積闇以能彰於是列之桂宫置以椒室流
【圖】
映金鋪近燭緗帙豈浮艶之為容亮靈竒之足述庻含章之可貞雖在野而靡失
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／表(P.15-1)..[文淵閣四庫全書本]
〔集藻〕
〔表〕
〔増〕唐崔融〈皇太子賀芝草表〉伏承某月日芝草生於乾元殿瑞命天来符祥日至煌煌三秀分芰井而攢柯曄曄九光間梅梁而吐葉晉都宮閣何必靈芝之臺洛邑山川居然密芝之地伏惟天皇天臨海内帝有域中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如葢如閣如日如星得五方之氣象合四時之景色仙人在上則車馬疑飛神龍居下則風雲不去謂蓬瀛之海列即崑
【圖】
閬之山開魏皇之䨇榦莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右日覽休徵雖玉脛延齡在神仙而可致而刀圭入膳視朝夕而猶賖是用心馳仁夀之前慶集肅成之後　孫逖〈為宰相賀合鍊院産芝草表〉臣等伏見道士黄河清等奏興慶宫合鍊院内產芝草五色分輝六莖並秀神丹入鍊而轉精禎祥應期以如荅覩兹嘉瑞望宣付史官者伏以靈芝所致和氣之精著美仙經標名瑞典
【圖】
陛下深仁契道至徳通神鍊液飛丹既啟長年之館敷華有葉遽呈三秀之祥五色有類於卿雲六莖且符於帝樂豈惟動植昭感以表於休徵固亦真仙叶應用彰於聖夀　常衮〈中書門下賀芝草嘉禾表〉伏見兵部尚書中書門下平章事李抱玉進芝草嘉禾者臣聞王者道洽則靈芝生天下和平則嘉禾應伏惟陛下誕膺景命憂濟生靈合太上之徳感元精之氣天地氤氲神眀滋液降此珍物叶於昌期垂葢連莖三華煥發離根合
【圖】
穎一穗孤秀沐我渥澤扇其祥風衆草之英百穀之長以兆稔嵗以符太平昔周得唐郊之獻列篇於典策漢獲甘泉之祉薦歌於清廟三瑞之極一朝㑹同長發其祥無疆之慶　〈中書門下賀芝草表〉今日中使吳承清至宣示宋汴節度使御史大夫田神功所獻芝草一株紫葢黄莖叢生者天生神物王者嘉瑞竒秀之狀靈篇未書伏惟陛下孝通神眀徳至草木和氣所感禎祥屢彰 煌煌靈芝郡國來獻垂以金葢發其瓊葩爛然紫雲
【圖】
之色灼然紅蕖之秀王徳斯應皇家永昌固可寫狀圖牒薦於郊廟祗奉天意贊揚鴻休
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／贊(P.24-2)..[文淵閣四庫全書本]
〔贊〕
〔原〕魏繆〈襲神芝贊〉青龍元年神芝産於長平之習陽其色丹紫其質光耀其長尺有八寸五分其本圍三寸有三分上别為三榦分為九枝散為二十六莖圍則一寸九分葉徑二寸七分其榦洪纖連屬有似珊瑚之形其吐柯載葉祥眀蠲㓗考圖案牒葢羙乎所聞於前代者矣
〔増〕無名氏〈神芝贊〉古瑞命紀曰王者慈仁則芝生採食之則延年與真人同又神農氏論芝云山川雲雨五行四時隂陽晝夜之精以生五色神芝皆為聖王
【圖】
休祥焉自漢孝武顯宗世號隆盛而元封永平所紀神芝方斯蔑如也且其枝榦條莖本末相承乃協乎天官之數非神眀其孰為此哉推其類象則蓂莢之植階庭萐蒲之生庖厨視匹靈矣乃詔御府匱而藏之且畫其形遂以名圖為之贊曰帝徳允臻爰不難致煌煌神芝吐葩揚榮曩披其圖今握其形永章遐紀載之頌聲
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／古歌樂章(P.32-1)..[文淵閣四庫全書本]
〔古歌樂章〕
〔原〕漢四皓〈紫芝歌〉莫莫髙山深谷逶迤曄曄紫芝可以療饑唐虞世遠吾將何歸駟馬髙葢其憂甚大富貴之畏人兮不如貧賤之肆志
〔増〕《漢書．郊祀歌》齋房産草九莖連葉宮童效異披圖案牒𤣥氣之精回復此都蔓蔓日茂芝成靈華　班固〈郊祀靈芝歌〉因露寢兮産靈芝象三徳兮瑞應圖延夀命兮光此都配上帝兮象太微參日月兮揚光輝　《宋史．上尊號樂章》曄曄靈芝生於殿闈照映華栱紛敷玉㽔感召元和光符
【圖】
聖期祥篇恊吉百嵗咸宜　〈朝㑹樂章〉嘉瑞降臨應我皇徳曄曄神芝不根而植春秋三秀晝夜一色物播詩歌聲被金石　彼茁者芝茂英煌煌敷秀喬嶽實繁其房適符修貢封巒允臧永言登薦抑惟舊章　 煌煌茂英不根而生蒲茸奪色銅池著名晨敷表異三秀分榮書於瑞典光我文眀
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言古詩(P.33-1)..[文淵閣四庫全書本]
〔七言古詩〕
〔原〕宋蘇軾〈石芝并引〉元豐三年五月十一日夜夢游何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也予率
【圖】
爾折食一枝衆皆驚笑其味如雞蘇而甘眀日作此詩空堂明月清且新幽人睡息來初勻了然非夢亦非覺有人夜呼祁孔賔披衣相從到何許朱闌碧井開瓊户忽驚石上堆龍蛇玉芝紫筍生無數鏘然敲折青珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脱終勝嵇康羨王烈神山一合五百年風吹石髓堅如鐵
〔増〕蘇軾〈石芝并引〉予昔夢食石芝作詩記之今乃眞得石芝於海上子由和前詩見寄予
【圖】
頃在京師有鑿井得如小兒手以獻者臂指皆具膚理若生予聞之𨼆者此肉芝也與子由烹而食之追記其事復次前韻土中一掌嬰兒新爪指良具肌骨匀見之怖走誰敢食天賜我爾不及賔旌陽逺遊同一許長史玉斧皆門戸我家韋布三百年祗有隂功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時脱夢想至人空激烈古來大藥不可求眞契當如磁石鐵　蘇轍〈次韻石芝并引〉
【圖】
子瞻昔在黄州夢食石芝起賦八韻記之元祐八年予與子瞻皆在京師客有至自登州者言海上諸島石向日者多生耳海人謂之石芝食之味如茶久而益甘海上幽人或取服之言甚益人客以一籃遺子瞻遂次前韻雞鳴東海朝日新光䝉洲島霧雨勻一晞石上徧生耳幽子自食無來賓寄書乞取乆未許箬籠蕉囊海神戸一掬誰令堕我前無為知我超諸數此身不願清廟瑚但願歸去随樵蘇龜龍百嵗豈知道養氣千息存其
【圖】
胡塵中學仙定難脱夢裏食芝空酷烈中山軍府得安閒更試朝霞磨鏡鐵　陸游〈丹芝行〉劒山峩峩挿穹蒼千林萬谷嶓其陽大丹九轉古所藏靈芝三秀夜吐光如火非火森有芒朝陽欲升尚煌煌何由斸取換肝腸往駕素虬朝紫皇
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言律詩(P.35-2)..[文淵閣四庫全書本]
〔七言律詩〕
〔増〕宋蘇轍〈邵武游氏老人三清堂紫芝〉黑龜赤鳳早逢師白髮蒼顔老不衰丹鼎一丸深自秘紫芝三葉𨚫先知烟薰晴日雲容薄色凝秋霜玉性竒何日刀圭救羸病盡芟荊棘種交棃　張孝祥廟錫珍符豈偶然雲華再見幾經年詳開二室昭詒燕根托同楹自屬聨上瑞應誠難紹聖宸衷思孝益増䖍微臣願考皇天意不厭終童效異篇　煌煌瑞彩映金鋪元氣回旋即此都太史連年書盛事近臣更日獻新圖璇穹薦祉
【圖】
寧虚應玉葉流芳已兆符早晚清塵欵原廟臨觀敢請駐前驅
〔原〕眀王世貞數盡潘園賦衆芳何如神草被昆岡庭中玉露傳三秀木末丹霞散九光出共萐蒲昭聖瑞歸同天韭作仙糧野夫亦有黄公癖地肺何年許並藏
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／詩散句(P.36-2)..[文淵閣四庫全書本]
〔詩散句〕
〔増〕魏曹植靈芝生王地朱草被洛濵榮華相晃耀光采曄若神
〔原〕晉嵇康煌煌靈芝一年三秀
〔増〕
【圖】
張華西入華隂山求得神芝草
〔原〕唐杜甫空聞紫芝歌不見杏壇丈　但使芝蘭秀何須棟宇鄰　知名未足稱局促髙山芝　其陽産靈芝其隂宿牛斗　吾慕漢初老時清猶茹芝
〔増〕宋王珪柯同庭柏勁色近御衣深　夏竦四眀開奥壤三秀發靈芝　黄庭堅不須許斧子辛勤採五芝　汪藻齋房輝玉斚岱檢雜金泥菌蠢朝承露熒煌夜吐霓　唐李白身騎白鹿得飄颻手翳紫芝笑披拂
〔原〕杜甫知君此計誠長往芝草
【圖】
琅玕日應長　李紳靈根盤錯呈天瑞寳葉蟬聫表地祥
〔増〕宋黄庭堅卓仙在時養瓊芝深根固蔕活人命　陸游不用采芝驚世俗恐人謗道是神仙　魏阮籍芝英耀朱堂　晉庾闡層霄暎紫芝　齊王融五芝多秀色　周庾信芝房脆似蓮　青泥羙熟芝　唐孟浩然采秀弄芝草　杜甫靈秀冠衆芳　張籍分采紫芝苗　李商𨼆紫見地仙芝　皮日休盡日嗅金芝　宋楊億芝苗晝茹肥　梅堯臣芝以保萬夀　蘇軾黄公
【圖】
獻紫芝　金元好問紫芝僅盌匊　魏曹植東上蓬萊采靈芝　唐曹唐洞中天地足金芝　宋蘇軾枯朽猶能出菌芝　元倪瓚赤城霞暖神芝秀
子／醫家／御定佩文齋廣群芳譜／卉譜　卷八十七至卷九十二／卷九十一　萍等／垣衣／附錄　瓦松／集藻(P.33-1)..[文淵閣四庫全書本]
〔集藻〕
〔増〕唐崔融〈瓦松賦〉崇文館瓦松者産於屋霤之上千株萬莖開花吐葉高不及尺下纔如寸不載于仙經靡題于藥錄謂之為木也訪山客而未詳謂之為草也驗農皇而罕記豈不以在人無用在物無成乎俗以其形似松生必依瓦故曰瓦松楊炯謂余曰此中草木咸可為賦其詞曰賔館兮沉沉明月高兮重海深試一望
【圖】
兮上棟下宇開陽闔隂彼美嘉族依于夏屋煌煌特秀狀金芝兮産霤歴歴空懸若星榆而種天苯䔿丰茸青㝠芊眠葩條郁毓根柢連拳間青苔而裛露陵碧瓦而含烟春風搖兮鬱起冬雪糅兮蒼然詎充採掇罕任雕鐫桐君莫賞梓匠難甄用匪適于時要必濫聞于俗傳慚魏宮之烏韭恧漢官之紅蓮觀其衆開榮列虚心獨潔高寧我慕無木禾之五尋卑以自安類石蒲之九節進不必𡡾居不求利芳不為人生不因地其質也菲無
【圖】
忝于天然其隂也薄纔足以自庇望之常見其表尋之罔得其祕肅穆承華堂皇不賒繩懸麥穗户刻菱花竹蒼筤而衆色樹連理而相加芙蓉發池兮照爛日及懸霤兮紛葩彼懷寳以遇賞此不材而見嗟雖有慕於階闥亦無混于泥沙已矣哉不學懸蘿附柏直蓬倚麻固將含美惡以同貫齊是非于一家亂曰少陽之地兮於何不春博望之苑兮莫匪正人纎根弱植兮生君之館荷施霑恩兮為人所翫物不謝生不知其榮惟願聖皇
【圖】
千萬壽但知傾葉向時明　無名氏〈瓦松賦〉式觀圖籍幽山窮野聞卉木之名焉考神農之嘗者根莖可驗洪纎不捨惟瓦松兮闕書何昔人兮智寡原其所托高而又雅抽形先寄于鶴樓聳質更資于鴛瓦旖旎芬葩含風接霞既當春而吐葉亦凌秋而㸃花異山苗之極秀狀澗松兮抽芽高居壤霤匪雜泥沙向朝陽兮發榮經夕露兮増華常在危簷心必直詎欲牽風影暫斜小大殊品高卑異盼離離兮若星榆之照灼煜煜兮疑石蒲
【圖】
之蔥蒨既乏棟梁之用寧怯鐫雕之變豈比夫桂山上蘭谷中長幽隠兮銷馥為芬芳兮敗叢奚若兹物之獨茂無憂患兮養䝉
子／醫家／群芳譜／元部／天譜／卷之二　天譜二／日／麗藻散語(P.10-1)..[明末刻本]
○麗藻散語日月麗乎天　明兩作離大人以繼明照于四方　君子終日乾乾夕惕若厲旡咎　日中則昃月盈則食天地盈虛與時消息而況于人乎況于鬼神乎　懸象著明莫大于日月　日月得天而能久照　日月之道貞明者也【易】　分命羲仲宅嵎夷曰暘谷寅賓出日寅餞納日【虞書】　自朝至于日中昃不遑暇食　一日二日萬幾【書】　日居月諸胡迭而微　日之夕矣　曕彼日月悠悠我思　豈不日戒一月三捷　我日斯邁　吉日維戊　吉日庚午　日月吿訩不用其行　日監在茲　日就月將【俱詩】　日南則景短多暑日北則景長多寒日東則景夕多風日西則景朝多陰　以土圭
【圖】
測日之法以正日景以求地中【俱周禮】　日者衆陽之宗陽精外發故以晝明【萬年曆】　夫日者乃陽德之母也【春秋內事】　陽燧見日則燃而為火【淮南子】　日者衆陽之宗輝光所燭萬里同晷故日將旦淸風起群陰伏【李尋傳】　日出三竿黃色赤暈【南齊天文志】　　化國之日舒以長故其民間暇而力有餘亂國之日促以短故其民困鶩而力不足舒長者非羲和安行君明民靜也促短者非分度减損上闇下亂也【潛夫論】　月則陰精日則陽精故周髀云日猶火月猶水火則施光水則含影月光生于日所照魄生于日所蔽【事林廣記】　日行舒疾與騏驥步相類【正克論衡】　日行遲月行疾者何君舒臣勞也日月所以懸者何助天行化昭明下地也【白虎通】　日者太陽之精積而成鳥象烏陽之類
【圖】
其數奇月者陰精之宗積而成獸象兔陰之類其數偶【張衡靈憲】　日者火精也【范子計然】　積陽之氣生火火氣之精為日【淮南子】　　宋玉招魂十日代出流金鑠石【楚辭】　日為流珠【𠫵同契】　天地間理與氣而已有理斯有氣有氣斯有形天之氣下柔而上剛愈高則愈淸淸則愈剛故日月星辰歷千古而不毀地之氣上柔而下剛愈深則愈堅堅則愈剛故江湖之底深山之谷類多堅剛　按天體北高南下日近北則去地遠而出早入遲故晝長日近南則去地近而出遲入早故晝短　四時者天之吏日月者天之使【淮南子】　按地居天之中地平不當天之半地上天多地下天少是以日出日洛時見日大近人也日中時見日小遠人也日初出時見日大宜暖熱而尚寒凉者陰凝而陽未盛也日
【圖】
中時見日小宜寒凉而反暖熱者陽盛而陰已消也申未時愈熱者陽積而盛也　廣海冬熱者由冬日南行正當戴日之下故熱朔北夏寒者夏日雖北行然朔北直當陰山之背處日光斜及故寒由此觀之南北寒熱亦由于日也　日君道也無朏魄之變月臣道也遠日益明近日益虧望與日軌相會則徙而浸遠遠極又徙而近交所以注人臣之象也望而止于黃道是謂臣于君明則陰斯食矣朔而止于黃道是謂臣壅君明則陽為之食矣若過至未分月或變行而避之或五星潛在日下禦侮而救之或涉交數淺或在陽曆陽盛陰微則不食或德之休明而有小𤯝焉則天為之隱雖交而不食此四者皆德敎之所由生【唐書】　物類相動本標相應故虎嘯而谷風至龍舉而景雲屬麒麟闘而日月
【圖】
食鯨魚死而慧星出蠶珥絲而商絃絕賁星墜而渤海决【淮南子】　孔子東遊見兩小兒問辨問其故一兒曰我以日始出去人近日中時遠一兒曰日中時近日初出時遠一兒曰日初出時如大車輪及中如盤盂此不為遠者小而近者大乎一兒曰日初出蒼蒼凉凉日中時如探湯此不為近者熱而遠者凉乎孔子不能决兩兒笑曰丘孰謂汝多智乎【列子】　取日虞淵洗光咸池潛授五龍夾日以飛【唐狄仁傑贊】　日中則移【吳越春秋】　暾將出兮東方【楚詞】　日月者人君之象也君不假臣下之權則日月揚光【瑞應圖】　九暑乃至時雨乃降五穀百果乃登此謂日德【管子】　日月不高其威不赫【荀子】　遠而望之皎若太陽升朝霞【洛神賦】　日出于地萬物蕃息【文子】　景日曜靈玄鳥攸生【傅玄擬
【圖】
天問】　昺明離章五色淳光【太玄經】　日神五色明照四方　日為太陽之宗【晉天文志】　　扶桑曉兮白日飛【李白】　日出于暘谷浴于咸池拂于扶桑是謂晨明登于拂桑爰始將行是謂朏明至于曲阿是謂旦明臨于曾泉是謂蚤食次于桑野是謂晏食臻于衡陽是謂隅中對于昆吾是謂正中靡于鳥次是謂小還至于悲谷是謂餔時至于女紀是謂大還經于隅泉是謂高㫪頓于連石是謂下舂爰止羲和爰息六螭是謂懸車薄于虞淵是謂黃昏淪于蒙谷是謂定昏日入崦嵫經于細柳入于虞淵之汜曙于蒙谷之浦日西垂景在樹端謂之桑榆【淮南子】賦煦百川以氷開煖千林而花發煎綠潭而水沸瀾靑雲而火生曜凝霜而輕白帶飛霞而淡紅赫然作色無物不憚溫然為容有情皆翫終而
【圖】
復始旣明且煥自非造化之至精焉能作群生之壯觀【王珪日賦】　步栖遲以徙倚兮白日忽其將匿風蕭瑟而並興兮天慘慘而無色獸狂顧以求群兮鳥相鳴而舉翼【王粲登樓賦】　相彼烏矣超然莫同不振羽于域上自呈形于日中儀鳳肯慙信五色而都混高天已及豈三年之始冲懿此生成貫乎今昔東西必隨于運動昇降寧離于赫奕俯黃人而更助金光映玉宇而偏疑鳥跡旣乃騰凌霄漢披拂雲霓那楚幕而堪處匪霜臺之足棲分明而不似籠中固非仙鶴髣髴而還如鏡裏豈是山雞曷九雛之莫對乃三足而長在黑羽雖同于不黔白頭詎得而終待始來何地誰見入于重輪爰止何年孰可聞于真宰徒訝其煒煒煌煌形標翼張縱橫弄色宛轉和光風起而遙疑飛動烟含而杳若潛藏
【圖】
足令人子間窺因寄情于反哺日官頻測空懷望于殊祥嘉其靄爾無疋裒然斯出鳴琴安得寫其啼流水焉能變其質復不知見也何期隱也奚歸有咸池兮飲不飲有蟠桃兮依不依誰使梯航景象沐浴光輝炫晃乎淸晝優游乎翠微靡願稻粱志士留之而莫得無猜彈射夸父驚之而不飛客有指寥廓之儀形訪前時之歌詠且彼素姿神異赤羽輝映不為陰隲之符葢本陽精之命今仁風已扇孝理方盛烏之靈兮得不降休而瑞聖【康僚日中烏賦】喻生而眇者不識日問之有目者或告之曰日之狀如銅槃扣槃而得其聲他日聞鐘以為日也或吿之曰日之光如燭捫燭而得其形他日揣籥以為日也日之與鐘籥亦遠矣而眇者不知其異以其未嘗見而求之人也道之難見也甚于日而人
【圖】
之未達也無以異于眇達者告之雖有巧譬善導亦無以過于槃與燭也自槃而之鐘自燭而之籥轉而相之豈有旣乎故世之言道者或卽其所見而名之或莫之見而意之皆求道之過也然則道卒不可求歟蘇子曰道可致而不可求何謂致孫武曰善戰者致人而不致于人孔子曰百工居肆以成其事君子學以致其道莫之求而自至斯以為致也歟南方多沒人日與水居也七歲而能涉十歲而能浮十五而能沒矣夫沒者豈苟然哉必將有得于水之道者日與水居則十五而得其道生不識水則雖壯見舟而畏之故北方之勇者問于沒人而求其所以沒以其言試之河未有不溺者也故凡不學而務求道皆北方之學沒者也昔者以聲律取士士雜學而不志于道今也以經術取士士知求道
【圖】
而不務學渤海吳君彥律有志于學者也方求舉于禮部作日喻以吿之【蘇東坡】對臣聞日者衆陽之宗人君之表至尊之象君德衰微陰道盛強侵蔽陽明則日蝕應之書曰羞用五事建用皇極如貌言視聽思失大中之道不立則咎徵荐臻六極屢降皇之不極是為大中不立其傳曰時則有日月亂行謂眺側匿甚則薄蝕是也又曰六沴之作歲之朝曰三朝其應至重廼正月辛丑朔日有蝕之變見三朝之會上天聰明苟無其事變不虛生臣聞師曰天右與王者故災異數見以譴吿之欲其改更若不畏懼有以塞除而輕忽簡誣則凶罰加焉其至可必詩曰畏天之威干時保之皆謂不者凶懼之則吉也【孔光日蝕對】歌行赫赫初出咸池中浴光洗跡生天東不覺有物來晦昧團團一
【圖】
片如頑銅前時蝦蟇食爾妃天下戢戢無有忠責罵四方誰膽大仰頭憤憤唯盧仝欲持寸刃去其害氣力雖有天難通是時了無毫芒益徒有文字辯且雄仝死于今百餘載日月幾度遭遮蒙衆人見之如不見誰肯開口咨天公老鴉居處已自穩三足鼎峙何乖慵而今有嘴不能噪而今有爪不能攻任看怪物翳天眼方且省事保爾躬日月與物固無惡應由此烏招禍凶吾意彷彿料此烏定亦閃避離日宮安逢后羿不乖暴直與審殼彎強弓射此賈怨烏以謝毒惡蟲二曜各安次災害無由逢南不尤赤鳥東不誚蒼龍北龜勿吐氣西虎勿嘯風五行不汩陳虞舜生重瞳我今作此詩可與仝比功【梅聖俞】詩五言遙峰隱半規　晚見朝日暾【俱謝靈運】　太陽移日昃　浮雲蔽紫闥白日難
【圖】
廻光【李白】　野潤烟光薄沙曈日色遲　白日移歌袖靑霄近笛牀　江城孤照日山谷遠含風　滄海先迎日銀河倒列星　落日邀䨇鳥晴天捲片雲　寒日外澹泊長風中怒號　羲和冬日近愁畏日車翻【俱杜少陵】　靑天敷翠彩朝日含丹輝　暘谷發精曜九日棲高枝願得並天馭六龍齊玉羈【傅玄】　陰陽迭用事乃俾夜作晨咿喔天雞鳴扶桑色昕昕赤波千萬頃湧出黃金輪【劉禹錫觀日出】　杲杲冬日出照我屋南隅負暄閉目坐和風生肌膚初似飲醇醪又如蟄者蘇外融百骸暢中適一念無矌然㤀所在心與空虛俱【白居易】　落日在簾鉤溪邊春事幽芳菲緣岸圃樵爨倚灘舟啅雀爭枝墜飛蟲滿院遊濁醪誰造汝一酌解千憂【杜甫】　讓爾名千載還吾適一區竹深留客坐苔濕藉
【圖】
兒扶雨歇啼鳩婦風疎綻鼠姑雕闌白日下堪老托注湖【于念東】　長繩難繫日目古共悲辛黃金高北斗不惜買陽春石火無留光還如世中人卽事已如夢後來我誰身提壺莫辭貧取酒會四隣仙人如恍惚未若醉中真【李白】七言春渚日落夢相牽【杜甫】　東邊日出西邊雨道是無晴也有晴【劉禹錫】　未離海底千山黑纔到天中萬國明【宋太祖】　嶺上晴雲如劈絮樹頭初日掛銅盤【蘇東坡】　城頭旭日照闌杆城下降戎綵仗攢九陌塵埃千騎合萬方臣妾一聲歡樓臺乍仰中天異衣服初廻左衽難淸水莫敎波浪濁從今一統屬長安【薛逢】　朝遊碧峯三十六夜向天壇月邊宿仙人攜我搴玉英壇上半夜東方明仙鐘撞撞迎海日海中離離三山出霞梯赤城遙可分霓旌絳節擁彤雲八
【圖】
龍五鳳紛在御王母欲上朝元君【李益】
子／醫家／群芳譜／元部／天譜／卷之二　天譜二／星／麗藻散語(P.64-1)..[明末刻本]
〇麗藻散語辟如北辰居其所而眾星共之　日月星辰繫焉　星辰之遠也【四書】　庶民維星星有好風星有好雨【書】　嘒彼小星維參與昴　綢繆束薪三星在天　星言夙駕　哆兮侈兮成是南箕　三星在罶　跂彼織女終日七襄　晥彼牽牛不以服箱東有啓明西有長庚有捄天畢載施之行　維南有箕載翕其舌維北有斗西柄之揭【詩】　燦若天星之羅【楊雄】　萬物之精上為列星【說文】　星者水之精也【三五曆紀】
【圖】
眾星浮生虛空之中其行其止皆須氣焉【晉天文志】　山川精氣上為列星【唐嚴善思傳】　星者散也言列位布散也【宋玉九辯】　文章昭囘之光粲然如繁星麗天而芒寒色正【柳文】　保章氏掌天星以志日月星辰之變動以觀天下之遷辨其吉凶以星土辨九州之地所封之域皆有分星以觀妖祥【周禮】　明明上天爛然星陳日月光華弘于一人【八伯歌】　星者體生于地精成于天列居錯峙各有逌屬在野象物在朝象官【張衡】　蒼龍連蜷于左白虎猛據于右朱雀奮翼于前靈龜匿首于後黃龍軒轅于中【前人】文柳子夜歸自外庭有設祠者𩜾餌馨香蔬是交羅插竹垂綏剖瓜犬牙且拜且祈怪而問焉女隷進曰今茲秋孟七夕天女之孫將嬪于河鼓邀而祠者幸而與之巧驅去蹇拙手目開
【圖】
利組絍縫製將無滯于心焉為是禱也柳子曰苟然歟吾亦有所大拙儻可因是以求去之乃纓弁束袵促武縮氣旁趨曲折傴僂將事再拜稽首稱臣而進曰下土之臣竊聞天孫專巧于天轇轕璇璣經緯星辰能成文章黼黻帝躬以臨下民欽聖靈仰光曜之日久矣今聞天孫不樂其獨得貞十于元龜將蹈石梁欵天津儷于神夫于漢之濱兩旗開張中星耀芒靈氣翕歘茲辰之良幸而弭節薄遊民間臨臣之庭曲聽臣言臣有大拙智所不化醫所不攻威不能遷寬不能容乾坤之量包舍海岳臣身甚微無所投足蟻適于垤蝸休于殼龜黿螺蜯皆有所伏臣物之靈進退唯辱仿佯為狂局束為諂吁吁為詐坦坦為忝他人有身動必得宜周旋獲笑顛倒逢嘻已所尊眤人或怒之變情狥勢射利抵巇
【圖】
中心甚憎為彼所奇忍仇佯喜悅譽遷隨胡執臣心常使不移友人是已曾不惕疑貶名絕命不負所知抃嘲似傲貴者啟齒臣旁震驚彼且不恥叩稽匍匐言語譎詭令臣縮恧彼則大喜臣若效之瞋怒叢已彼誠大巧臣拙無比王侯之門狂吠狴犴臣到百步喉喘顛汙睢盱逆走魄遁神叛欣欣巧夫徐徐縱誕毛群掉尾百怒一散世途昏險擬步如漆左低右昂鬬冐衝突鬼神恐悸聖智危慄泯焉直透所至如一是獨何工縱橫不恤非天所假彼智焉出獨嗇于臣惜使玷黜沓沓騫騫恣口所言迎知喜惡默測憎憐搖唇一發徑中心原膠如鉗夾誓死無遷探心扼膽踊躍拘牽彼雖佯退胡可得𣃼獨結臣舌喑抑啣𡨚擘背流血一辭莫宣胡為賦授有此奇偏眩耀為文瑣碎排偶抽黃對白啽哢飛走
【圖】
駢四儷六錦心繡口宮沉羽振笙簧觸手觀者舞悅誇談雷吼獨溺臣心使甘老醜嚚昏莽鹵樸鈍枯朽不期一時以俟悠久旁羅萬金不鬻敝帚跪呈豪傑投棄不有眉頞蹙喙唾胞歐大赧而歸填恨低首天孫司巧而窮臣若是卒不余𢌿獨何酷歟敢願聖靈悔禍矜臣獨艱付與姿媚易臣頑顏鑿臣方心䂓以大圓拔去吶舌納以工言文詞婉軟步武輕便齒牙饒美眉睫增妍突梯卷臠為世所賢公侯卿士五属十連彼獨何人長享終天言訖又再拜稽首俯伏以俟至夜半不得命疲極而睡見有靑褏朱裳手持絳節而來吿曰天孫吿汝汝詞良苦凡汝之言吾所極知汝擇而行嫉彼不為汝之所欲汝自可期胡不為之而誑我為汝唯知恥諂貌淫詞寧辱不貴自適其宜中心已定胡𡚶而祈堅汝
【圖】
之心密汝所持得之為大失不汙卑凡吾所有不敢汝施致命而昇汝慎勿疑嗚呼天之所命不可中革泣拜欣受初悲後懌抱拙終身以死誰惕【柳子厚乞巧文】　歲帷壬辰七月之七王子潛居訌訌弗懌適冷風颯然月綻雲拆桐籟薦秋露花凝夕有一嬋娟歘蒞吾席析析步搖灧灧繁餙睨王子而言曰吾帝之女孫也職司天巧式利下民禱吾者泰背吾者屯趨吾者富違吾者貧吾久聞子多戅少文吾實恤子來濟子身汝或不憚吾悉汝陳王子竦肩歛踵覷覷忞忞似夢非夢謂神非神蒲伏而言曰臣固拙矣敢不願聞天孫整裾端坐憮然曰噫人生兩間孰弗冀通今子弗克巧進自貽醜窮不師詭遇祗業專攻末塗噂𠴲厖言滋豐技夸鬼蜮計逞狙公鳥翼蛇驤蜂聚蟻同託根巍柯名曰宛童俾
【圖】
不曲合焉致斯崇路欺握雉祝天祛蟲陽縱陰戢內傾外融懀陋忻嫭人心攸同聾俗瞽世譎行迂蹤季子由是而貴曲逆山是而封子不聞歟矧乎妙奪工倕紆行曲施能若是者庸無不宜前邀後障左繩右䂓笑涴薇露戲焚玉蕤錦心繡腹侮書嫚詩啟喙成訟轉趾微疵予予奪奪是是非非顛倒縱橫起滅提搥荷天拔地斷蛟剸犀藻葩綴縟陟降驅馳氣劘屈子目短相如諸侯見搆豪族爭儲一譽可喜一毀可悲致顯若彼汝奚不為今子𧮈吃赭顏沉吟支頤窮鄉僻地運日以奇我今吿汝汝應締思汝不改轍焉能救而夫騏驥捕鼠弗逮狐狸吾將錫子語穽助子嘲機納子之點驅子之痴詎不偉哉王子曰臣聞駑馬安步麒麟跼躅各有攸得奚慰奚恧良玉渾然烏事刻琢馬宮善宦倪寬樸學寧
【圖】
為拙傷毋為巧獲岐途術異彼此相角沾沾求容栩栩強語手擎足旋神辱志沮我嗟其人汩此靈府命栖險竿躬罣游弩蒿目蓬心臣寔不取天孫噱然笑曰井蛙不見東海蟪蛄不知春秋弗識宜樞弗察芳猷方柄圓鑿事恒弗投毀方瓦合懵不知謀耳與目敵心與身讐么麼之技自矜寡儔汝不思變吾實汝羞汝今絳宮弗懲玉堂弗收攻苦敷澹羈如楚囚匪徒羞之吾實汝憂王子又蒲伏而謝曰天孫之心固仁矣啟臣之智固備矣然強哭者雖疾不哀強歡者雖笑不妍生龜脫筩顧非自然危鶴斷脛乃違厥天機械藏心神德不全夫巧者言拙者默巧者勞拙者逸巧者賊拙者德巧者凶拙者吉此先正之格言敢弗服膺而警惕于是天孫砉然冥逝茫無所得出門視之但見繁星麗天萬里一碧
【圖】
【王達却巧文】頌皇上宅位六祀七政貞明于上七敎敷聞于下其有不迪不吉不庭不若之徒皆薰然而和瞭然而化春三月司天氏奏歲星居心宿五度其色黃明潤大光澤帝位積五十餘日詔下有司頒示中外故臣得而言之以形歌頌謹按歲星五帝為蒼五行為木五常為仁五事為貌天意若曰時以至仁為理覆露萬民浹洽生類協夫五行五事之用則發于星緯形于禎應陰隲大化始報成功玄符幽贊其昭昭如是禮運之論聖人以日星為紀洪範之敘皇極曰歛時五福用敷錫厥庶民發于人格于天天人交感合若符節其年秋平河中之寇塟其遺骸復其世紀班淮右之師用弘文吿用去武備此二帝三代所以恢令名也于是一統類以昭德明法制以塞違薦禮百神賓懷獷俗嘉瑞
【圖】
美祥紛委狎至置之而不有哲人端士連茹播職求之如已失然後端拱于穆淸怡神于靖冥驅一代為純誠接萬靈于明庭斯又登邁古光昭聞見巍乎紹天統物之盛者也微臣瑣賤沐浴仁聖敢獻歲星居心頌一章以備周詩由庚由儀之缺頌曰皇天上帝降鑒下人后王承之制作禮文人用明德家尚孝仁人無疵癘俗以阜蕃敷佑四方發為天祥重華煌煌乃居明堂下煦仁澤上為祥光回復感通天人攸同乃法五事乃建大中君君臣臣德輝昭融保祐命之自天無窮微臣頌歌敬備唐風【權德輿歲星居心頌】賦倬垂象以昭回惟帝居之曰斗壯魁台以立極建衡杓而為首齊七政而均序五行臨四海而橫制九有所以附乾樞壓坤紐攜龍枕參左槍右棓總列宿而環衛中宮體群臣而
【圖】
輔弼元后範圍六合紀綱四維其道不昧其照無私若乃銅渾作式未央取則其變可考其動可測履端于始當獻歲以指南舉正于中在陰方而主北觀夫崢嶸纚聮若懸揭西柄以戒滿拱北辰而處偏乘三台而幹運齊七曜而廻旋酌天地之心豈酒漿之可挹分寒暑之氣較鈞石而罔愆躔次靡失歷數斯在晝其隱也不爭曜于太陽昏必見焉能藏輝于真宰照萬國兮猶魚從網宗百川兮北朝于海參差北斗闌干太淸環帝座之焜燿薄河漢之縱橫不應豐以中見每居次而自明總五緯于天綂行四時而歲成非止雄橋樑于巴蜀壯都邑于咸京而已【崔捐】　分宿有章懸象成文或靑龍垂尾或白虎距參玄龜匿首于女虛朱雀奮翼于井鬼桓屏連珠三台雁行軒轅華布而曲分攝提鼎峙而直
【圖】
掃【成公綏】表光净而明當井絡之端色黃而潤叶中方之正【楊慿賀老人星】　旣在井東又當秦分色侔蒸栗光掩連珠彰爾寶圖類堯年之河出延長聖曆齊漢代之山呼【同前令狐楚】　自南耀采將弘解慍之風近曉流光欲助無私之日送玄燕于梁問傷時自切望白榆于天上厥路無繇【賀老人星見】賦宛彼佳人阻銀潢兮豈無同仇誰與航兮翹首天路寡修梁兮憂心燋妍厪七襄兮資質靚好蒙素裳兮九秋茲夕歡未央兮別促遘希安可長兮予思怨嬪實與併兮扃殿寥寥晝凄淸兮君不為御徒熒熒兮瞻望深宮懷廣庭兮單棲守誓感斯靈兮【何景明織女賦】歌仰觀俯察天人際羲和死來職事廢官不求賢空取藝昔聞西漢元成間下陵上替謫見天北辰微暗少光色四星 煌煌如火
【圖】
赤耀芒動角射三台半見半沒中台圻是時非無太史官眼見心知不敢言明朝趨入明光殿唯奏慶雲壽星見天文時變兩如斯九重天子不得知不得知安用臺高百尺為【白居易】詩五言星橋視桂華【庾信】　宮闕羅北極　超然若流星　戮力掃攙搶【杜甫】　心將客星隱身與浮雲閑　陣解星色盡營空海霧消　文質相炳煥衆宿羅星文【俱李太白】　蜀星陰見少江雨夜聞多【杜子美】　金鈿已照耀白日未蹉跎欲待黃昏後含嬌渡淺河【劉孝感】　蜀郡靈槎輔豐城寳劒新將軍臨北塞天子入西秦未作三台賦寧為五老臣今宵穎川曲誰識聚賢人【李嶠】　古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蜘蛛浪作窠【梅聖俞】　相傳會牛女今
【圖】
夕喜應多凉風氣璇閣秋風澹玉河鵲橋原縹緲龍駕竟蹉跎天上無情極入間更若何【王燁】　粉席秋期緩針樓別怨多奔龍爭渡月飛鵲亂填河失喜先臨鏡含羞未解羅誰能留夜色來夕倍還梭【宋之問】　一年啣別怨七夕始言歸歛淚開星靨微步動雲衣天迥兔欲落河曠鵲停飛那堪盡此夜復往弄殘機【杜審言】　白露含明月靑霞斷絳河天街七襄轉閣道二神過袨服鏘環珮香筵拂綺羅年年今夜盡機杼別情多【前人】　寳婺搖珠珮姮娥照玉輪靈歸天上匹巧遺世間人花果香千戶笙竽溢四隣明朝曬犢鼻方信阮郞貧【李義山】　旦暮已凄凉離人遠思忙夏衣臨曉薄秋影入簷長前事風隨扇歸心雁在梁殷勤寄牛女河漢正相望【元】　耿耿玉京夜迢迢銀漢流影斜烏鵲渡光映
【圖】
鳳凰樓雲錦虛張月星房冷閉秋遙憐天帝子辛苦會牽牛【歐陽修】　遠山歛氛祲廣庭揚月波氣往風集隙秋還露泣柯節氣旣已屏中宵振綺羅來歡詎終夕收淚欲分河【王僧逵】　天河橫欲曉鳳駕儼應飛落月移粧鏡浮雲動別衣歡逐今宵盡愁隨還路歸猶將宿昔淚更上去年機【王脊】　仙車駐七襄鳳駕出天潢月映九微火風吹百和香來歡蹔巧笑還淚已啼粧別離不得語河漢漸湯湯【何遜】　玉皇頒綵詔金女送靑蛾翠帳含春滿雕窓領月多画眉鸞鏡入攜袖鵲橋過百歲開今夕其如燦者何【王少廣】　奔流蘭浦合羽葢逐星移倚月施靑靚憑空拂翠眉駕龍來斗渚填鵲向河湄促夜羅幃寂居然對錦絲【范夫人徐淑】　鵲橋斷銀漢別恨黯淸流霧帶朝來减風鬟午夜愁歛粧消舊粉
【圖】
整匣抱新裯脉脉憑機杼䨇䨇似去秋【范夫人】　迢迢牽牛星皎皎河漢女纖纖濯素手札札弄機杼終日不成章泣涕零如雨河漢淸且淺相去復幾許盈盈一水間脉脉不得語【古詩】　漢曲天榆冷河邊月桂秋婉孌期今夜飄颻渡淺流輪隨月宿轉路逐綵雲浮橫波翻瀉淚束素反緘愁此時機杼息獨向素粧羞【江總】　白露月下圓秋風枝上鮮瑤臺含碧霧羅幕生紫烟妙會非綺節佳期乃隔年玉壺承夜急蘭膏依曉煎昔悲漢難越今傷河易旋怨咽䨇念斷悽悼兩情懸【梁簡文帝】　盈盈河水側朝朝長嘆息不恡漸哀苦波流詎可測秋期忽云至停梭理容色束衿未解帶廻鑾已霑軾不見眼中人誰堪機上織願逐靑鳥去暫因希羽翼【邢子才】　鳳律驚秋氣龍梭靜夜機星橋百枝動雲路七
【圖】
香飛映月回雕扇凌霞曳綺衣含情向華幄流態入重闈歡餘夕漏盡怨結曉驂歸誰念分河漢還憶兩心違【張文恭】　紅粧與明鏡二物本相親用持施點畫不照離居人往秋雖一照一照還復塵塵生不復拂蓬首對河津冬夜寒如此寧遽到陽春初商忽云至暫得奉衣巾施衿誠已故每聚忽如新【沈約織女贈牽牛】　新知與生別由來儻相值如何寸心中一宵懷兩事歡娛未繾綣倐忽成離異終日遙相望秪益生愁思猶憶今春悲尚有故年淚忽遇長河轉獨喜凉飈至奔情翊鳳軫纖阿警龍轡【王筠代牽牛答織女】　靑天何歷歷明星如白石黃姑與織女相去不盈尺銀河無鵲橋非時將安適閨人理紈素遊子悲行役瓶水知冬寒霜露欺遠客客似秋葉飛飄颻不言歸別後羅帶長愁寬去時
【圖】
衣乘月託宵夢因之寄金徽【李白】　落日隱簷楹升月照簾櫳團團滿葉露淅淅振條風蹀足循廣除瞬目儷層穹雲漢有靈匹彌年闕相從遐川阻昵愛脩渚曠淸容弄杼不成藻聳轡鶩前踪昔離秋已雨今聚夕無䨇傾河易廻幹欵顏難久悰沃若靈鴛旋寂寥雲幄空留情顧華寢遙心逐奔龍【謝惠連】　牽牛出河西織女處其東萬古永相望七夕誰見同神光意難候共事終朦朧颯然精靈合何必秋遂通亭亭新粧立龍駕具層空世人亦為爾祈請走兒童稱家隨豐儉白屋達公宮膳夫翊堂殿鳴玉棲房櫳暴衣徧天下曳月揚微風蜘蛛小人態曲綴瓜果中初筵浥重露日出甘所終嗟汝未嫁女秉心鬱沖沖防身動如律竭力機杼中雖無舅姑事敢昧織作功明明君臣契咫尺或未容義無棄禮
【圖】
法恩始夫婦恭小大有佳期戒之在至公方圓苟齟齬丈夫多英雄【杜甫】七言南極一星朝北斗五雲多處是三台【杜甫】　年年乞與人間巧不道人間巧已多【楊朴】　更闌獨坐意偏嘉靜倚闌干望斗斜好句忽來情思洽梅花和月上窓紗【桑貞白】　月帳銀河次第開多情惟恐曙光催時人不用穿針待沒得心情送巧來【羅隱】　雲堦月地一相過未抵今年別恨多最恨明朝洗車雨不敎回却渡天河【杜牧之】　天空露下夜如何漫道䨇星已渡河見說人間方恤緯可知天上欲停梭　七夕千門望女牛爭言乞巧獨登樓人間機事知多少永夜蜘絲總未收【俱馮琢菴】　廣殿陰陰桂樹靑嫦娥千古說娉婷傷心烏鵲橋邊過安得身如織女星【屠隆】　東人杼軸總傷心雲錦千箱天闕深一線未堪
【圖】
持補袞還從兒女笑穿針【眭石】　靈鵲成橋事有無人間今夜憶仙姑倚牕久坐秋聲動一夜西風到碧梧【馬氏】　傳說銀河有鵲橋昭陽飲宴似元宵誰嫌牛女佳期少猶勝朱門鎖寂寥【胡安】　鸞扇斜分鳳幄開星橋橫道鵲飛廻爭將世上無期別換得年年一度來【李商隱】　鄰家乞巧候天孫月轉參橫不掩門拙癖病來逾自愛臥陪孤影度黃昏【王鳳洲】　清風明月等閒天重理機絲情暗牽廻首鵲橋成底事流光迢遞又經年　飲牛河畔水潺湲俯首長河思慘然堪羡江干老漁父妻孥聚首永團圓　牛女佳期傳七夕一年猶得一廻憐爭似嫦娥居月窟朝朝暮暮只孤眠【俱王藎臣】　長安城中月如練家家此日持針線仙裙玉佩空自知天上人間不相見長信深陰夜轉憂玉階金闕數螢流
【圖】
班姬此夕愁無限河漢三更看斗牛【崔灝】　恐是仙家好別離故敎迢遞作佳期來由碧海銀河畔可要金風玉露時淸漏催移相望久微雲未接過家遲豈能無意酧烏鵲惟有蜘蛛乞巧絲【李義山】　巧夕頻年望鵲橋明河耿耿夜迢迢七襄有恨留千古一水無情恨九霄匣鏡半開銀兔窟針樓虛佇紫鸞鑣緱山何處邀笙鶴對酒當歌興自饒【申瑤泉】　計拙誰云巧可圖逢人且醉酒家胡銀河渡鵲宜淸淺寳月窺人乍有無七夕今年還自夏䨇星明夜便成孤不知相隔杳何許一水盈盈不可呼【曹含亝】　微雲遠漢淡無波夜久天孫漫渡河蟋蟀壁間摧織早梧桐月上聽砧多十年旅客傷離別此日仙郞對笑歌盡道燕京人競巧獨憐拙宦欲如何【方九功】　燕闕天高暮雨收靑錢沽酒醉蘭舟蓼
【圖】
花曲岸回殘照禾黍西風動早秋三載空成南國夢一官還向上林遊遙思今夜吳門月幾處穿針望斗牛【郭鯤溟】　年年此夜結慇勤終古看來只此心滿載秋容淸火宅斜分月色照金針人間巧思多成拙老大陳緣未了今花果堦前人拜禱經聲遙答漏聲沉【孫慎行】　北斗佳人䨇淚流眼穿腸斷為牽牛封題錦字凝新恨拋擲金梭結舊愁桂樹三春烟漠漠銀河一水夜悠悠欲將心向仙郞說借問榆花早晚秋【曹唐】　河邊獨自對星宿夜織天孫難接續拋梭振躡動明璫為有秋期眠不足遙愁今夜河水隔龍駕車轅鵲填石流蘇翠帳星渚間環珮無聲燈寂寂畫作天河刻作牛玉梭金鑷綵橋頭每年宮女穿針夜勑賜諸親乞巧樓【王建】　亭臯一葉梧桐飄蓐收行秋回斗杓靈官召集役靈鵲
【圖】
直渡天河雲作橋河邊女兒天帝子機杼年年勞玉指織成雲霧紫綃衣辛苦無歡容不理帝憐獨居無與娛河邊嫁與牽牛夫自從嫁後廢織絍綠鬂雲鬟朝暮梳貪歡不歸天帝怒謫歸却踏來時路但令一歲一相逢七月七夕橋邊渡別多會少知奈何却憶從前歡愛多忽忽萬事說不盡燭龍已駕隨羲和河邊靈官催曉發令嚴不管輕離別空將淚作雨滂沱淚痕有盡愁無歇寄言織女君休怨地久天長會相見猶勝嫦娥不嫁人夜夜孤眠廣寒殿【張文潛】詞碧梧初出桂英纔吐池上水花微謝穿針人在合歡樓正月露玉盤高瀉蛛忙鵲懶耕慵織倦空做古今佳話人間剛道隔年期想天上方纔隔夜【妓嚴蘂鵲橋仙】
子／醫家／群芳譜／元部／歲譜／歲譜三　秋／七月／麗藻散語(P.23-1)..[明末刻本]
○麗藻散語七月流火　七月鳴鵙　七月食瓜　七月烹葵及菽【詩】　火流而清風塞　七月青女乃出以降霜雪　天河之西有星煌煌與參俱出謂之牽牛天河之
【圖】
東有星凝凝在氐之下謂之織女【樵林大斗記】序若夫龍津燕喜地切登仙鳳閣玄虛門稱好事亦有似仙山臨水長想巨源秋風明月每思玄度未有能星馳一介留美跡於芳亭雲委八行抒勞思於綵筆遂令啔瑤緘者攀勝集而長懷披瓊翰者仰高筵而不暇王子猷之獨興不覺浮舟稽叔夜之相知欣然命駕琴樽重賞始詣臨卭口腹良游未辭安邑乃知兩鄉投分林泉可攘袂而游千里同心烟霞可傳檄而定友人河南宇文嶠清虛君子中山郎餘令風流名士或三秋意契闢林院而開襟或一面新交敘風雲而倒屣彭澤陶潛之菊影泛仙樽河陽潘岳之花光縣妙理巖巖思壁家藏虹岫之珍森森言河各控驪泉之寳偶同金碧蹔照詞塲巴漢英靈潛光翰院亹亹焉蕭蕭焉信天下之奇託
【圖】
也于時白藏開序青女御律金風高而林野動秋露下而江山靜琴亭酒榭磊落乘烟竹徑松扉參差向月魚鱗積磴還昇蘭桂之峯鴛翼分橋卽映芙蓉之水亦有紅蘋綠荇亘渚連翹玉帶瑤華分楹間植池簾夕敞香牽十步之風岫幌霄褰氣襲三危之露縱冲衿於俗表留逸契於人間東山之賞在焉南澗之情不遠夫以中牟馴雉猶嬰觸網之悲單父歌漁罕繼鳴琴之趣俾夫一同詩酒不撓於牽𢇁千載巖溪無慙於景燭云爾【王勃宇文德陽宅秋夜山亭宴序】啟素商驚辰白藏屇節金風曉振偏傷征客之思玉露夜凝直法山人之掌桂吐花於小山之上棃翻葉于太谷之中故知節物變衰草木搖落敬想足下時稱獨步世號無䨇萬頃澄波黃叔度之器量千尋聳𠏉稽中散之楷模但某一介
【圖】
庸才三隅頑學懷經問道不遇披雲負笈尋師牢逢見日俛仰興嘆形影自憐不知龍前不知龍後鷽鵬雖異風月是同幸矣擇交希垂影拂【昭明大子】賦若夫乾靈鵲讖之端地輔龍驂之始慿紫都而授曆按玄丘而命紀鳳毛鍾桂閫之祥麟角燦椒庭之馳綠軒于九域振黃麾于萬里抗芝舘而星羅擢蘭宮而霧起則有皇慈霧洽聖渥天浮庭分玉禁邸瞰金樓剪鳧洲于細柳披鶴籞于長楸啟魚鈴而分帝術授虹璧而控神州擁黃山於石磴洩玄灞於銅溝列瑤窓而送燠闢銀榜而迎秋君王乃排青幌搖朱舄戒鵷輿靜鸞掖繞震廊而轉步傃雲阡而縱跡嘯陳客於金牀命淮仙於桂席翔萃䍐於雲甸迎簫吹於鳳驛佇霛匹於星期眷神姿于月夕于時玉繩湛色金漢斜光烟凄碧樹露濕銀
【圖】
塘視蓮潭之變彩見松院之生凉引驚蟬於寳瑟宿蘭燕於瑤筐綠臺兮千仞赩樓兮百常拂花筵而慘惻披彩序而徜徉結遙情於漢陌飛永睇於霞莊想佳人兮如在怨靈歡兮不揚促逕悲於四運味遺歌於七襄于是蚪簷晚靜魚扃夜飾忘帝子之光華下君王之顏色握犀管展魚箋顧執事招仲宣仲宣跪而稱曰臣聞九變無津三靈有作布元氣于浩蕩運太虛于寥廓辨河鼓于西壖下天孫于東堮循五緯而清黃道正三衡而澄紫落海人支機之石江女穿針之閣鄙塵情于春念擬仙契于秋諾于是光清地𡵒氣歛天標霜凝碧宙水瑩丹霄躍靈軒于霧術褰翠羽于星橋徵赤螭而架渚漾靑翰而乘潮停翠梭兮卷霜縠引鴛杼兮割氷綃舉黃花而乘月艷籠黛葉而卷雲嬌撫今情而恨促指
【圖】
耒渚而傷遙旣而丹軒黃拱紫芳朱䈁山御逶遲靈徒擾弱風驚雨驟烟廻電爍媧皇遷冀埜之龍莊叟命雕陵之鵲駐𪊲駕披鸞幙奏雲和汎霞酌碧虬玉室之饌白兔銀臺之藥莎葉頳鮫芙蓉青雀上元錦書傳寳字王母瓊箱薦金約綵襻魚頭比目縫香緘燕尾同心縛羅帳五花懸珉砌百枝然下芸幬而暱枕弛蘭眼而交筵託新歡而密勿懷往眷而潺湲於是羈鸞切鏡旅鶴驚絃悲侵玉履念起金鈿儼歸裝而容曳整還盖而遷延洞庭波兮秋水急關山晦兮夕霧連謂河漢之無浪似參商之永年君王乃背雕砌陟玄室冲想自閑神情如逸痛靈妃之稀偶嘉沉思之可畢荊艷齊升燕佳並出金聲玉貌蕙心蘭質珠櫳綺檻北風臺綉戶雕窓南向開響曳紅雲歌面近香隨白雪舞腰來掩清琹而
【圖】
獨進凌絳樹而輕廻盧女黃金之枕張家碧玉之杯奉君王於終夕夫何怨于良媒俄而月還西漢霞臨東沼鳧氏鳴秋雞人唱曉玉關空鶴瓊林飛鳥君王乃馭風殿而長懷俯雲臺而自矯矜雅範而霜厲穆冲襟而烟渺迎十客召三英香涵蔗酎簫吹蘭旌娃舘踈兮綠草積歡房寂兮紫苔生聳詞鋒於月徑披翰藪于雲扃方絕元凱而高視豈與梁楚而駢聲【王勃七夕賦】　渾元告秋羲和奏曉太陰望兮圓魄皎閶闔開兮凉風嫋四海澄兮百川晶陰陽肅兮天地窅掃離宮清重閣設皇邸張帝幕鸞鳳翺翔晱暘倐爍雲舒霞布翕赫冥霍陳法供飾盂蘭壯神功之妙物何造化之多端赤蓮吐而非夏頳果搖而不寒銅鐵鉛錫璆琳琅玕映以百泉之玉樹𠜍以承露之金盤憲章三極儀刑萬類上寥廓
【圖】
兮法天下安貞兮象地殫恠力窮神異少君王子掣曳兮若來玉女瑤姬翩躚兮悉至鳴鷫鸘與鸑鷟舞鵾鷄與翡翠毒龍怒兮赫然狂象奔兮沉醉怖魍魎潛魑魅離婁明目不足見其精微匠石洗心不足徵其奧秘繽繽紛紛氛氛氳氳五色成文若榮光休氣發彩於重雲奮奮粲粲燠燠爛爛三光啟旦若合璧連珠耿耀於長漢夫其遠也天台燦起繞之以赤霞夫其近也青城孤峙覆之以蓮花晃兮瑤臺之帝室赩兮金闕之仙家其高也上諸天于大梵其廣也遍諸法于恒沙上可以薦元符于七廟下可以納群動于三車者也於是乎騰聲名列部伍前朱雀後玄武左蒼龍右白虎環衛匝羽林周雷皷八而龍旂九斿星戈耀日霜戟含秋三公以位百僚乃入鳴珮鏘鏘高冠岌岌規矩中威容翕無族
【圖】
談無錯立若乃山中禪定樹下經行菩薩之權現如來之化生莫不汪洋在列歡喜充庭天人儼而同會龍象寂而無聲聖神皇帝乃𠜍通天佩玉璽冕旒垂目紸纊塞耳前後正臣左右直史身為法度聲為宮徵穆穆然南面而觀矣八枝初會四影高懸上妙之座取於燈王之國大悲之飯出於香積之天隨藍寳味舍衛金錢麵為山兮酪為沼花作雨兮香作烟明因不測大福無邊鏗九韶撞六律歌千人舞八佾孤竹之管雲和之瑟麒麟在郊鳳凰蔽日天神下降地祗咸出於是乎上公列卿大夫學士再拜稽首而言曰聖人之德無以加於孝乎散元氣運洪爐斷鼇足受龍圖定天寳建皇都至如立宗廟平圭泉綉栭文楣山楶藻梲昭穆敘樽罍設以覲嚴祖之耿光以揚先皇之大烈孝之始也考辰耀
【圖】
制明堂廣四修一上圓下方布時令合蒸嘗配天而祝文考配帝而祝高皇孝之中也宣大乘昭群聖光祖考登靈慶發深心展誠敬刑于四海加於百姓孝之終也夫孝始於顯親中於禮神終於法輪武盡美矣周命維新聖神皇帝於是乎唯寂唯靜無營無欲壽命如天德音如玉任賢相惇風俗遠佞人措刑獄省游讌披圖籙損珠璣寳菽粟罷官之無事恤人之不足鼓天地之化淳作皇王之軌躅太陽夕乘輿歸下端闈入紫微【楊烱盂蘭盆賦】　素曆旋秋瑤星啟夜昏曖曖以罨帷涼冷冷而泛榭指列次於南端暏大辰之西舍計時往其必遷亮功成而自謝方其炎精向麗煩歊鬰充大地皆火火曜乃中挂絺衣而臨水倦團扇以追風曾俛仰之何幾失緒暑于寥空爾其銀浦隨流璿璣向倚辭南陸
【圖】
以云徂遡金方而戻止撫天運兮密移遏民功兮可弛雖霜葉之未零凜壺氷其代至于是周原田父豳野山臞亟蠶桑於播始接杼軸于明逾忽茲星之在牖念卒歲之勤劬戒紅女與織婦可當寒而問繻則有羔羊大夫狐裘公姓西成平秩之官盖藏蓐收之正察頹景於坤維惕先時而布政詔世婦于泉人孰先民而弗競若乃征夫絕塞思婦空房瞻星移之有歲顧影隻以無光來長飈兮大漢憯下月兮流黃機何年而蹔下衣何日而遠將別有翡翠簾垂芙蓉殿鎖悵斜漢之秋星隔西宮之夜火秋未老兮哀吟夜方長兮愁坐豈羅綺之無溫攬齊紈而泪墮暨夫馳光係慨換節驚魂時序定民依之要歌謠發王化之端孰閨帷之猥務勿恤孰閭巷之煩思可諼瓊樓兮針線砧杵兮荒村雕筵兮瓜果
【圖】
藍縷兮覆盆此際新秋深樂事誰為七月採陳言稼穡開基遠艱難締業尊追星火于堯曆信聖哲之所敦【眭東蓀七月流火賦】歌行王子喬愛神仙七月七日上賓天白虎搖瑟鳳吹笙乘騎雲氣噏日精噏日精長不歸遺廟今在而人非空望山頭草草露濕君衣【宋之問】　君不見昔日宜春太液邊披香盡閣與天連燈火灼爍九衢映香氣氛氳百和然此夜星繁河正白人傳織女牽牛客宮中擾擾曝衣樓天上娥娥紅粉席舒羅散彩雲霧開綴玉垂珠霄漢廻朝霞彩色羞衣架晚月春花列鏡臺上有仙人長命綹中看寳媛迎歡繡玳瑁筵中別作春琅玕窓裡翻成晝椒房金屋寵新流意氣嬌奢不自由漢文宜惜露臺費晉武須焚前殿裘【沈佺期七夕曝衣】　長安城中月如練家家此夜持針
【圖】
線仙裾玉珮空自知天上人間不相見長信深陰夜轉幽玉堦金閣數螢流班姬此夕愁無限河漢三更看斗牛【崔灝】　鵲橋崔嵬河宛轉織女牽牛夜相見岳陽女兒迎七夕乞巧樓高高百尺蕐燈明月光窈窕結彩蟠花綺羅繞富家女兒恃嬌小年年乞巧不得巧貧家女巧世所稀只為他人縫嫁衣須臾露濕金剪刀䨇星漸沒河漸高人間天上兩迢遙步襪仙裾空寂寥君不見古來巧拙何足語歲歲樓前競兒女【何大復乞巧】　䨇星隔漢渚終歲遙相望豈不念綢繆欲濟河無梁含情罷機杼何由成報章玉衡指孟秋金飈扇微凉鵲駕飛虹起鸞馭乘雲七襄開閣道環珮逾天潢盈盈限一水昔如參與商關關在河洲今為鴛與鴦琴瑟暢和樂殽醴羅芬芳一言申繾綣再顧揚輝光試問夜何其
【圖】
初旭升扶桑新歡挾故愁欵語不及詳岐路獨徘徊涕下沾衣裳良會固有期轉盻成星霜耿耿夜雖促綿綿歲何長猶勝月中娥終古不得䨇不恨久離別但願無相忘【申瑤泉】詩四言大儀斡運天廻地游四氣鱗次寒暑環周星火旣多忽焉素秋凉風振落熠燿宵流吉士思秋實感物化日與月俱荏苒代謝逝者如斯曾無日夜嗟爾庶士胡寧自舍【張華勵志】　商風初授辰火微流朱明送夏少昊迎秋嘉禾茂園芳草被疇于時秋游以豫以休【潘尼】五言將秋數行雁離夏幾聲蟬　漢曲天榆冷河邊月桂秋橫波翻瀉淚束素反緘愁【江總】　鳳曆驚秋氣龍梭靜夜機惟餘夕漏盡怨結晚驂歸【張文潛】　白露下玉墀風清月如練坐看池上螢飛入昭陽殿【劉基】　獨坐小窓下幽蛩不絕
【圖】
鳴青天孤月淨滿耳是秋聲【潘女郎】　火逝首秋節明經弦月夕月弦光照戶秋首風入隙凌風步層岑慿雲肆遙脉徙倚西北庭竦踊東南覿紈綺無報章河漢有駿軛【謝靈運】　落星初伏火秋霜正動鐘北閣連橫漢南空映鑿龍祥鸞栖竹實靈蔡上芙蓉自有南風曲還來吹九重【庾信】　盈盈一水邊夜夜空自憐不辭精衛苦河流未可填寸情百重結一心萬處懸願作䨇青鳥共舒明鏡前【范雲】　結綺羅瓜果喧喧兒女曹雲章織不就天女思空勞蛛網縈逾細雲閽叩轉高誰知搗衣婦秋意靜蘭臯【王燁】　秋動淸風扇火移炎氣歇廣簷含夜陰高軒通夕月安步廵芳林傾望極雲闕組幕縈漢陳龍駕凌霄發泬情未申寫飛光已飄忽來對眇難期今歡自茲沒【劉鑠】　獨坐滿清聽秋空何處尋刁
【圖】
騷喧岸葦淅瀝遞霜林雜響雲中雁和鳴月下砧初從寒葉渡轉向夕山沉不雨泉生夜無鐘梵送音瑤琴將玉笛一倍助蕭森【區海日】　明月皎夜光促織鳴東壁玉衡指孟秋衆星何歷歷白露沾野草時節忽復易秋蟬鳴樹間玄鳥逝安適思我同門友高舉振六翮不念携手好棄我如遺跡南箕北有斗牽牛不負軛良無盤石心虛名復何益【古詩】　皎皎河漢月照我西南樓七夕遠賓集置酒城東陬展席對䨇星盈盈隔中流艷艷靚粧女欲濟無方舟神爽卽易合茫昧竟難求明明君子德寡妁誰為仇豈無采唐約失身良可尤心事信齟齬世事良悠悠不見古人時皓首猶公侯葵藿不我死富貴安可謀願縶塲下駒盡我盤中羞我今為秦聲子也當吳謳酣歌達清曙臨分贈吳鉤【李空同】七
【圖】
言是時新秋七月初金秋按節炎氣除【韓文公】　桂魄初生秋露微輕羅已薄未更衣銀箏夜久慇懃弄心怯空房不忍歸【王維】　蕭蕭木葉動鳴秋寂寞寒泉帶雨流西風一夜披霜月飛向江南草木愁【徐淑】　鐵馬聲喧風力緊雪窓夢破鴛鴦冷玉爐燒麝有餘香羅扇撲螢無定影洞蕭一曲是誰家河漢西流月半斜要染纖纖紅指甲金盆夜搗鳳仙花【鄭奎妻】　客有相過選勝游西山爽氣滿城頭尊前白破䨇鴻溟笛裡橫催一葉秋萬戶淸砧新夜色六宮團扇故年愁登高幸不逢搖落避暑仍驚暑乍收【鳳洲】詞七月新秋風露早蓮渚未折庭梧老是處瓜花時節好金樽倒人間綵縷爭祈巧　萬葉敲聲凉乍到百蟲啼晚烟如埽漏箭初長天杳杳人語悄那堪夜雨催清曉【歐陽修漁家傲】
【圖】
梧桐墜秋光碎一痕河影添嬌媚錦梭撇綵橋結今宵天上歡娛節嫦娥凝望也應痴絕熱熱熱　天如醉雲如睡朦朧方便䨇星會雞饒舌催離別別時打筭閒年月自從盤古許多周折歇歇歇【釵頭鳳】　拋團扇拈針線画樓笑擁如花面拜中庭問䨇星何故牛郎偏對娉婷卿卿　時光箭恩情電一年一度來相見天河淸萬里明月墜銀瓶犬吠金鈴行行【惜分釵】　早起未梳頭倦倚高樓添些半臂桂簾釣剪剪輕風來拂面微帶溫柔　鶯老燕含羞交付輕鷗荷花十里蓼花洲對對䨇䨇眠水上賣弄新秋【浪淘沙俱陳眉公】
子／醫家／群芳譜／元部／歲譜／歲譜四　冬／十一月／麗藻散語(P.17-2)..[明末刻本]
○麗藻散語歲十一月徒杠成【孟子】　一之日觱發【詩】　冬至則八風之序立萬
【圖】
物之性成【魏相傳】　日短星昴以正仲冬厥民隩烏獸氄毛【書】　易復卦反復其道七日來復天行也啟日往月來灰移火變暫乖語嘿頓隔秦吳旣傳蘇李之書更共范張之志冷風盛而結鼻寒氣切而疑唇虹入漢而藏形鶴臨橋而送語彤雲垂四面之葉玉雪開六出之花敬想足下世號氷壺時稱武庫命長袂而留客施大被以招賢酌醇酒而㨿切骨之寒溫獸炭而祛透心之冷某携戈日久荷戟年深揮白刃而萬定死生引虹旗而千決成敗退龍劔而却歩月下開營進鯨鼓而橫行雲前起陣徒勞斬斫豈用功勳諸不具陳謹伸微意【梁昭明】　懷五更三點之鴛行舊同班于吳下騐一寸四分之牛晷今假蔭于黔中方圖修獻履之辭已先拜鳴謙之寵故情未慗弱念易盈恭惟某官禮樂宗
【圖】
英侯王相種决科唐殿肯吟麗日之煌煌宅攸相源聊和舞風之濟濟對此重緹之候藹然五袴之歌魯雲必書翻手隨看于短至趙日可愛舉頭卽近于長安某比德微芒甘心半刺地爐煨芋巴漸叅南岳之禈山意放梅倘尚憶西湖之飲【孝標冬啟】表七政上齊協璣衡於景至九儀下辨旋圭壁于陽生休氣亟蒙祲容飭備恭惟陛下道原皇極化浹太和天地之心玩儀爻而來復日月所照觀周正之徧頒同軌同文時萬時億臣等跡汙班聮目睇簾陛南面而朝群臣雖亞歲彜章之舊北鄉而壽慈極實熙朝慶典之新【播芳大全】賦五行倐而競鶩兮四節終而電逝量暑往而寒來兮十二月而成歲日月會于析木兮重陰悽而增肅在仲冬之祁寒兮迅季旬而逾蹙彩虹藏于虛廓兮鱗介凄而長
【圖】
伏若乃天地凜冽庶極氣否嚴霜夜結悲風晝起飛雪山積肅條萬里百川咽而不流兮水凍合于四海扶木憔悴于暘谷兮肅霜零落于濛汜【晉傅玄】歌行陽和微弱陰氣結地凍不流綿絮折呼吸不通寒冽冽【阮嗣】　　宗素雪任風流𣗳木轉枯悴松柏無所憂折楊柳寒衣履薄氷歡詎知儂否　宮城團迥凜嚴光白天碎碎墮瓊芳撾鐘高飲千日酒天却凝寒作君壽御溝泉合如環素火井溫泉在何處【李賀】詩四言玄陰受謝青陽啟號氣以升新光以承照【王讚】五言冬至初日長【杜甫】　長河夜闌干層氷如玉炭【鮑照】　綠水去淸夜黃爐搖白烟【山谷】　星昴殷仲冬短晷窮南陸柔荔迎時萋芳芸應節馥【傅亮】　北杓指玄朔南景留嚴冬中衢返羲馭淑氣肩黃鍾【何大復】　序
【圖】
節嚴冬暮寒雲掩落暉遠聞風瑟瑟亂觀雪霏霏浪起川難渡林深人至稀山禽背徑走野鳥歷塘飛【簡文帝】　晷度隨天運四時互相乘東壁正昏中涸陰寒節升繁霜當夕冷悲風中夜興朱炎青無光蘭膏坐自凝重衾無暖氣挾纊如懷氷【張華】　天宮初動磬緹室已飛灰暮風吹竹起陽雲覆戶來折氷開荔色除雪出蘭栽慚無宋玉辯濫吹楚王臺【蕭愨】　連星貫初曆令月臨首歲薦樂行陰政登金贊陽滯收凉降天德萌華宣地惠司瑞紀夜稀書雲掌朝誓【袁淑】　荒村建子月獨樹老夫家雪裡江船度風前徑竹斜寒魚依密藻宿鷺起圓沙濁酒禁愁得無錢何處賒【杜甫】　侯氣窺玄籥淸齋席白茅彤雲連北闕春雪近南郊窓迥簷花積風廻苑樹交天心如可見暗點易中爻【周孟簡】　冬至子
【圖】
之半天心無改移一陽初動處萬物未生時玄酒味方淡太音聲正稀此言如不信更請問庖羲【邵康節】　細雨丹陽郭新寒小雪天孤舟繫遙夜亂葉落踈烟一斗吳姬酒三百水衡錢淹留問叢桂高詠小山篇【張祥鳶】　行邁日峭峭山谷勢多端雲門轉絕岸積阻霾天寒寒峽不可度我實衣裳單况當仲冬交沂船增波瀾野人尋烟語行子傍水飡此生免荷芟未敢辭路難【杜少陵】七言夜久雪猿啼嶽嶺夢回清月上梅花【惠洪】　禽翻竹葉霜初下人立梅花月正高【楊誠齋】　去歲茲晨捧御床五更三點入鴛行何人錯認窮愁日愁日愁添一線長【杜少陵】　邯鄲驛裡逢冬至抱膝燈前影伴身想得家中夜深坐還應說着遠行人【白居易】　新陽氣候未全佳尚縱寒威壓歲華賴有椒湯共卯酒
【圖】
不妨和雪看梅花【韓子華】　年年至日長為客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝來散紫宸心折此時無一寸路迷何處見三秦　金華山北涪水西仲冬風日始凄凄山連越嶲蟠三蜀水過巴渝下五溪獨鶴不知何事舞饑烏似欲向人啼射洪春酒寒仍綠極目傷神誰為携　天時人事日相催冬至陽生春又來刺繡五紋添弱線吹葭六管動飛灰岸容待臘將舒柳山意衝寒欲放梅雲物不殊鄉國異敎兒且覆掌中杯【俱杜少陵】　遠信初慿䨇鯉去他鄉正遇一陽生樽前豈解愁家國輦下惟能憶弟兄旅舘夜憂姜被薄暮江寒覺晏裘輕竹門風過還惆悵疑似松窓雪打聲【杜牧之】奉天門下玉欄橋此日催班早侍朝占史奏雲懽萬國大官傳宴散層
【圖】
霄苑梅迎律春先動宮柳迎風色欲搖一出忽今驚十載百年勳業有漁樵【李空同】　中宵忽見動葭灰料得南枝有早梅四海便應枯草綠九重先覺凍雲開陰氛莫向河源塞陽氣今從地底回不道慘舒無定分都憂蚊響却成雷【韓偓】　子月風光雪後看新陽一縷動長安禁鍾乍應雲和曲宮樹先驅黍谷寒臺上書祥傅太史齋居問禮向祠官紛紛䨇闕鳴環珮未覺玄關閉獨難【董玄宰】詞薄雪初消銀月端踈踈浮竹影紅蘭梅花夢事落孤山禁人處霜重鼓聲寒　留取曉來看斑簾低小閣燭花殘一帆明月去蒼湾空相憶雪浪月痕翻【曾實軒小重山】
子／醫家／群芳譜／亨部／果譜／果譜三／荔枝／麗藻散語等(P.7-1)..[明末刻本]
○麗藻散語側生荔枝【左思】　綠葉雲舒朱實星映【孔稚圭】　荔枝丹兮蕉葉黃
【圖】
雜餚蔬兮進侯堂【東坡韓廟碑】序白樂天荔枝圖曰荔枝生巴峽間形狀團團如帳葢葉如桂冬靑花如橘春榮實如丹夏熟朵如蒲桃核如琴軫殼如紅繒膜如紫綃瓤肉潔白如氷雪漿液甘酸如醴酪大畧如彼其實過之如離本枝一日色變二日香變三日味變四五日香色味盡去也　南海郡出荔枝焉每至季夏其實乃熟狀甚環詭味特甘滋百果之中無一可比余往在西掖嘗盛稱之諸公莫之知固未之信唯舍人彭城劉侯弱年累遷經於南海一聞斯談倍復嘉嘆以為甘美之極也又謂龍眼凡果而與荔枝齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追敘往心夫物以不知為輕味以無味而疑遠不可驗終
【圖】
焉永屈况物有未効之用而身在無譽之間苟無深知與彼亦何以異也因導揚其實遂作此賦云【張九齡荔枝賦序】論荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離枝盖夸言無有是也東京交趾七郡貢生荔枝十里一置五里一堠晝夜奔騰有毒蟲猛獸之害臨武長唐羗上書言狀詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寳中妃子尤愛嗜涪州歲命驛致時之詞人多所稱詠張九齡賦之以託意白居易刺忠州旣形於詩圖而序之雖髣髴顏色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛之餘色香味之存者亡幾矣是生荔枝中國未
【圖】
始見之也九齡居易雖見新實驗今之廣南州郡與夔梓之間所出大率早熟肌肉薄而味甘酸其精好者僅比東閩之下等是二人者亦未遇真荔枝也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎盖亦有之而未始遇乎人也予家莆陽再臨泉福二郡十年往還道由鄉國每得其尤者命一寫生萃集旣多因而題目以為倡始夫以一木之實生於海濱之險地遠而能名徹上京外被夷狄重於當世是亦有足貴者其於果品卓然第一然性最高寒不堪移植而又道里遼絕曾不得班盧橘江橙之右少發光彩此所以為之歎惜而不可不述也【荔枝譜論第一篇】　興化軍風俗園池勝處惟荔枝當其熟時雖有他果不復見省大重陳
【圖】
紫富室大家歲或不嘗雖别品千計不為滿意陳氏欲採摘必先閉戶隔墻入錢度錢與之得者自以為幸不敢較其直之多少也列陳紫之所長以例衆品其樹晚熟其實廣上而圓下大可徑寸有五分香氣清遠色澤鮮紫殼薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而狀也荔枝以甘為味雖有千株莫有同者過甘與淡失味之中惟陳紫之於色香味自拔其類此所以為天下第一也凡荔枝皮膜形色一有類陳紫則已為中品若夫厚皮尖刺肌理黃色附核而赤食之有查食已而澁雖無酢味亦自下等矣【荔枝譜論第二篇】　福州種植最多延施原野洪塘水西尤其盛處一家之有至於萬株城中當州署之北鬰為林麓暑雨初霽晚日照耀絳囊
【圖】
翠葉鮮明蔽映數里之間焜如星火非名画之可傳而精思之可入也觀覽之勝無與為比初着花時商人計林斷之以立劵若後豐寡商人知之不計美惡悉為紅鹽水浮陸轉以入京師外至比戎西夏其東南舟行新羅日本琉球大食之屬莫不愛好重利以酬之故商人販益廣而鄉人種益多一歲之出不知幾千萬億而鄉人得飫食者盖鮮以其斷林鬻之也品目總三十有三惟江家綠為州之第一【荔枝譜論第三篇俱蔡君謨】　牡丹花之絕而無甘實荔枝果之絕而無名花昔樂天有感於二物矣然斯二者惟不兼萬物之美故各得其精造化之理宜如此也余少游洛陽花之盛處也因為牡丹作記君謨閩人也故能識荔枝而譜之因念昔人嘗有感二物而二人者適各得其一之詳故書其所
【圖】
以然而附於君謨之譜末【歐陽公荔枝譜後論】　莆田荔枝名品皆出天成雖以其核種之終與其木不相類宋香之後無宋香所存者孫枝爾陳紫之後無陳紫過墻則為小陳紫矣筆談謂焦核荔枝令勿生旁枝其核自小里人謂不然此果形狀變態百出不可以理求或似龍牙或類鳳爪釵頭之可簪綠珠之旁綴是豈人力所能加哉初方氏有樹結實數千顆欲重其名以二百顆送蔡忠惠公紿以常歲所產止此公為目之曰方家紅著之於譜印證其妄自後華實雖極繁茂逮至成熟所存者未嘗越二百遂成語讖此叚已載遯齋閑覽中郡士黃處權復志其詳如此【容齋隨筆】賦暖若春雲之興森若橫天之彗湛若大厦之容鬰若峻岳之勢修𠏉紛錯綠葉蓁蓁灼灼若朝霞之映日離離若繁
【圖】
星之著天皮似丹罽膚如明璫潤侔和璧奇踰五黃仰嘆麗表俯嘗嘉味口含甘液腹受芳氣兼五滋而無常主不知百和之所出卓絕類而無儔超衆果而獨貴【王逸】　果之美者厥有荔枝雖受氣於震方實稟精於火離乃作酸於此裔爰負陽以從宜蒙休和之所播涉寒暑而匪虧下合圍以犀傍蔭畆而抱規紫文紺理黛葉細枝蓊茸霮䨴環合棼纚如葢之張如帷之埀雲烟沃若孔翠于斯靈根所盤不高不卑陋下澤之沮洳惡層崖之險巇彼前志之或妄何側生之見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其花但旨其實如有意乎端本故微文而妙質蒂葯房而捽萃皮龍鱗以駢比膚玉英而含澤色江䓑以吐日朱苞剖明璫出冏然數寸猶不可匹未玉齒
【圖】
而殆銷雖瓊漿而可軼彼衆味而有五此甘滋之不一伊醇淑之無筭非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於柑橘援蒲萄以見擬亦古人之深失若乃華軒洞開嘉賓四會時當燠煜客或煩憒斯果在御莫不心侈而體泰信琱盤之仙液實玳筵之綺繢有終食於累百愈益氣而理內故無厭於所甘雖不貪而必愛沉美李而莫取浮甘瓜而自退豈一座之所榮𠜍四時而為最夫其貴可以薦宗廟珍可以羞王公亭十里兮莫致門九重兮曷通山五嶠兮白雲江千里兮青楓何斯美之獨遠嗟爾命之不逢每被誚於凡口罕獲知於貴躬柿何稱乎梁侯梨何幸乎張公亦因地之所遇孰能辨乎其中哉【張九齡荔枝賦】歌行南村楮北
【圖】
村盧白衣靑葉冬不枯垂黃綴紫烟雨裏特與荔枝為先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麄先生洗醆酌桂醑氷盤薦此頳虬珠似開江鰩斫玉柱更洗河豚烹腹腴我生涉世本為口一官久已輕蓴鱸人間何者非夢幻南來萬里真良圖　十里一置飛塵灰五里一堠兵火催顛坑什谷相枕籍知是荔枝龍眼來飛車跨山鶻橫海風枝露葉如新採宮中美人一破顏驚塵濺血流千載永元荔枝來交州天寳歲貢取之涪至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意
【圖】
年年闘品充官茶吾君所乏豈此物致養口體何陋耶洛陽相君忠孝家可憐亦進姚黃花【俱東坡】　炎精孕秀多靈植荔枝佳名聞自昔絳囊剖雪出琱盤尋常百果無顏色閩天六月雨初晴星火熒熒耀川澤歘如彩鳳戲翺翔爛若彤雲堆翕爀中郎裁品三十二陳紫方紅𠜍儔匹鹽蒸蜜漬尚絕倫啄瓊空羡南飛翼我聞政和全盛時貢輸不减開元日涪州距雍已云遠况此奔馳來海側繡衣使者動輶車黃𥿄封林遍阡陌浮航走轍空四郊妙品人間無復得似聞供給只纖毫往往盡入公侯宅驪山廢苑狐兔靜艮嶽新宮鼙鼓急繁華今古共凄凉遶樹行吟悲野客西風刮地戰塵昏一聽胡笳䨇淚滴【陳簡齋】詩五言輕紅擘荔枝【杜少陵】　蠻果餐蕉枝【山谷】　一色鮮猩血【程金紫】　憶昔
【圖】
南海使奔騰獻荔枝【杜少陵】　莆陽荔枝丹皺殼紅飣蜜【梅聖俞】　荔枝幾時熟枝頭花正繁【東坡】　新來嘗小綠又勝擘輕紅【石屏】　火齊驪龍脫紅綃玉露團謫居深不負沉醉亦何難【張芸叟】　丞相祠堂下將軍大樹傍炎雲駢火食瑞露酌天漿爛紫垂先熟高紅掛遠揚分甘徧鈴下也到黑衣郎【東坡】　五月南游渴欣逢荔子丹殼勻仙鶴頂肉露水晶丸色映離為火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中乾一簇氷蠶繭千苞火鳳𠜍隔瓤銀葉嫩透膜玉漿寒【陶弼】　南州積炎德嘉樹凌冬綠薰風海上來丹荔逾夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱
【圖】
迨今糟粕餘猶足驚凡目憶初成上林四方會奇木使臣得安榴天馬來苜蓿擢身自幽遐託地幸滲漉我欲咎真宰喟茲限荒服將非名實雄百果為羞縮區區化工意聊爾存衆族【劉貢父】　奇物標南上芳林對北堂素華春漠漠丹寳夏 煌煌葉捧低垂戶枝擎重壓墻始因風弄色漸與日爭光夕訝條懸火朝疑樹點粧深於紅躑躅大較白檳榔星綴連心朵珠排耀眼房紫羅裁襯縠白玉裏填囊早歲曾聞說今朝始摘嘗嚼疑天上味嗅異世間香潤勝蓮生水鮮逾橘得霜臙脂掌中顆甘露舌頭漿物少尤珍重天高苦渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白見潘郎【白樂天】七言花旌難老隔年芳　墻頭
【圖】
荔子已爛斑【俱程金紫】　荔子凝丹摘晚鮮【蔡君謨】　黃金小帶荔枝垂【薩天錫】　南賓佳實傳名久【劉原父】　曉風凍作氷晶團【楊誠齋】　絳衣仙子過中元絳殼囊收白露團【蘇穎濱】　映我綠衫渾不見對公銀印最相鮮　香連翠葉真堪畫紅透靑籠實可憐　摘來正帶陵晨露寄去須慿下水船【俱白樂天】　炎方每續朱櫻獻玉座應悲白露團【杜少陵】　葉似楊梅蒸霧雨花如盧橘傲風霜【東坡】　紅錦皺縫包玉液靑綃斜剪襯金丸【汪內翰】　光射腰金陵寳印影回殿砌拂猗蘭【洪駒父】　五月照江鴨頭綠六月連山柘枝紅　天與蹙紅裝寳髻更挼猩血染殷紅【俱山谷】　紅消白瘦香猶在想見當年十八娘　托根曾是三山下結實應歸萬木先【俱穎濱】　綠幄翠籠文縠皺絳囊包就寸珠圓
【圖】
【程金紫】　春甌水動茶花白日落雲生荔子紅【晁冲之】　海山珠樹玉斕斑擬擘炎雲覲玉顏【王在丞】　白蓮近揖三千女丹荔遐招十八娘【周文忠】　蘭蕙香浮衿解後雪氷膚在酒酣間【曾文清】　水晶透膜輕含液絳縠離苞未變香【朱待制】　臨水釅粧新雨後出墻背向曉風西【楊誠齋】　風枝露葉走筠籠玉潤氷寒擘皺紅【方秋崖】　玉潤氷清不受塵仙衣裁剪絳紗新千門萬戶誰曾得只有昭陽第一人【曾南豐】　羅浮山下四時春盧橘楊梅次第新日啖荔枝三百顆不妨長作嶺南人【東坡】　絳衣搖曳綻氷肌依約華清出浴時何物鴉兒驅不去前身恐是食酥兒【李梅亭】　仙果移從海上山露華供液鶴分丹硃砂芒刺羞紅顆龍目團圓避赤丸【洪駒父】　厚葉纖枝雜絳囊使君分寄驛人忙彩
【圖】
毫封處曾留筆箬片開時不减香【蔡端明】　憶昔瀘戎摘荔枝青楓隱映石逶迤京華應見無顏色紅顆酸甜只自知【杜甫】　遐方不許貢珍奇密詔惟教進荔枝漢武碧桃爭比得枉令方朔號偷兒【韓渥】　昨日閩中進荔枝君王親受幸龍池先將並蒂盛金盒密賜修儀盡不知【王濟】　封開玉露鷄𠜍澁葉襯金盤鶴頂鮮想得佳人微露齒翠釵先取一枝懸■■　巧裁絳片褁璚漿崖蜜天然有異香應是仙人金掌露待成氷入茜羅囊　■　側生野岸及江浦不熟丹宮滿玉壺雲壑布衣駘背死勞人害馬翠眉須【杜子美】　長安回首繡成堆山頂千門次第開一騎紅塵妃子笑無人知是荔枝來【杜牧】　風韻能令百果低難將盧橘闘新奇品題自合還詩祖模寫何妨覔画師【劉後村】　絳袖氷肌画
【圖】
本難駢肩含笑倚闌干淸霜且莫來相妒聞道佳人不耐寒【王藎臣】　王公權家荔子綠寥致平家綠荔枝試傾一杯重碧色快擘千顆輕紅肌誰能同此最勝味唯有老杜東樓詩【黃山谷】　托根初不異南山十八妖嬈帶沃丹玉潤滿苞甘露液文綃團蹙絳紗丸便為仙苑千年果回笑幽皋九畹蘭【張無極】　錦筵火齊堆金盤五月甘漿破齒寒南國已隨朱夏熟北人猶作画圖看烟嵐不續丹櫻獻玉座空悲羯鼓殘相見任誇䨇蒂美多情莫唱水晶丸【劉貢父】詞五嶺麥秋殘荔子初丹絳紗囊裡水晶丸可惜天教生處遠不近長安　往事憶開元妃子偏憐一從魂散馬嵬關只有紅塵無驛使滿眼驪山【歐陽公】　憶昔謫巴蠻荔子親攀氷肌照映柘枝𠜍日擘輕紅三百顆一味甘寒　重入鬼門關
【圖】
也似人間一䨇和葉插雲鬟賴得清湘燕玉面同倚欄杵【黃山谷俱浪淘沙】　閩溪珍獻過海雲帆來似箭玉座金盤不貢奇葩四十年　輕紅釃白雅稱佳人纖手擘骨瘦肌香恰似當年十八娘【東坡减字木蘭花】　名與牡丹聮譜南珍獨比江瑤閩山入貢冠南朝露葉風枝裊裊　香玉滿苞仙液皺紅圓蹙鮫綃華淸宮殿蜀山遙一騎紅塵失笑【康伯可西江月】　霓裳弄月氷肌不受人間熱分明蜜露枝枝結碧樹珊瑚容易與君折　玉環舊事誰能說迢遙驛路香風徹故人莫恨東南别不寄梅花千里寄紅雪【韓南澗醉落魄】　只說閩山錦繡帷忽從團扇得生枝皺紅衫子映豐肌　春線應憐壺漏永夜深頻見燭花催塵飛一騎憶來時【張子湖浣溪沙】　紅粉裡絳金裳一巵仙酒艷晨粧醉溫柔
【圖】
别有鄉　清暑殿偶風凉雞頭擘破誤君王泣梨花春夢長【李方舟㨶練子】　粉筆丹青描未得金鍼綵線功難敵誰傍暗叢輕採摘淅淅船頭觸散䨇鸂𪅍　夜雨染成天水質朝陽烘出臙脂色落又開人共惜秋風逼盤中已見新蓮的【晏叔原漁家傲】
子／醫家／群芳譜／亨部／果譜／果譜三／石榴／麗藻散語等(P.24-1)..[明末刻本]
○麗藻散語縹葉翠萼紅華絳采烈照泉石芬披山海【江淹】　丹葩結秀朱實星懸接翠萼於綠葉冐紅牙於丹鬚　千房同膜十子如一【潘岳】　剖之則珠散含之則氷釋【張載】　披綠葉於修條綴朱華於弱𠏉豈金翠之足珍實茲葩之可玩　新莖擢潤膏葉垂腴丹暉綴於朱房緗的點乎紅鬚【潘岳】　風觸枝而翻蘤雨淋𠏉而殞芬環青軒而燧列繞翠波而星分【顏氏】　其在晨也灼若九日之栖扶桑其在夕也爽若燭龍之吐潛光【傅玄】歌蟬噪秋枝槐葉黃石榴香老愁寒霜流霞色染紫鶯粟黃蠟𥿄褁紅瓠房玉刻氷壺含霧濕斕斑似帶湘娥泣蕭娘初嫁嗜甘酸嚼破水晶千萬粒【皮日休】詩五言花宜插鬂紅【飛卿】　榴開帶酒紅【張說】　鮮葩猩血染【楊文公】　蠟珠攢作帶
【圖】
緗綵剪成叢【溫飛卿】　葉翠如新剪花紅似舊栽【梁元帝】　新枝含淺綠晚萼帶深紅【隋魏彥】　畏日助殷紅過雨滌濃翠【溫公】　都緣賦色淺遂不趂春繁【宋景文淡紅】　塗林未應發春暮轉相催燃燈疑夜火連珠勝早梅【梁元帝】　安榴若拳石中蘊丹砂粒剖之珠滿盤不待鮫人泣【梅聖俞】　日烘古錦囊露浥紅瑪瑙玉池嚥清肥三彭跡如掃【范至能】　靈囿同嘉稱幽山有奇質停采久彌鮮含華豈期實長願微名隱無使孤株出【沈約】　弱植不盈尺遠意駐蓬瀛月寒空堦曙幽夢彩雲生糞壤攫珠樹莓苔插瓊英芳根閟顏色徂歲為誰榮【柳子厚】　庭前安榴樹花稀更可憐靑旌擁絳節伴我作神仙遲日耿不暮微雲眩彌鮮一尊兼百慮心賞覺悠然【陳簡齋】　榴枝苦多雨過熟折已半秋雷石
【圖】
罌破曉日丹砂爛任從琱俎登豈待霜刀判張騫西使時蒟醬同歸漢【梅聖俞】　魯女東窓下海榴世所稀珊瑚映綠水未足比光輝淸香隨風發落日好鳥歸願為東南枝低舉拂羅衣無由共攀折引領望金扉【李白】　何年安石國萬里貢榴花迢逓河源遠因依漢使槎酸辛犯葱嶺憔悴涉龍沙初到標珍木多來比亂麻深拋故園裏少種貴人家惟我荊州見憐君胡地賖【元微之】　春去花隨盡紅榴暖欲然後時何所恨處獨不祈憐葉葉自相偶重重久更鮮流珠沾暑雨改色淡朝烟着子專寒酒移根擅化權愧非無價手刻畫竟難傳【陳無己】　綠葉裁烟翠紅英動日華新簾裙透影踈牖燭籠紗委作金爐焰飄成玉砌霞乍驚珠綴密終誤繡幃奢琥珀烘梳碎胭脂嫩頰搽風翻一林火電轉五雲車
【圖】
絳帳迎霄日芙蓉綻早芽淺深俱隱映前後各分葩宿露低蓮臉朝光借綺霞暗紅徒繳繞濯錦莫周遮俗態能嫌舊芳姿尚可嘉【元微之】　炎州氣序異十月榴始華是誰初植此石罅抽根斜綠陰蔽朝曦朱艷奪暮霞始猶一二枝俄已千百葩染人不能就畫史無以加洛陽擅牡丹久矣埋胡沙蜀州誇海棠邈然隔夔巴安知籬壁間亦有尤物耶坐令農圃室化為金張家詩人好摸擬凍蘂并寒槎斯篇儻令見無乃譏吾奢【劉後村】七言石榴花發滿溪津【李賀】　風翻火焰欲燒天【白樂天】　海榴紅綻錦窠新【元微之】　胭脂新染薄羅裳【謝幼槃】　紅纈誰家合羅袴【古詩】　江上年年小雪遲年光獨報海榴知【李嘉運】　薰風四月濃芳歇火玉燒枝拂露華【劉原父】　安石榴花開最遲絳裙深樹
【圖】
出幽扉【東坡】　日烘麗萼紅縈火雨過柔條綠噴烟【李廸】　綠葉晚鶯啼處密紅房初日照時繁【歐陽公】　春花開盡見深紅夏葉始繁明淺綠【梅聖俞】　霜風擊破錦香囊鸚鵡啄殘紅豆顆【莊布】　霧縠作房珠作骨水晶為粒玉為漿【楊廷秀】　瑤階飛盡石榴花日轉晶簾影欲斜【許景樊女郎】　庭榴結實墊芳叢一夜飛霜染茜容萬子同苞無異質金房玉隔謾重重【劉彥冲】　五月榴花照眼明枝間時見子初成可憐此地無車馬顛倒青苔落絳英【韓昌黎】　幾年封植愛芳叢韶艷朱顏竟不同從此休論上春事看成古木對衰翁【柳子厚】　蹙蹙生紅露滴珠薰風深幌曉粧初折來戴朵頻拈看應訝羅裙色不如【武朝宗】　似火山榴映小山繁中能薄艷中閑一朵佳人玉釵上祗疑燒却碧雲鬟【杜牧
【圖】
之】　五月榴花忽見春白頭還喜一番新可能畧不解春意只有尋枝摘葉人【陳后山】　吳中四月尚餘寒細雨霏霏怯倚闌老子真成興不淺榴花折得一枝看【陸放翁】　待闕南風欲炷香東風折併住西堂石榴已着乾紅蕾却問春歸為底忙　蒨羅皺薄剪薰風已自開花蒂亦同不肯染時輕着色却將密綠護深紅【俱楊誠齋】　不住宮鶯喚曉粧紅榴綠艾暎年芳內中闘得同心草把向燈前欲斷腸【車大任】　紅綿拭鏡照宮紗画就䨇眉八字斜蓮歩輕移何處去階前笑折石榴花【魏鵬】　日向午臨疑噴火雨從晨洗欲流脂酡顏賸照䨇眸醉珠腹還成百子奇【張銘盤】　翠袖參差瑞色新稜𡾓老幹擁祥雲無邊生意包㴠厚滿腹珠璣取次陳【王藎臣】　一叢千朵壓欄杆剪碎紅綃却作團風裊舞
【圖】
腰香不盡露銷粧臉淚成乾薔薇帶刺攀常懶菡萏生泥玩亦難不及此花簷戶下任人攀折儘人看【韓昌黎】　陰霾渺渺接江鄉登陸猶褰未涉裳入晚天容糊水色拂明雲影帽山光悶拈昌歜嗟香玉披讀離騷玩徹章最是荷榴兩懷古對人無語濕紅粧【陳肥遯】　一夜春工綻絳囊碧油枝上晝煌煌風勻秪似調紅露日煗惟憂化赤霜火齊滿枝燒夜月金津含蕊滴朝陽不知桂樹知情否無限同遊阻陸郞【皮日休】　春花落盡海榴開奇種誰分寳地栽斜日捲簾深色映晚風隔座暗香來披襟更擬頻燒燭把臂何妨數舉杯最愛芳時看不去繁枝折向月中廻【方九功】　塗林踈樹自離離入眼紅膚總不遺若為連珠過沈約何來新築伴潘尼金房半圻珠駢落霜葉平翻玉並欹還記葡萄槎上種
【圖】
折來那不稱同時【方廣德】詞翠樹芳條颭灼灼裙腰初染佳人携手弄芳菲綠陰紅影方展䨇紋簟　插花照影窺鸞鑑只恐芳容減不堪零落春晚青苔雨後深紅點【歐陽公梁州令】　乳燕飛華屋悄無人桐陰轉午晚凉新浴手弄生綃白團扇扇手一時似玉漸困倚孤眠清熟簾外誰來推繡戶枉敎人夢斷瑤臺曲又却是風敲竹　石榴半吐紅巾蹙待乳花浪蘂都盡伴君幽獨濃艷一枝細看取芳心千重似束又恐被西風驚綠若待得君來此向花前對酒不忍觸共粉淚兩簌簌【東坡賀新郎】　紫陌尋春去紅塵拂面來無人不道看花回惟見石榴新蕋一枝開　水簟堆雲髻金樽灧玉醅綠陰青子莫相催留取紅巾千點照池臺【■■南歌子】　深庭邃館鎖清風榴花芳艷濃陽光染就欲燒空
【圖】
誰能窺化工　觀物外喻聲中靈砂别有功若將一粒比花容金丹色又紅【■■阮郎歸】
子／醫家／群芳譜／亨部／果譜／果譜四／甜瓜／麗藻賦等(P.11-2)..[明末刻本]
○麗藻賦佳哉瓜之為德邈衆果而莫賢殷中和之淳祐播茲榮於甫田背芳春以初戴迎□夏而自延奮脩系之莫邁延秀瓞之綿綿赴廣武以長蔓粲烟接以雲連感嘉時而促節蒙惠霑而增鮮若乃紛敷雜錯鬱悅婆娑發彼適此迭相經過熙朗日以熠燿扇和風其如波有葛虆之覃及椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定桃黃㼐白摶金文蜜筩小靑大斑玄骭素椀貍首虎蹯東陵出於秦谷桂髓起於巫山五色比象殊形異端或濟貌以表內或惠心而醜顏或攄文而抱綠或披素而懷丹氣洪細而俱芬體修短而必圓芳郁烈其充堂味窮理而不䬼德弘濟於饑渴道殷流乎貴賤若夫濯以寒氷淬以夏凌越氣外歛溫液密
【圖】
凝體猶握虛離若剖氷【陸機】　巫山之岡秦川之陽垂條引蔓布綠敷黃彌高被野合芬吐芬轉晨風之穆穆湛宵露之瀼瀼花葉則燁燁煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相煖迫而察之瓞兮緜明璣盈蚌媚重泉大鱗巨介近相連細雨流風每飄飄兮葉上遊蜂戲蝶時歷亂於花前爾其大則三尺二升美則金漿玉實狸頭羊骹之字黃㼐白搏之質感仙貴於孫鍾避世資於步隲異蔕表於前代同心彰乎曩日旣而橫綺席會嘉賓琴罇逸賞海陸具陳香分四座氣雜八珍旣取類於母子亦取辨於君臣欽哉彼美流玩不已何以割之金錯刀何以澆之玉英水邵平固植以著業阮籍託詞而興已非但留怨於戍夫抑亦取誡於君子
【圖】
【康子玉】詩五言破甘霜落瓜　欲識東陵味靑門五色瓜龍蹄遠珠履女臂動金花六子方呈瑞三仙實可嘉終期奉絺綌謁帝佇非賖【李嶠】七言故人夙有分瓜約走送筠籃百里間翠甒瓊罌纔一握極知風味勝黃斑　柘漿澑澑香浮玉蘇水沉沉色弄金那似甘瓜能破暑一盤霜雪沍淸襟【俱劉彥冲】
子／醫家／群芳譜／貞部／花譜／花譜二／牡丹／麗藻序等(P.18-2)..[明末刻本]
○麗藻序牡丹出丹州延州東出青州南亦出越州出洛陽者今為天下第一洛陽所謂丹州紅延州紅青州紅者皆彼土之尤傑者然來洛陽纔得備衆花之一種列第不出三以下不能獨立與洛陽敵而越花以遠罕識不見齒然雖越人亦不敢自譽以與洛陽爭高下是洛陽者為天下第一也洛陽亦有黃芍藥緋桃瑞蓮千葉李紅郁李之類皆
【圖】
不减他出者而洛陽人不甚惜謂之果子花曰某花云云獨至牡丹則不名直曰花謂天下真花獨牡丹其名著不假曰牡丹而可知也其愛重如此說者多言洛陽于三河間古善地昔周公以尺寸考日出沒則知寒暑風雨乖與順于此取正此蓋天下之中草木之華得中和之氣者多故獨與他方異予以為不然夫洛陽于周所有之土四方入貢道里均乃九州之中在天地崑崙㫄礴之間未必中也又況天地之和氣宜徧四方上下不宜限其中以自私夫中與和者有常之氣其推于物者亦宜為有常之形物之常者不甚美亦不甚惡乃元氣之病也美惡隔并而不相入故物有極美與極惡者皆得于氣之偏也花之鍾其美與夫癭木擁腫之鍾其惡美惡之異是得一氣之偏也洛陽城數十里而諸
【圖】
縣之花莫及城中者出其境則不可植焉豈偏氣之美者獨聚此數十里之地乎此又天地之大不可考也凡物不常有而為害乎人者曰灾不常有而徒可恠駭不為害者曰妖語曰天反時為灾地反物為妖此亦草木之妖而萬物之一恠也然比夫癭木擁腫者竊獨鍾其美而見幸于人焉余在洛陽四見春天聖九年三月始至洛陽其至也晚見其晚者明年會與友人梅聖俞游嵩山少室緱氏嶺石塘山紫雲洞旣還不及見又明年有悼亡之感不暇見又明年以𤲢守推官歲晚觧去只見其早者是未嘗見其極盛時然目之所矚已不勝其麗焉余居府中時嘗謁錢思公于雙桂樓下見小屏立座後細字滿其上思公指之曰欲作花品此是牡丹名凡九十餘種余時不暇讀之然余所經見而今人多
【圖】
稱者纔三十許種不知思公何從而得之多也計其餘雖有名而不著未必佳也故今所錄但取其特著者而次第之【歐陽永叔花品敘】記大中祥符辛亥春府尹任公中正宴客大慈精舍州民王氏獻一合歡牡丹公卽命圖之士庶創觀闐咽終日蜀自李唐後未有此花凡圖画者惟名洛陽偽蜀王氏號其苑曰宜華權相勳臣競起第宅窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植于新宅至孟氏于宣華苑廣加栽植名之曰牡丹苑廣政五年牡丹雙開者十黃者白者三紅白相間者四後主宴苑中賞之花至盛矣有深紅淺紅深紫淺紫淡黃鏂黃潔白正暈倒暈金含稜鈕含稜𠊓枝副搏合歡重臺至五十葉蜀平花散落民間小東門外有張百
【圖】
花李百花之號皆培子分根種以求利每一本或獲數萬錢宋景文公初帥蜀彭州守朱君綽始取彭州園花凡十品以獻公在蜀四年每花時按其名往取彭州送花遂成故事公于十種花尤愛重錦被堆嘗為之賦蓋他園所無也牡丹之性不利燥濕彭州丘壤旣得燥濕之中又土人種蒔偏得法花開有至七百葉面可徑尺以上今品類幾五十種有一種色淡紅枝頭絕大者舍人程公厚倅是州目之為祥雲其花結子可種餘花多取單葉花本以千葉花接之千葉花來自洛京土人謂之京花單葉時號用花朱彭州牡丹詩有啼金點鬢密璋玉鏤跗紅香惜持來遠春應摘後空之句今西樓花數欄不甚多而彭州所供率下品錢公成大時以錢買之始得名花提刑程公沂預會嘆曰自離洛陽今始
【圖】
見花爾程公故洛陽人也【胡元質牡丹記】　天彭號小西京以其俗好花有京洛之遺風大家至千本花時自太守而下徃徃卽花盛處張飲㡩幕車馬歌吹相屬最盛于清明寒食時在寒食前者謂之火前花其開稍大火後花則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕剪蓋剪花則次年花絕少惟花戶則多植花以侔利雙頭紅初出時一本花取直至三十千祥雲初出亦直七八千今尚兩千州家歲常以花餉諸臺及㫄郡蠟蒂筠籃㫄午于道予客成都六年歲常得餉然不能絕佳淳熙己酉歲成都帥以善價私售于花戶得數百苞馳騎取之至成都露猶未晞其大徑尺夜宴西樓下燭焰與花相暎發影搖酒
【圖】
中繁麗動人嗟乎天彭之花要不可望洛中而其盛已如此使異時復兩京王公將相築園亭以相誇尚予幸得與觀焉其動盪心目又宜何如也【陸放翁】　洛陽見記于歐陽公者天彭往往有之此不載載其著于天彭者彭人謂花之多葉者京花單葉者川花近歲尤賤川花賣不復售花之舊栽者曰祖花其新接頭有一春兩春者花少而富至三春則花稍多及成樹花雖益繁而花葉减矣狀元紅者重葉深紅花其色與鞓紅潛紅相類而天姿富貴彭人以冠花品多葉者謂第一架葉少而色稍淺者謂第二架祥雲者千葉淺紅花妖艷多態而花葉最多花戶王氏謂此花如朵雲故謂之祥雲臙脂樓者深淺相間如胭脂染成重跗累萼狀如樓觀色淺者出于新繁勾氏色深者出于花戶宋氏又有一
【圖】
種色稍下獨勾氏花為冠雙頭紅者並蒂駢萼色尤鮮明出於花戶宋氏始秘不傳有謝主簿者始得其種今花戶往往有之然養之得地則歲歲皆雙不爾則間年矣此花之絕異者也富貴紅者其花葉圓正而厚色若新染未乾者他花皆落獨此抱枝而槁亦花之異者鹿胎紅者鶴頂紅子花色紅微帶黃上有白點如鹿胎極化工之妙歐陽公花品有鹿胎花者乃紫花與此頗異醉西施者粉白花中間紅暈狀如酡顏紫繡毬一名新紫蓋魏花之别品也其花葉圓正如繡毬狀亦有起樓者為天彭紫花之冠青心黃者其花心正青一本花往往有兩品或正圓如毬或層起成樓子亦異矣玉樓子者白花起樓高標逸韻自然是風塵外物大抵洛中舊品以姚魏為冠天彭紅花以狀元紅為第一紫花以
【圖】
紫繡毬為第一黃花以禁苑黃為第一白花以玉樓子為第一然花戶歲益培接新特間出將不特此而已好事者尚屢書之【陸放翁】評吾亳牡丹年來𣹰盛嬌容三變猶在季孟之間等此而上有天香一品妬橊紅勝嬌容宮袍紅琉璃貫珠新紅種類不一惟雜紅最後出頗稱難得又有大黃一種輕膩可愛不减三變初開拳曲結銹不甚舒展須大開時方到極妙處為一病耳至如佛頭青為白花第一此時極多無難致大抵紅色以花子紅銀紅桃紅為上如紫色或如木紅則卑卑不足數矣吾亳土脉頗宜花毋論園丁地主但好事者皆能以子種或就根分移其捷徑者惟取方寸之芽于下品牡丹全根上如法接之當年盛者長一尺餘卽着花一二朵二三年轉盛如上三變之類皆以此法接之
【圖】
其種類異者其種子之忽變者也其種類繁者其栽接之捷徑者也此其所以盛也他處好事者目擊千葉大紅卽以為至寶不遑深辨而上色上品卽吾亳好事之家惟有力者能得之予向于牡丹亦止浮慕近且精其伎倆園丁好事之家窮搜而厚遺之故所得名品頗多草堂數武之地種蒔殆遍率以兩色併作一叢紅白異狀錯綜其間又以平頭紫慶天香先春紅三色插入花叢間雜而成文章他時盛開爛然若錦點綴春光亦一奇也【夏□□】傳高陽國王諱黃字時重姓姚氏舜八十一代孫先世居諸馮之姚墟舜子商均出娥皇數傳至中央而王于漢至晉子姓蕃衍富者貴者馨名上苑名園五傳而黃生思本娥皇易皇為黃重出也黃為天下正色祖中央也黃美丰姿肌體膩潤拔類絕倫
【圖】
游西京術者相之謂其有一萬八千年富貴楊勉見而奇之曰此皇王之胄奇種也開元初薦為先春舘上賓上以黃先朝富貴勳舊不敢易之命同遊沉香亭時曉日倚欄東風拂翠上與黃酣樂見其冶容浥露檀口呼風愛幸特至命李白賦詩美之所謂解釋東風無限恨沉香亭北倚闌干葢實錄云又召金臺御史紫霞仙官洪狀元佐飲于亭擊羯鼓為樂黃每飲正色不迷得元吉風其醉而酣變𢆱萬狀向時如迎背時如訣忻時如語含時如咽時俯而愁如時仰而悅如時側而跌如而曲之時則折如也凡作止動中䂓矩識者云豈獨風流冠西洛只疑富貴是東皇金臺御史連章上薦以為富貴為衆所宗宜膺爵土遂受封為高陽郡公娶魏國公女紫英相傳魏本丹朱後名紫者從朱也當時有姚
【圖】
黃魏紫奕葉重華之讖黃出入禁苑紫車翠葆高牙大纛並擬王者安祿山嫉之謂其為婚同姓上章極論楊勉為表申解其畧曰舜堯同祖姚祁異姓此堯所以以二女觀舜也况數百代以降聖人易姓遺教彰人耳目于婚奚尤祿山自負赤心實狼子野心耳宜勿聽上從勉言置不問尋命黃就封之郡久之衆推戴日深尊為高陽國王稱制設官屬出警入蹕已又共稱為花天子冊紫英為皇后傳國甚遠【李珮】賦圜玄瑞精有星而景有雲而卿其光下垂遇物流形草木得之發為紅英英之甚紅鍾于牡丹拔類邁倫國香欺蘭我研物情次第而觀暮春氣極綠苞如珠清露宵偃韶光曉驅動盪支節如解凝結百脉融暢氣不可遏兀然盛怒如將憤洩淑色披開照耀酷烈美膚膩體萬狀皆絕赤者
【圖】
如日白者如月淡者如赫殷者如血向者如迎背者如訣忻者如語含者如咽俯者如愁仰者如悅裊者如舞側者如跌亞者如醉曲者如折密者如織疎者如缺鮮者如濯慘者如别初朧朧而下上次鱗鱗而重疊錦衾相覆繡帳連接晴籠晝薰宿露宵浥或灼灼騰秀或亭亭露奇或颭然如招或儼然如思或帶風如吟或泣露如悲或垂然如縋或爛然如披或迎日擁砌或照影臨池或山雞已馴或威鳳將飛其態萬萬胡可立辨不窺天府孰從而見乍疑孫武來此敎戰其戰謂何搖搖纖柯玉欄風滿流霞或披歷堦重臺萬朵千窠西子南威洛神湘娥或倚或扶朱顏色酡各眩紅粧爭顰翠蛾灼灼夭夭逶逶迤迤漢宮三千艷列星河我見其少孰云其多弄彩呈妍壓景駢肩席發銀燭爐升絳烟洞府
【圖】
真人會于群仙晶瑩往來金缸列錢凝睇相看曾不晤言未及行雨先驚早蓮公室侯家列之如麻咳唾萬金買此繁華遑恤終日一言相夸列幄庭中歩障開霞曲廡重梁松篁交加如貯深閏似隔窓紗髣髴息媯依稀館娃我來觀之如乘仙槎脉脉不語遟遟日斜九衢遊人駿馬香車有酒如澠萬坐笙歌一醉是競莫知其他我按花品此花第一脫落群類獨占春日其大盈尺其香滿室葉如翠羽擁抱櫛比蕋如金屑粧餙淑質玫瑰羞死芍藥自失夭桃無妍穠李慙出躑躅宵潰木蘭潛逸朱槿灰心紫薇屈膝皆讓其先敢懷憤嫉煥乎美乎后土之產物也使其花如此何其偉乎何前則寂寞而不聞今則昌然而天來豈草木之命亦有時而塞亦有時而開吾欲問汝曷為生哉旣緘口而不言徒𤲢翫
【圖】
以裵徊【舒元輿】　爾其月陂隄上長壽街東張家園裏汾陽宅中當春光之旣和藹亭榭之載營天宇曠霽兮絲游景物招人而事起彼貴子兮王孫蹙游龍于流水遶茲葩而密坐藉芳草而芊芊感盛年之若斯傷代謝之能幾爾則粉承日華朱含霧雨群蔕如翔交柯如拒凌晨併粧對客不語衛尉出婢子於羅幃鄂君擁翠被于江渚當其百蘂千芽照耀朱霞綠葉紛紜望之轉賒若儒生之授學列女樂於絳紗迨夫背戶迎窓上下甍簷二三作隊矯矯愈鮮飛燕進女弟於遠條夫人挾三國而朝天錦瓣重捲檀心飛屑柔鬚夜殷怒苞曉决宛婦姑之反脣似相稽而無說則有若盛時合沓諸娣從韓姞以同歸颯焉凋衰漢主放宮人而憎别風薦小爽雨委微溫楚姝舞歇於章臺陳后泣罷于長門亦有
【圖】
細加巨上慎妃橫逼座之勢紫侍黃側班姬抗同輦之尊或勁而昂婕妤當逸熊於上殿或翹而望處子窺宋玉於東垠旣離以披亦競而駢近不極態遠不盡妍夫彷彿乎佳麗意所想而隨存奚拔引之數姝可罄比而殫論【徐渭】歌吉祥寺中錦千堆前年買花真盛哉道人勸我清明來腰鼓百面如春雷打徹涼州花自開沙河塘上戴花回醉倒不覺吳兒咍豈知如今雙鬢催城西古寺沒蒿萊有僧閉門手自栽千枝萬葉巧剪裁就中一叢何所似碼瑙盤盛金縷盃向我食菜方清齊對花不飲花應猜夜來雨雹如李梅紅殘綠暗吁可哀【蘇東坡】　君不見沉香亭北耑東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫
【圖】
歸江表天香染就山龍裳餘芬却染水雲鄉青原白鷺萬松竹被渠染作天上香人間何曾識姚魏相公新移洛陽裔呼酒先招野客看不醉花前為誰醉【楊誠菴】　洛陽地脉花最宜牡丹尤為天下奇我昔所記數十種于今十年皆忘之開圖若見古人面其間數種昔未窺客言近歲花特異往往變出逞新枝洛人矜誇立名字買種不復論家貲當時絕品可數者魏紅窈窕姚黃肥壽安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰妍𡟎當時所見已云絕豈有更妍此可疑古稱天下無正色似恐世好隨時移鞓紅鶴翎豈不美歛色如避新來姬何況遠証蘇與賀有類後世誇嬙施造化無情疑一槩偏此着意何其
【圖】
移又疑人心愈巧偽天欲𨷖巧窮精微不然元化樸散久豈特今歲尤澆漓爭新𨷖麗若不已更後百載知何為但令新花日愈好惟有我老年之衰【歐陽公】　牡丹芳牡丹芳黃金蕋紅玉房千片赤英霞爛爛百枝絳艷燈煌煌照地初開錦繡叚當風不結麝蘭囊仙人琪樹白無色王母蟠桃紅不香宿霧輕盈汎紫艷朝陽照耀生紅光紅紫二色間深淺向背萬態隨低昂暎葉多情隱羞面臥叢無力含醉粧低嬌笑容疑掩口凝思怨人如斷腸穠姿貴彩信奇絕雜卉亂花無比方【白樂天】詩五言落日含明艷輕風襲暖香【王原父】　紅棲金谷妓黃值洛川妃【梅聖俞】艷絕花百態花中合面南【王內翰】　濯水錦窠艷頺雲仙髻繁【宋祁】　向日檀心並承烟翠榦孤【夏英公】　傾國姿容别多開富貴家
【圖】
臨軒一賞後輕薄萬千花【古詩】　壓枝高下錦攢蕋淺深霞疊綵晞陽媚鮮蘆照露斜【宋景文】　紅芳爭並萼湘葉競駢枝彩鳳雙飛穩霞冠對舞遟【夏英公】　綠艷閑且靜紅衣淺復深花心愁欲斷春色豈知心【王維】　亂前看不足亂後眼偏明却得蓬蒿力遮藏見太平【鄭谷】　今日花前飲甘心飲數杯但看花有語不為老人開【劉禹錫】　秀色洗紅粉晴花生雪膚黃昏更蕭索頭重欲人扶　城裏田員外城西賀秀才不愁家四壁自有錦千堆【俱東坡】　壓砌錦地鋪當霞日輪暎蝶舞香暫飄蜂牽蕋難正籠處彩雲合露湛紅珠瑩結葉影交加搖風光不定【元微之】　賃宅得花饒初開恐是妖粉光深紫膩肉色退紅嬌且願風流看惟愁日炙銷可憐零落片𤲢取作香燒【王建】　數朵欲傾城安同桃李
【圖】
榮未嘗貧處見不似地中生比物疑無價當春獨有名遊蜂與蝴蝶來往自多情【張說】　自古成都勝開花不似今徑圍三尺大顏色幾重深未放香噴雪仍藏蕋散金要知空相諭聊見主人心【范景仁】　牡丹開蜀國盈尺豈如今妍麗色殊衆栽培功倍深矜誇傳萬里圖寫費千金難就朱欄賞徒搖遠客心【范堯夫】　明日雨當止晨光在松枝清香入花骨肅肅初自持午景發濃艷一笑當及時依然暮還歛每似惜幽姿　幽姿不可惜後日東風起酒醒何所見合粉抱青子千花與百草共盡無妍鄙未忍污泥沙牛酥煎落蕋【俱東坡】　洛中移小景亭北倚新粧題處皆名品開時正艷陽露凝酣酒色風度返䰟香觧道稱姚魏繁華壓衆芳【申瑤泉】　繡屋擁花王穠姿𨷖艷陽枝枝承日彩片片引天香托
【圖】
植依餘地含清逐後行獨憐春殿裏歌舞侍瑤觴【眭□□】　尤物開何晚餘香貯小亭繁華愁日　暮富貴自天成花合隋時𠖥根疑未生拂衣尋古色屋角老松青【桑民懌】　前年題名處今日看花來一作芸香吏三見牡丹開豈獨花堪惜方知老暗催何况尋花伴東都去未回誰知紅芳側春盡興悠哉　帝城春欲暮喧喧車馬度共道牡丹時相隨買花去家家習為俗人人迷不悟有一田舍翁偶來買花處低頭獨長嘆此嘆無人悟一叢深色花十戶中人賦【俱白樂天】七言牡丹經雨泣斜陽【元微之】　一枝香折瑞雲紅【韓忠獻】　天女奇姿雲錦裳【張文潛】　春殘獨自殿春芳【吳融】　霧重不勝瓊液冷雨餘惟見玉容低【白氏集】　香澤最宜風靜後醉紅須在月明時【蔡君謨】　天香未染蜂猶懶
【圖】
日幄先籠蝶已知【周益公】　平分造化雙苞出拆破春風兩面開【徐仲雅】　玉盤迸淚傷心數錦瑟繁絃破夢頻【李商隱】　花時何處偏相憶寥落衰紅雨後看【元微之】　先傳青帝開金屋欲送姚黃比玉真【蘇穎濱】　盡日玉盤堆秀色滿城繡轂走春風【司馬溫公】　却嫌點污青春面自汲寒泉洗醉紅　浴泉秦虢流丹粉臨渚娥媖冷佩衣【俱山谷】　初洗退紅脣啟絳半沾斜綠眼橫波【劉巨濟】　晚來低面開檀口似笑窮愁病長官　牡丹妖艷亂人心一國如狂不惜金曷若東園桃與李果無成語自成陰【炙轂子】　長安豪貴惜春殘爭賞新開紫牡丹别有玉盤承露冷無人起向月中看【裴璘】　一朵妖紅翠欲流春光回照雪霜羞化工只欲呈新巧不放閑人得少休【蘇東坡】　南鄰北舍牡丹開年少
【圖】
尋芳去又回惟有君家老柏𣗳春風來似不曾來【張在】　平章宅裏一欄花臨到開時不在家莫道兩京非遠别春明門外卽天涯【張籍】　紫蕋叢開未到家却敎賓客賞繁華始知年少求名處滿眼空中别有花【李益】　花向璢璃池上生光風婉轉紫雲霙自從天女盤中見直到今朝更眼明【元微之】　落盡殘紅始吐芳佳名號作百花王競誇天下無雙艷獨占人間第一香【皮日休】　蟾精雪魄孕雲荄春入香腴一夜開宿露枝頭藏玉塊暖風庭面倒銀盃【歐陽永叔】　霏霏雨霧作清妍爍爍明燈照欲然明日春陰花未老故應未忍著酥煎【蘇東坡】　百寶闌干護曉寒沉香亭畔若為看春來誰作韶華主總領群芳是牡丹　數孕紅雲靜不飛含香含態醉春暉東皇雨露知多少昨夜風前已賜緋　瑤
【圖】
華脉脉殿春殘姑射仙人画裏看月下敢矜容似玉年來真有嗅如蘭　艷蕋連翩暎彩霞獨將傾國殿春華虛擬五色文通筆散作平章萬𣗳花　非烟非霧倚雕闌珍重天香雨後看願以美人錦繡段高張翠幕護春寒【俱馮琢菴】　洛陽春色画圖中𢆱出天然奪化工不泥繁華競紅紫一般淸艷領東風【陸平泉】　近來無奈牡丹何數十千錢買一窠今朝始得分明見也共戎葵不挍多【柳渾】　白花淡泊無人愛亦占芳名道牡丹應似東宮白贊善被人也喚作朝官【白樂天】　閑來吟繞牡丹叢花艷人生事畧同半雨半風三月內多愁多病百年中【杜荀鶴】　人老簪花不自羞花應羞上老人頭醉扶歸路人應笑十里珠簾半上鉤　花開時節雨連風却向霜餘染爛紅滿地春光私一物此心未信出
【圖】
天工　當時只道鶴林仙能遣春光發杜鵑誰信詩能回造化直敎霜枿發春妍　城西千葉豈不好笑舞春風醉臉丹何似後堂氷玉潔遊蜂非意不相干【俱蘇東坡】　霜臺何處得奇葩分送天津小隱家初訝山妻忽驚走尋常只慣插葵花【邵康節】　千毬紫繡檠熏炷萬葉紅雲砌寳冠直把醉容欺玉斝滿將春色上金盤【蘇穎濱】　千里相逢如故人故栽庭下要相親明年一笑東風裏山杏江桃不當春【張文潛】　露晞春晚到春叢拂掠殘粧可意紅多病廢詩仍止酒可憐雖在與誰同【黃山谷】　不管鶯聲向曉催錦衾春晚尚成堆香紅若解知人意睡取東君不放回【韓忠獻詠錦被堆】　棗花至小能成實桑葉雖柔解作絲堪笑牡丹如斗大不成一事又空枝【王文康】　香玉封春未着花露根烘曉
【圖】
見纖霞自非水月觀音様不稱維摩居士家【朱淑真】　錦園處處瑣名花步障層層簇絳紗斟酌君恩似春色牡丹枝上獨繁華【薛惠】　姚魏從來洛下誇千金不惜買繁華今年底事花能賤緣是宮中不賞花【徐意一】　春工殫巧萬花叢晚見昭儀擅漢宮可惜芳時天不惜三更雨歇五更風【程滄洲】　桃時杏日不爭濃葉帳陰成始放紅曉艷遠分金掌露暮香深處玉堂風名遺蘭杜千年後貴擅聲歌百醉中如夢如仙忽零落暮霞何處綠屏空【韓琮】　宮雲朵朵暎朝霞百寳欄前𨷖麗華卯酒未消紅玉面薄施檀粉伴梅花　洛陽女兒紅顏饒血色羅裙寳抹腰借得霓裳半庭月居然管領百花朝【王辰玉二色牡丹】　似共東風别有因絳羅高捲不勝春若敎解語應傾國任是無情也動人芍藥與君
【圖】
為近侍芙蓉何處避芳塵可憐韓令功成後辜負穠華過此身【羅隱】　落盡春紅始見花花時比屋事豪奢買栽池館恐無地看到子孫能幾家門倚長衢攢繡轂幄籠輕日護香車歌鍾只管貪歡賞肯信流年鬢有華【羅鄴】　錦圍初捲衛夫人繡被猶堆越鄂君垂手亂翻雕玉珮細腰頻換欝金裙石家蠟燭何曾剪荀令香爐可待薰我是夢中傳彩筆欲書花片寄朝雲【李商隱】　病眼看書痛不勝洛花千朵煥雙明淺紅釅紫各深様雪白鵞黃非舊名擡舉精神微雨過𤲢連消息嫩寒生蠟封水養松窓底未似雕欄倚半醒【楊誠齋】　紫玉盤盛碎紫綃碎綃擁出九嬌嬈都將㱔子欝金粉亂點中央花片稍葉葉鮮明還互照亭亭風韻不勝妖折來細雨輕寒裏正是東風折半苞【誠齋詠重臺九心淡紫】
【圖】
翠霧紅雲護短墻豪華端稱作花王洛陽宮裏楊妃醉吳國臺前西子粧芳露淡勻腮粉膩暖風輕度口脂香開時亦自知珍重靜鎮東風白晝長【馬氏】　新除藥圃結亭臺傾國奇葩忽自開霜後看花還傲菊春前破萼肯輸梅韶華豈為三冬借陽氣直從九地廻敢謂青皇私綠野名園桃李暗相猜【申瑤泉】　臨風興嘆落花頻芳意潛消又一春應為價高人不問却緣香甚蝶難親紅英只稱生宮裏翠葉那堪染露塵及至移根上林苑王孫方恨買無因【魚玄機】　三月一出游季園千奇萬麗攢雕欄紛紛紅紫盡辟易中有一株白牡丹初疑龍池宴罷舞雙成盤又似洗頭盆暫卸天女冠姑射寒生雪膚粟欝儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麼何足觀太真霞
【圖】
臉太醉色覩此亦學江妃酸舉觴酬季郞化工在手汝不難得非揚州觀頭逢七七又何必善和坊裏延端端卽使宋人琢此瓣百歲那得茲花看老夫久寂寞為爾暫為歡再進金叵羅屬客莫𤲢殘日落不落天闌干欲去不去心盤桓皎然秀色轉可餐他年倘許蕋珠會别跨長螭勝紫鸞【王鳳洲】　一春無計消繁華坐香𠊓色餐流霞妖桃穠李俱小器揩目晚看花大家素質盈盈美無度何年摘下瑤臺路精神飛入銀河篇體態都歸洛神賦神樂觀主容臺卿空花壓眼真無情吾儕放浪為無事東風斗酒消春晴曾聞二本歸天上幾度
重瞳轉相向內園點綴黃金屋禁苑安排紫絲帳朅來此種𤲢人間託根洞府非塵寰隨時窮達花不識天遊何必乘青鸞萬事到頭俱
【圖】
瑣瑣大觀萬物皆無我半醉題詩謝主人名花可鑄傳千古【桑民懌白牡丹】詞百紫千紅占春多少共推絕世花王西都萬家俱好不為姚黃謾腸斷巫陽對沉香亭北新籹記清平調詞成進了一夢仙鄉○天葩秀出無雙倚朝暉半如酣酒成狂無言自有檀心一點偷芳念往事情傷又新艷曾說滁陽縱歸來晚君王醒後別是風光【晁無咎夜合花】　雪弄輕陰榖雨乾半垂雲幙護殘寒化工着意呈新巧剪刻朝霞飣露盤○輝錦繡掩芝蘭開元天寳盛長安沉香亭子鉤欄畔偏得三郞帶笑看【賀方回剪朝霞】　燕子來時春未老紅蠟團枝費盡東君巧烟雨弄晴芳意惱雨餘特地殘粧好○斜倚青樓臨遠道不管𠊓人只取東君笑都見嬌多情不少丹青傳得傾城貌【王道輔蝶戀花】　雲橫水遶
【圖】
芳塵陌一萬重花春拍拍藍橋仙路不崎嶇醉舞狂歌容倦客○真香解語人傾國知是紫雲誰敢覓滿蹊桃李不能言分付仙家君莫惜【范石湖玉樓春】　翠葢牙籤幾百株楊家姊妹夜遊初五花結隊香如霧一朵傾城醉未蘇○閑小立困相扶夜來風雨有情無愁紅慘綠今宵看却似吳宮敎陣圖【辛稼軒鷓鴣天】　濃翠深黃一画圖中間更有玉盤盂先裁翡翠𧚌成葢更點胭脂染透蘇○香瀲灧錦糢糊主人長得醉工夫莫携弄玉欄邊去羞得花枝一朵無　占斷雕闌只一株春工費盡幾工夫天香夜染衣猶濕國色朝酣酒未蘇○嬌欲語巧相扶不妨老𠏉自扶疎恰如翠幙高堂上來看紅衫百子圖【俱稼軒】　華堂闌檻占韶光端不負年芳依倚東風向晚數行濃淡仙粧○停杯醉折多情多
【圖】
恨次艷真香只恐去為雲雨夢䰟時惱襄王【曾海野朝中揩】　玉宇煖清禁曉丹葩色照晴空珊瑚敲碎玉玲瓏人間無此種來自廣寒宮○雕玉闌干深院靜嫣然頻笑東風曲屏須占一枝紅且圖欹醉枕香到夢䰟中【張材甫臨江仙】　一餉園林綠就柳外鶯聲輕透輕暖與輕寒又是牡丹時候時候時候歲歲年年人瘦【吳履齋如夢令】　維摩病起兀坐等枯株清晨裏誰來問是文殊遣名姝奪盡群花色浴纔出酲初解千萬態嬌無力困相扶絕代佳人不入金張室却訪吾廬對茶鐺禪榻笑殺此翁癯瑤砌金壺始消渠憶昇平日繁華事修成譜寫成圖奇絕甚歐公記蔡公書古來無○自京華隔問姚魏竟何如多應是彩雲散刦灰餘野鹿衘將花去休回首河洛丘墟謾傷春弔古夢遶漢宮都歌罷
【圖】
欷歔【後村六州歌頭】　晏起還嗔中酒時玉牌分得牡丹枝花下自調新樂府寫烏絲○付與紫衣傳别院夜來翻入管絃吹得老夫重醉也有情癡【陳眉公浣溪沙】
子／醫家／群芳譜／貞部／花譜／花譜三／菊(P.30-2)..[明末刻本]
【菊】一名治蘠一名日精一名節花一名傅公一名周盈一名延年一名更生一名陰威一名朱嬴一名帝女花埤雅云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬高有至丈餘者葉綠形如木槿而大尖長而香花有千葉單葉有心無心有子無子黃白紅紫粉紅間色淺深大小之殊味有甘苦之辨大要以黃為上白
【圖】
次之性喜陰惡水種須高地初秋烈日尤其所畏本草及千金方皆言菊有子將花之乾者令近溼土不必埋入土明年自有萌芽則有子之驗也味苦甘平無毒昔有謂其能除風熱益肝補陰蓋不知其得金水之精英能益金水二臟也補水所以制火益金所以平木木平則風息火降則熱除用治諸風頭目其旨深微黃者入金水陰分白者入金水陽
【圖】
分紅者行婦人血分皆可入藥久服令人長生明目治頭風安腸胃去目翳除胸中煩熱四肢遊氣久服輕身延年或用之而無効者不得真菊耳菊之紫莖黃色冗心氣香而味甘者為真菊當多種其類有甘菊一名真菊一名家菊一名茶菊花正黃小如指頂外尖瓣內細萼柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則靑老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷
【圖】
以作羹及泛茶極有風致都勝一名勝金黃一名大金黃一名添色喜容蓓蕾殷紅瓣闊而短花瓣大者皆有雙畫直紋內外大小重叠相次面黃背紅開也黃暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鉄瘦矬肥則高可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黃千葉花如小錢大葉有雙紋齊短而闊葉端皆有兩缺內外鱗次上二三層花色鮮明下層淺色帶微白心十餘縷色明黃葉比諸菊最小而靑每葉不過如指面大或云出禁中因得名金芍藥一名金寳相一名賽金蓮一名金牡丹一名金骨朵蓓蕾黃紅花金光愈開愈黃徑可三寸原稱之氣香瓣闊葉綠
【圖】
而澤稀而弓長而大亞深枝幹順直而扶疎高可六七尺菊中極品黃鶴翎蓓蕾朱紅如泥金瓣而紅背黃開也外暈黃而中暈紅葉靑弓而稀大而長多尖如刺枝幹紫黑勁直如鉄高可七八尺韵度超脫菊中之仙品也蜜寉翎久不可見白者次之粉者又次之紫者為下木香菊多葉畧似御衣黃初開淺鵞黃久則淡白花葉尖薄盛開則微卷芳氣最烈一名腦子菊大金黃花頭大如折三錢心瓣黃皆一色其瓣五六層花片亦大一枝之杪多獨生一花枝上更無從蕋綠葉亦大其梗濃紫色小金黃花頭大如折二心瓣黃皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層蓋為狀先後不同也如此穠密狀如笑靨花有
【圖】
富貴氣開早勝金黃花頭大過折二錢明黃瓣靑黃心瓣有五六層花片比大金黃差小上有細脉枝杪凡三四花一枝之中有少從蕋顏色鮮明玩之快人心目但條梗纖弱難得團簇作大本須留意扶植乃成黃羅繖花深黃徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鉄高可六七尺報君知一名九日黃一名早黃一名蟹爪黃花黃赤而有寳色開于霜降前久而愈艷徑二寸有半氣香瓣末稍岐有尖突起葉靑而稀長而大亞深莖紫枝幹勁挺高可八九尺金鎖口一名黃錦鱗一名錦鱗菊瓣葉莖幹頗類黃鶴翎開亦同時體厚瑩潤絕類西施瓣背深紅面正黃瓣展則外暈黃而內暈紅旣徹則一黃菊耳徑
【圖】
可二寸有半沈註深紅千瓣週邊黃色半開時紅黃相雜如錦銀鎖口花初黃後淡週邊白色如銀半開時黃白相雜可愛上二花可為絕品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蒂卽迸成三四亦有至五六者其瓣面重黃而背重紅開也奇怪一分為三截下截皆黃中截則紅其頂又紅四面支撑紅黃交雜如錦開徹四面盡露紅背盡隱厚徑二寸餘上尖高二寸如樓臺氣香葉黑綠澤皺而瓦有稜角其尖最多亞甚深葉根多宜莖紫枝幹勁挺高可四五尺御袍黃一名瓊英黃一名紫梗御袍黃一名柘袍黃一名大御袍黃花如小錢大初開中赤旣開瑩黃徑三寸半瓣闊開早瓣末如有細毛開最久殘則紅葉綠稀而長厚
【圖】
而大亞深葉根靑淨莖葉枝幹扶疎高可一丈狀類御愛但心有大小之分靑梗御袍黃一名御衣黃一名淺色御袍黃朵瓣葉幹俱類小御袍黃但瓣疎而莖淸耳范譜曰千瓣初開深鵞黃而差疎瘦久則變白側金盞此品類大金黃其大過之有及一寸八分者瓣有四層皆整齊花片亦闊大明黃色深黃心一枝之杪獨生一花枝中更無從蕋名以側金盞者以其花大而重欹側而生也葉綠而大梗淡紫狀元黃一名小金蓮其花焦黃燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根淸淨莖淡紅枝幹順直扶疎高七八尺剪金毬一名剪金黃一名金鳳毛一名金樓子一名密剪毬其色
【圖】
瑩黃瓣末細碎如剪頂突有細萼相雜茸茸氣香其殘也紅葉靑而綠皺而稠肥而厚闊而短亞深葉根冗其枝幹勁挺高可五六尺黃繡毬一名金繡毬一名黃羅衫一名木犀毬一名金毬花深黃葉色稍淡而高大晚黃毬深黃千瓣開極大十采毬黃千瓣如毬大金毬金黃千瓣瓣反成毬小金毬一名毬子菊一名毬子黃一名金纓菊一名金彈子深黃千瓣中邊一色花較小突起如毬毬子開以九月中深黃千葉尖細重叠皆有倫理一枝之杪叢生百餘花若小毬菊諸黃花最小無過此者然枝靑葉碧花色鮮明相映尤好金鈴菊花頭甚小如鈴之圓深黃一色其幹之長與人等或言有高近一丈者可以上架亦可蟠結為塔故又名
【圖】
塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黃千葉菊以黃為正鈴以金為質是菊正黃色而葉有鐸形則于名實兩無愧也菊有花密枝偏者謂之鞍子菊與此花一種特以地脉肥瘠使之然爾又有大黃鈴大金鈴蜂鈴之類或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黃千葉與金萬鈴相類而花頭瘦小不甚鮮茂以生非其時故也秋金鈴出西京開以九月中深黃雙紋重葉花中細蕋皆出小鈴萼中亦如鈴葉但比花葉短廣而靑有如蜂鈴狀初出時京師戚里相傳以為愛翫蜂鈴開以
【圖】
九月中千葉深黃花形圓小而中有鈴葉擁聚蜂起細視若有蜂窠之狀似金萬鈴獨以花形差小而尖又有細蕋出鈴葉中以此別爾大金鈴開以九月末深黃有鈴者皆如鐸之形而此花之中實皆五出細花下有大葉開之每葉有雙紋枝與常菊相似葉大而疎一枝不過十數葉俗名大金鈴花形似秋萬鈴千葉小金錢畧似明州黃花葉中外叠叠整齊心甚大單葉小金錢花心尤大開最早重陽前已爛熳小金錢開早大于小錢明黃瓣深黃心其瓣齊齊三層花瓣展其心則舒而為筩大金錢開遲大僅及折二心瓣明黃一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黃雙紋
【圖】
重葉似大金菊而花形圓齊頗類滴滴金人未有識者或以為棠棣菊或以為大金鈴但以花葉瓣之乃可見荔枝菊花頭大于小錢明黃細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香淸甚姚江士友云其花黃狀似楊梅金荔枝一名荔枝黃花金黃徑二寸餘厚半之瓣短而尖開遲葉靑而稠大而尖其亞淺高可三四尺荔枝紅一名紅荔枝紅黃千瓣棣棠出西京開以九月末雙紋多葉自中至外長短相次如千葉棣棠狀凡黃菊類多小花如都勝御愛雖稍大而色皆淺黃其最大者若大金鈴菊則又單葉淺蒲無甚佳處惟此花深黃多葉大于諸菊而又枝葉甚靑一枝叢生至十餘朵花葉相映顏色鮮好金䭔
【圖】
子花比甘菊差大纖穠酷似棣棠色艷如赤金它花色皆不及蓋奇品也葉亦似窠株不甚高金陵最多開早九煉金一名滲金黃一名銷金菊花似棣棠菊而稍大瓣似荔枝菊而稍禿開于九月前外暈金黃中暈焦黃葉綠狹而尖亞深葉根多冗莖紫而細勁直如鉄高可一丈黃二色九月末開鵞黃雙紋多葉一花之間自有深淡兩色然此花甚類薔薇菊惟形差小又近蕋多有亂葉不然亦不辨其異種也橙菊花瓣與諸菊絕異黃色不甚深其瓣成筩排𥪡生于萼上小片婉孌至于成團衆瓣之下又有統裙一層承之亦猶橙皮之外包也其中無心小御袍黃一名深色御袍黃花全似御袍黃瓣稍細開頗遲心起突色如深鵞黃菊瘦有心不突黃萬卷
【圖】
一名金盤橙其色金黃徑二寸有半厚三之二其外夾瓣其中筩瓣開遲葉靑而稠大而瓦其末團其亞深葉根多冗枝幹偃蹇而粗大高五六尺鄧州黃開以九月末單葉雙紋深于鵞黃而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黃菊而白以五月採今人間相傳多以白菊為貴又採以九月頗與古說相異惟黃菊味甘氣香枝𠏉葉形全類白菊疑弘景所說卽此金絲菊花頭大過折二深黃細瓣凡五層一簇黃心甚小與瓣一色顏色可愛名為金絲者以其花瓣顯然起紋綹也十月方開此花根荄極壯垂絲菊花蕋深黃莖極柔細隨風動搖如垂絲海棠錦牡丹花之紅黃赤黃者多以錦名花之豐碩而矬者多以牡丹
【圖】
名或又名秋牡丹檀香毬色老黃形團瓣圓厚開徹整齊徑幾三寸厚三之二氣香葉𠏉短蹙麝香黃花心豐腴旁短葉密承之格極高勝亦有白者大畧似白佛頂而勝之遠甚吳中比年始有黃寒菊花頭大如小錢心瓣皆深黃色瓣有五層甚細開至多日心與瓣并而為一不止五層重數甚多聳突而高其香與態度皆可愛狀類金鈴菊差大耳薔薇九月末開深黃雙紋單葉有黃細蕋出小鈴萼中枝𠏉差細葉有枝股而圓又薔薇有紅黃千葉單葉兩種而單葉者差尖人間謂之野薔薇蓋以單葉爾鵞毛開以九月淡黃纖如細毛生于花萼上凡菊大率花心皆細葉如下有大葉承之間謂之杔葉今鵞毛花自內自外葉皆一等但長短上下有次爾花形
【圖】
小于萬鈴亦近年花也金孔雀一名金褥菊蓓蕾甚巨初開金黃旣開赤黃徑三寸半厚稱之其氣不嘉瓣尖而下垂隨開隨悴葉靑而濁長大而皺其亞深根冗甚枝𠏉偃蹇而粗大高可一丈黃五九菊花鵞黃色外尖瓣一層中瓣茸茸然徑僅如錢夏秋二度開葉靑而稠長而多尖其亞深葉根有冗枝𠏉細而高僅二三尺九日黃大如小錢黃瓣黃心心帶微靑瓣有三層狀類小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黃一名黃芙容一名金芙容一名近秋黃一名晚節黃一名大蠟瓣花蜜蠟色徑二寸有半瓣闊微皺開于秋末葉靑稀厚而瓦大如掌亞深枝𠏉粗勁如樹高可八九尺小殿秋黃
【圖】
朵瓣葉𠏉俱似殿秋黃而淸雅過之叠羅黃狀如小金黃花葉尖瘦如剪羅縠三兩花自作一高枝出叢上態度瀟洒繖蓋黃花似御袍黃而小柄長而細萼黃莖靑小金眼一名楊梅毬一名金帶圍一名腰金紫與大金眼同花朵差小枝𠏉稍細高僅三四尺太真黃花如小金錢色鮮明此花小甚黃木香一名木香菊深黃小千瓣花僅如錢黃剪羢色金黃黃粉團黃花千瓣中心微赤黃蠟瓣花淡黃錦雀舌一名金雀舌重黃多瓣瓣微尖如雀舌金玲瓏一名錦玲瓏一名金絡索金黃千瓣瓣卷如玲瓏錦絲桃一名錦蘇桃瓣背紫而面黃餘類紫絲桃黃牡丹其花鵞黃其背色稍大金紐
【圖】
絲一名金撚線一名出谷箋一名金紋絲色瑩黃開遲高可一丈瘦則薄而小肥則與銀紐絲同錦西施紅黃多瓣形態似黃西施黃西施嫩黃多瓣瑪瑙西施紅黃多瓣二色瑪瑙金紅淡黃二色千瓣錦褒姒金黃千瓣似粉褒姒而韵態尤勝鴛鴦菊一名合歡金千朵小黃花皆並蒂葉深碧波斯菊花頭極大一枝只一葩喜倒垂下久則微捲淡黃千瓣茉莉菊花頭巧小淡淡黃色一蕋只十五六瓣或止二十片一點綠心其狀似茉莉花不類諸菊葉卽菊也每枝條之上抽出十餘層小枝枝皆簇簇有蕋紫粉團黃花千瓣中心微赤錦麒麟一名回回菊其花極耐霜露徑可二寸萼黃瓣初赤紅旣開則面金黃而
【圖】
背赤紅葉綠而黑長厚而尖其亞深葉根有冗高可五六尺鶯羽黃一名鶯乳黃嫩黃千瓣如大錢鵞兒黃一名鵞毛黃開以九月末淡黃纖細如毛生于花萼上樓子佛頂花鵞黃其瓣大約四層下一層瓣單而大二層數叠稍縮三層亦數叠又縮第四層黃萼細鈴茸茸然突起作頂徑僅如錢經霜卽白其葉微似錦繡毬靑而皺長厚而尖其亞淺葉根有冗其枝𠏉勁直高可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黃佛頂一名佛頭菊一名黃餅子一名觀音菊黃千瓣中心細瓣高起花徑寸餘心突起似佛頂四邊單瓣瓣色深黃黃佛頭花頭
【圖】
不及小錢明黃色狀如金鈴菊中外不辨心瓣但見混同純是碎葉突起甚高又有白佛頭菊之黃心也佛頭菊無心中邊亦同小黃佛頂一名單葉小金錢花佛頭頗瘦花心微窪兔色黃蓓蕾葉幹俱似繡芙容瓣似荔枝菊色似兔毛徑僅二寸殊不足觀野菊亦有三兩種花頭甚小單層心與瓣皆明黃色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　【以上黃色】　九華菊此淵明所賞今越俗多呼為大笑瓣兩層者曰九華白瓣黃心花頭極大有闊及二寸四五分者其態異常為白色之冠香亦淸勝枝葉疎散九月半方開昔淵明嘗言
【圖】
秋菊盈園詩集中僅存九華之一名喜容千葉花初開微黃花心極小花中色深外微暈淡欣然丰艷有喜色甚稱其名久則變白尤耐封植可以引長七八尺至一丈亦可攬結白花中高品也金盃玉盤中心黃四旁淺白大葉三數層花頭徑三寸菊之大者不過此本出江東比年稍移栽吳中粉團亦名玉毬此品與諸菊絕異含蕋時色淺黃帶微靑花瓣成筩排𥪡生于萼上其中央初看一似無心狀如燈菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚粗其梗柔弱龍腦一名小銀臺出京師開以九月末類金萬鈴而葉尖花色類人間紫鬰金而外葉純白香氣芬烈甚似龍腦是香與色俱
【圖】
可貴也新羅一名玉梅一名倭菊出海外開以九月末千葉純白長短相次花葉尖薄鮮明瑩徹若瓊瑤始開有靑黃細葉如花蕋之狀盛開後細葉舒展始見蕋枝正紫葉靑支股甚小凡菊類多尖闕而此花之蕋分為五出如人之有支股與花相映標韵高雅非尋常比玉毬出陳州開以九月末多葉白花近蕋微有紅色花外大葉有雙紋瑩白齊長而蕋中小葉如剪茸初開時有殼靑久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麄葉尖長無殘闕枝葉皆有浮毛頗與諸菊異然顏色標致固自不凡近年以來方有此本出爐銀一名銀紅西施一名粉芙蓉花寳色瓣厚大初微紅後蒼白如銀出爐終始可愛徑三寸許形
【圖】
團葉靑而黃有紋蠟色皺而瓦長厚而尖葉根冗莖靑枝幹屈曲高僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色靑白而有光燄花抱蒂大于鵞卵其瓣有紋中有細萼開最久殘則牙紅葉稀而靑長大而多尖亞深枝幹勁直而扶疎高可一丈玉牡丹一名靑心玉牡丹一名蓮花菊花千瓣潔白如玉徑二寸許中暈靑碧開早開徹疎爽葉靑而稀長而厚狹而尖亞深葉根有冗莖淡紅枝幹勁挺高僅二三尺玉芙蓉一名酴醿菊一名銀芙容初開微黃後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇高僅三四尺銀紐絲一名白萬卷一
【圖】
名萬卷書一名銀絞絲一名撚銀條一名鵞毛菊一名銀撚絲初微黃後瑩白如雪徑可三寸體薄開早氣香味甘萼黃開徹瓣紐則萼亦不見瓣如𥿄撚殘則淡紅葉靑而稠亞淺枝榦勁直扶疎高可六七尺一搻雪一名勝瓊花花碩大有寳色其瓣茸茸然如雪花之六出葉似白西施而長大幹枝順直高大玉寳相白多瓣初開微紅花徑三尺許上可坐人其瓣如大杓容二三升或以為粉雀舌非也蠟瓣西施一名蜜西蠟瓣花不甚大而溫然玉質其品甚高此外有紅蠟瓣大蠟瓣雖冒蠟瓣之名而實不相似惟紫蠟瓣花畧相似而枝葉又全不類白叠羅一名新羅菊一名叠雪羅一名玉梅一名白叠雪一名倭菊蓓蕾難開中暈靑而微黃開徹瑩白如雪徑可三
【圖】
寸厚三之二其瓣羅紋其殘粉紅葉靑而稠大而仰其末團其亞深枝幹勁挺高僅三四尺一團雪一名白雪團一名簇香毬一名闘嬋娟花極白晶瑩瓣如勺長而厚疎朗香淸中萼黃開遟最久徑可二寸殘時紫紅葉稀似艾白而靑大而長尖而厚闊如掌亞最深葉極耐日深冬五色斑然如画枝幹勁直高可六七尺玉玲瓏一名玉連環蓓蕾初淡黃而微靑漸作牙紅旣開純白其瓣初仰而後覆葉靑長而濶厚而大有稜角葉根淨秋有采色莖淡紅枝幹順直高可至丈玉鈴開以九月中純白千葉中有細鈴甚類大金鈴凡白花中如玉毬紅羅形態高雅而此花可與爭勝白麝香似麝香黃花差小亦豐腴韵勝蓮花菊如小白蓮花多葉而無心花頭疎極
【圖】
瀟散淸絕一枝只一葩綠葉甚纖巧萬鈴菊中心淡黃䭔子旁白花葉繞之花端極尖香尤淸烈月下白一名玉兔華花靑白色如月下觀之徑僅二寸其形團其瓣細而厚葉靑似水晶毬長而狹其背弓其亞淺其枝幹勁挺高可三四尺水晶毬其花瑩白而嫩初開微靑徑二寸許其瓣細而茸中微有黃萼初褊薄後乃暄泛葉稀而弓靑而滑肥而厚大而長亞淺根有冗莖靑枝幹挺勁高可七八尺芙容菊開就者如小木芙容尤穠盛者如樓子芍藥但難培植多不能繁象牙毬其花豐碩初開黃白色其後牙色微作鴨卵之形柄弱不任其花色稠靑而毛莖亦靑劈破玉小白花每瓣有黃紋如線界之為二大笑白瓣黃心本與九華同種其單
【圖】
層者為大笑花頭差小不及兩層者之大其葉類栗木葉亦名栗葉菊徘徊淡白瓣黃心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開若是其名不妄十月初方開或有一枝花頭多者至攢聚五六顆近似淮南菊佛頂亦名佛頭菊中黃心極大四旁白花一層繞之初秋先開白色漸沁微紅玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉靑而毛稀可數大如茄葉亞淺枝幹勁直如木高可六七尺酴醿出相州開以九月末純白千葉自中至外長短相次花之大小正如酴醿而枝幹纖柔頗有態度若花葉稍圓加以檀蕋真酴醿也玉盆出滑州開
【圖】
以九月末多葉黃心內深外淡而下有闊白大葉連綴承之有如盆盂中盛花狀世人相傳為玉盆菊者大率皆黃心碎葉初不知其得名之繇後請于識者乃知物之見名于人者必有形似之實云波斯花頭極大一枝只一葩喜倒垂下久則微捲如髮之鬈白西施一名白粉西一名白二色花初微紅其中暈紅而黃旣則白而瑩徑三寸以上厚二寸許瓣參差開早葉靑而稠狹而尖其亞深葉枝多冗枝幹偃蹇高僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有雙紋白葉謂之銀盆者以其下葉正白故也此菊近來未多見木香菊大過小錢白瓣淡黃心瓣有三四層頗細狀如春架中木香花又如初開纏枝白但此花頭舒展稍
【圖】
平坦耳亦有黃色者銀盤白瓣二層黃心突起頗高花頭或大或小不同想地有肥瘠故也鄧州白九月末開單葉雙紋白葉中有細蕋出鈴萼中凡菊單葉如薔薇菊之類大率花葉圓密相次而此花葉皆尖細相去稀疎然香比諸菊甚烈又為藥中所用盖鄧州菊潭所出枝𠏉甚纖柔葉端有支股而長亦不甚靑白菊單葉白花蕋與鄧州白相類但花葉差闊相次圓密而枝葉麄繁人多謂此為之鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵞黃後牙色徑可二寸殘則淡紅葉靑而狹長而多尖其亞深葉根冗甚枝幹細偃蹇高可五六尺佛頂菊大過折二或如折三單層白瓣突起淡黃心初
【圖】
如楊梅之肉蕾後皆舒為筩子狀如蜂窠末後突起甚高又且最大枝𠏉堅粗葉亦粗厚又名佛頭菊　一種每枝多直生上只一花少有㫄出枝　一種每一枝頭分為三四小枝各一花淮南菊一種白瓣黃心瓣有四層上層抱心微帶黃色下層黯淡純白大不及折二枝頭一簇六七花一種淡白瓣淡黃心顏色不相染惹瓣有四層一枝攢聚六七花其枝杪六花如六面仗鼓相抵惟中央一花大于折三此則所產之地力有不同也大率此花自有三節不同初開花面微帶黃色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁全似茉莉綠葉亦似之長大而圓淨萬鈴菊心茸茸突起花多半開者如鈴
【圖】
玉盤菊黃心突起淡白綠邊粉薔薇花似紫薔薇而粉色玉甌菊或云甌子菊卽纏枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名芙容菊一名樓子菊一名瓊芍藥一名太液蓮一名銀牡丹一名銀骨朵初似金芍藥後瑩白香甚殘色淡紅葉亞深與金芍藥同小銀臺一名龍腦菊一名腦子菊一名瑤井欄花類金盞銀臺外瓣圓厚色正白中筒瓣色黃開甚早葉厚而深綠高大白五九菊一名銀鈴菊一名夏玉鈴外瓣一層純白其中鈴萼淡黃
【圖】
徑僅如錢夏秋二度開葉靑長大而尖亞深葉根有冗高僅二三尺八𠎣菊花初靑白色後粉色一花七八蕋葉尖長而靑白粉團一名玉粉團千瓣白花似粉團蠟瓣粉西施一名粉西嬌一名西施嬌葉𠏉全類三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黃色似蘸瓊玲瓏白千瓣參差不齊碧蕋玲瓏白千瓣葉色深綠白佛頂一名瓊盆菊一名佛頂菊一名佛頭菊一名銀盆菊一名大餅子菊單瓣中心細瓣突起如黃佛頂小白佛頂一名小佛頂心大突起似佛頂單瓣白絨毬花粉白餘類紫
【圖】
絨毬白剪絨一名剪鵞毛一名剪鵞翎色雪白銀荔枝大槩似金荔枝白木香一名木香菊一名玉錢菊白千瓣小花徑如錢碧桃菊其花純白葉與紫芍藥相似艾葉菊心小葉單綠葉尖長似蓬艾白鶴頂似鶴頂紅而色較白白鶴翎一名銀寉翎一名銀雀舌一名玉雀舌花純白與粉寉翎同瓣皆有尖下垂白麝香似麝香黃花差小豐腴粉蝴蝶一名玉蝴蝶一名白蛺蝶千瓣小白花白蠟瓣一名玉菡萏花純白與粉蠟瓣同腦子菊花瓣微皺縮如腦子狀纏枝菊花瓣薄開過轉紅色樓子菊層層狀如樓子單心菊細花心瓣大五月菊花心極大每一鬚皆中空
【圖】
攢成一匾毬子紅白單葉繞承之每枝只一花徑二寸葉似茼蒿夏中開近年院體画草虫喜以此菊寫生殿秋白一名玉玟瑰花朵葉幹俱類殿秋黃寒菊大過小錢短白瓣開多日其瓣方增長明黃心心乃攢聚碎葉突起頗高枝條柔細十月方開　【以上白色】　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而每葉盤叠凡三四重花葉空處間有筒葉輔之大率花枝幹類垂絲棣棠但色紫花大爾菊中惟此最大而風流態度又為可貴獨根色非黃白不得與諸菊爭先耳紫牡丹一名紫西施一名山桃紅一名檀心紫花初開紅黃間雜如錦後粉紫徑可三寸瓣比次而整齊開遲氣香葉綠而
【圖】
澤長厚而尖其亞深葉根有冗枝幹肥壯高僅三四尺碧江霞紫花靑蒂蒂角突出花外小花花之奇異者雙飛燕一名紫雙飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟洒氣味芬馥不可以常品目之朝天紫一名順聖紫蓓蕾靑碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根淸淨枝幹細紫勁而直高可五六尺剪霞綃紫多瓣瓣邊如剪其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞香紫一名錦瑞香花淡紫如瑞香色徑寸許瓣
【圖】
疎尖而𥪡枝葉類金荔枝紫絲桃一名紫蘇桃一名曉天霞蓓蕾靑綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱類紫玉蓮墨菊一名早紫花似紫霞觴而厚大色紫黑穠艷開于九日前莖葉與紫袍金帶相似高可四五尺皆紫之極非世俗點染之說也夏萬鈴出鄜州開以五月紫色細鈴生于雙紋大葉之上以時别之者以有秋時紫花故也或以菊皆秋生花而疑此菊獨以夏盛按靈寳方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有雙紋大葉承之諸菊如棣棠是其最大獨此
【圖】
菊與順聖過焉環美可愛荔枝紫出西京九月中開千葉紫花葉捲為筒大小相間凡菊鈴并蕋皆生托葉之上葉背乃有花萼與枝相連而此菊上下左右攢聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅剪春花先紅後紫復淡紅變蒼白徑可三寸厚稱之其瓣闊大而鬅鬆開早氣香葉薄綠而澤稀而多尖其枝𠏉順直高可四五尺繡毬出西京開以九月中千葉紫花葉尖闊相次叢生如金鈴花似荔枝菊花無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉
【圖】
蓮一名紫荷衣一名紫蠟瓣蓓蕾靑綠花紫而紅質如蠟徑可二寸瓣如勺終始上竪葉全似朝天紫瑪瑙盤淡紫赤心于瓣花極豐大紫薔薇花畧小似紫玉蓮而色淡紫羅繖一名紫羅袍花似紫寉翎小而厚色勻其瓣羅紋而細葉靑大而稠根多冗枝𠏉勁直高大紫繡毬一名紫羅衫其花粉紫得養則如紫牡丹之色蒨麗失養則靑紅黃白夾雜而不勻瓣結不舒葉類錦繡毬綠而混厚而皺紫剪絨四剪絨俱小巧紫者其名獨振金絲菊紫花黃心以蕋得名水紅蓮一名菡萏紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數闊大而厚皺而蹙似
【圖】
芡葉枝𠏉勁直高可一丈或以為太液蓮非雞冠紫一名紫鳳冠千瓣高大起樓取象于雞冠花非以雞之冠為比也福州紫紫多瓣【以上紫色】　狀元紅花重紅徑可二寸厚半之瓣闊而短厚有紋其末黃其紅耐久開早葉似猫脚跡綠而麗亞深葉根冗枝幹如鉄高僅三四尺錦心繡口一名楊妃茜裾紅一名美人紅徑二寸許厚半之外大瓣一二層深桃紅中筒瓣突起初靑而後黃筒之中嬌紅而外粉筒之口金黃爛熳如錦香淸開與報君知同葉綠而澤團而弓稀而可數其缺刻如捷業枝幹紅紫細勁順直高可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅旣開彷彿亞腰葫蘆亞處無瓣黃蕋繞之
【圖】
其徹也黃蕋不見攢簇成毬大如雞卵開極耐久葉綠而秀闊而長薄而多尖葉根有冗莖淡紅枝幹勁直高可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉靑澤厚而大亞深末團葉根淸淨莖靑枝幹肥壯順直高可四五尺紫霞觴一名紫霞杯花似狀元紅厚而大開早初重紅稍開卽木紅葉靑闊而皺亞深葉根多冗枝幹挺勁高可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黃並作瑪瑙色中暈穠而外暈淡其瓣尖細而鬅鬆徑二寸有半厚稱之葉靑澤厚而長稍尖亞深莖靑枝幹順直高可四五尺海雲紅一名海東紅一名相袍紅一名將袍紅一名揚州紅一名
【圖】
舊朝服先殷紅漸作金紅久則木紅而□徑二寸有半其瓣初尖而後岐其萼黃其徹也鬅鬆其葉長而大靑而多尖其亞深枝幹壯大高可四五尺燕脂菊類桃花菊深紅殘紫比燕脂色尤重比年始有之此品旣出桃花菊遂無顏色盖奇品也縷金粧一名金線菊深紅千瓣中有黃線路出爐金一名錦芙容金紅千瓣色如爐金出火火煉金花徑僅寸許外尖瓣猩紅其中萼金黃朵垂其紅不變葉綠而澤稀而瓦長厚而尖亞深枝幹勁直高可四五尺木紅毬一名紅羅衫一名紅繡毬花初開殷紅稍開卽木紅徑可二寸有半瓣下覆如毬心萼黃甚莖葉枝𠏉頗類御袍黃高可五六尺紫骨朵一名大紅繡毬一名紅繡毬蓓蕾鮮紅頂如泥金開
【圖】
甚早先紅紫後紫紅徑可二寸有半厚二寸瓣明潤豐滿如榴子其徹也攢簇如毬葉類紫霞觴葉綠而小根有冗枝榦勁直高可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而硬下覆如臍花繁而柄弱其英乃垂其葉靑厚短大而稠其尖多其亞淺葉根冗甚莖靑枝幹偃蹇高可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目旣開徑二寸以上其萼如小錢初靑後黃其中隱然有頂有開數瓣上竪者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅點面徑三寸瓣大而圓紅剪絨初殷紅後木紅
【圖】
徑寸有半其形薄而瓦其瓣末碎而茸攢簇如刺葉綠尖而小其亞淺其莖紅葉根淸淨枝幹扶疎高可三四尺錦繡毬一名錦羅衫蓓蕾如栗其花抱蒂其初殷紅旣開鮮紅漸作紅黃色瓣濶而短葉似紫繡毬稀而大皺而尖葉根有冗鶴頂紅一名不老紅花似晚香紅薄而小外暈粉紅中暈大紅開徹粉紅瓣下軃大紅瓣上攢如寉頂葉靑圓而小枝幹不甚高大鷄冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖靑枝榦挺勁高可四五尺繡芙容一名赤心黃一名老金黃初開赤紅旣開中暈赤而外暈黃其瓣面黃而背紅莖二寸有半厚半之開早稜層整齊葉靑澤而脆亞深葉根冗甚枝幹偃蹇而粗大
【圖】
高可四五尺桃花菊一名桃紅菊花瓣如桃花粉紅色一蕋凡十三四片開時長短不齊經多日乃齊其心黃色內帶微綠此花嗅之無香惟撚破聞之方知有香至中秋便開開至十餘日漸變為白色或生靑虫食其花片則衰矣其綠葉甚細小錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙容菊狀如芙容紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黃色其萼黃徑二寸許厚半之瓣如勺而毛末微皺上簇如蓮萼黃而大萼中或突起數瓣葉綠長大而多尖其亞深葉根有冗幹勁挺高可四五尺襄陽紅並蒂雙頭出九江彭澤賓州紅
【圖】
一名岳州紅一名日輪紅重紅褊薄如鏇徑二寸中黃萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為一三與花葉相雜比茸茸然花心與筒葉中有靑黃色頗與諸菊異冬菊花薄而小徑僅寸半色深紅質如蠟瓣闊而短開極遲葉疎靑而澤初似銀芍藥其後弓而厚長而尖亞深尖多莖紫枝幹順直扶疎高可五六尺　【以上紅色】　桃花菊多葉至四五重粉紅色濃淡在桃杏紅梅之間未霜卽開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃旣開四面支撑紫燄騰
【圖】
耀後漸白紐絲葉靑而稀闊大如掌亞深葉根多冗枝幹順直而扶疎高可七八尺垂絲粉紅千瓣細如茸攢聚相次花下亦無托瓣枝幹纖弱其花淡紅似銀紐絲而瓣不紐其朵俱垂色態嬌艷與醉西施醉楊妃各不相涉或謂三名卽一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉靑長大而稀亞深葉根淸淨枝幹順直高可一丈粉西施一名紅西施一名紅粉西一名粉西花豐碩似白西施初開紅黃相雜有寳色開徹則淡粉紅瓣卷而紐背慘而紅如猱頭然柄弱不任葉靑而厚長而瓦狹而尖亞深葉根多冗枝幹亦類白西施合蟬菊九月末開粉紅筒瓣花形細者與蕋雜比方盛開時筒之
【圖】
大者裂為兩翅如飛舞狀一枝之杪凡三四花洒金紅一名洒金香一名金錢豹淡紅千瓣瓣間有黃色如洒孩兒菊一名澤蘭花淡粉紅色筒瓣茸茸四五月卽開葉靑長狹多尖花葉皆香莖紫高數尺宜小兒佩一云置衣中髮中可辟汗紅粉團一名粉團花粉紅徑二寸厚半之中暈紅瓣短而多紋枝葉似金荔枝而靑樓子粉西施一名晚香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠靑而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍
【圖】
藥而高大不及粉褒姒花粉紅而小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人類多混稱不知玲瓏者疏朗通透之物卷則書卷画卷之類管則簫管筆管之類取象各不同百詠之連環絡索卽玲瓏之别號于命名之意寖失不可不辨垂絲粉紅出西京九月中開千葉葉細如茸攢聚相次而花下亦無托葉人以其枝葉纖柔故以垂絲目之八寳瑪瑙一名八寳菊千瓣粉紅花花具紅黃衆色紫芙
【圖】
容一名勝芙容一名芙容菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣【以上粉紅色】　珠子菊白色見本草注云南京有一種開小花花瓣下如小珠子丹菊見嵇含菊銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴徃徃有六七色黃白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朵二色西施一名紅二色一名黃二色一名二色白一名平分秋色徑可三寸厚半之開最久瓣葉枝幹皆與白西施同初開時數朵淡紅
【圖】
數朵淡黃迥然不類半開時五彩寳色炫爛奪目開徹則皆淡桃紅色矣二色楊妃一名二梅一名金菊對芙容多瓣淺紅淡黃二色雙出如金銀花徑僅二寸其萼黃其瓣如兔耳其葉綠而不澤厚而尖皺而瓦赤金盤一名脂暈黃一名琥珀盃其花初開紅黃而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅剪絨大寸許瓣疎初開黃而紅後紅而黃色易衰葉綠厚而短尖而長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅粧一名壽陽粧一名銀梅每花不過數瓣瓣大如指頂每瓣卷皺密蹙下截深黃上截瑩白重臺彷
【圖】
彿水仙花下垂成穟如梅花淸逸開早香甚葉綠大而皺尖而長其亞深葉根多冗其枝幹柔細而扶疎高可一丈或以為茉莉菊甚謬海棠菊一名錦菊一名海棠春一各海棠嬌一名海棠紅一名小桃紅一名鉄幹紅色類垂絲海棠徑寸有半形薄而瓦瓣短多紋而尖愈開愈奇有寳色中暈赤外暈黃邊暈純白或數色錯出變態不窮葉綠而澤厚而小亞深其枝幹勁直扶疎高可四五尺蜜西施密色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其淺也紅而麗葉靑而稠大而尖亞深葉根冗枝幹偃蹇高可四五尺紫絨毬一名紫絲毬一名紫蘇桃蓓蕾圓而綠如
【圖】
小龍眼大其開也碧綠紅紫黃白諸色間雜而紫燄為多瓣細而鑲四面參差茸茸如剪徑僅寸許圓如毬葉類朝天紫小而靑尖亞似少葉根淸淨枝幹細直而勁高可四五尺僧衣褐一名緇衣菊深栩子色小刺蝟菊一名栗葉花如兔毛朵團瓣如蝟之刺大如雞卵葉長而尖枝幹勁挺高可三四尺以上異品凡黃白二色皆可入藥其莖靑而大作蒿艾氣者味苦不堪食薏也非菊也不惟無益且耗元氣菊之無子者名牡菊燒灰撒地能止鼃黽說出禮記
子／醫家／群芳譜／貞部／花譜／花譜三／菊／典故(P.68-1)..[明末刻本]
○典故日精治蘠皆菊之花莖别名也生依水邊其花煌煌霜降之節唯此草盛茂九月律中無射俗尚九日候時之草也【風土記】　茱萸為辟邪翁菊花為延壽客故九日假
【圖】
此二物以消陽九之厄【仙書】　鄧州南陽郡土貢白菊三十斤【九域志】　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　牧豎閑談云蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊瀉人　東平府有溪堂為郡人游賞之地溪流石崖間至秋州人泛舟溪中採石崖之菊以飲每歲必得一二種新異花【沈譜】　吳致堯九疑考古云舂陵舊無菊自元次山始植沈譜云次山作菊圃記云在藥品為良藥為蔬菜是佳蔬　菊山在蕭山縣西三里多甘菊【越州圖經】　本草與千金方皆言菊花有子魏鍾會菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊
【圖】
冬收而春種之據此二說則菊之為花果有結子者　南陽酈縣有甘谷谷中水甘美其上有大菊落水從山流下得其滋液谷中飲此水者上壽百二三十中壽百餘歲七八十則謂之夭【風俗通】　重九都下賞菊菊有數種有黃白色蕋若房曰萬鈴菊粉紅色曰桃紅菊白而檀心曰木香菊黃色而圓曰金鈴菊純白而大曰喜容菊無處無之酒家皆以菊花縛成洞戶【東京舞花錄】　紫菊之名見於孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黃萼照耀丹墀杜荀鶴詩雨勻紫菊藂藂色趙嘏詩紫艷半開籬菊靜夏英公詩落盡西風紫菊花韓忠獻公詩紫菊披香碎曉霞則紫花定是佳品　劉家譜菊有順聖淺紫之名按宋朝嘉祐中有油紫英宗時有黑
【圖】
紫神宗時色加鮮赤目為順聖紫　屈原離騷經朝飲木蘭之墜露兮夕餐秋菊之落英王逸註云言但飲香木之墜露吸正陽之津液暮食芳菊之落華吞正陰之精蕋洪興祖補註云秋花無自落者當讀如我落其實而取其華之落又據一說云詩之訪落以落訓始也意落英之落為始開之花芳馨可愛若至于衰謝豈復有可飡之味　魏文帝與鍾繇書曰歲徃月來忽焉九月九日九為陽數俗宜其名以為宜于長久是月芳菊紛然敷榮輔體延年莫斯之貴謹奉一束以助彭祖之術【本紀】　陶潛九月九日無酒坐宅邊菊叢中摘花盈把悵望久之見白衣至乃江州太守王弘為龎通轉送酒遂卽酣飲醉而後㱕【續晉陽秋】　漢武帝宮人賈佩蘭九日佩茱萸食餌飲菊花酒云令人長壽【風土記】
【圖】
盧公範重陽日上五色糕菊花枝茱萸樹　宣帝時異國貢紫菊一莖蔓延數畝味甘食者至死不飢渴【寳櫝記】　朱孺子入玉笥山服菊花乘雲升天【名山記】　康風子服甘菊花□實後得仙【神仙傳】　湖廣久患風羸汲酈縣菊水飲之疾遂瘳年百餘歲【荊州記】　列仙傳文賓取嫗數十年輒棄之後嫗老年九十餘續見賓年更壯拜泣至正月朝會鄉亭西社中賓教令服菊花地膚桑上寄生松子以益氣嫗亦更壯復百餘歲　汝南桓景隨費長房遊學長房謂曰九月九日汝南當有災危急令家人縫絳囊盛茱萸繫臂上登高飲菊花酒此禍可消景從其言舉家登山夕還雞犬俱暴死長房曰此可代矣今人九月九日登高是其遺事【續齊諧記】　唐高宗時李適為學士凡天子饗會游幸唯宰相及
【圖】
學士得從秋登慈恩寺浮圖獻菊花酒稱壽【李適傳】　唐輦下歲時記九月宮掖間爭插菊花民俗尤甚杜牧詩云黃花插滿頭　荊公詩黃鞠飄零滿地金歐陽曰秋花不比春花落慿仗詩人仔細看荊公笑曰歐九不學故也不見楚詞云飡秋菊之落英云云噫荊公盖拗性自文耳詩之訪落訓落為始盖謂花始敷也草之精秀者為英本鞠之始英以其精華所聚而飡之不然殘芳剩馥豈堪咀嚼乎嘗詢楚黃土人實無此種【史正志敘】　陸龜蒙自號天隨生宅荒少墻屋多隙地前後皆樹以杞菊春苗恣肥得以採擷供左右盃案及夏五月枝葉老硬氣味苦澁旦暮猶責兒輩掇拾不已遂作杞菊賦【文粹】　蘇東坡守膠西傳舍索然人不堪其憂日與通守劉廷式循古城廢圃求杞菊食之作後杞菊
【圖】
賦【東坡文集】　南陽內鄉縣西北有菊潭出析谷東石澗山其水重于諸水旁生甘菊九月花開水極其馨有數十家惟飲此水壽多至百歲【一統志】　南方花發較北地常先一月獨菊花開最遲菊性宜冷也東坡嘗言嶺南氣候不常吾謂菊花開時乃重陽故在海南蓻菊九畹後至冬半始開廼以十一月望日與客泛酒作重九會云【遯亝閑覽】　重陽都下賞菊菊有數種縛成洞戶都人都出郊登高前一二日各以粉麫蒸糕遺送上插剪綵小旗糝飣果實如石榴子栗黃銀杏菘子肉之類【風土記】　余聞有麝香菊黃花千葉以香得名有錦菊者粉紅碎花以色得名有孩兒菊者粉紅靑萼以形得名有金絲菊者紫花黃心以蕋得名嘗訪于好事求于園圃旣未之見故特論其名色列于記花之後焉
【圖】
【花史】　王龜齡十朋取莊園卉目為十八香以菊為冷香　張南軒為江陵之數月方春經行郡圃命採杞菊付之庖人或謂先生居方伯之位頤指如意乃樂從野人之飡得無矯激有同于脫粟布被者乎先生應之曰天壤之間孰為正味厚或腊毒淡乃其至惟杞與菊中和所萃驗南陽與西河又頹齡之可制于是又作續杞菊賦【文集】　陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壞陶淵明也聞者心媿【張七澤】　成都府學有神曰菊花仙相傳為漢宮女諸生求名者徃祈影響神必明告仙為漢宮女盖在漢宮飲菊花酒者或云成都府漢文翁石室壁間画一婦人手持菊花前對一猴號菊花娘子大
【圖】
比之歲士人多乞夢頗有靈異【夷堅志】　亳社吉祥僧剎有僧誦華嚴大典忽一紫兔自至馴伏不去隨僧坐起聽經坐禪惟飡菊花飲淸泉僧呼菊道人　舒州菊多品如蜂兒菊者鵞黃色水晶菊者花面甚大色白而透明又有一種名末利菊者初開花小四瓣如末利旣開花大如錢　菊至江陰上海吾州而變態極矣有長丈許者有大如盌者有作異色二色者而皆名粗種其最貴乃各色剪羢各色撞各色西施各色狼牙乃謂之細種種之最難須得地得人燥溼以時虫蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首㱕今吾地尚有此種然開不能大佳想亦地氣使然菊中有黃白報君知最先開甘菊可作
【圖】
湯寒菊可入冬皆賤種也而皆不可費又有一種五六月開亦異種也【王敬美】　潛江有鋪茸菊色綠其花甚大光如茸二月間開　臨安有大笑菊其花白心黃葉如笑或云卽枇杷菊長沙菊多品如黃色曰御愛笑靨孩兒黃滿堂金小千葉丁香壽安真珠白色曰叠羅艾葉毬白餅十月白孩兒白銀盆大而色紫者曰荔枝菊　聞他處有十様菊者一叢之上開花凡十種　婺女有銷金北紫菊紫瓣黃㳂銷銀黃菊黃瓣白㳂有乾紅菊花瓣乾紅四㳂黃色卽是銷金菊三菊乃佛頭菊種也　浙有荷菊日開一瓣開足成荷花形衆菊未開不開衆菊已謝不謝又有腦子菊其香如腦子花色黃如小黃菊之類又有茱萸菊麝香菊水仙菊水仙者卽金盞銀臺也　金陵有松菊枝葉勁細如松其花如碎
【圖】
金層出于密葉之上　臨安西馬城園子每歲至重陽謂之闘花各出奇異有八十餘種【俱花史】
子／醫家／群芳譜／貞部／花譜／花譜三／菊／麗藻散語等(P.73-1)..[明末刻本]
○麗藻散語季秋之月菊有黃花【月令】　蘭有馨兮菊有芳【漢武秋風詞】　三徑就荒松菊猶存【陶靖節】　綠葉雲布黃蕋星羅【盧湛】　菊艸屬也以黃為正是以槩稱黃花記菊黃中之色香味和正花葉根實皆長生藥也北方隨秋之早晚獨嶺南不然至冬乃盛發嶺南地煗百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿高潔如此宜其通仙靈也吾在海南萟菊九畹以十一月望與客汎菊作重九書此為記【蘇東坡】序菊苗可以採花可以藥囊
【圖】
可以枕釀可以飲所以高人隱士離落畦圃之蒔不可一日無此花也陶淵明植于三徑采于東籬裛露掇英汎以忘憂鍾會賦以五美謂圓華高懸準天極也純黃不雜后土色也早植晚發君子德也冒霜吐穎象勁直也杯中體輕神仙食也其為所重如此然品類有數十種而白菊一二年多有變黃者予在三水植白菊百餘株次年盡變為黃花今以色之黃白及雜色品類可見于吳門者二十有七種大小顏色殊異而不同自昔好事者為牡丹芍藥海棠竹筍作譜記者多矣獨菊花未有為之譜者殆亦菊花之缺文也余始以所見為之若夫耳目之未接品類之未備更俟愽雅君子與我同志者續之【史正志】　草木之有花浮冶而易壞凡天下輕脆難久之物皆以花比之宜非正人達士之所好然
【圖】
余觀屈原之為文香草龍鳳以比忠正而菊與菌桂荃蕙蘭芷同為所取松者天下堅正之木也陶淵明乃以松配菊連語而稱之夫屈原淵明實皆正人達士其于菊貴重之如此是菊雖以花為名固與浮冶易壞之物不可同年而語也且菊固有異于物者凡花者以春盛而實者以秋成菊獨以秋花悅茂于風霜搖落之時此其得時者異也有花葉者花未必可食而康風子乃以食菊仙此其花異也花可食者根葉未必可食而陸龜蒙云春苗恣肥得以採擷供左右盃案本草云以正月取根此其根葉異也夫以一草之微自本至末有功於人如此加以色香態度纖妙閑雅可為丘壑燕靜之娛然則古人取以比德而配以歲寒之松夫豈徒然而已哉洛陽風俗大抵好花菊品比他州為盛劉原孫隱
【圖】
居伊洛廣植諸菊朝夕嘯詠其側盖已有意譜之而未暇也崇寧甲申九月余為龍門之遊得至君居顧而樂之相與訂論因隨其名品論序于左以列諸譜之次【劉蒙】　山林好事者或以菊比君子其說以為歲華婉婉草木變衰乃獨燁然秀發傲睍風露此幽人逸士之操雖寂寥荒寒而味道之腴不改其樂月令以動植志氣候如桃桐華直云始華至菊獨曰菊有黃華豈以正色獨立不伍衆草變詞而言之歟【范至能菊譜序】傳先生姓黃字華其先日精者初生筮之繇曰燁燁煌煌綠衣黃裳德與坤協數用九彰九九相仍俾爾壽昌佐用炎皇啟于兌方世為中黃夫中五數也寄旺四時九九重陽數也兌秋方也雖寄旺四時而盛必于秋乎陶氏旺春劉氏旺夏陶劉氏謝而中黃氏其昌乎後日
【圖】
精以養生術佐農皇氏壽登一百二十餘歲嘉其功封之雍州之土為壽鄉公賜姓中黃氏後有菭蘠者注姬公旦爾雅旦上其名綴衣薦服于帝帝服之喜特賜御愛黃至孫英其祚始落三湘與屈原同夕飡英子為華西入秦遇陽翟大賈衒金爭文價咸陽市華文五色備名揆次月令至今夏小正以華之善記節為名華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈真神仙食也吾不能效武帝食露盤矣華嘗以氣岸高自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平盖山煉九華大藥時時與好事者出沽酒市中見者咸呼為九華先生彭澤
【圖】
令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王弘送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬣較短長曰汝雖長遭斧創我雖短升中堂又以其能相殿最曰吾茹能使飢人辟粮汝能乎曰能吾飲能使癃殘人康寧壽考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬣亦曰吾一出能楝天子明堂不灰迹能染歷代之文章子能乎曰不能也曰此吾所以上子也潛聞而笑曰九華旣失五鬣亦未為得也二三子黜德滅巧將太上從
【圖】
太上無名功故無窮于是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冐姓名者曰滴金馬蘭童萬錢覆等凡六種題曰九華壽譜藏于家云【楊維禎】頌先民有作詠茲秋菊綠葉黃花菲菲彧彧芳踰蘭蕙茂過松竹其莖可玩其葩可服【成公綏】　英英麗草稟氣靈和春茂翠葉秋曜金華布濩高原蔓衍陵阿楊芳吐馥載芳載葩爰拾爰採投之醇酒御于王公以介眉壽【傅統妻辛氏】賦日之貞矣于彼重陽菊之榮矣于彼華芳含天地之貞氣吸日月之淳光雲布霧合箕舒翼張欎兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之 煌煌爾其萬里年華九州春色花的爍兮如錦草綿連兮似織
【圖】
當此時也和其光同其塵應春光而早植及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登【楊烱】　惟杞惟菊偕寒互綠或穎或苕烟披雨沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何【陸龜蒙杞菊賦】詩四言采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之　歲方晏矣霜落殘促誰其榮斯有英者菊豈微春華懿此貞色人之侮我混于薪棘詩人有言好是正直【俱蕭穎士】五言芳菊舒金英【唐德宗】　黃花催逸興【李白】　細葉抽輕翠圓花簇嫩黃【唐太宗】　雨荒深院菊霜倒半池蓮　異方初艷菊故里亦高桐　愁眼看
【圖】
霜露寒城菊自花　羹煮秋蓴滑盃迎露菊新【俱杜甫】　擷其黃金蕋泛此白玉巵【歐文】　輕霜臨菊月細雨似梅天【王潛亝】　菊嫩金風起荷疎珠露圓將秋數行雁離夏幾聲蟬【古詩】　九日龍山飲黃花笑逐臣醉看風落帽舞愛月留人【李白】　每恨陶彭澤無錢對菊花如今九日至自覺酒須賖【杜甫】　白雁獨橫秋黃花伴醉遊眼看風物換愁殺仲宣樓【李夢陽】　九日不出門十日見黃菊灼灼尚繁英美人無消息【賈島】　強飲登高去無人送酒來遙憐故鄉菊應傍戰塲開【岑參】　紫菊宜新壽萸茱辟舊邪願陪長久宴歲歲捧香花【趙彥昭】　暗暗淡淡紫融融冶冶黃陶令籬邊宅羅含舍裏香【李義山】　粲粲黃金裾亭亭白玉膚極知時好異擬與歲寒俱墮地良不忍抱枝寧自枯【吳履亝】　辟惡
【圖】
茱萸囊延年菊花酒與子結綢繆丹心此何有【郭元振】　九日山僧院東籬菊也黃俗人多汎酒誰解助茶香【釋皎然】　佳節逢吹帽黃金染菊叢淵明何處飲三徑冷香中【王十朋】　靑蕋冐珍叢幽姿含曉露政爾破荒寒詎免傷遲暮　味苦誰能愛香含只自珍長將潭底水普供世間人【俱楊誠亝】　冷艷吐金英疎香入玉斝偏宜處士居不種朱門下【于若瀛】　瑞塔千尋起仙輿九日來萸房陳寳席菊蕋散花臺御氣鵬霄近升高鳳野開天歌將梵樂空裡共徘徊　鳳剎侵雲半虹旌倚日邊散花多寳塔張樂布金田時菊芳仙醞秋蘭動睿篇香街稍欲晚淸蹕扈㱕天　金節三秋晚重陽九日歡仙盃還泛菊寳饌且調蘭御風雲霄近乘高宇宙寬今朝萬壽節宜向曲中彈【俱宋之問】　御氣幸金方
【圖】
慿高薦羽觴魏文頒菊蕋漢武賜萸囊去寉留笙吹㱕鴻識舞行年年重九慶日日奉天長【□佺期】　可嘆東籬菊莖疎葉且微雖言異蘭蕙亦自有芳菲未泛盈樽酒徒沾淸露輝當榮君不採飄落欲何依【李太白】　寒花開已盡菊蕋獨盈枝舊摘人頻異輕香猶暫隨地偏初衣袷山擁更登危萬國皆戎馬酣歌淚欲垂【杜子美】　籬落歲云暮數枝聊自芳雪栽新蕋密金拆小包香千載白衣酒一生靑女霜春叢莫輕薄彼此有行藏【羅隱】　嫩菊含新彩遠山閉夕煙涼風驚綠樹淸韵入朱絃思婦機中錦征人塞外天雁飛魚在水書信若為傳【魚玄機】　不隨群草出能後百花榮氣為凌秋健香緣飲露淸細開宜避世獨立每含情可道蓬蒿地東籬萬代名【李夢陽】　誅茆疏野徑種菊擬山家秀擢三秋
【圖】
幹奇芬五色葩凌霜留晚節殿歲奪春華為道飡英好東籬與獨賖【申瑤泉】　西苑宸遊地東籬菊已花當年誇野色此日麗天葩輕白凌寒露深紅散晚霞秋英疑可茹無復楚人嗟【唐文獻】　結廬在人境而無車馬喧問君何能爾心遠地自偏採菊東籬下悠然見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物遠我遺世情一觴雖獨進盃進壺自傾日入群動息㱕鳥趨林鳴嘯傲東軒下聊復得此生【俱淵明】　今日雲景好水綠秋山明携壺酌流觴搴菊汎寒榮地遠松石古風揚絃管淸窺觴照歡顏獨笑還自傾落帽醉山月空歌懷友生【李白】　騷人足以思香草比君子況此霜下傑淸芬絕蘭茝氣稟金行秀德僃黃中美古來寉髮翁飡英飲其水
【圖】
但恐蓬藋傷課童加料理【蘇允明】　故里樊川菊登高素滻源他時一笑後今日幾人存巫峽蟠江路終南對國門繫舟身萬里伏枕淚雙痕為客裁烏惜從兒具綠樽佳辰對群盗愁絕更堪論【杜甫】　菊以黃為正君子正其名所以東坡老欲埽紫與頳東臯千株菊畦圃吁未經單心復纏枝千葉并萬鈴庶以說耳目何用攙品評節物苟如此敢與時好爭高詠南山詩悠然念淵明【錢牧□】　和澤周三春燁燁涼秋節露凝無遊芬天高風景徹陵岑聳逸峯遙睇皆奇絕芳蘭開林耀靑松冠岩列懷此貞秀姿卓為霜中傑啣觴念幽人千載撫爾訣儉素不復轉厭厭覺良月【淵明】　家家菊盡黃梁園獨如霜瑩淨真琪樹分明對玉堂仙人披雪氅素女厭紅籹粉蝶來難見麻衣拂更香面風搖羽扇含露滴
【圖】
瓊漿高艷遮銀井繁枝覆象床桂叢慙並發梅萼妬先芳一入瑤花詠從茲播樂章【劉禹錫】　越山春始寒霜菊晚愈好朝來出細蕋稍覺芳歲老孤根蔭長松獨秀無衆草晨光雖照耀秋雨半摧倒先生臥不出黃蕋紛一埽無人送酒壺空腸嚼珠寳香風入牙頰楚些發天藻新英蔚已滿宿根寒不槁揚揚弄芳蝶生死何足道頗訝昌黎公恨爾生不早【韓愈】七言樷菊兩開他日淚【杜少陵】　眼前景物年年别只有黃花似故人【古詩】　苦遭白髮不相放羞見黃花無數新【杜甫】　牢褁烏紗莫吹却免敎白髮見黃花【徐竹隱】　秋風為我語籬菊且耐寒香伴白雲【王滄灣】　草臥夕陽牛犢健菊留秋色蟹螯肥【方秋崖】　莫言滿眼無知己耐久黃花是故人【徐集孫】　猶作霓裳舞妖態零紅墜粉溼秋
【圖】
痕【張芸窗楊妃菊】　何時一飽與子同更煎土茗浮甘菊【陸放翁】　不許秋風常管束競隨春卉闘芳菲　似嫌九月淸霜重亦對三春麗日開【咏春菊】　獨坐異香為異客每逢佳節倍思親遙知兄弟登高處遍插茱萸少一人【王維】　秋叢遶舍似陶家遍繞籬邊日漸斜不是花中偏愛菊此花開處更無花【元微之】　節去蜂愁蝶不知曉庭和露折殘枝自緣今日人心别未必秋香一夜衰【鄭谷】　花上淸光花下陰素娥惜此萬黃金一杯寒露三更後誰信幽人更苦心【張本】　闘雞臺下秋風裏白白黃黃無數花日暮城南城北道半隨榛棘上樵車【王庭堅】　九日東籬採菊英白衣遙見眼能明向今自有盃中物一叚風流可得成【韓子蒼】　一夜新霜著瓦輕芭蕉新折敗荷傾奈寒唯有東籬菊金粟初
【圖】
開曉更淸【白樂天】　雪彩氷姿號女華寄身多是地仙家有時南國和霜立幾處東籬伴月斜【唐張賁】　秋風兩度身為客已見重陽未到家村酒不堪供節事祇將靑眼看黃花　誰將陶令黃金花幻作酴醿白玉香小草真成有風味東園添我老生涯【黃山谷】　共坐欄邊日欲斜更將金蕋泛流霞欲知却老延齡藥百草開時始見花【歐文忠】　城荒落葉風颼颼淮水茫茫古渡頭白首不堪行樂也黃花點點是離愁【趙信菴】　落託山園載酒來江梅含雪倚春臺菊花無藉秋光老猶自離披帶雨開　黃花照眼又經秋山自靑靑江自流多謝龍頭鰲禁客年年把酒對江樓　羞與春花艷冶同殷勤培溉待西風不須牽引淵明比隨分籬邊要幾叢【劉後村】　獨向隣園看菊回隔籬驚見一枝梅西風憐
【圖】
我太寂寞特地遣花將句來【徐介軒】　莖細花黃葉又纖淸香濃烈味還甘祛風偏重山泉漬自古南陽有菊潭【文保雍】　妍㬉春風蕩物華初回午夢頗思茶難尋北苑浮香雪且就東籬擷嫩芽【鄭景龍】　築臺結閣兩爭華便覺流涎過麴車戶小難禁竹葉酒睡多須藉菊苗茶【洪遵】　盈盈宮額半塗黃不減花前舊様粧笑殺阿嬌金屋貯香衾寒怯夜來霜　越孃初試素羅裳愛向秋風學靚粧一夜不勝瓊佩冷晚香亭館有新霜【俱靳貴】　冷艷疎枝擢素秋結茅相對轉淸幽摘來自喜簪蓬髩只恐黃花笑白頭【申瑤泉】　黃花應不種朱門自合移根老瓦盆露委烟斜看不足呼兒長夜倒芳尊【于念東】　芳叢燁燁殿秋光嬌倚西風學道粧一自義熙人去後冷烟疎雨幾重陽【戴紫宸】　雨中百草秋
【圖】
爛死堦下決明顏色鮮著葉滿枝翠羽盖開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣　澹雲微雨暮秋天為愛黃花帶晚烟聞說名園千百種願分秋色到籬邊【陸氏】　庭前甘菊移時晚靑蕋重陽不堪摘明日蕭條盡醉醒殘花爛熳開何益籬邊野外多衆芳采擷細瑣升中堂念茲空長大枝葉結根失所纏風霜【杜子美】　誰采繁花席上題偶將名姓託唐妃日烘花萼醺時面雨換華淸沐後衣隔坐似邀秦國語揮毫未放謫仙㱕欲從顏色窺生相已落詩家第二機【李東陽】　露冷江蘋㕍度時蕭蕭黃菊滿疎籬寒枝帶雨開仍艷晚節凌霜賞未遲移傍小簷承綺席縱觀深夜倒金巵摘來冉冉香盈把共泛西風醉莫辭　莫惜寒花開太晚孤懷深喜客
【圖】
來雙疎枝最耐存霜圃晚節偏宜映月窗同調自應蘭是籍濁醪何有玉為缸籬邊無限陶潛與倒著綸巾醉未降【俱方九功】　水浸長天搖砌明亭亭珠玉綻秋英晚香冷秀經霜後淡意疎容與景迎籬下留連非藉酒雨中尋覓最多情飛塵不到莎廳下愛爾幽香浸骨淸【吳執御】　秋風菊圃吹寒風報道阿家花早樷鶯羽半遮西子白寉翎斜映太真紅參差萬朵霜天曉稠叠千枝烟雨空肯與山樵分秀色移栽不遠過墻東【馬德澄】　貪看晚節傲霜颸淡色幽香冷不辭入坐叵羅爭自引㱕來欵叚未須騎推敲月下猶孤語競病風流波一時若使東籬主人在攢眉𨚗肯和新詩【王世貞】詞去年秋晚此園中携手玩芳叢拈花嗅蕋惱烟撩霧沉醉倚西風○今年重對芳叢處追徃事又成空𩫈遍闌
【圖】
杆向人無語惆悵滿枝紅【歐陽公少年遊】　老夫白髮尚兒戲廢圃一番料理飡飲落英并墜露重把離騷拈起冷艷幽香深黃淺白占斷西風裡飛來雙蝶繞叢欲去還止○嘗試銓次群芳梅花差可伯仲之間耳佛說諸天金世界未必莊嚴如此尚友靈均定交元亮結好天隨子籬邊坡下一盃聊泛霜蕋【劉後村念奴嬌】　與客携壺上翠微江涵秋影㕍初飛塵世難逢開口笑好花須插滿頭㱕○酩酊但酧佳節了登臨不用怨斜暉古徃今來誰不老多少牛山何必更沾衣【蘇東坡定風波】　黃菊滿東籬與客携壺上翠微已是有花兼有酒良期不用登臨怨落暉○滿酌不須辭莫待無花空折枝寂莫酒醒人散後堪悲節去花愁蝶不知【黃山谷南鄉子】　未老金莖些子正氣東籬淡薄齊芳分頭添
【圖】
様白同局幾般黃向閑處須一一排行淺深饒間新粧那陶令漉他誰酒趂醒消詳○況是此花開後便蝶戀無花管甚蜂忙你從今採却蜜成房秋英試商量多少為誰甜得淸涼待說破長生真訣要飽風霜【陳龍川秋蘭香】　寒樷弄日寳鈿承露籬落亭亭相倚當年彭澤未㱕來料獨抱幽香一世○疎風冷雨淡烟殘照日日重陽天氣帽簷已是半欹斜問甕裡新蒭熟未【盧浦江鵲橋仙】　黃菊枝頭生曉寒人生莫放酒盃乾風前橫篴斜吹雨醉裡簪花倒著冠○身健在且加飡舞裙歌扇盡淸歡黃花白髮相牽挽付與時人冷眼看【鷓鴣天】　雅致裝庭宇黃花開淡佇細香明艷盡天與助秀色堪飡向曉自有真珠露剛被金錢妒擬買秋天容易獨歩○粉蝶無情蜂已去要上金樽惟有詩人曾許待
【圖】
宴賞重陽恁時盡把芳心吐陶令經回顧免顦顇東籬冷烟疎雨【柳耆卿受恩深】　一種濃華别様粧留連春色到秋光解將天上千年艷翻作人間九月黃○凝薄霧傲繁霜東籬恰似武陵鄉有時醉眼偷相顧錯認陶潛作阮郞【張于湖鷓鴣天】　江水浸雲影鴻雁欲南飛携壺結客何處空翠緲烟霏塵世難逢一笑況有紫英黃菊須插滿頭㱕風景今朝是身世昔人非○酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公水調歌頭】　薄霧濃雲愁永晝瑞腦噴香獸時節又重陽玉枕紗厨半夜秋初透　東籬把酒黃昏後有暗香盈袖莫道不消愁廉捲西風人似黃花瘦【李易安醉花陰】　憶得去年今日黃花正滿東籬曾
【圖】
與主人臨小檻共折香英泛酒枝長條插髩垂○人貌不應遷換珍叢又覩芳菲重把一樽尋舊徑可惜光陰去似飛風高露冷時【晏叔原破陣子】
子／醫家／群芳譜／貞部／花譜／花譜四／芍藥／麗藻散語等(P.7-2)..[明末刻本]
○麗藻散語伊其相謔贈之以芍藥【詩】　芍藥離草也【韓詩外傳】敘天地之功至大而神非人力所能竊勝惟聖人為能體法其神以成天下之化其功葢出其下而曾不少加以力不然天地固亦有間而可窮其用矣余嘗論天下之物悉受天地之氣以生其小大短長辛酸甘苦與夫顏色之異計非人力之可容致巧于其間也今洛陽之牡丹維揚之芍藥受天地之氣以生而小大淺深一隨人力之工拙而移其天地所生之性故奇容異色間出於人間以人而盜天地之功而成之良可怪也然而天地之間事物紛紜出乎其前不得而曉者此其一也洛陽風土之詳已見於歐陽公之記此不復論維揚大
【圖】
抵土壤肥膩於草木為宜禹貢曰厥草惟夭是也居人以治花相尚方九月十月時悉出其根滌以甘泉然後剝削老硬病腐之處揉調沙糞以培之易其故土凡花大約三年或二年一分不分則舊根老硬而侵蝕新芽故花不成就分之數則小而不舒不分與分之太數皆花之病也花顏色之淺深與葉蕋之繁盛皆出於培壅剝削之力花旣萎落亟剪去其子屈盤枝條使不離散脉理不上行而皆歸於根明年新花繁而色潤雜花根窠多不能致遠惟芍藥及時取根盡去本土貯以竹席之噐雖數千里之遠一人可負數百本而不勞至於他州則壅以沙糞雖不及維揚之盛而顏色亦非他州所有者比也亦有踰年卽變而不成者此亦繫土地之宜不宜而人力之至不至也花品舊傳龍興寺山子羅
【圖】
漢觀音彌陀之四院冠於此州其後民間稍稍厚賂以丐其本培壅治事遂過於龍興之四院今則有朱氏之園最為冠絕南北二圃所種幾於五六萬株意其自古種花之盛未之有也朱氏當其花之盛開飾亭宇以待來遊者逾月不絕而朱氏未嘗厭也揚之人與西洛不異無貴賤皆喜戴花故開明橋之間方春之月拂旦有花市焉州宅舊有芍藥廳在都廳之後聚一州絕品於其中不下龍興朱氏之盛徃歲郡將召移新守未至監護不密悉為人盜去易以凡品自是芍藥廳徒有其名爾今芍藥有三十四品舊譜只取三十一種如緋單葉白單葉紅單葉不入名品之內其花皆六出維揚之人甚賤之余自熙寧八年季冬守官江都所見與夫所聞莫不詳熟又得八品焉非平日三十一品之比此皆
【圖】
世之所難得今悉列於左舊譜三十一品分上中下七等此前人所定今更不易【王觀揚州芍藥譜敘】　天下名花洛陽牡丹廣陵芍藥為相侔埒禹貢記揚州草木夭喬聖人之言然未見其為夭喬也廣陵芍藥有自他方種來種之者經歲則盛至有十倍其初而勝廣陵所出遠甚地氣所宜信其為夭乎然則醫書本草所載雖小物方土所出山川原野氣力不同或相倍蓰十百如此花矣不可不詧也然芍藥之盛環廣陵四五十里之間為然外是則薄劣不及洛陽牡丹繇人力接種故歲歲變更日新而芍藥自以種傳獨得於天然非剪剔培壅灌溉以時亦不能全盛又有風雨寒暄氣節不齊故其名花絕品有至十四五年得一見者其開不能成或變為他品此天地尤物不與凡品同待其地利人力
【圖】
天時參併具美然後一出意其造物亦自珍惜之爾芍藥始開時可畱七八日自廣陵南至姑蘇北入射陽東至通州海上西止滁和州數百里間人人厭觀矣廣陵至京師千五百里駿馬疾足可六七日至也上不以耳目之玩勤遠人而富啇大賈逐利纖嗇不顧又無好事有力者招致之故芍藥不得至京師而洛陽牡丹獨擅其名其移根北方者六年以徃則不及初年自是歲加劣矣故北方之見芍藥者皆其下者也然種芍藥為生者猶得厚價重刊云熙寧六年攽罷海陵至廣陵正四月花時會友傅欽之孫莘老偕行相與歷覽人家園圃及佛舍所種凡三萬餘株芍藥嫩好及雖好而不至者盡具矣扶風馬玿府大尹給事公子也博物好奇為余道芍藥本末及取廣陵人所第名品示予予按唐氏
【圖】
藩鎮之盛揚州號為第一萬商千賈珍貨之所叢集百氏小說尚多記之而莫有言芍藥之美者非天地生物無祖於古而特隆於今也殆時所好尚不齊而古人未必能知正色爾白樂天詩言牡丹取叢大花繁者為佳此最洛人所卑下者古人之不知芍藥何疑然當時無記錄故後世莫知其詳今此復無傳說使後勝今猶不足恨或人情好尚更變駸駸日久則名花奇品遂將冺默無傳來者莫知有此不亦惜哉故因次序為譜三十一種皆使画工圖寫以示未嘗見者使知之其嘗見者固以吾言為信矣【劉貢夫譜序】論維揚東南一都會也自古號為繁盛唐末亂離群雄據有數經戰焚故遺基廢迹徃徃蕪沒而不可見今天下一綂井邑田野雖不及古之繁盛而人皆安生樂業不知有兵革之
【圖】
患民間及春之月惟以治花木飾亭榭以徃來遊樂為事其幸矣哉揚之芍藥甲天下其盛不知起於何代觀其今日之盛古想亦不减於此矣或者以謂自有唐若張祐杜牧盧仝崔涯章孝標李嶸王播皆一時名士而工於詩者也或官於此或遊於此不為不久而畧無一言一句以及芍藥意其古未有之始盛於今未為通論也海棠之盛莫甚於西蜀而杜子美詩名又重于張祐諸公在蜀日久其詩數千篇而未嘗一言及海棠之盛張祐輩詩之不及芍藥不足疑也芍藥三十一品乃前人之所次余不敢輒易後八品乃得於民間而最佳者然花之名品時或變易又安知止此八品而已哉後將有出茲八品之外者余不得而知當俟來者以補之也【王觀】詩五言傍砌看紅藥【杜甫】　夾砌紅藥
【圖】
欄【白居易】　凝脂新賜浴半面更啼紅【陳良】　煙輕瑠璃葉風亞珊瑚朵　仙禁生紅藥微芳不自持幸因淸絕地還遇豔陽時【張九齡】　跗萼晴相照芳香暖競飄波翻蜀地錦霞萃赤城標【劉原父】　千葉揚州種春深霸衆芳無言比君子窈窕有溫香【王梅溪】　月娥䨇䨇下楚艷枝枝浮洞裏逢故人綽約靑霄遊【孟郊】　斜月正當樓花霧壓城重起傍藥欄行花亦方在夢【李春伯】　醉紅如堕珥奈此惱人香政爾無言咲未應吳國亡【黃山谷題醉西施】　微雨溫淸曉老夫門未開煌煌玉仙子並擁翠蕤來胭脂洗盡不自惜為雨歸來更無力老夫五十尚可癡憑軒一賦會真詩【陳去非】　春色今方滿名花爾較遲含芳如有意呈彩亦當時調𪔂需仙液揮毫停鳳池天工知不淺一夜露華滋【眭石】　凡
【圖】
卉與時謝妍華麗茲晨欹紅醉濃露窈窕畱餘春孤賞白日暮暄風動搖頻夜窗藹芳氣幽臥知相親願致溱洧贈悠悠南國人【柳子厚】　今日忽不樂折盡園中花園中亦何有芍藥饒殘葩久旱復遭雨紛披亂泥沙不折亦安用折去還可嗟奔擲諒未能送與謫仙家還將一枝春插向兩髻丫【蘇東坡】　紫禁肅陰陰彤庭赫弘敞風動萬年枝日華承露掌玲瓏結綺錢深沉映朱網紅藥當堦翻靑苔依砌上茲言翔鳳池鳴佩多淸響信美非吾室中園思偃仰朋情以欝陶春物方駘蕩安得凌風翮𦕼恣山泉響【謝玄暉】　罷草紫泥詔起吟紅藥詩詞頭封送後花口拆開時坐對鉤簾久行觀歩履遲兩三叢爛熳十二葉參差背日房微斂當堦朵旋欹釵莖抽碧股粉蕋撲黃絲動盪情無限低斜力不支周
【圖】
回看未足化諭語難為勾漏丹砂裏僬僥火焰旗彤雲賸根蒂絳幘欠纓緌况有淸風動仍兼宿露垂疑香熏罨畫似淚着胭脂【白樂天】七言芍藥初登童子科【陳肥遯】　露紅𤎆紫不勝妍【曾南豐】　忽見孤芳欲斷魂【蔡君謨】　多情應認紫薇郞　丹砂纈玅深難染白玉冠巍瑩絕瑕　紅玉斵成樓突兀白雲爭簇髻巍峩　嬌紅鬧密輕多葉醉粉欹邪奈軟條　粉粧瑞玉千樷密冠縷真金半尺圍【俱韓魏公】　香于蘭芷偏饒艷画入縑綃未逼真【蔡君謨】　一枝賸欲簪䨇髻未有人間第一人【陳無己】　西掖階前辭御傘瓊林殿後媚天衣【張芸叟】　玉龍十二蓬山頂寳髻三千漢殿中　密葉自成金罽飾亂英誰緝紫茸香　半籹宮面迎風咲間色仙衣帶露收【俱陳輔良】　油壁車中同載女菱
【圖】
花鏡裏並籹人【穆伯長】■自洗銅瓶插欹側要令書卷識奢華【趙紫芝】　今日堦前紅芍藥幾花欲老幾花新開時不欲比色相落後始知如𢆱身【白樂天】　浩態狂香昔未逢紅燈爍爍綠盤龍覺來獨坐忽驚恐身在仙宮第幾重【韓昌黎】　廣陵之花品絕高得地不移㱕造化旋心弱體不勝枝寳髻欹斜猶堕馬【韓忠獻】　阿姨天上舞霓裳姊妹庭前剪雪霜要與牡丹為近侍鉛華不御學梅籹【邵康節】　蚕老桑柔戴勝鳴翻堦芍藥占春榮牽風孫壽愁睂破帶雨驪姬淚眼橫【洪駒父】　含露仙姿近玉堂翻堦美態醉紅籹對花未免須酣舞到底昌黎是楚狂【邵康節】　酒酣誰欲張蛛網金鈿偏宜間寳冠露裛更深雲髻重蝶棲長苦玉樓寒【韓忠獻】　感傷綸閣多情客珍重維揚好事僧酌處酒杯㴱蘸
【圖】
甲折來花朵細含稜　倚竹佳人翠袖長大寒猶着薄羅裳揚州近日紅千葉自恃風流學楚狂　春風十里珠簾捲彷彿三生杜牧之紅藥稍頭初繭栗揚州風物髩成絲【黃山谷】　一聲啼鴂画樓東魏紫姚黃掃地空多謝化工憐寂寞尚畱芍藥殿春風【蘇東坡】　日暮君王舉鳳觴醉來忽地倚紅籹雕欄芍藥親教折傳逓佳人嗅艷香【黃省曾】詞人間花老天涯春去揚州别是風光紅藥萬株佳名千種天然浩態狂香尊貴御衣黃未便敎西洛獨占花王困倚東風漢宮誰敢鬪新籹○年年高會維揚看家誇絕艷人詫奇芳結萼當屏聯葩就幄紅遮綠遶華堂花面映交相更秉簡觀洧幽意難忘罷酒風亭夢魂驚恐在仙鄉【晁旡咎望海潮】　一夢揚州事画堂㴱金瓶萬朵元戎高會座上祥雲層
【圖】
臺起不减洛中姚魏歎别後關山迢逓國色天香何處在想東風猶憶狂書記驚歲月一彈指○數枝淸曉煩馳騎向小牕依稀重見蕪城妖麗料得花憐儂消瘦儂亦憐花憔悴謾悵望竹西歌吹老矣應無騎寉日但春衫點點當時泪那更有舊情味【劉後村賀新郞】　日借輕黃珠綴露困倚東風無限嬌春處看盡嬌紅渾謾語淡籹偏稱泥金縷○不共鉛黃爭勝負殿後開時故欲尋春去去似朝雲無定所那堪更着催花雨【陳兆湖蝶戀花】　把酒問花繭栗稍頭春今幾何咲身居近侍翻階萬玉面勻菩薩髻擁千螺一一牙籤英英碧字占定花間甲乙科㱕來也傍紫薇吟處揉作陽和○秪今花事無多看幾許風煙付與他待圍將翡翠怕蜂粘粉織成雲錦遣鳳銜梭誰剪并刀贈之燕玉莫負䨇娥嬌
【圖】
溜波花應道儘花強人面底用能歌【方秋崖沁園春】　窗綃㴱掩護芳塵翠眉顰越精神幾雨幾晴做得這些春切莫近前輕着語題品錯怕渠嗔○碧壺誰貯玉粼粼醉香茵晚風頻吹得酒痕如洗一番新只恨謫仙渾懶却辜負那倚闌人【方秋崖江神子】　洛下根株江南栽種天香國色千金重花邊三閣建康春風前十里揚州夢○油壁輕車靑絲短鞚看花日日催賓從而今何許定王城一枝且為鄰翁送【張于湖踏莎行】　鶗鴂怨花殘誰道春闌多情紅藥待君看濃淡曉籹新意態獨占西園○風葉萬枝繁猶記平山五雲樓映玉成盤二十四橋明月下誰凭朱欄【韓南澗浪淘沙】　閑時盈盈向人自咲還無語牡丹飄雨開作群花主○柔美溫香剪染勞天女靑春去花間歌舞學箇狂韓愈【王梅溪
【圖】
點綘唇】　熏風時候芍藥披晴晝天上玉欄千展一枰天家錦繡漢宮唐殿嬪御逞妖嬈飛燕女太真妃一樣新籹就○黃金撚線色與紅芳闘誰把綘綃衣誤將他胭脂漬透晚風生處襟袖捲濃香持玉斝秉紗籠倚醉聽更漏【陳濟翁驀山溪】　訪鶯花陳迹姚魏遺風綠陰成幄尚有餘香付寳堦紅藥淮海維揚物華天產未覺輸京洛時世新籹施朱傅粉依然相若○束素腰纖捻紅唇小鄣袖嬌羞倚闌柔弱玉珮瓊琚勸王孫行樂况是韶華為伊挽駐未放離情薄顧盻歌前留連醉裏莫敎零落【劉圻父醉蓬萊】　杜鵑啼老春紅翠陰滿眼愁無奈飛來何處鳳駢鸞馭霞琚雲珮風檻嬌凭露梢慵軃酒痕微退念洛陽人去香魂又返依然是風流在○十年一覺揚州春夢離愁似海浩態難留暗香吹散
【圖】
幾時重會向樽前咲折一枝紅玉帽簷斜戴【盧浦泣水龍吟】　人生行樂算一春歡賞都來幾日綠暗紅稀春已去贏得星星髩白醉裏狂歌花前起舞𢬵罰金杯百倍淋漓宮錦忍辜妖艷姿色○須信殿得韶光只愁花謝又作經年别嫩紫嬌紅邀客語應為主人留客月落烏啼酒闌燭暗離緒傷吳越竹西歌吹不堪老去重憶【曾海野念奴嬌】　恨春易去甚春却向揚州住微雨正繭栗梢頭弄詩句虹橋二十四總是行雲處無語漸半脫宮衣咲相顧○金壺細葉千朵圍歌舞誰念我髮成絲來此共樽俎後日西園綠陰無數寂寞劉郞自修花譜【姜白石側犯】
子／醫家／群芳譜／貞部／卉譜／卉譜一／芝／麗藻散語等(P.5-2)..[明末刻本]
○麗藻散語王者德先地序則芝草生【尚書大傳】　王者服之則延年與真人同【瑞應紀】　瑤光得則芝生【董仲舒】　濯靈於朱柯【張平子】　五芝含氣而晨敷【孫綽】　其色丹紫其質光耀委綏連屬恍似珊瑚【繆襲】歌漠漠高山深谷迤邐曄曄紫芝可以療飢唐虞世遠吾將何㱕【商山四皓】詩四言煌煌靈芝一年三秀【嵇康】五言空聞紫芝歌不見杏壇丈　但使芝蘭秀何須棟宇隣　知名未足稱局促商山芝【俱杜少陵】七言靈根盤錯呈天瑞寳葉蟬聯表地祥【李伸】　知君此計誠長徃芝草琅玕日應長【杜少陵】　數盡潘園賦衆芳何如神草被昆岡庭中玉露傳三秀木末丹霞散九
【圖】
光出其箑蒲昭　聖瑞㱕同天韭作仙糧野夫亦有黃公癖地肺何年許並藏【王鳳洲】　閑凭高閣一徜徉芝草窗前細吐香隱几雲光廻素壁枕書山翠濕匡床曾聞夜照靑藜火却喜風生玉𣗳涼中有縱橫詞賦客風流誰似蔡中郞【妓薜素素】　空堂明月淸且新幽人睡息來初勻了然非夢亦非覺有人夜扣祈孔賓披衣相從到何許朱闌碧井開瓊戶忽驚石上堆龍蛇玉莖紫筍生無數鏗然散折靑珊瑚味如蜜藕和雞蘇【蘇東坡】
史／傳記／國朝獻徵錄／卷之十五／內閣四／席書(P.105-1)
光祿大夫柱國少保兼太子太保禮部尚書武英殿大學士贈太傅謚文襄席公書墓志銘
楊一清
嘉靖丁亥春二月少保兼太子太保禮部尚書席公以目疾久木愈求致仕先是凡三上疏乞休不允至是　上曰卿學行才識朕所簡注方賴輔成化理而卿疾彌留志不可奪宜勉從之特加武英殿大學士以示優異然不欲卿遠去賜第京師月俸支如故尚資謀議以匡不逮文臣得謝恩禮之優未嘗有是命下而公卒是月十日也訃聞　上悼惜為輟視朝一
日贈太傅賜謚文襄諭祭九壇初喪文出親製備述君臣始終之義聽者感動給官舟遣行人馮震護喪歸其鄉凡葬事則遣工部主事張淑督有司治之又官其子中為尚寶司丞子中將以四月日扶柩還蜀葬於遂之席家陵其弟翰林修撰春狀公行事率中哭詣予請為志銘按公諱書姓席氏字文同別號元山系出蜀潼川州之遂寧七世祖友軫軫生福號橫岡學博而邃嘗遊元草廬吳先生之門橫岡生汝霖汝霖生思恭思恭生瑄公大父也父祖憲娶於吳寔生公少穎敏強記既冠為文有時名補縣學生弘治
己酉舉鄉試庚戌第進士壬子授山東郯城知縣歲水溢為患地曠賊繁民苦輸公察其所疾苦者而釐革之勸民墾闢荒畝生業漸拓轉徙他郡者多來歸作新黌舍以其餘力課諸生講說科目漸多癸丑歲饑倡義民輸粟擇人分地為粥食之多所全活嘗效古人立保甲法守望相助盜賊莫敢入境戊午召為都水主事去之日老稚遮道留之不獲立生祠事之督清江廠漕舟稅不苛而財用裕所規置條格代理者遵行之至今考漕運顛未作誌附以己見庚申改戶部陞員外郎甲子雲南晝晦公疏言致災之由係
天下不係一方因論列時政　孝廟嘉納陞河南按察僉事理屯政時兵部議奏勘復屯田舊額以足兵食所司承望風旨徵屯稅訟獄蝟興公為緩其徵民得奏復溫汜二縣民訟河灘地至殺人積十餘年不決撫按屬公勘處公諭民曰汝所爭地耳忍戕民命乎吾為直之使汝不復爭也歲大饑撫按議賑時鎮守中貴甚橫督修黃河諸工役朘削無算所在騷然公曰第停工役禁剋削不煩賑濟也撫按從之民稍安回賊流劫汝鄧間公督軍勦平之賜白金文綺正德己巳陞貴州提學副使夷方士鮮知學公立教約
廸以正道時王伯安□□塲驛公每學擇其秀者一二人集省城書院延伯安為師士始聞古道趨正學庚午進賀萬壽表歸至河南子自陜西被召為司徒遇諸驛舍中詢之曰河南省試黃河策其出子乎曰然予曰貴州宜無勞子河事關係頗重非子孰克任之入朝薦公河南參政意以河事屬之而公以外艱歸矣癸酉服闋北上擢浙江按察使風采一新訟牒填委決斷如流剔姦雪冤吏無所措其手甲戌遷山東右布政以丁內艱去丁丑服闋補雲南霑益州土官搆怨為亂道塞撫按受命撫剿議以屬公公遣人
諭以福禍指授夷方畧刻期平之夷首伏誅事聞被賚白金文綺遷福建左布政宸濠之變公募軍二萬赴援道聞賊平乃歸又建道山書院以祀閩中諸賢擢右副都御史巡撫湖廣定審戶則以均徭役築沿江堤岸以備水患廉得省城號三虎者置之法人心稱快長沙知府貪酷而巧於附麗顧得旌獎公發其贓以萬計坐謫戍嘉靖改元以大禮稱號事關綱常名義當正有所論列道聞詔下乃止尋陞南京兵部右侍郎以　獻帝尊號恩贈祖及父如其官祖母及母俱淑人署南京戶部京軍以乏糧興怨公規畫得
銀數萬給之稍安貽書執政奏截運儲五十萬以給軍餉南直隸大饑戶部議發銀賑貸公疏謂江北淮揚廬鳳諸郡災傷為甚蘇松常鎮次之徽寧池太又次之執政始知狀議遣大臣往賑公適上賑粥要議眾喜曰此任幸屬此公也時餓莩塞途人至相食盜起莫可制公被命講求時宜謂給散銀米實滋弊端且饑民命在旦夕若待編審事定將無遺類矣設粥則所賑皆貧民乃令州縣每十里一局先發見銀市米為粥饑民趨之全活者若千萬盜賊漸解乃以奏截運儲及戶部所發銀給粥兩月餓夫稍蘇始定議
米銀閒月兼給人沾實惠甲申春南京刑部主事今禮部侍郎桂公蕚以公及吏部員外郎今少詹事方獻夫大禮疏錄奏上下其議再命遣官徵入京憾公者乃咸謂賑粥非善謗議紛起公疏乞終事三月特陞禮部尚書公疏辭不允南北言官交章劾公公又疏乞休致以全臣節溫旨褒答仍命吏部趣之入京五月公再疏乞休并上所撰大禮考議有謗公侵賑濟銀者公乞差官覈勘　上遣近臣偕戶部及法司會查公復疏乞放還不允使者催趣相望於道公不得已北行至德州聞百官伏闕被逮繫上疏乞宥學
士豐熙等未許仍趣其來八月至京陛見初廷臣執議以為人後者為之子謂今　上宜考　孝宗母□聖太后稱本生為叔父母上勉從之既下詔矣然終以為疑公及今兵部侍郎張公璁少詹事霍公韜抗議謂　上以　聖祖兄終弟及之訓八繼大統非為人後者尊號宜具實以稱庶合古禮經爭論數年幾成聚訟至是　上下公等及廷臣先後所奏會文武百司集議於朝眾論既定卒如公等言合疏以請大禮始告成焉公謂禮成之後宜圖新政以答人望乃疏列十二事皆指陳實政觸犯忌諱言人所不敢言
者而言官復有所動公杜門三上疏乞罷俱不允乃出視事乙酉大同五堡軍叛殺參將及撫臣又奪總戎印并令旗焚之劫死罪將官朱振於獄求立為帥朝廷權授振總兵以紓其亂因命禮部鑄新印給振公疏以唐藩鎮之禍為鑑宜追究原印不宜輕給與執政意忤銜之署丞何淵奏　獻帝宜附太廟公引漢宣帝故事請於南城北建穪廟奏可乃定世廟之議修　獻皇帝實錄命公為監修　上所修大禮集議四卷纂要二卷降手勑加太子太保賜白金五十兩紵絲衣四襲頒其書於天下梓行之公又疏辭加
官不允丙戌二月會試為知貢舉官廷試充提調官五月偶感暑疾在告目漸失明又具疏辭　上遣中官齎賜牲酒食米瓜菜來問疾又賜詩遣官慰問以　獻皇帝實錄成進少保兼秩如故賜白金文綺鞍馬公以　世廟告成宜倣宋郊祀覃恩之典將先日議禮獲罪諸臣從寬矜貸詔褒答又疏舉禮部尚書起復羅公欽順自代重修大禮全書以公為總裁公立朝僅二歲有餘耳所賜賚白金文綺者十一賜宴禮部者四賜文獻通考敬一箴　獻皇帝宸翰及遣中官齎酒米蔬肉來問疾者各三賜詩者一又賜三
代誥命贈曾祖父祖父父俱少保兼太子太保禮部尚書曾祖妣祖妣妣俱一品夫人乞休荷溫旨褒答十有四日望其勿藥將用之內閣典機務而公不可起矣比屬纊時呼第修撰及子中至榻前曰自檢平生清苦體國一念可質鬼神即死無媿　上若問遺言第曰願朝廷親君子遠小人分別邪正審於取舍而已語畢而逝公生天順辛巳四月五日壽六十有七公孝友天至有弟四人詩與記先卒撫諸孤如己子次即修撰次彖舉進士為給事中實公誨之於成公讀書信道學求理性窮探苦索務窺蘊奧居常以
□自牧至義之所在則勇往直前無所忌避言若不出諸口至當大事決大疑發幽析紛則極其明辨眾莫能奪取與一介不苟門庭如水然不以是自負且以先人跡其行履素孚於人作官所至聲聞籍甚部使者剡薦未嘗不及官至侍郎尚書計日可得也而直以議禮之疏與眾不合譁言遂興一倡百和牢不可解公方自信不疑謂公論在萬世不待辨而達禮君子固有先得公心之同然者矣初桂公疏上或勸公宜勿承不然忤眾且得罪公不肯以書質予予復之曰公既實有此疏今安得不承亦據其所見者耳
何必同比尚書命下或止公不宜來予曰　上命若是公不去恐衣冠之禍起矣比公入朝　聖心悅懌上下相安消重禍釋隱憂不可謂無功也是時　上方圖新政理公特被知遇假之歲年所建明樹立可量哉天顧喪其明又遏其年使不克大究厥施以沒嗚呼其命也夫銘曰惟士窮經或不達於政公以經術飾其政令析繁舉劇心得手應而要其終卒歸乎正雷風春撞眾恃公以定士有從政或未閑於禮公執典禮以佐天子謂禮弗習如跣地弗視羣咻柰何曰有人紀眾匪之狥惟權度在已我求天知亦求同
理食少慮多云胡不傷能喪其目不奪心之明煌煌禮書匪裁曷彰有命自天公不起在床帝聞曰嗟我鑑斯亡曷顯我忠曷遂我良辭以誄之公雖歿有耿光稽行易名無忝文襄
史／傳記／國朝獻徵錄／卷之十七／內閣六／陳以勤(P.41-1)
光祿大夫柱國少傅兼太子太師吏部尚書武英殿大學士贈太保謚文端松谷陳公以勤墓誌銘
許國
萬曆丙戌六月十九日光祿大夫柱國少傅兼太子太師吏部尚書武英殿大學士松谷陳公卒於家公之謝政歸在隆慶庚午迄于丙戌十七年往矣當公乞身時年僅六十聰明強健猶壯也　先帝睠惟舊學可任肺腑倚藉方殷功見言信朝評士論兦不鼎呂而蓍蔡之而同事者興化李公恂恂守和新鄭高公共事　裕邸之日久江陵張公則公所舉士內江
趙公為鄉人四公者又交重公非有纖介瑕顯納鑿齟齬也而公健而引疾眷而乞休無卻而先遯未缺而遽止葢公之稱曰夫酒有闌而驩有極使主人意倦而客留連或酌酒罵坐而後去孰與威儀秩秩一辭而退者乎自公去後而內江以他事與新鄭左明年興化以言去後三年新鄭以罪去最後江陵乃敗一紀之間政府若奕碁然而公巖居川遊以坐觀勝負詘信之變諸公先後淪謝而公老白首無恙優游相羊於南岷西水之間如鳳翔千仞而松栢鬱然後凋也公有子曰學士君初以史官扶持公歸已自講
帷奉　上賜歸為壽既晉學士念公不置方圖歸養而公訃至　上聞嗟悼輟朝一日贈太保謚文端諭祭十有一壇給水衡錢遣官治葬事葢君臣相得父子相成上壽完名終始靡間云公諱以勤字逸甫號松谷一號青居山人其先世自閬中來居南充之水西里始祖曰彥良更數世有興祖者當元至正間為公八世祖興祖生思誠思誠生文質文質生平皆受農平生紀始用儒起家為博士弟子而紀之子衡貢為訓導衡之子信貢為太學生皆室於蒲氏以禮經世其家信四子大道大策大學大猷大道正德丁丑
進士終慶陽判大猷貢為宿州學正而大策室王氏是為公父母自公父母而上至訓導公三世並以公貴贈光祿大夫少傅兼太子太傅禮部尚書武英殿大學士室俱一品夫人而公母王夫人身公時夢有星如月光燭庭階俄有神降授以研寤而生公生頴異不好弄伯父器之曰吾陳三世為儒鬱而未鬯其在孺子乎公益發憤與季父相師友銳志經術年十八為郡博士弟子才名籍甚丁酉領鄉書辛丑第進士選庶吉士癸卯授翰林院檢討乙巳代制草充　會典纂修官丁未分校禮闈尋請急侍父歸己酉居
母喪壬子服除是秋充　裕邸講讀官丙辰遷修撰戊午進司經局洗馬兼翰林侍講初　兩邸並建而位號未定羣小窺隙搆釁動搖百端公憂之密勸　穆皇夔夔藩邸規左右戒屬垣多方調護之一日分宜子致公及新鄭屏人語曰稍聞　殿下有惑志謂家大人何新鄭故為謔語公正色曰安得此言夫　國本固默定久矣乃生而命名從元從土若曰首出九域君意也故事　諸王講讀並用檢討今間一編修獨異他邸以示崇重相意也　殿下每謂尊公社稷臣安得此言分宜乃安侍　裕邸九年　穆皇嘗
手書忠貞二大字及啓發弘多四字賜公庚申聞父喪　賜祭賻及綵幣路資癸亥復除仍代制草甲子遷侍讀學士掌院事總校永樂大典亡何遷太常寺卿領國子祭酒事乙丑擢禮部右侍郎尋改左明年改吏部左侍郎兼翰林院學士教庶吉士小子國以此得執經門屏間竊步趣公乃無行不與二三子雖不廢課習非其重也　穆宗登極召見　賜賚有加是時天下想望太平而公自以舊臣首上謹始十事定志保位畏　天法　祖愛民崇儉攬權用人接下聽言比于姚崇要說云丁卯遂　詔公以宗伯直文
淵閣參機務總裁　世廟實錄同知經筵事會大典成加太子太保直武英殿尋以大慶加少傅兼太子太傅戊辰　今上五齡正位東宮出遇輔臣于馳道勞苦之公仰見　睿姿退而額手曰宗社萬年慶也時華亭徐公當國而新鄭用事兩家門客乘其隙交章相攻朝士或左右袒公獨中立無所附竟二公去私議不及公公嘗自言　朝廷置輔設參本為恊心體國安事羯羠乃或專愎不受言或引嫌不盡言皆非也故公在政府若金石相宣塤箎共和及當大事決大疑正色昌言不為首鼠兩端又言執政者苐虛
心潔己奉一人威福聽百司公議絜綱維蠲煩苛進忠賢抑躁競慎守　祖宗憲令罷一切紛更恬然而天下理矣自古賢豪功名葢天下而無功名之心心喜功名天下始多事葢公相業未竟乃其梗□在數語間隆慶初法令畫一海宇敉寧公所匡維□□之力多焉公又以時政尚恭□希所裁決而近倖多緣內降得橫恩於是疏言勵精脩政四事甚切至　上心寤已有　詔令司禮監設文書案視　先朝如公指竟罷之疏亦留中論者惜□庚午公以從一品滿蒙羊酒鈔錠之賜廕一子中書舍人而是時新□內
江外相引重而中矛盾江陵因搆其間公燭其微固有歸志然猶上疏陳慎擢用酌久任處贓吏廣用人練民兵重農穀六事其秋遂乞骸骨　上慰留甚溫疏四上始得請加太子太師吏部尚書致仕　賜璽書嘉奬給驛歸遣行人護行有司給廩役　陛辭之日　上目送之而諸縉紳為公祖道者車馬填溢瞻望咨嗟以學士君與俱即兩疏東都門事未足侈談而後新鄭得罪獨乘牛車徬徨去國嘆曰南充公眞聖人也公立朝三十年歷館局卿貳以及宣麻一務直己守義奉公履正上結　明主而下為物情所歸
國嘗燕見問應事公曰行其初心得失勿問國至今弦韋斯言抑以是想見公平生公貌古氣清與人交表裏洞徹不設町畦而其中有介然不可溷者議論慎重不破的不發生平獨好古法書名繪彝器至其奉身粗糲之食澣濯之衣泊如也其學以倫紀為大□操修為實地謂古人盛德大業自勤小物慎一介始故居恒不輕取予即燕褻衣冠危坐見世儒聚談性命掩耳不願聽曰儒者于學譬食飲裘葛耳獨行不愧影獨寢不愧衾獨居不愧屋漏安事多言人有迂公目笑之者公曰作法于迂其弊猶通作法于通
流沔何極或又誚公此不近名乎公曰夫無實而外自標幟者電光蜺采耳若實也日月星辰麗天自古所為垂簡編勒鼎彝皆是物也柰何弗好公為文初宗馬遷後頗尚曾子固即參大政不復修詞人業獨手錄古今名臣批患扶傾解紛應變之蹟口誦心惟設身其地而懸車以後乃喜佛書時與高僧遊葛巾羽氅婆娑小園中更不問戶外事至聞端人耆碩進用色動眉端有不當未嘗不嚬蹙也庚辰公七十　上出尚方綺幣寶鏹命學士君持歸賜公且令兩臺使者存問海內艷之平生少疾歲鯢齒耳豪寸許面
有嬰孺色偶以暑月㿃下遂不起公雅數夢日星河漢卿雲鸞鶴幡幢狀人曰公殆從列宿間謫也卒之前日有大星自西南墜一郡皆驚葢與母夫人夢徵合公生正德辛未九月二十日享年七十有六室王氏封一品夫人先公卒側室賈氏智氏李氏賈智俱先卒有弟曰以勛國子生葢推子蔭予之子二長于陛即學士君辛酉戊辰以家學魁其經婦左都御史王公廷女封孺人贈安人繼婦馮封安人次于明生十一年夭皆賈出女一適福建左布政使王遵子庠生揚之智出孫男二長光謨生十三年夭次光譔孫
女三所著有青居山房稿若干卷學士君卜以戊子年三月十七日葬公於　賜塋棲樂山之麓介大司馬張公所為狀屬予小子銘予小子寔師事公異知又心服公沉毅有大節近世大臣去就之際先幾勇決未有如公者銘何敢辭銘曰　有曜列星淪精少傅夢而公生墜而公仆天啟我公篤我　明祚眾圓獨方人趨我駐　潛龍在淵如翼斯附　飛龍在天如霖斯雨矢其謨謀去其媚妒羹和樂諧牖納巷遇示我師表式我王度朱紱方來歸田早賦明哲煌煌靡有他故鴻飛冥冥弋人何慕西水逍遙濠濮同趣
帝念舊臣乃眷西顧養羊上尊載沽異數令名考終全昌後裕羔袖狐裘傾輈載路先幾如公誰與並騖穹然者封鬱然者樹巢有鳳凰穴無狐兔于萬斯年亦孔之固
史／傳記／國朝獻徵錄／卷之十七／內閣六／陳于陛(P.183-1)
太子太保禮部尚書文淵閣大學士贈太保□文憲玉壘陳公于陛墓志銘代
陳懿典
萬曆甲午秋余與南充陳公實同受綸扉之命公入既數月而余從田間來與公周旋公荷　上知遇又自念父子繼登三事世受　國恩益感奮圖報稱而會政府諸君子皆同籍石交愈得發舒其意諸君子方倚公為重而公感時憂國拮据勞瘁丙申冬遂寒疾不起　上震悼卹典極優贈太保仍太子太保禮部尚書文淵閣大學士諡文憲遣官護喪歸其嗣太學生光譔將以某年月日葬公於　賜葬某山之阡
走使數千里以黃太史所勒狀請志銘余自惟與公舉同榜仕同官學同志知公最深何敢辭按狀公姓陳諱于陛字元忠別號玉壘世為四川順慶府南充縣人先自閬中徙南充出宋秦公後始祖曰彥良元至正間有興祖者實公九世祖興祖生思誠思誠生文質文質生平平生紀家世業農紀始受讀記生衡為大理府訓導衡生信貢為太學生信生大策大策生太傅文端公以勤則公父也衡信大策皆以太傅貴贈光祿大夫少保兼太子太保禮部尚書大學士太傅為檢討時生公于京邸生時室中夢有仙音導
從自天擁一人下已而公生太傅異之公生而幼□讀書如夙習太傅不甚督公篤志下帷有所綜輯結譔輒如太傅公旨太傅益喜曰是眞類我辛酉公年十七舉鄉試第四人戊辰舉禮部第三人對策高等尋改翰林院庶吉士時同館皆一時之選而太傅方爰立公出從諸彥歸奉庭訓博綜考鏡銳意於文閣試每冠太傅公常避不閱卷徐文貞笑謂太傅曰我安知為公子眾實有目公何不學祁大夫庚午授編修尋充實錄纂修官時太傅意有所不可輒上書乞骸骨公固請扶侍同還蜀中父子晝繡世侈為盛事
壬申公復如京師會　穆宗實錄成陞修撰旋以太夫人憂歸丁丑以　世宗實錄成陞俸一級服闋以原官充日講己卯以講幄敘勞再晉俸一級庚辰太傅公年七十公上疏乞歸省　上念太傅為　先帝舊學而公又以世臣在講席特　詔有司存問賜公鏹幣乘傳歸省故事大臣里居滿八袠始存問而太傅以七十因公得之稱異數云公歸集里中耆舊如任太史瀚王恭節公庭十餘輩為高年會公從太傅身行酒炙必極歡乃罷太傅雅愛嘉陵黛玉山□□游焉公集唐詩詠江樓者命童子歌以佐□凡可□
太傅者無不先意承之類如此癸未仍補日講兼起居注甲申擢司經局洗馬乙酉主順天鄉試晉侍講學士丙戌秋太傅訃至公哀毀骨立　上仍賜鏹幣給驛所以贈卹太傅有加己丑　上召公仍為日講官俄遷詹事府詹事掌翰林院事庚寅上疏請立　東宮辛卯擢禮部右侍郎掌詹事府壬辰主考會試尋改吏部右侍郎未幾轉左以原官教習庶吉士癸巳以三品滿考　上賜鈔錠羊酒廕一子入冑監復同諸臣固請　冊立雖未俞允而並封中止　皇儲出閣公與有力焉已又疏請　上勤朝講接臣工如
往歲不報是秋擢禮部尚書兼翰林院學士仍掌詹事府公少從太傳習國家故實入詞林後更留意通今之學國史家乘無不折衷而討其至謂實錄寶訓秘在金匱而會典職掌又渙而不屬野史諸家更秕而不典苟不及此時修正史何以昭一代之盛乃上疏請倣宋正史例開局纂修　詔允行甲午春感疾乞歸　上慰留不許是年秋　詔簡閣臣吏部已有所推舉　上詔并上前所推姓名乃　命公以原官兼東閣大學士與不佞同入閣參機務則　上固獨深知公也公感　上拔擢首上六事一□我見大臣
二曰採用人才三曰勸獎外吏四曰清查邊餉五曰儲將養才六曰選擇邊吏大意謂方今　至尊端撰忠良沈滯吏治惰窳國儲匱乏邊隅多警武備未修失今不為更始後將何極以　肅皇帝之精明而末年貪黷成風夷戎交侵則倦勤之故請亟修朝講召對之典以振綱紀決壅蔽斥謫諸臣無終錮理宜令吏部次第列上可用者用之而後以賞罰隨其後人情重內輕外今後行取宜及州守太守治行高者即入為列卿巡撫宜參用內外果賢則久任之歲入有限邊餉日增宜簡主餉曹郎重其權使覈虛冒將帥
國之爪牙平時宜令公卿大夫各舉所知武舉外別立一途以收異才邊吏宜擇人與地宜者詮註令習熟邊事以需邊道開府之用縷縷幾萬言葢公素所籌畫而稸積者也　上皆嘉納允行乙未二月以西塞功進太子少保已滿二品考晉太子太保賜賚如優仍廕一子入監讀書是冬言官同時被　旨落籍者二十餘人南北臺省幾空公同余輩密揭救者再露章救者一丙申春公獨上疏曲為諸臣營救若謂諸臣建白各有主者又或遠在留都或奉使外省平時往往抗直不避槩而逐之是言亦罪不言亦罪天
下且謂　陛下陰惡其言而名以不言斥之臣等亦何以自解言極委婉意　上或稍解竟寢不行然中外翕然誦之未幾　兩宮災公同諸大臣直叩內殿問慰覬得面陳不獲已上疏引咎自陳乞罷不許然因是多時事之感矣每與余輩言輒憂形於色公體素強又加意尊生戒飲甘澹乃自此日減冬至有事南郊感寒疾漸成關格竟不起　上聞震悼命宗伯諭祭賜賚加渥又諭　皇長子故閣臣于陛有講幄勞特致優賜尤曠典也於是議贈贈太保議諡諡文憲諡法曰博文多能曰憲　本朝有三文憲曰宋公
景濂彭公時費公宏併公而四矣公生於嘉靖某年月日卒于萬曆二十四年某月某日享年五十有二生平端凝雅重外和內介被容接者如坐春風而砥礪操持凜然不可奪自史局以至政府謝絕餽遺門庭如水無私交無私請尤嚴飭家幹短褐應門從無有鮮衣怒馬出長安市者性澹素雖生而富貴衣不御鮮華飾不享兼味一切濃艷嗜好泊然無涉惟好裒聚古今墳典閉戶伏讀門分類析皆手自綜輯為詩文冠冕宏麗居然盛世之音顧匠心鎔裁不輕出嘗著文樂軒記以見志而所注心者尤在經世之學
自居太傅子舍歷金門踐樞要日月考究往代典制朝家令甲與夫名臣碩輔所規條厝注者故首創正史之議先勒諸大志欲使六曹九域之故披卷可得上備九重乙夜之覽下令當事者有所據以應猝意頗深遠一參大政即毅然以擔當國事為己任會余輩同心一洗往時格套遇事皆參伍斟酌公處其中益得抒發其生平矢謨效悃功在　廟社者良多然公自分世臣遭遇殊尤幾得一旦為所欲為挽回旋轉以竟太傅之緒而一時極重難返公每苦心深念思所以潛移九閽滯隔之端陰消四海凌競之習而
心口自語難以告人竟抑鬱賚志而沒悲哉古稱三立公金玉其身龍虎其文旂常其伐藉令假之數年正史勒成則　祖宗之盛美與夫王侯將相之懿爍煌煌琬琰比於日星奚旦遷固卻步將令典謨爭光以公精誠謀斷巽入密成旋乾轉坤於不見不聞之地又奚論夫姚宋房杜哉惜也盛年不待大業未終然在公身則少生貴門長膺華選晚入鼎司通籍二十餘年與修實錄者二總裁正史者一入侍日講者三分校禮闈者一典主文衡者二　主上養之以為舟楫鹽梅而海內仰之如清鏞大呂沒之日無賢不
肖皆嘆息其賢始終完結毫無點垢可謂得全全昌者矣所著有萬卷樓集若干卷藏于家前代父子繼相者時有　本朝公卿奕葉蟬聯者累累不絕而父子大拜獨公一家公起家詞垣久侍講讀受知　聖主宣麻時年未逾艾入閣即條上天下大計卒未及躋首揆皆與文端公同然太傅因同事者多牴牾蚤冥鴻見幾先歸享巖居之樂者凡二十年公與余輩規隨共濟方期樹立無涯乃盛年而失之此則所以異也先時彗犯中台占者曰中台主益州公竟應之抑亦異矣是宜銘銘曰　益部山川古稱奇絕錦江
委蛇蛾嵋𡽱嶫篤生太傅濬發我公黑頭黃閣父子攸同巍科早掇光我王國出入承明含香載筆金華久直玉鉉終升忠貞世篤簡在帝心帝曰休哉余思世臣惟陟繼尹克相中興六事要說比於姚崇正色垂紳穆如清風家無鼓鐘國有桃李濟濟多士拔茅連茹 煌煌正史推擅三長首創義例欲駕漢唐立朝三紀平章兩歲補袞回天中流砥柱來從天末去應中台彗芒夜射哲人竟摧豈不華閥豈不鼎貴僅止中壽造物若忌惟鳳有羽惟麟有趾視彼遺文遺茲哲嗣高山崇墉賜藏在焉用託貞珉結為大年
史／傳記／國朝獻徵錄／卷之三十四／禮部二／尚書二／歐陽德(P.15-1)
敕建文莊歐陽公祠堂碑
李春芳
我國家崇德報功厥有懿典開國靖難有大勳勞者並廟祀兩京其善葢一鄉而勳業未著於天下者則祠祀於其鄉此定制也至於功業未登於廟祀而行業迵邁於一鄉為人心所共仰者則又請於朝而敕建祠祀二百年來惟文成劉公墓文貞楊公士奇暨我文莊歐陽公某三人而已文莊公登嘉靖癸未進
士累官禮部尚書嘉靖甲寅卒於京　肅皇帝雅意重用公聞訃哀悼晉秩太子少保祭葬褒卹如制隆慶庚午江西巡撫都御史劉光濟巡按御史劉思問采泰和諸生議疏請建祠祀於其鄉下禮部議曰稽諸祀典允恊　上從之爰敕有司建祠每歲春秋次丁致祀以為常　命下縉紳莫不稱允至其鄉之士大夫則又允愜初心尤鼓舞慶忭嗟此豈可強也哉詩不云乎民之秉彛好是懿德葢德之浹於人心不可解也如此公少負奇資早□鄉薦聞陽明王公守仁講學南贛攝笈往從學焉獲聞致良知之教遂與
諸同志友日夕切劘者七年癸未春王公促與計偕登進士高等授六安州守隨事致知推以宜民境內大治於是令聞四布擢刑部員外郎尋改翰林院編修是時秉政者悉出詞臣擇海內一時有才名者改入翰林先後改用者數十輩皆以不稱罷終始無恙者惟公一人壬辰銓郎林子春偕余謁公京邸是年公擢南司業余與吉安守袁子株同往受學金陵是時門下士紛集如雲公獨顧余二人厚以為可教葢屬意者惓惓焉既擢南尚寶轉鴻臚擢南北大司成禮部侍郎轉吏部兼學士教庶吉士隨在講學不輟
育成善類有裨世教者多矣癸丑擢禮部尚書時　穆宗皇帝龍潛外邸兩府並處事勢危疑人情汹汹公周旋其間潛幾默運諸所題奏意恒在明長少之序杜嫌疑之端雖忤　上意冐危險弗恤也然公幾沉而動中窾卻卒之事體定而主不疑士大夫咸嘆以為難是時當國者頗厭講學而獨服公頗忌同進有才者而公獨不見疑葢默有所感而人不能測也　肅皇帝聖資天縱銳情玄學使初年得公為佐引而之道不難也豈斯世斯文之不幸乃俾晚遇而又□究其用可慨哉夫文成公以謀謨佐命於開國文
貞公以經濟贊治於守文我文莊公以讜言正論衞　主器於潛邸危疑之日葢事異而功則同也至於講明正學開牗人心則又二公所未有專祠以祀夫誰曰不宜仲子水部有紹慶造余而請言以識諂麗牲之碑余受公之教最久且深而又躬逢其典禮之成因不辭而文之仍繫以詩曰　國有常典崇德報功聿崇廟祀匹休無窮紆籌輔治勳齊汗馬俎豆其鄉以示來者執嗣厥美曰文莊公煌煌　帝敕寵命攸同惟公之德高明廣大與物同體并包無外惟公之功繼徃開來闡明正學陶鑄羣才成均造士青衿
環匝洪鐘在虡隨抽隨答晉掌邦禮大猷是經正名別嫌國本以寧德浹人心功在海宇春秋享祀士論咸與宗伯上議　帝曰俞哉春秋享祀厥義允諧公之道脉貫徹古今公之精神悉在人心人心傾嚮神其昭格千秋萬載享祀無斁
史／傳記／國朝獻徵錄／卷之三十四／禮部二／尚書二／陸樹聲(P.24-1)
資政大夫太子少保禮部尚書兼翰林院學士贈太子太保諡文定平泉先生陸公樹聲墓誌銘
于慎行
葢觀乎鉅公名卿其功信烈章謨猷畢效於國者間或不能不自挫其身名而急流勇退抗志塵寰往往乏鴻漸之儀懷石隱之介國家不得藉其楷模士類不得想其風采雖身名俱永而體用亦未全也乃若保合太和含貞履方廻瀾倚為砥柱平世師為儀刑元老完人聲實並泰則肅皇以來惟陸公一人而已陸公諱樹聲字與吉學者稱平泉先生松江華亭人
也自三國為吳大姓世有聞人而系不可詳高曾以下乃皆以隱德稱祖贈尚書梅莊公蘭配贈夫人林氏考贈尚書志梅公鵠配贈夫人沈氏皆以公貴而志梅公鞠於母家嘗蒙其姓為林公仕而復為陸也志梅公三子其仲為公季即中丞公樹德公之生也沈夫人夢初日投懷紅光烱烱固心知其非凡而家世業農又貧無所佐讀則強之服田與傭雜作私常帶經而鉏及覓楮為文一日泣請志梅公願從里師受經師試以義避席驚賞時方簡肅公為令見而奇之補邑諸生自是輒試第一居則授徒里中間取挺
脯以佐旨甘邑令周以鍰金則謝不受嘉靖庚子張文毅公典留畿試拔公第五明年辛丑舉會試第一廷對二甲第四選庶吉士壬寅歸省三載始北上故事南宮第一人被選必授館職而分宜與其冑子銜公落落見無加禮欲以它官抑之先進有欲得公一言以為地者公為不省分宜詘於朝論竟授編修一日同館謁壽分宜皆更緋衣而入公獨青袍鵠立其間分宜則目攝之然不深訝也　肅皇帝祠竹宮儒臣競進青詞公獨無所預執政間以嘗公遜謝不應而目與同舍高文端公毘陵荊川唐公同郡中江莫
公諸人以問學志行相切劘大為清議所歸吳門袁安節公時為給事特疏品第詞林首以守正推公即分宜亦亟稱安得門戶寡交如林與吉者庚戌廷試充掌卷官知鼎魁陰有所属故混其卷分宜亟司不能得聲色俱厲公不為動壬子請急還里中途奔太公喪服闋久之不出丁巳即家拜南京國子監司業同志諸公馳書勸駕勉一就職未幾即請告歸闢適園宴處若將老焉辛酉起左春坊左諭德掌留院篆旋召回坊不赴乙丑進太常卿管南京國子監祭酒□立教務持大體畧去煩苛先本實而後藝文著汲
古叢語及條訓十二以示諸生南雍斷斷至今挈為功令其年秋進吏部右侍郎引疾不就穆廟即位特旨起原官又婁疏辭己巳再起原官兼翰林院學士掌詹事府教習庶吉士赴召抵淮復請告返時同年高新鄭公在政府公弟中丞居省中新鄭遇事不如意輒語中丞曰吾甚愧平泉趙文肅公至謂中丞舉朝傒公正欲主上新政一見風采知先朝培養有此偉人耳其為名流推重如此壬申陪推內閣即家拜禮部尚書兼學士疏辭不允時今上初嗣服公以碩德清節首膺簡召中外動色相賀公亦感激　上恩
不忍終辭乃以是冬詣闕時江陵當國喜得引公為□□見公相對湛然意無所接則大失望公之莅部率正僚属引經誼以裁典禮操持凜凜無敢干以私虜酋邀增歲幣樞臣將許之公以職力爭不可樞臣竟不能奪嘗以公事謁江陵適冡宰先謁出入見客坐甚偏江陵亟引正之公乃就坐同列或諷公以相君尊重宜少委蛇公默不應葢已浩然有歸志矣而會明年甲戌當會試江陵營諸子入彀欲援公正人以塞物議公微知之請去益決疏上空溫旨勉留遣中使問賚及門江陵復托中丞挽公微示將有別命
公咲曰一史官去國二十年始一出山豈為樹桃李希揆席耶疏凡五上乃得賜告乘傳歸瀕行疏陳十事皆關大計而辨宮府抑戚倖斥貂璫尤觸時忌江陵益大咈頃之就公邸訣公踞床見之抗手謝曰病甚負公推轂柰何翌日出都傾城祖送皆謝不見相與望塵嘆羡以為長安道上數十年所未有也先是江陵詢公公即去誰為代者公舉宜興萬文恭及閩林文恪萬為公友文恪則公丁未禮闈所舉士也兩公皆世所稱端人然皆與江陵有忤而江陵徒心重公竟用文恭以代公歸而江陵貽書猶以不究用公
恐後世不能無咎於執政以為恨江陵既敗臺諫奏詔舉海內耆德三十七人以公為首自是薦剡無虛歲而公高臥彌堅終無世念會中丞亦解節歸白首怡怡易子而教時相擕出郭選勝命觴僊僊如也中丞歿而公摧泣輟食曰吾乃失一艮友戊子公年八十詔撫按官奉彩幣羊酒及門存問已復加太子少保歲給廩米輿夫己丑公子大行君成進士當館試手書敕其母趨捷徑母暱權門澹泊寧靜守吾家四字箴乃吾子也是秋大行以使歸省遂請終養戊戌公年九十詔遣中書柴君大履存問公跨馬郊迎詔
壬寅　皇太子立詔遣儀部郎劉君憲寵存問跨馬郊迎如昔觀者夾道相指目以為眞天人也大臣三奉恩詔亦故事所未覩及遣孫景元詣闕疏謝優詔褒答錄景元入成均而加大行月俸葢皆異數云公嘗著耋餘雜識有云六陽終巳巳者已也而公年踰大耋善遊飲啖行步若飛髯鬂間復見黑毫至歲建巳竟以無疾逝矣先一日手書遺言置之屏几自以冐濫國恩戒無請卹勗子孫致身以報臨終目光爍爍射人睨大行作咲容乃瞑逾時頂熱如熾四體柔和作黃金色比舍覩一大星曳白光射公廬而隕也
大行奉公遺戒卜以某月某日葬於某地兩臺業已訃聞　上為震悼立詔所司治葬賜祭幾壇贈太子太保賜諡文定備物而有加焉初公試南宮時郡守王公華夢謁帝庭庭下數百人羅拜口舉善人則公名也守覺而異之比得第一人報守語人曰此君冥行通神明他時祿位名壽必皆第一至是果騐而公自少至老數遇奇險如頹垣墜木皆不能傷每撰辰出游天日必熙明如天雨凄瑟無不頓霽意必有神物呵護者斯亦異矣公登第六十五歲婁起婁歸中間居官兩都不及一紀而閉門掃軌優游相羊於雲
水湖山者餘五十年先後二三權相力皆奔走海內而寵辱之柄卒不得少加於公鄉袞當國所網羅推挽徧天下知名士而獨不得引公自近天下儀公以為含譽卿雲神龍威鳳異代異人不啻松栢之欝然後凋也士甲一出慨然有開濟之懷竟以時事不合奉身而退然至聞朝廷行一善政進一正人輒喜動眉端不則神情不懌者彌日惓惓忠愛至老不衰乃知第以退而益重稱公使主上知當世有不愛爵祿之臣者其亦未窺公大臣之用心矣公為人修長峭岸氣骨稜稜神襟遒朗舉止端凝終□□居衣冠危
坐不見跛倚之容持正深堅論議皆有根柢無少唯阿而寬容樂善常依長者不忍有所刻核居常無他嗜玩惟手一編生平撰述甚富然皆元本六經而尤邃於易旁引曲證多儒先所未發間涉內典玄宗用以叅互儒術不為溺也至於運炁服食諸術雖知其指不甚稱說惟飲食臥起皆有常度屏去一切伐性勞形之事恒古士大夫於世法中惟廉取薄享可迓續壽命之原何從更慕長生施德戚里情意周至御子姪族属相而能訓即有過失莊顏對之能改即驩家居於當事諸司不通書問惟遇歲祲民饑即首倡
鄉紳請議捐賑事關學政士風必正色昌言多所匡扶奬借寒畯後生不啻口出郡守李公以廉平得民而坐為郎被察去郡民闔門乞留監司目為倡亂輒捕以兵公以大義折之監司愧其言乃解兵去郡以輯寧部使長吏干旄過謁時以幅巾出見出亦無所報謝曰老臣以不任朝謁罷安能僕僕趨公府乎對賓客子弟談說忠孝名理朝家典故及微時耕耘事娓娓不休踰九十後漸寡酬答惟斂容調息神觀澄穆殆天游也所遺山田數頃居廬僅庇子孫其書傳世者有陸學士雜著善俗毗議鄉會公約陸氏家訓
及詩文若干卷公生正德己巳二月初七日卒萬曆乙巳七月九日得壽九十有七元配封孺人贈夫人李氏某人女也公為諸生贅於其家與公食貧幾四十年又能推慈逮下蕃公之胤丁卯先卒子男三長未名殤次彥章即大行君俱顧孺人出顧孺人者太公以公艱嗣告諸廟而納者也庚子先卒次彥卿殤陳出又嘗繼族子彥璵國子生銘曰天篤皇祐保艾名世夢日公生墜星公逝道總羣流學本六經文明以止黻藻帝庭守虛抱冲褆躬如砥如淵斯凝如岳斯峙粵有負喁其視耽耽獨立不懼莫公敢餤考潤
棲衡託尚千古國之藩衞士之□矩厥迹彌隱而望胥崇蒲輪三御廼正南宮典禮寅清式我王度大政將聞歸田載賦煌煌明哲蹇蹇匪躬十事矢謨帝鑒貞忠卷舒以時潛見不測譬彼鴻冥亦猶龍德及耆而子既庶孫曾踰壯而第卦數復成稽公名壽史無其伍維衞武公維師尚友爰乘大化神與天行勒銘樂石永護玄扄
史／傳記／國朝獻徵錄／卷之四十七／刑部四／員外郎／王懋(P.58-1)
刑部山西清□司員外郎守原王公懋墓誌銘
澹園集
公與余交最善且久其卒長安邸也余馮而哭之為經紀其喪嗣子邦彥迓以南還將即茲萬年之宅非余志之而誰也公姓王諱懋德孺其字鄉人稱守原先生世家蕪湖考濟配某氏以嘉靖丁酉四月五日而生公少惺惚不羣十五補諸生甲子舉於鄉寔與余同籍錚錚以能文舄奕輩行矣少失怙事母有至性處伯仲退讓有恩禮仲乏嗣歿之日哀毀特甚與伯氏子分異產聽其自取而逋負身任之曰彼幼無
相累也已復減己業之半給之曰彼眾無相失也鳩茲濱大江賈人雜遝俗靡甚公請當道創精舍以為會所遷學宮以作士氣自是駸駸知向學云公精制舉業謂一第承蜩耳顧數上數報罷萬曆癸未謁銓典銓者試第一得湖州郡丞甫至武康民變起監司以屬公公單騎入下令曰母懼第自言所苦吾為若釋之賊皆羅拜即日散遣去烏鎮一豪猾勾引鹽盜恣睢里閈間莫敢問聞公名自縳請死獎其能悔縱之歸卒為良民過滛祠見僧蹤跡詭甚意動亟使索之得婦女衣物即杖其僧毀其祠公之芟夷非類而
袵席其長老甚具會大計郡人以居間不獲中公□遷陳州民無不涕泣送者陳俗纖嗇而武徤公至先獎進文學示向往歲侵斗粟千錢為發廩作糜大疫為設醫藥所全活甚眾巨盜張剌陰事持吏短長所不快立中以禍公廉得實即白當道遣人縛豪豪拒不出薦紳為豪關說日以百輩來公乃為好言聞若犯令甚夥若細人耳何至是第出吾為力白之豪喜詣公遽捽置獄中竟庾死徒黨屏跡吏民以安庚寅遷彰德府同知是時　天子封介弟為潞王道出彰德彰德守牧圉之弗捍一切倚公公毅然肩其事先
期謁　王左右陳說利害從者盡說服至之日郵傳供億省以數萬計公舒緩詳雅不動聲與色而一切治辦大氐此類　王之國適衞太守以罪去官縱橫郡中為民害當道無可柰何則以篆檄公眾聞公來驚曰是前彰德王公者邪即不逞勿令公知比至已帖息矣居恒官方人瘼興革利害往往精探其繇上官有所咨問或不待咨問而公白發其端靡不曲當顯重用事者皆引公自助其名聲噪一時以此無何內艱訃至哭絕奔還竭力襄事經三年仕宦之意遂絕蕪令葉君浙人也悉公治湖狀為具橐勸駕不得
已強起復除衞輝丞衞公故所拊循地百姓聞公□至喜甚而值歲大饑人相食　上大發帑藏遣鍾公化民為救荒使者使者至則盡以屬公公是時起白骨而肉之心力耗敝諸所調劑宛至中事窾所過輒署數語志梗概歸報使者使者大說命工繪為圖而以所署語系其尾轉聞於朝　上嘉使者功而公亦益蔚著晉補刑部員外郎無何奉　簡書慮囚北平公奮曰囚當死數也　天子且不忍死之以屬我我何以稱塞百一得牘晝夜自披閱務求生端為之平反活人無慮四百有奇故事諸曹所上牘不比法廷
尉平得駁放公所上無駁放每一奏至爭傳寫以為程謂二百年來所無者歷寒暑始得還少司寇呂朱兩公大才公爭欲得之守其郡而公業已病矣余是時有校士之役比出圍一再握手而公卒時丁酉九月二十五日也余與潘君去華躬為含歛俟其子至授之未幾而余且以罪廢嗟乎德孺與余年相亞地相望立朝先後相若比公即世而余亦罷歸里居藉令公於今在也必有以開余者而不可得矣大抵公性英敏而貌則雍容動止自矩大節屹然不可動而即之若春融與之語皆了了而氣不溢其純懿開明
吾黨鮮儷或謂公所為淵雅自天植又謂公陶汰於師友而反之性情之間粹如也庶幾能名公者哉公卒踰三年為歲庚子某月某日邦彥將葬公與配胡宜人某山之原屬余為之銘宜人賢婦也德不愧公公壽六十有一宜人壽四十有二子一即邦彥蕪湖縣學諸生娶李貢士女女一歸端中丞孫諸生汝洛孫一胤祥聘後太學女孫女一許聘姚大行子一豸銘曰謂公儒兮而吏則良謂公恂恂兮而諝則臧蓋進也有禆於國而退焉無愧於鄉偕厥妃兮于茲永藏過者式兮余銘也煌煌
史／傳記／國朝獻徵錄／卷之八十七／江西二／知府／康河(P.47-1)
贑州守康君河傳
許宗魯
康君名河字德清家於武功居湋水之濱因號湋川居士少質秀發長嗣家學與其從兄脩撰海兄員外浩皆以科第後先興起君治詩能得詩人旨奧發為詞章婉麗溫厚正則平達觀聽者感懲革化風被為多論者謂其得詩教焉故以之飾吏則司儲司稅以及典郡培本抑末通商裕賦植善布惠才賢之稱播於郎署著於郡國顯奕宏肆駕出流等古云不器君居之無忝焉然性爽介與人不瓦合方其居業與同業者評第文翰銓秩人物時出奇見以折人務奪其
氣乃已比其八官乃益殫才効職不畏難不辭勞不避嫌不規利故由之馳聲亦以之賈怨然其心則自負無悔也至其解仕而歸脫棄塵俗放情丘壑期反天眞一切世務蠲屏無遺奄然歸盡略無嬰繫謂非明哲鮮克如此於乎賢哉君中嘉靖壬午鄉試癸未進士歷官戶部主事晉員外郎再晉郎中出守兗州移守廣西內徙贑州病歸而卒年止五十有五子楹桶孫承吉論曰邰故有周之都邑古文獻之所萃也其山川炳靈代育聞人載在史錄彬彬然盛矣肆及我明康氏特鐘其美司空震發歷世不承內翰魁一
地官嗣光太守纂映海內家聲靡有甲於康者而文藻節行並轡前脩示型永學既偉且煥矣乃皆振迅未幾沈鬱旋至人邪己邪時邪勢邪益不可究竟矣志曰君子惟世之名匪世之榮久近之謂耳夫是則吾於湋川君也何憾焉贊曰湋川湯湯世澤流長有美少康白眉秀良誕鐘厥祥用賓於王筴于曹郎典於大邦不極其光斂而歸藏龍蛇其行屈伸孔臧楹桶嗣昌肯構肯堂慶祉煌煌維休無疆
史／傳記／國朝獻徵錄／卷之一百十／都司／宗禮(P.31-1)
佐擊將軍贈都督同知謚忠壯清渠宗公禮□
澹園集
嘉靖中島夷內訌㳂海處亡所不蹂躪時久不見兵革而閩浙直姦人陰內主之與相勾連亂益甚迨甲寅乙卯間嘉湖蘇松之禍棘矣　天子震怒有所誅逮不任事者特建大將旗鼓責以驅逐掃蕩而選諸偏將軍佐之樞臣論薦公勇武饒材畧令統所部民兵千詣浙直軍門聽調遣為應援計寔乙卯之十一月也公聞命慨然曰古以馬革褁尸自誓者豈異人任哉此行所不能自効寬上南顧憂者非夫也即日
兼程行所至秋毫無犯丙辰正月抵松江黃浦閘制府命止營禦新塲賊時新塲賊約千五六百人漳潮寧紹為賊翼者若土人入倭為鄉導者不下三千餘人皆兇狡而被虜供其使令者又二千餘人於是新塲百里間皆賊數躭躭虎視公數奮兵過浦挑戰有金娘子橋八師庄下沙諸處賊先後被創堅守不敢出至三月二十三日探柘林新城堡新倭二百餘登岸縱掠公提兵掩擊賊奔潰次日追至劉津村又新倭二千餘擁眾來公復提兵掩擊賊又奔潰會新塲舊賊與新至者合猝與我兵遇公分騎兵百為兩翼
用箭圍射當獲十數人又次日乘勝攻破新塲□□賊大慟倉皇奔新船遯去旋奪回被虜婦女六百餘口而新塲諸穴悉平前是以南人柔脆不任戰倭益張公婁剉之聞者相顧愕眙以為神四月總督胡公檄公隨賊所向追勦之連有吳江嘉興之勝十九日兵至崇德縣探倭至皂林勢且犯杭公兵遄往皂林迤西石橋止營禦之二十三日倭萬餘夾河來戰公統兵不滿九百人自寅至辰所殺傷多賊敗去頃之復來戰自辰至巳又自午至申賊番休來攻三戰三北死傷無算軍大振會石橋前鋒中賊砲橋失守公
被重傷猶褁創奮臂戰徒以九百當萬人眾寡遠不敵兼盡日乏食軍無後救者公力竭仰天疾呼曰死當㓕賊以報國遂遇害乃是日之暮也總督聞其事於朝　肅皇帝亟下詔褒之贈都督同知廕一子世襲指揮僉事予祭六壇謚曰忠壯建祠皂林額曰褒忠命有司以時饗焉夫公以身殉敵視聞命誓語如左券然璽書煌煌光賁泉臺延世之賞與國同久嗚呼公為不死矣公宗氏諱禮字周道別號清渠其先蘇之常熟人國初有阿佛公者從軍北征隸於燕己卯隨　成祖征討鄭村壩陣亡以弟成補授總旗白
溝河有功授應天衛世襲副千戶成生鑑鑑生浩浩生椿即公考也妣韓氏以公子彭年貴考贈都督僉事妣贈夫人公中嘉靖己丑武舉由祖職加二級署指揮僉事歷本衛軍政大寧都司北直民兵參將神機營佐擊歲積勞勣因以佐擊奉　命禦倭配石氏以子彭年貴贈一品太夫人生子二長孟言弱冠隨征柘林有功授祖職副千戶任至京營廵捕參將次即彭年廕指揮僉事中萬曆庚辰武舉有文武才自僉衛事至南京前軍都督府都督僉事以三十二年恩詔贈公榮祿大夫公之未生厥考艱子虔禱於神
正德庚午元日夢梓童帝君引一金甲神呼其名曰以為汝子初五日生公迄丙辰卒時年四十有七語云其生也有自殆公謂耶沒既久都督公來留都與余晤語問及世德乞余文為傳余念公精忠大節載在實錄合于史大書特書例故詮次其事俾後之人得攷鏡焉若乃生平孝友之行暨子孫婚娶之系則家乘備紀之不具論
史／傳記／國朝獻徵錄／卷之一百十八／釋道／釋大同(P.63-1)
佛心慈濟妙辯大師別峯大同公塔銘
宋濂
華嚴建宗始於帝心大士帝心作法界觀門及□□還源觀以傳雲華雲華傳賢首賢首既終而其徒慧苑等悉叛師說後百有餘年僧統清凉國師遙遵遐軌丕弘教緒國師傳圭峯圭峯傳奧後又復廢逸朗現父子相繼而作補葺粗完現傳璿璿傳源二師陰搜陽闡其宗於是乎中興源傳仲仲傳觀觀傳會會傳心心傳悟悟號竹坡自吳來越開法景德教寺越之有賢首教自悟始悟傳介介傳瓊瓊傳東山萃冥承國師之旨大能發越受學者至千餘人萃傳□□
遇遇傳今佛心慈濟妙辯大師同公上遡圭峯□□有六代矣公諱大同字一雲其號別峯越之上□□氏子世推簪纓之族父友樵母陳氏姙師巳十月父見龐眉僧振錫而行問僧來自何所曰崑崙山也竟排闥而入父急追之寂然無有也既出聞房中兒啼聲笑曰兒豈向來浮屠耶幼極俊爽覽諸載籍輒會其玄奧父授以辭章之訣握筆翩翩輒有可觀遂以纘承家學屬之母獨嘆曰是子般若種也可俾其纏繞塵勞乎命舍家入會稽崇勝寺從僧貴游巳而鬀受菩薩戒會春谷講經景德公復往依之獲□五教
儀玄談二書謁懷古肇師受四種法界觀懷古春谷皆東山犬弟子深於華嚴之學者也公天分既高又加精進之功凡清凉一家疏章悉攝其會通而領其樞要義趣消融智光發現識者心服之春谷陞主寶林華嚴教院召公謂曰子學精且博矣恐滯於心胷以成麄執曷從事思惟修以滌之乎公即出錢塘見佛智熙禪師於慧日峯下舊所記憶者一切棄絕唯存孤明耿耿自照如是者閱六暑寒佛智嘉其有成欲縻以上職不聽而去俄上天目山禮普應本禪師普應見巳期之如佛智公將久留普應曰賢首之□
日遠而日微矣子之器量足以張大之母久淹乎□也為贊清凉像而遣之公喜曰吾今始知萬法皆本一心不識孰為禪那而孰為教乘內外自此空矣亟還寶林見春谷且告之故春谷曰可矣乃命之司賓尋陞上座當時相從者皆宏偉之龍象公為分講雜華玄門會元統宗必極其所言宋故官徐天祐王易簡聞之相與崇獎弗置聲光煥著五尺童子皆能知其名郡守范侯某憐春谷僧臘巳高風之使讓其席公毅然不荅侯設伊蒲供延公親與之語公曰有是哉所貴乎道者在明師弟子之分垂訓後人苟乘其
耄而攘其位豈人之所為乎明公縱愛我厚名義不可犯也侯不覺離席把公臂曰別峯誠非常人也元延祐初始用薦者出世蕭山淨土寺公自念圭峯以來累葉相丞其間或絕或續繫執法者之賢否遂發弘誓力持大法晨講夕演雖至於勞勩弗敢少懈天曆初朝廷新設廣教都總管府遴選名山主僧一歸至公陞公住景德重紀至元中行宣政院遷主嘉禾之東塔公不赴時宰臣領院事乃改寶林寶林清凉肆業之地人咸為公榮公固守謙退遲回不上州□邑尹山林友社交疏延請亦不允至第二疏始投□
而起倣終南山草堂故事建高齋闢幽舍招徠俊又浙東西莫不擔䔲躡屩爭集輪下公竭忱開授比景德為尤勤法筵之盛不減東山時公復念許玄度皮道輿蕭詧三公程師孟汪仲舉二郡守有修建塔廟之勳立五賢祠以世祀焉至正初順帝御宣文閤近臣有以公之道行聞者帝嘉之特賜金襴伽黎衣帝師大寶法王亦畀以六字師號隱然作鎮江南宗門恒倚之以為重狀元忠介公泰不華守越病旱無以穰僉謂非公不可公為爇香臂上以請雨即澍公蒞事一紀餘以疾固辭堅臥崇福庵中未幾部使者持
節行郡迫起之元季寺焚於兵公奮然有為創演法堂及方丈室皆六楹間堂以實三藏梵典室以修首楞嚴期殿閣門廡將次第經營而時事日棘公因退處瞻博迦室年垂及於八十矣　皇明御極四海夏化設無遮大會於鍾山名浮屠咸應詔集　闕下入見於武樓獨免公拜跽之禮命善世院護視之次日復　召賜食禁中及還復有白金之賜洪武二年冬十二月得疾久不瘳口占辭眾語端坐而蛻實三年春三月十日也世壽八十一僧年六十五越七日遵治命就城南竹山准法闍維收餘爐瘞焉所度弟子
泰來元善如坻性澂慧朗智僊眞詣總該其嗣法分布列剎者則妙心大衍皋亭善現高麗若蘭景德仁靜姜山明善延壽師顗南塔國琛福城大慧景福性澄妙相道偁法雲道悅小寶林日益淨土梵翱也公神宇超邁伏犀插腦長身而玉立美談吐王公貴人輕重教門者公發論袞袞弗休其挺巳衛道理或不直雖斧鑕在前不少挫氣中歲稍涉魔事至中之以危去公不顧下帷卻掃日味華嚴其人一旦自斃然其游心文翰賓接賢公卿燕饗贐遺唯恐不盡其意永康胡公長孺吳興趙文敏公孟頫巴西鄧文肅公
文原長沙歐陽文公玄烏傷黃文獻公溍武威余□宣公闕咸樂與公交函詩往來無虛歲歲晚與安陽韓莊節公性李著作孝先唱酬於水光山色間尤極其情趣扶植他宗無塵毫猜忌聞其賢也歛袵不睱繼江恩師少林學也薦之主天衣天岸濟師台衡教也挽之尸圓通至於甄別人品摩厲後進三宗屢得其人古林茂師之主保寧馭下過嚴楚僧無賴者數人將愬之於公府公偶遇於旅邸設豐食食之從容謂曰吾雖不識古林聞其為禪林名德子等將不利之君子以為何如人不如且巳否則罹大咎也眾沉
吟良久稽首列拜而去事遂寢公性至孝自恨蚤喪父養母純至及亡春秋祭祀無闕且請名臣書父母羣行樹碑於墓生平無躁進意高麗瀋王遣參軍洪瀹施大藏經於二浙瀹自負通內外典不復下人入越見公茫然如有失力言於王邀公游燕都將振拔之過吳辭以疾而還持律甚嚴不敢違越撫世酬物終始如一不以久近為碍而散其誠逮革代之後囊無一錢唯存書史五千卷盡散其徒之能文者著述頗多未脫稿輒為人持去其外集曰天柱稿錄公自著詩文曰寶林編類聚古今人為寺所作者也嗚呼
賢首之宗不振久矣凜乎若九鼎一絲之懸公獨能撐支震耀使孤宗植立於十餘傳之後凡五十年非賢者其能致是乎濂總修元史開局於善世院茹獲識公公以濂為文獻公門人時相過從慰勞者甚厚及公既歿公之徒總該又與濂仲子中書舍人璲遊乃奉天衣萬壽禪寺住持元瀞狀來求銘久未及為而璲為該請之愈力今該以材獲選俾返初服為河間長蘆都轉運鹽使司判官又移書申言之今家食多暇據狀所書推原傳授行業之詳而為銘文辭雖繁而不殺者稱人之善法當如爾也銘曰　中天調
御說大華嚴最勝種智萬有俱含煌煌帝心冥承遐受昏蒙之中鑿開戶牗熾極而衰微燄欲灰不有清涼曷振其頹黃龍入夢鱗鬣照日首枕尾蟠臺之南北曾未再傳離而去之諸帥繼興是考是毗載之則升委之則墜丕弘在人道何行廢奕葉之餘靈承者公搴華茹滋號為法雄謂彼雜華如來智海於覺定中而得自在帝珠出現寶鏡臨空交光互照眞俗俱融不善效之或膠于相若不剗除孰非吾障旋光內燭耿耿孤明一法不立廓落無營安住毗盧靈慧自發內外皆空觀心無物出世度人從者如林據摩尼
坐揚清淨音旃檀熏心醍醐灌頂香味所加動靜雙領　詔下九門召入　禁廷恩光赫赩佛日增熒賢自之宗非公誰寄慧力之施護焉為至報緣巳終輕如蛻蟬定光常寂白虹在天龍鬼茲塔陰飈颯爽沙塵有生望門稽顙
史／政書／明萬曆續文獻通考／王禮考　凡十八卷／卷之一百三十二　王禮考十七／國恤下／皇明　二／嗣君即位／建文帝／四年(P.8072)
建文帝四年六月丙寅　諸王及文武羣臣請正天位丁卯諸將上表勸進戊辰　諸王上表勸進己巳　燕王謁　孝陵還　御奉天殿即　皇帝位　詔曰昔我　皇父太祖高皇帝龍飛淮甸汛掃區宇東抵虞淵西踰崑崙南跨交趾北際瀚海仁風義聲震盪六合朏爽閽
【圖】
昧咸際光明三十年間九有寧謐宴　駕之日萬方嗟悼煌煌功業恢于湯武德澤廣布至仁彌流姪允文以幼冲之資嗣守大業秉心不孝更改憲章戕害諸王放黜師保崇信奸回大興土木天變于上而不畏地震于下而不懼災延承天而文其過蝗飛蔽天而不脩德益乃委政宦官淫泆無度禍機四發將及于朕非得已也使朕兵不舉天下亦將有聲罪而攻之者允文曾不反躬自責肆行抵拒朕荷　天地　宗社之靈戰勝攻克擣之于埧上殲之于白溝破之于滄州潰之于藁城鏖之于夾河之于靈璧六戰已不國矣朕於是駐師畿甸索其奸回庶希周公輔成王之誼而乃不究朕懷闔
【圖】
宮自焚以自絕于　宗祖天地所不庇鬼神所不容事不可已朕乃整師入京秋毫無犯　諸王大臣謂朕　太祖之嫡應天順人大位不可以久虗神器不可以無主上章勸進朕拒之再三爰乃俯狥輿情已於六月十七日即　皇帝位大禮既成所有合行庶政並宜兼舉命府部等　諸司凡建文中所改易洪武政令條格悉復其舊革除建文年號仍以洪武紀年稱洪武三十五年
九月　詔諭四夷君長
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／郊祀樂歌(P.9479)
金郊祀樂歌
皇帝入中壝宮縣黃鍾宮昌寕之曲凡步武同
袞服穆穆　　臨于中壝　　瞻言玄壇
皇皇后帝　　禋祀肇稱　　馨香惟徳
降神宮縣乾寧之曲仁豊道洽之舞圜鍾為宮黃鍾為角太簇為徵姑洗為羽圜鍾三奏黃鍾太簇姑洗
【圖】
皆一奏詞並同
我金之興　　皇天錫羨　　惟神之休
女茲郊見　　有玉其禮　　有牲其薦
將受厥明　　來寕來燕
皇帝盥洗宮縣黃鍾宮昌寕之曲
因天事天　　惇宗將禮　　爰飭攸司
奉時罍洗　　挹彼注茲　　迺升壇陛
先事而虔　　神勞豈弟
皇帝升壇登歌大呂宮昌寕之曲
相在國南　　崇崇其址　　烝哉皇王
惟時蒞止　　至誠通神　　克禋克祀
於萬斯年　　昊天其子
昊天上帝奠玉幣登歌大呂宮洪寕之曲
穆穆君王　　有嚴有翼　　佩環鏘然
圓壇是陟　　嘉德升聞　　馨非黍稷
高明降監　　百神受職
皇地祗神寕之曲
肅敬明祗　　躬行尊贄　　其贄維何
黃琮制幣　　從祀羣靈　　咸秩厥位
維皇能享　　允集熈事
配位太祖皇帝永寕之曲
肇舉明禋　　皇天后土　　皇祖武元
爰作神主　　功昭耆定　　歌以大呂
綏我思成　　有秩斯祜
司徒迎爼宮縣黃鍾宮豊寕之曲
穆穆皇皇　　天子躬祀　　群臣相之
罔不欽止　　爼豆畢陳　　物其嘉矣
馨香始升　　明神燕喜
昊天上帝酌獻登歌大呂宮嘉寕之曲
郊禋展敬　　昭事上靈　　太尊在席
有配斯馨　　酌言獻之　　靈其醉止
福祿來宜　　以荅明祀
皇地祗泰寕之曲
袞服煌煌　　臨彼泰折　　於昭神宮
埋幣瘞血　　爰稱匏爵　　斟言薦潔
方輿常安　　扶我帝業
配位太祖皇帝燕寕之曲
烝哉高后　　肇廸丕基　　功與天合
配天以推　　薦時清旨　　孔肅其儀
來寕來燕　　福祿綏之
文舞退武舞進宮縣黃鍾宮咸寕之曲
奉祀郊丘　　雲門變舞　　進秉朱干
停揮翟羽　　於昭睿文　　復肖聖武
無疆維烈　　天子受祐
亞終獻宮縣黃鍾宮咸寕之曲功成治定之舞
掃地南郊　　天神以竢　　於皇君王
克禋克祀　　交于神明　　玄酒陶器
誠心靖純　　非貴食味
皇帝飲福登歌大呂宮福寕之曲
所以承天　　無過乎質　　天其祐之
惟靖惟一　　泰尊爰挹　　馨香薦徳
惠我無疆　　子孫千億
徹豆登歌大呂宮豊寕之曲
大禮爰陳　　為豆孔碩　　肅肅其容
於顕百辟　　皇靈降監　　馨聞在德
明禋斯成　　孚休罔極
送神宮縣圜鍾宮乾寕之曲
赫赫上帝　　臨監禋祀　　居然來歆
昭荅祖配　　圜壇四成　　神安其位
升歌賛送　　天人悅喜
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／宗廟樂歌(P.9489)
宗廟樂歌
祫禘親享皇帝入門宮縣無射宮昌寕之曲出入步武同
惟時昇平　　禮儀肇興　　鳴鸞至止
穆穆造庭　　百辟卿士　　恪謹迎承
對越祖考　　神宇攸寕
皇帝升殿登歌夾鍾宮昌寕之曲升階及將還板位皆同登歌
笙鏞既陳　　罍尊在戶　　升降有容
惟規惟矩　　恭敬明神　　上儀交舉
永言保之　　承天之祐
皇帝盥洗宮縣無射宮昌寕之曲
惟水之功　　潔靜精微　　洗爵奠斝
于德有輝　　皇皇穆穆　　宗廟之威
宜其感格　　福祉交歸
皇帝降階宮縣無射宮昌寕之曲
於皇神宮　　象天清明　　有來肅肅
相惟公卿　　禮儀卒度　　君子攸寕
孔時孔惠　　綏我思成
迎神宮縣來寕之曲黃鍾宮三奏大呂角二奏太簇徵二奏應鍾羽二奏詞同
八音克諧　　百禮具舉　　明徳惟清
至誠永慕　　神之格思　　雲軿風馭
來止來臨　　千祀燕處
司徒引爼宮縣無射宮豊寕之曲
維牲維犧　　齋明致祠　　我將我享
吉蠲奉之　　愽碩肥腯　　神嗜為宜
千秋歆此　　永綏黔黎
始祖酌獻宮縣無射宮大元之曲
惟酒既清　　惟殽既馨　　苾芬孝祀
在廟之庭　　羞于皇祖　　來燕來寕
象功昭德　　先祖是聽
德皇帝大熈之曲
萬方欣戴　　鴻業剏基　　瑤源垂裕
綿瓞重熈　　式崇毖祀　　爰考成規
籩豆有楚　　益臻皇儀
安皇帝大安之曲
爰圖造邦　　載德其昌　　皇儀允穆
誕集嘉祥　　明誠昭假　　積厚流光
祗嚴清廟　　鐘石琅琅
獻祖大昭之曲
惟聖興邦　　經始之初　　鳩民化俗
還定攸居　　廸徳純儉　　志規遠圖
時哉顕祀　　精誠有孚
昭祖大成之
天啟施源　　貽慶定基　　率義為勇
施德為威　　耀武拓境　　功烈巍巍
永昌皇祚　　均福黔黎
景祖大昌之曲
丕顕鴻烈　　基緒隆昌　　聖期誕集
邦宇斯張　　尊嚴廟祐　　昭格休祥
煌煌縟典　　億載彌光
世祖大武之曲
桓桓武功　　天鑒其明　　惟威靈疊
惟徳綏寕　　神策無遺　　鴻圖以興
皇孫孝祀　　遹昭厥成
肅宗大明之曲
於皇神人　　武烈文謨　　左右世祖
懐柔掃除　　威震遐邇　　化漸虫魚
垂光綿永　　成帝之孚
穆宗大章之曲
烝哉文祖　　欽聖弘淵　　慈愛忠信
典策昭然　　歆此明祀　　繁祉綿綿
時純熈矣　　流慶萬年
康宗大康之曲
惟明惟聽　　燁燁神功　　儀刑世業
昭格上穹　　持盈孝孫　　薦芳斯豊
錫我福祉　　皇化益隆
太祖大定之曲
功超殷周　　徳配唐虞　　天人恊應
平統寰區　　開祥垂裕　　肇基永圖
明明天子　　敬承典謨
太宗大惠之曲
巍巍徳鴻　　無為端扆　　祚承神功
究馴俗媺　　清宮緝熈　　孝毖時祀
欽奠著誠　　犧尊嘉旨
熈宗大同之曲
昭昭令德　　神基丕承　　對越在天
享用躋升　　於穆清廟　　來燕來寕
神其醉止　　惟歆克誠
睿宗大和之曲
皇祖開基　　周武殷湯　　猗歟聖考
嗣徳彌光　　啟佑弘緒　　長發其祥
嚴恭廟享　　萬世烝嘗
世宗大鈞之曲
神之來思　　甫登于堂　　祼圭有瓉
秬鬯芬芳　　巍巍先功　　佑啟無疆
萬年肆祀　　孝心不忘
顕宗大寕之曲
於皇神功　　有嚴惟清　吉蠲孝祀
惟神之寕　　對越在天　　綏我思成
敷祐億年　　邦家之慶
章宗大隆之曲
兩紀踐祚　　萬方寕康　　文經天地
武服遐荒　　禮偹制定　　徳隆業昌
居歆典祀　　億載無疆
宣宗大慶之曲
猗歟聖皇　　三代之英　　功光先后
徳被群生　　牲粢惟馨　　鼓鐘其鏗
神兮來思　　歆于克誠
文舞退武舞進宮縣無射宮肅寕之曲
明明先皇　　神武惟揚　　開基垂統
萬世無疆　　干戚象功　　威儀有光
神保是享　　昭哉降康
亞終獻無射宮肅寕之曲
涓辰之休　　昭祀惟恭　　威儀陟降
惟禮是從　　籩豆靜嘉　　於倫鼓鐘
惟皇受祉　　監斯徳容
皇帝飲福登歌夾鍾宮福寕之曲
犧牲充潔　　粢盛馨香　　來格來享
精神用彰　　飲此純橲　　簡簡穰穰
文明天子　　萬夀無彊
徹豆登歌夾鍾宮豊寕之曲
孝祀肅穆　　明徳以薦　　樂奏九成
禮終三獻　　百辟卿士　　進徹以時
小大稽首　　神保聿歸
送神宮縣黃鍾宮來寕之曲
潔茲牛羊　　清茲酒醴　　三獻攸終
神既燕喜　　神之去兮　　載錫繁祉
萬夀無疆　　永保禋祀
史／政書／明萬曆續文獻通考／樂考　凡八卷／卷之一百五十六　樂考四／樂歌上／金／金殿庭樂歌(P.9509)
金殿庭樂歌
大定七年正月上冊寳皇帝將升御座宮縣樂作太簇宮泰寕之曲降座同
徳隆帝位　　承天而興　　侯邦來庭
民居安寕　　歸美以報　　傳之無極
鴻名徽稱　　夀時萬億
冊寳入門奏天保報上之曲
四方既平　　功歸聖明　　定功巍巍
丕享鴻名　　股肱良哉　　揄揚元首
儲精優游　　南山等夀
奏冊寳官將復班位奏歸美揚功之曲
聖徳高明　　萬邦咸休　　錙銖唐虞
糠粃商周　　惟時群臣　　對敭稽首
天子明明　　令聞不朽
冊寳初行奏和寕之曲冊寳將升殿皇太子自侍立位至降皆同
四方攸同　　昭哉成功　　時和年豊
諸福來崇　　英聲昭騰　　和氣充塞
於乎皇王　　惟夀時億
皇大子升殿賀奏同心戴聖之曲
穆清皇風　　遐方來同　　於昭於天
物和歲豊　　丕受鴻名　　對揚偉績
純嘏穰穰　　敷錫罔極
上夀皇帝將升御座宮縣和寕之曲同前
舉酒萬壽無疆之曲
四海太平　　吾皇之功　　群臣對揚
誕受鴻名　　霞觴瓊腴　　君王樂豈
皇天垂休　　萬夀無極
太子升階降階及與宴官升殿並奏和寕之曲同前
進第一爵登歌奏王道明昌之曲
對天鴻休　　于以鋪張　　巍巍煌煌
超冠百王　　皇圖皇綱　　時惟明昌
祉福無疆　　于民敷揚
行群官酒宮縣和寕之曲文舞入設群官食奏功成治定之舞三成止
聖徳高明　　如天聰明　　多方治平
功大有成　　流于聲音　　形于蹈舞
頒賞群臣　　以昭禮遇
進第二爵登歌奏天子萬年之曲
惟明后御寰瀛躋升平飛英聲功三王徳五帝游巖廊億萬歲
行群臣酒宮縣和寕之曲武舞入設群臣食奏四海會同之舞三成止
地平天成　　時和歲豊　　迓衡弗迷
率惟敉功　　受天之祐　　四方來荷
于萬斯年　　不遐有佐
進第三爵登歌嘉禾之曲
景命赫斯歸吾皇仁風洋洋被遠荒琛贄旅庭趨明光
【圖】
氣和薰蒸為嘉祥殊本合穗真異常庾如坁京歲且穰猗歟鴻休超前王播為聲詩傳無疆行群臣酒設群官食群官降階宮縣並奏和寕之曲皇帝將降御座奏泰寕之曲並用太簇宮
大定十一年行冊禮十八年上受命寳皆有樂章不悉載
大定二十七年三月冊皇太孫皇帝將升御座宮縣泰寕
【圖】
之曲並姑洗宮
上天叢休　　申錫祚胤　　孫謀有貽
臨軒體正　　煌煌上儀　　欣欣眾聽
隆我邦本　　無疆惟慶
皇太孫入門奏慶寕之曲出門同
寳源流光　　流光惟遠　　孫謀有貽
慶緒昭衍　　於樂眾望　　於皇偹典
動容周旋　　承茲嘉羨
群臣合班奏順寕之曲
冕旒當宁　　徽章偹舉　　綵仗充庭
金石列簴　　濟濟多士　　翼翼就序
海潤山暉　　傾聽樂府
皇太孫復受冊位奏保寕之曲
禮之攸聞　　丕建世嫡　　眾論恊從
天心不易　　名崇震宮　　辭著瑞冊
社稷宗廟　　無疆夷懌
史／政書／明萬曆續文獻通考／樂考　凡八卷／卷之一百五十七　樂考五／樂歌中／皇明　一／歴朝事例　一／太祖　擬朝會樂章(P.9633)
擬朝會樂章凡二十六首
升座　　　　　　　　　　奏泰安之曲
金門洞開寳座尊崇煌煌龍袞穆穆　聖容俯臨萬國高拱九重臣民稱賀玉帛攸同
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／歷朝事例　二／太祖　祭告天地樂章(P.9649)
祭告天地樂章後更定
迎神
天道大矣物繇以生地道廣矣物因以成惟鴻恩是資惟禋祀是明神之格兮瞻繽紛其並迎
奠玉帛
奠以嘉玉栗而温兮薦以重幣燁其文兮庶鑒茲哉斯禮之存兮
奉牲
既虔我祀既具我牲角貴繭栗心之誠有苾其芬于豆于登五音會合祝而平
上帝酌獻
仰明明瞻巍巍如事父慄以夔物莫稱德曷報之酌用
【圖】
陶匏斯其宜
地祗酌獻
勢廣厚德含弘五行具百物生承天之施功之成何以報貺醑惟馨
上帝亞獻
父事惟天格神以心赫赫在上洋洋若臨樂既具止有鏘其音酌言再之庶明明之降歆
地祗亞獻
母事惟地物無不載九賦既登百貨是頼罔敢煩而瀆罔敢忽而怠昭茲加貺沛兮未有艾
上帝終獻
禮行匪懈祀事兆明瑤席菲菲華鐙煌煌豐我粢盛潔我豆觴陰陽之和邦家之昌
地祗終獻
六府孔修生我兆民廣厚之功陸海之珍洞洞屬屬清醑以陳所佑維德禎祥其增
分獻
鸞輿下臨從百神金支秀華耀五莖雲峨峨靈欣欣位以序列享明禋
徹爼
禮嚴厥初尤慎乎終徹以示敬儀雍雍嘒嘒管簫五音從
望燎瘞
在繅維玉在篚維幣禮從厥初乃燎乃瘞凝屹立□□匪終怠
送神
神飈若馳矞雲上翔蒼龍並騰車以行顧茲瑤壇兮尚有榮光
史／政書／明萬曆續文獻通考／樂考　凡八卷／卷之一百五十八　樂考六／樂歌下／皇明　二／代祀大濟樂章(P.9682)
代祀大濟樂章
降神
大行之西兮王屋之東危巔密岫兮實神所宮發為沇兮注為榮注流顯伏勢愈雄出雲致雨兮灌濟千秋萬歲兮報祀同
迎神
陰雨颼颼寒景流神之來兮驂兩虬蠙珠結佩琅玕銶
【圖】
湘靈作儐原胥儔先驅欲至妖氛收夔魖歛迹魍魎愁
禮神
招搖轉兮夜未央庭燎舉兮天有光象在陛兮豋歌在堂庶羞盈爼兮醖酒盈觴神兮神兮爾惟嘗玉帛煌煌兮誠所將
初獻
神兮至止御法宮縞衣玄裳蟠兩龍元精耿兮貫白虹休徵應兮來清風駿奔走兮嚴百工爵一奠兮誠始通
亞獻
綵雲密疇流蘇敷錦裀重匝鸚鵡鋪明靈妥兮歡且娛慰我明兮錫以符和氣暢兮甘霖煦爵再獻兮誠已孚
終獻
馮皷舞忻且抃蜿蜒嬉遊隱無見群靈百怪歘變幻神載歆兮樂昭鑒福我君兮壽無筭爵終獻兮誠靡間
承釐
天子壽考民物休降神祉兮該九州尊神和氣迎神庥虎拜稽首誠愈修神兮神兮良厥猷作神羞兮予爾尤
樂神
吹管兮鳴簫皷鍾兮伐鼛都盧漫衍騰神鱉玄冥起舞黔雷跳神載懽兮何所昭休嘉砰隱妖祥消
送神
膏鳳輦兮排龍馬蜺旌羽盖兮紛布野赭鞭鞭山兮山
【圖】
為赭金戈指天兮天亦挎九垓八埏兮恣上下雲旗飛兮神去也
史／政書／明萬曆續文獻通考／封建考　凡七卷／卷之一百九十六　封建考六／皇明　三／皇明封建事例／違例請封(P.11669)
違例請封
今上萬曆十九年正月十一日禮科都給事中胡汝寧復
【圖】
奏　瀋王珵堯原奏比例陳情懇燭例前進封准　賜郡爵事又　懷仁王府管理府事奉國將軍充奏懇比例補　賜名封事俱奉　聖旨下禮部臣等看詳間在　瀋王珵堯謂伊祖　靈川王繼伊叔祖　懷王之後進封為　親王後伊父　瀋宣王恬交及珵堯俱承襲　親王而親弟珵豈珵延亦得封為郡王陳乞之意如此但查得　宗藩要例凡郡王進封　親王者日後子孫除承襲　親王外其餘俱依原封世次授以本等爵級不准加封明例昭然本　王安得妄意陳情以撓成法乎即云例前加封者姑准照常傳襲當時恐已封者一一查革未免滋擾故為姑准之說耳非謂例前未
【圖】
封者今復得封之也故又云例後加封者查照世次改正即　秦府雖冒封亦當改正之例豈可援以為例哉矧　郡王得進為　親王而所支祿米仍支　郡王之數蓋明其實非　親王又安得冒昧陳請而以郡爵予其諸子耶在　懷仁王府奉國將軍充謂　伊府鎮國中尉俊莊先娶安氏為妾被積校騙財物詐冒部帖以致失誤請婚蓋欲明其非擅婚也非擅婚則當補母之封則當給子之名為他日受封之地陳乞之意如此但查得　宗藩要例凡請封請名過期至十五年以上者立案今俊莊既係隆慶二年選娶安氏至今二十餘年矣豈得復來展辯補封乎稱原與俊析等一同駁
【圖】
查明當必同時補封何馬氏母子俱已補封而獨莊與安氏立案此其中必有說也且選婚請封先從長史教授查勘申呈廵按衙門核實具奏本府並未聲說廵按具奏之由止云積校誆詐此尤不可曉者大抵法之不行親貴壞之要例森嚴皆斷自　宸衷與　各宗共守者乃　二府巧為轉辯圖遂己私恐一人作俑眾皆效尤天下　宗室行且紛紛多事而　朝廷之上奏擾無虗日矣臣乞　勅下該部嚴行禁諭將　二府所奏立案不許再瀆庶法守一而要例非徒為虗文人心肅而各相安于分義也奉　旨禮部一併看了來說　四月禮部奏抑情伸法以杜　宗藩冒濫事　又奏乞正
【圖】
王封事奉　旨這冊封數內如何不開　瀋府　朝廷親親之情既已許定豈可中止連婚期都誤了著再開來只與封王名色仍支將軍祿米情法兩全再不必執奏欽此臣竊惟情偶發于一時法常昭于萬世情無竆而法有限兩者每相權焉不可過也我　世宗肅皇帝　宗藩條例　郡王繼襲　親王其餘止封本等爵給盖已權情法之中矣　瀋藩珵堯以　郡王繼襲　親王者珵旦封于例前猶未抑法以伸情珵几封于例後尚當抑情以伸法若珵豈珵延又希　郡王之封則情窮于不可濫法比于不可加矣臣仰窺　聖意非不知此但為　朝廷親親之情不忍違　瀋王之請耳凡在
【圖】
天潢之派孰非　朝廷之親　九廟之親若盡則遷子孫之待　祖宗且不可過況子孫乎且親親有等則諸宗各守其分而帖然無逾涯之心其為親也公而普親親無等則　諸宗不勝其求而翹然有觖望之志其為親也私而僻　皇上謂已成之命不可中止顧獨不念　祖宗已定之例不可輕變乎自今以後　諸宗有請遽抑之則已開其端欲槩與之則又嫌於濫得之者固為非分之榮失之者終抱不均之嘆臣恐　皇上所以紹休　祖考敦睦九族者誼不如是也　皇上又云今後再有援例的該部科參來夫與其防　各宗違例於將來孰若禁　本藩違例於今日不慎之發源而欲
【圖】
遏之於末流臣知勢必不得已也大抵　祖宗之法輕變易經守難　君父之旨阿狥易執奏難　皇上為　祖宗守法臣等為　皇上執法期于上下相成而已昔陶唐議法帝堯曰宥之三臯陶曰執之三然帝堯終不以宥之之仁奪陶執之之法故萬世稱明良之遇者必曰有唐臣誠不敢自比臯陶而所仰望於　皇上誠不敢少後于帝堯也故輒復冒昧執奏如此伏乞　皇上仰遵　祖制俯鑒臣愚亟止　王封仍將軍爵級俾得及時選配不誤婚期　成憲不移孰啟凌夷之漸分守素定誰開矯假之門庶幾情法兩全奉　旨這事情已屢有　旨了該部如何又來執奏即便遵行　三月初
【圖】
十日禮部尚書范謙等奏　秦王誼患乞　恩改正封爵隨經禮科都給事中薛三才等題參　諸藩越例請封懇乞申飭臣等隨例題覆奉　旨　秦王為誼患請封　郡爵　朕念首藩准與封不給祿仍不為例餘依擬欽此仰見我　皇上篤愛　首藩與之以　王封至仁也而猶靳之以祿限之以例大義也第恐封頒而冒濫易起例淆而法守難遵夫　宗藩條例一書　皇祖頒布中外令　各藩共守之無親踈無遠近不得而假借焉故進封　親王一欵日後子孫除承襲外其餘俱依原封世次授以本等爵級不准加封明例昭然乃誼患之所請則何如也先是懷卷以　定王再從姪由
【圖】
鎮尉而承　定王之統誼患以　靖王嫡第三子由　郡爵而襲　親王之封今又欲併其庶兄而加封　郡王蓋　典制之所不載而于例大有相違背者我　皇上既是科臣之議而前後　明旨一則曰不為例一則曰以後不許援例瀆請蓋明知例之不可特以篤念　首藩姑為此寬假云耳夫　皇上念　首藩而為誼患申請誼患獨不自念　首藩而為　皇上守法乎語云行法自貴近始故　秦府而守法則　諸藩兢兢恪守必曰　朝廷有不可撓之法即　首藩不得以妄徼而吾何可以私覬　秦府而不守法則　諸藩兢相慕效必將曰均一　天潢之派也　秦府可以倖徼而　恩
【圖】
何靳于一府從此隨乞而隨與則　恩日濫觴何以明　典制倘有與有不與則法非盡一何以示遵守臣等反覆思之無一而可也且　皇上豈以　秦府之徼恩者猶未足耶夫誼患原封奉國中尉後加封鎮國將軍此其爵踰五級所徼　特恩亦是不薄謹按條例例前加封者姑准照常傳襲例後加封者查照世次改正煌煌　祖制明炳日星及查誼患以十四年加封鎮國將軍尚在改正之列今應改正者不行改正而不應加封者乃欲加封抑何其牽合附會圖遂己私之若此也先年　秦藩乞封　明旨嘗云　特恩不為例矣未幾而　瀋藩輒援例以請當日　瀋藩之請封　明旨又云
【圖】
有援例的該部科叅來矣今未幾而　秦藩又比例瀆奏後之視今又安知不猶今之視昔也此其漸寧可長乎伏乞　皇上收回　成命仍嚴　諭本藩恪守成規毋復瀆擾妄希封爵則典禮明而　朝廷無凌夷之漸分守定而　宗藩絕矯假之門　宗社幸甚天下幸甚奉　旨朕知道了著遵　前旨行
集／總集／明經世文編／序／黃澍序(P.15-1)
序
明興二百七十有餘載遐靈四暢元氣周匝才激風烈所在瀰淪蓋文治之隆於斯極矣而規模宏闊綱密目繁始未嘗不詳明整肅而後凌遲也木蠹蟲生薪炎鼎沸識者於是致歎
祖宗朝允文允武之實政廢為簿書期會之虛文意寓風刺抑
重有憂矣矧今日而憂特甚南寇北奴日益滋大乃文人柔弱既已論卑氣塌無當
上旨凡而呫哦誦記自章句而外無聞焉毋論天文斗宿地脉龍蛇通靈遐光元聲大律之書未曾夢見即昭彰如漕馬鹽茶按部如九邊圖塞星列碁布如坵堘圖甲揭鼓如屯鑄爛陳如孫吳諸葛兵法持
一往叩東支西吾如拾敗芰於零霜丐殘羹於覆鼎縱有所得皆出棄餘又矧嗜欲營營本原淆混生殷憂逼仄之時希倖於優游福勝之事懷此𨕥也以往即奈何欲佐
聖主成唐虞三代之治乎同盟徐闇公陳臥子宋尚木三君子慨然念之收拾
昭代爰集群文彙成一書顏曰
經世觀其昭統品題宏敷理體疏義鋪張琅琅法物誠哉一代之鴻章千秋之盛業也原夫三君子之用心蓋不勝郅隆之樂江河之蹙焉當
二祖開天文思萌蘖意主剏革胡元驅除內宄從龍靖難諸賢大功既成無煩議論迨夫
景陵恢彌天之羅
裕陵啟綢繆之釁
茂泰以還迄今
康廟家謀戶斷蓋已方軌周模備存殷鑒
永陵在位四十餘年會當煩興雲龍輻輳天蓋多留賢才以啟
隆慶之治而我
皇祖適逢其盛四十年以前父老欣欣願望太平揆厥原本良由
聖主從容以論思哲臣誠明而抒
讜或振臂伸睂於盤䥘之中或慘澹經營於寤言之頃或舍已而攬眾多之謀或違僉而行獨斷之智或度事如神赴若影響或遟應若鈍屹如山嶽披綜排宕颯颯向人恨不同時乃爾餼歎是猶溯泉而達伊洛觸目而見琳瑯三君子之為此也蓋其樂也若廼微茫之數兆乎陰陽治亂
之間間不容髮石畫奪造化之功秘謀犯鬼神之忌則亦有策勒金碑身膏銅釜
裕陵之復辟
康陵之阻轍
永陵之議禮英風偉論既如此艱難義命又如彼抑或韜略蘊神多難畏事人微於身前言徵於定後低留憫惻而莫可誰何者未易勝數抑或所言
平平聞見忽置浸淫潰壞輒追曩謨坐此之類亦云多矣是故言之未必即行及其行之而已不可復智昧相乘循環無已此
聖帝謀臣所以撫膺長歎於失時也豈非魏徵之所反覆而爭陸贄之所危坐而議者歟三君子之為此也是則其慼矣慼之維何
國朝良法美意未變於㫺士大夫矜文學之彥修儒雅之容十室獨有顧溦風搖之動見露肘致煩
天子咨嗟改容欲詘文右武有君無臣辱在科目
聖人之憂士大夫之恥也洪惟
二祖
列宗先後輝暎經濟之材不借異代以余約略近輓在
英宗則以王于兩忠肅為倡周文襄耿清惠為輔在
憲宗則以王端毅項襄毅為傑李襄敏陳康懿為輔在
孝宗則以馬端肅劉忠宣為冠倪文毅一人為輔在
武宗則以王文成李康惠為首胡端敏為輔在
世宗則以張永嘉為最徐文真為輔是皆具命世之才經世之
識持世之學故其勳召爛然文章踔約於今為烈功等開剏他如周襄敏以片言而釋諸將疑阻黃文簡之策阿魯台一言洞徹如立高岡李文正之辨倉糧談言微中遂免輸邊之煩又其尤者倪文毅邊事狀略魄動指寒今猶在星辰河嶽間其論邊漕也毋憚一時之勞而失久遠之利
李康惠之築堡屯田劉忠宣之兵政弊端十事言重詞複中有大美存焉若是者全篇固資徽謨隻語亦存綱略稱此以求揄美闡幽雖層必錄片羽碎金偶見亦鮮本
聖門不以人廢之條奉
明王言者無罪之例茲義所存梗槩備焉矣或有難者曰大禹疏河未聞旁搜水經咎由明
刑豈必曾讀律令若之為是業也糟者猶糟粕者猶粕恐刻舟再譏於昭明膠柱徒姍於鼓瑟曰是不然絕智奇才不常有而中才常有患坐不讀書耳譬彼賤工妄施琢削必患血指守高曾之䂓矩寸量尺度雖無五鳳樓之觀而一架一椽聊備結構故曰前事之不忘後事之師三君子
者豈不知
聖明在上必有殊尤曠絕之佐厝國事於盤石運前籌於掌握是編蓋為中才說法而要之二伯餘年典章煌煌昭揭即絕智奇才豈有舍筏而登寶山羃炬而洞雞鼎者張芝評事曰一識所效有限而見聽所及者廣柳河東亦言具方剛之力不得馳驅疆場佐戎
行致死命欲報國恩惟有文章然則二三君子之從事次斯也其志意亦已較然明白於天下矣
客越盟社弟黃澍拜識
集／總集／明經世文編／序／張溥序(P.22-2)
序
余每開卷恨今人不如古人然居今之世為今之人慕說讀書上視古人其難倍之三代以來著書寢廣秦火蕩滅所存頗微漢儒興學論說日繁窮年皓首後世莫及然業有專家學者通一即享高名降而今日聚書如林談兩京則遺魏晉言六朝則闕唐宋
此詳彼畧仰屋竟夜其難一也前代文字爾雅可觀得其一篇諷詠不倦世代漸移語言俚雜卷充棟宇披排欲睡其難二也有志之士敝蹝章句放意典墳非不自命豪傑然逡巡兩難之間垂老而無一成者多矣余間語同志讀書大事當分經史古今為四部讀經者輯儒家讀史者辨
世代讀古者通典實讀今者專本朝就性所近分部而治合數人之力治其一部不出二十年其學必成同志聞者咸是余說而雲間徐闇公陳臥子宋尚木尤樂為之天才英絕閉關討論直欲以一人兼四部不難也客年與余盱衡當代思就國史余謂賢者識大宜先經濟三君子唯唯
遂大搜羣集采擇典要名經世文編卷凡五百偉哉是書
明興以來未有也右文之朝人尚史學綜覽
昭代著作多塗鄭鄧體倣史記焦雷傳記人物典章捃於勞徐治法述於吳鄧書雖通行義例未顯王弇州朱烏程鄭上饒李湘陰饒進賢周梁谿各有論譔雅稱史裁然或功
半而人亡或身沒而言隱孰有分別政事明白讜言如文編者哉三子志存治世詞不苟榮進善退惡一稟春秋文編所載網羅稍寬有補兵食中禮樂者殷勤收錄不忍遐遺使
明主見而拊髀執事聞而交儆用其言而顯其人棄其人而存其言賞罰自在也其思深
其文遠矣
成祖建極大典始脩
英宗紹業統志克撰
列聖相承如會典集禮諸書累有　敕纂煌煌乎
高祖之志也
聖人在上制作方盛設以三子典職其間筆削良史必能敻越前代豈特雲臺高議東觀頌德而已哉宋時司馬文正
既作資治通鑑復與劉道原議取其時實錄正史㫄采異聞續為後紀後以召相不果至今宋無佳鑑海內痛惜今三子悠游林麓天假以時載筆之始又先以　國家為端他日繼涑水者其在雲間乎
社弟張溥題
集／總集／明經世文編／卷十三／榮國恭靖公集／頌／平胡頌(P.92-2)
平胡頌
臣昔聞　太祖聖神文武、欽明啟運、俊德成功、統天大孝高皇帝、繼天立極、平定四海、成大一統、分封諸子以蕃　王室、繄我　太祖。見　皇帝陛下蚤具　大智。雄武英斷。出於人上。遂封於燕。　太祖嘗謂羣臣曰。吾　王坐鎮朔漠。朕無北顧之憂矣。四十餘年。天清地謐。胡塵不飛者。皆　皇帝之力也。洪武戊寅太祖賓天　皇帝繼登　大寶、應天順人。四國仰化、九夷來歸、梯山航海。貢犀象而獻寶玉者。　庭無虛日。三軍萬姓。雍和緝熙。若唐虞之世。天地神明。至於昆蟲草木。罔不喜豫。　陛下端居　九重、退奸進賢、崇德信道、以詩書為宮室、禮樂為園苑、文章為冠裳、仁義為心腑、恭儉淵默、正已南面、古之賢王、遠不及矣、惟此殘胡遺孽、梗化不庭、跳踉草野、肆虐讎殺、　皇帝曰吁、此胡虜者、生於沙漠、昏懵無知、而未嘗聞
一善言見一善行、所以從逆滋惡徒欲殞厥命耳、朕甚憐之、且遣使賫　敕書以撫諭、欲其自省、改惡而全生也。豈意胡賊反不順　命、拘殺我信使、寇攘我邊陲、　皇帝不得不怒、乃謂廷臣曰、胡賊禽獸人也不知禮義、惟務橫逆、罪不可宥、朕當親率六軍、以討之、羣臣載拜稽顙言曰、蕞爾胡虜、狐豕之類、跳踉呌呶於無人之境、豈知　天下之大小也、若舉兵討之、烏足以當我熊虎之將、願　陛下運籌於　九重之上、決勝於萬里之外、可也、氷谷雪磧。人所不堪。其可枉聖駕。而勞玉體歟。　皇帝曰吁、卿等所言、愛朕之過也、豈不聞軒轅氏之戰蚩尤於涿鹿乎、朕但知殺賊以安天下、何恤此行勞苦、爾卿等無載言、於是即命將帥、整師旅、齊隊伍、節鉦鼓、禡旗纛、鑿山開道、輓粟飛蒭、百物畢備、差日啟行、爰于永樂庚寅二月、春日載陽東風扇和。　陛下出九重之城。御六龍之車。百靈導於前。萬騎擁於後。金盾雕戈而耀日。羽旄彩幟以遮天。虎賁之士。何其勇也。魚麗之陣。何其大也。號令一出、遵行恐後、奉公惟厪不速而疾、曾未及月、即
抵虜境、羣兇嗷嗷、無處逃命、摟其窟穴、盡其醜類、所獲馬駝牛羊不計其數、掃淨朔漠洗清草野、士卒卷甲、兵不血刃、誠為王者之師、自古所無有也、凱奏　駕還、山川清明。父老黔黎。爭拜於道。昔之呻吟者。皆化為謳歌矣。　皇帝乘　鸞輅。登　天門。御　宸極。告　社廟。天日順祥。神人胥慶。　太祖昔封　帝于燕。坐鎮朔漠。孰知今日之明驗也如此　太祖在天之靈寧不慰悅也哉。　皇帝陛下。神功聖德。當載之史冊。被之絃歌。勒之金石。以垂萬祀。此臣子之所先務也臣廣孝忝在文職、雖短才淺學、不足以發揮盛烈、豈可默默而已乎、遂作頌百拜以獻、頌曰、於赫　皇帝。蚤以雄武。受封燕兮。坐鎮朔漠。胡塵不飛。四十年兮。　太祖陟遐。繼登　寶位。握乹符兮。道齊三皇子養萬姓。永蘿圖兮。聲色犬馬。珠玉金貝。不為寶兮。詩書禮樂。制度文章。是所好兮。退奸進賢。化育流行天下平兮。胡虜無知。猖獗草野。侮邊城兮。　皇帝赫怒。即日舉兵。　躬行討兮。狐豕之類彼惡敢當。若摧槁兮。六師煌煌。萬騎孴孴示天威兮直抵虜境。羣
兇倉皇。無所依兮。殲厥大憝。宥其徒眾。何寬仁兮。七卒卷甲。兵不血刃。盎如春兮。凱奏　駕還。歸馬放牛。如雲集兮。父老羅拜。來迎　鸞輿。歌且懌兮。奠於山川告于　社廟。鬼神會兮。北南一覽。盡歸　王化。大無外兮。　神功烈烈。　聖德巍巍。與　天齊兮。紀諸史冊。刻之金石。昭萬世兮。
集／總集／明經世文編／卷十七／楊文敏公文集／頌／平安南頌(P.129-1)
皇明經世文編卷之十七
華亭徐孚遠闇公　宋徵璧上木　陳子龍臥子　彭賓燕又選輯
周立勳勒卣參閱
楊文敏公文集
頌
楊榮
平安南頌
皇天眷命于大明、開千萬世太平之鴻業、　太祖高皇帝龍飛淮甸、順天應人、掃清六合、凡際天薄海、大小蠻夷之國、罔不臣服、歲旹貢獻、襍遝、後先無有少懈、目歷代以來、土地之廣、幅員之長、未有若今日之盛者也、我　皇上既嗣大統、奉若天道、率由舊章、臣民守職、夙夜惟寅、而海外諸蕃。暨諸僻遠之邦。素未入中國者亦莫不梯山航海。稽顙扶服。奉表獻方物。以得瞻覲　天朝為喜幸。是盖遠人向慕之誠。寔由皇上懷柔之有其道也。邇者安南賊人黎季犛、及子蒼濟惡不才、滅絕倫理、欺天罔聖、久蓄禍心、肆乕狼吞噬之暴、與狐鼠狡黠之謀、賊弒其主、侵我邊境、以
逞兇、刼奪占城、要取其貢賦、僭稱大號、毒痡其生民奸宄日滋、冥頑益甚、朝臣屢請加兵致討、　皇上尚念無知。遣使諭以禍福。俾其自新、而賊怙終弗悛。復上表欺誑。請迎陳氏孫。嘗避禍來京者歸立之。　皇上信之不疑。遣使送還本國。而賊乃伏兵於途。要而殺之。事聞、　皇上召廷臣諭之曰、今四方寧靖、無事干戈惟茲安南小醜、以蕞爾之地、恃其險遠、敢逞兇逆、其可置之度外乎、羣臣咸進言曰、悖逆不道、國有常憲、此而不誅、何以警眾、于是不得已告于神明、命征夷將軍、率偏師往討其罪、師行　皇上乃載謀載惟、躬詣龍江禡纛而遣之。授以神謀睿算、仍戒其毋妄殺無辜、毋毀人填墓廬室、毋剽掠子女財帛、曾未數月、師駐鄰疆、不疾不除、紀律嚴明、甲冑精飭、旌旗炫燿、鉦鼓有節、諸將士感恩慕義、人懷敵愾之心、奮迅鼓勇、徑由坡壘、破雞翎、飛渡富良江。直搗東都。遂平西都。而賊黨即時殄滅。所過秋毫不犯。市肆不易。白姓引領望風來歸者。日以萬計。將臣乃敷宣恩意、拯其焚溺、釋其脅從、遍求陳氏子孫立之。已無遺類
國中官吏耆老。咸詣軍門。請復古郡縣。以隸中國。設官兼治。庶幾咸沐　聖朝清化。以脫遐荒夷狄之陋俗。以永永福其子孫於無窮也。捷音入奏、　皇上一從所請、以其地為郡縣、設官兼理、詔為陳氏立祠。設官典祀。悉除苛虐。用其才良。而廩其無告者。中外聞之、莫不歡欣鼓舞、以為　皇上恢弘基業之功、光昭於　祖宗、而安輯黎庶之恩、遍及於天下也、臣榮備員禁掖、欣覩盛事、謹拜手稽首而獻頌曰、於皇　太祖、統一萬邦、普天率土、來廷來王、歲時貢獻、厥篚相望、如彼葵蒮傾心太陽、赫赫端拱、而治。嘉祥屢臻。靈物畢至。文武將相。視同一體。龍興雲從。風行草靡。南平江漢、北定朔方、中原晏然、以耕以桑、閩浙蜀越、悉歸版章、定鼎金陵、既盛而昌、我　皇繼統、一遵成憲敬天勤民、登庸俊彥、信賞必罰、殫惡彰善、皞皞熙熙菾巳南面、萬里邈遠、如覿目前、幽側荒僻、無不燭焉、聰明神聖廣運如天、無微不被、無欝不宣、蠢茲南夷、肆逞悖逆、詭詐萬狀、罔知紀極、在廷臣庶、請加誅殛以振皇威、以靖遠域、　皇帝曰吁、藐焉狂獠、敢肆凶
頑、自致天討乃命大將、以遏凶暴、以整我師、以控蠻鳥、鎧仗煌煌。旗旐央央、鉦鼓喧鍧。師律而臧。涉陂鉅海。鯨波不揚。平躋險阻。虎豹遁藏。嗟爾蠻夷。蕞爾土壤。蜂蟻之眾、狐貉之黨潛形冗巢。孰使狂罔。天戈一麾𩲸𧚜膽喪、　帝戒將臣、神武不殺、殲厥渠魁、下人可活、我師我旅、毋飢毋渴、緜緜翼翼、其何能遏、　帝戒將臣、奮揚威武、相其原隰、深入其阻、旄倪毋辜、載用輯撫、雖云遐荒。我疆我土。將臣所至悉諭　聖恩振揚威武、雷擊電奔、逆竪潛伏、殲拔厥根、以解倒懸、以雪陳冤、　帝謂將臣。爾訪陳氏。厥胤伊何。求立續嗣。咨詢陪臣。曰無餘裔。國人衋傷、欷歔怨詈、　帝曰吁哉。惟彼南人、雖在蠻貊、同乎大鈞、弃而弗理、禍亂彌臻、滌瑕蕩穢、綱紀維新、邦之耆老、咸詣轅門。請置郡邑、維屏維藩。教以忠孝、俾知彝倫、耕食鑿飲、同我夏人邦人有言、荷戈執戟、昏迷弗菾、妖狐所惑、今見王師、如拯焚溺、輸誠歸向、剗磢洗滌、邦人有言、聚嘯跳踉、猘天所制、莫知其方、今覿義旗、正正堂堂、引拔崖石、置之康莊、扶擕涕泣、指誓天日、銷兵歸田裂幟
入室袪其狠暴、以傚質實、世世臣妾、永保寧謐、將臣撫循。以寬以勤。征夫鼓舞。行旅歡欣。歸牛休馬。喜動風雲。萬姓咸曰、吾　皇至仁、捷書入奏、大賚勳庸、功逾銅柱、勒碑崇崇、凡在戎行、咸預顯融、莫不稽首、惟皇之功惟　皇之功。克紹　太祖。惟　皇之基。超軼前古。惟　皇之德。上侔堯禹。於萬斯年。作民父母。
集／總集／明經世文編／卷二百七十九／袁文榮公集／頌／玉芝頌(P.2956-1)
玉芝頌
臣聞天心物理、妙合無間、帝德休徵、其應如荅、幾兆著明、靡德而誣、已然諸物、皆能薦祥、而神草之生。獨異殊方。悉來獻瑞。而帝居之瑞尤奇。恭惟　皇上、仁孝格天、悠久成物、是故靈貺輻輳、卉木効禎、茲惟首秋、聖誕伊邇、而宸居之東西位、有芝生焉、其生皜潔。如切玉如截肪。輪囷曄敷。鮮潤瑩美。舒張若華葢。挺立若仙掌。臣按神農氏之論有曰。山川雲雨。五行四時。陰陽晝夜之精。以生五色神芝。皆為聖王庥祥。然
攷記傳中所載。類產於明山靈岫。人不常覩。取而獻之。皆得稱瑞。至于殿庭門廡之間。其為瑞應滋異。乃今產於　皇上宮居崇峻密邃之地。則天和獨厚、地寶露形、枝幹莖葩、盡在目中、誠千載之希覯、萬壽之禎符也、夫甘泉九莖。漢宮作𠹭。玉殿三秀。唐臣賦詩。矧此玉朵之應。休徵顯赫。震耀無前。豈彼漢唐。可彷彿其萬一哉。雖鋪張奇瑞、有慚鴻筆、而忭蹈忻躍之私、自不能已、敢忘蕪陋、恭撰玉芝頌一篇、以獻、用附於古詞臣之末云、頌曰、皇明八葉。挺生聖人。中興赫奕。化理咸新。百靈効順。庶彙呈珍。惟茲芝瑞。蕃毓輪囷。臣工樂輸。攸同萬國。露浥九莖。霞凝五色。赤象龍麟。青輝文德。玄渥滋培。無遠弗格。乃茲秋孟。天開壽圖。物寶薦嘉。瑞應畢書。煌煌芝朵。妙現尤殊。無根無種。焂產帝居。如璧之潤。如葢之舒。福田為基。景雲為覆是名玉芝。卓冠三秀。天地不愛。特𢌿我后。粵稽在昔。孰出其右。蒼山之北。海穴之東。似龍似馬。成闕成宮。芳流往牒曷訪其蹤。豈若此芝。曄敷禁中。漢𠹭甘泉唐賦玉殿。金匱昭榮。丹圖示炫斯今之產。振古罕
見。伊誰貽之。淵哉昊眷。於惟茲眷。允懌　皇情古籍有云服之長生不煩採掇。不假繪形。孰擁其本。孰相其成。分種自天。託根自地。玄德所感。不求而至。擢頴彤闈。揚芬螭陛。莖引岳珍。朵來霄見。逈邁前聞。信為上瑞。微臣忻躍。獻此頌章。何以頌之。萬壽無疆。家邦洽慶。宗社延康。德涵草木。仁洽飛翔。道超堯舜。億萬垂裳。
集／總集／明經世文編／卷四百二十六／陳玉壘奏疏／疏／披陳時政之要乞採納以光治理疏(P.4644-1)
皇明經世文編卷之四百二十六
華亭宋徵璧尚木　陳子龍臥子　徐孚遠闇公　吳培昌坦公選輯
宋存標子建參閱
陳玉壘奏疏
疏
陳于陛
披陳時政之要乞採納以光治理疏
臣一介謭陋、誤蒙殊眷、拔之稠眾之中、寘諸輔弼之列、仰惟聖明在上、耆碩在前、日孜孜焉、祗承休德、勉奉規隨、自可因事納忠、豈必露章言事、但伏念我　皇上躬親政務、總攬乾綱、一時眾正登庸、天工無曠、斯亦千載盛際巳、而中外人心、猶未翕然稱愜、以為至尊深拱、晉晝有日隔之疏、忠直沉淹、泰茅無彙拔之望、頃雖冬春之內、兩遇臨朝、銓曹之疏、已荷批答、而海宇之拭目延首、方甚切也、又近年來吏治惰窳、國用匱詘、邊陲多警、武備未修、揆之政事之體、似尚有一二當亟為釐飭者、臣誠黯劣、不敢自謂識達時宜、可以捄弊補偏、而叨備腹心荷恩深重、一念耿耿
樸忠、懷之頗久、輒敢不自揣量、條為六事進獻、倘蒙留神聽納、仍敕所司斟酌議行、即萬分有一、足以增光日月之明、裨益太平之治、亦臣所以報國恩而酬主知之職分也、計開、一接見大臣、竊惟我　皇上以神明裁斷、照臨臣工、世務洞知、主威獨運、而年來疑議橫生、紀綱未振者、祗緣九重之靜攝既久。大廷警蹕稀聞。是以宮府內外、意氣阻于泰交、百司庶寀、玩愒成于積習耳、臣自蒙恩、擢在秘閣、每聞穆清之上、章奏不輟覽、宴𥊍不怕御、時霈諭旨、諮問政機、藻翰之批决如神、隱情之燭照如火、仰見宸慮憂勞、未嘗頃刻暫弛、昨冬恭遇臨朝受賀、召見臣等俯垂清問、廷臣莫不相顧色喜、日者四方計吏、雲集闕下復俞臣等之請、御門引見、親渙玉音、交戟之內、歡聲雷動、以　聖心之兢業、臣等既得于親承、聖躬之彊固、臣又得于快覩、則朝講秩節、似宜次第修舉矣、乃　皇上猶若未肯致行之者、意者加意頤神、以深居簡出為攝衞之常乎、臣覽書無逸篇首。三宗周文王之壽考。皆以憂勤惕厲得之。蓋人久靜而時動。則血脈流
。暫逸而常勞。則肌虜堅實。語云戶樞不蠹。流水不腐。斯葆生之善喻也。假令久習安處。始雖暫適而更致血氣結轖。喜怒失平。迓續休和之道。似不在是。倘謂國家法嚴令具、失既或治之、有不妨垂拱責成者、此又不然、天下雖大、譬則一身、君者中心、臣者四體人必心之精神、融貫于肢體百骸間、而後身乃無患若精神有一處之不到、則手足雖持行、不能矯徤、耳目雖視聽、不能聰明、今時之勢、雖文貌備存、而實多頹靡不振之處、其病正類于此、非明主厲精率先于上、曷以興明作之治哉、又或謂本朝履祚享年之永、無若　肅宗皇帝、自十七八年後、齋居决事、稀御大廷、此無為政理之明徵、可仰法也、此亦不然、　皇祖雖久處邃嚴、而宵旰靡暇、太阿獨操、每有大政令。必密劄輔臣。商確再三。或遇虜警軍機。中夜傳奏。立賜批答。用是人心悚讋。莫敢玩視。然至末年、尚未免柄臣用事、貪黷成風、夷虜深侵、邊務壞弛、則亦以倦勤之故、美業稍遜耳、况今事勢劻勷、物力凋耗十倍當時、而又可以宴然自逸耶、夫主上深拱不出則人臣
雖抱忠猷石畫不獲伸造膝之談。政事雖奉獨斷親裁。莫能杜盈庭之口。欲以集眾思而釋群疑。其道無由。今亦未敢過煩　聖體、如昔年臨御之頻數、但乞每月一再臨朝堂、及今春和開講之期間一御講讀四時大祭、躬一舉行、其有軍國大政、特召臣等、及部院大臣于便殿、從容訪接、商决行止、裨得時奉天顏躬稟宸斷此不過分宮庭之片晷移鑾輅之須臾、于事非有過勞、而足以振權綱、决壅蔽、譬之大明一出、陰曀潛消、天下事指撝則定矣、臣猶憶我　皇上初年勵精之治、視朝則戴星而出、庭燎煌煌、既畢事乃稍辨色而不以為早、文華聽講則每月六七御、雖祁寒暑雨、未嘗傳輟、而不以為苦、因旱而親叩南郊、則布袍徒步、往返二三十里、為萬姓請命于天、而不以為倦、吏兵銓選、則御門臨决、賢能獎賞。則延見面諭。此皆典制所曠見。　祖宗所罕舉。而　皇上猶且毅然力行之。今又何難于暫出也。昔敬皇帝嘗問先臣劉大夏曰、天下何時當太平、大夏對曰、凡用人行政有疑者、即召內閣并執政大臣、面議停當行之、自然
順理、便是太平、臣以為今日挽回世道、興建太平、其機括無大于此、惟在上心一奮勵間耳、伏乞　聖裁一錄用人材、臣聞天之生材、良亦不易、其有以生之必有以用之、連抱之木、委于洿凟、則匠石望而垂泣、騏驥之足、伏于皁櫪、則良樂顧而嗟咨、今世稱正人君子、沉抑下寮、擯處岩壑者、無慮數十人矣、此皆　祖宗所培植、皇上所拔舉、巳服在周行、早擅民譽、祗因言事過激、任事過銳、其詞氣戇拙、識慮迂疏、自于威怒、誠亦不能無罪顧譴罪既久、困衡日深、報效徒殷、枚拭無自、天道霜雪之後、必繼以陽春、未有聖仁在上、容覆萬彙、乃重錮二三無知之小臣、不垂曲貸者、且今方隅多故、任使乏人、秉銓之臣、摉羅采掇、日恐不給、而此諸臣中、多抱幹時之具、負骨骾之節、藉今早蒙甄敘、必有建樹足觀、乃以有用之才、寘閑佚之地、徒使少者壯、壯者老而緩急曾不得其一臂之力、在諸臣自為名則得矣。如國家坐失善人之利何。臣居𢘆思之、日者科道奏錄謫廢諸臣、及吏部疏擬擢用。每蒙旨詰責、不以為沽名植黨、則以為市恩鬻
權、夫霜露風霆、皆大造之恩、進退予奪、皆至尊之權况容臣舉直顯名必歸之上。而黨之一字。尤非盛世所宜言者。臣等固深諒廷臣之必無是心也、乃　聖心固已疑之、誠使繼今言之不必效或更重言者之罪、舉之不必用、或更絕其嚮用之塗、去者即未能即收、在者或輕令其去、或一事而波及于眾、或微罪而錮之終身、此豈治朝之景象、又使廷臣各懷畏避日繁、善類凋落、終老牖下、一切循默自容、不為我　皇上力言申雪之、亦豈國家之福故今日言之、則懼觸宸嚴。而不言。則下拂眾望用之則不能取必于　皇上。而不用則無以自解于士大夫之口。無一可者。臣竊有說而處此、查得嘉靖年間。言事之臣。偶被嚴譴。多蒙賜環。其巳斥謫者。或一歲再歲。銓曹必將屢經荐舉人數。開列上聞。　皇祖隨意批用。或召自田間。往往洊登膴任。故當其時。恩威並用。舉措稱平。下有拔擢自效之期。上無迸遠終棄之意。官事不匱。幹濟得人。其在于今、固不敢令當事者、濫舉泛用、以取朋黨之疑、亦不敢望　皇上一槩收召、以徇羣下之願
但乞敕下該部、備查先後擯落諸臣、屢經科道舉荐、聲實相副者、每歲分為數次、別白才品、開具上請、臣等亦不敢纖毫干與、但恭聽　聖明親裁、察其懲創久及事關職掌、情非飾託者、欽點數人、下部銓擬職任、亦不必拘定原銜、凡內外相應員缺、皆可隨才器使、若試用有效、酌量年資績課、隨眾陞遷、即有虛名鮮實者、不妨與眾共斥、俾賢者得以表見其長、不賢者得覆匿其短、如此則在科道徒具荐揚之責。而用舍非其所關。何名之可沽。何黨之可植。銓曹雖司舉用之柄。而裁斷一稟于上。何恩之可市。何權之可鬻。將見諸臣幸蒙敘錄者、莫不欣戴鴻恩、爭樹尺寸、以圖報稱、即林樾旁搜、偶未盡及、亦知登欖有日、砥濯有待、數年之間、可使正直氣伸、賢能布列、當此多事需才之秋、得一人之用、即有一事之益、而臣等叨備政府、為國家護惜人才、收拾士心、亦獲藉手塞責、關議者之口、榮幸大矣、不然、諸臣沉淪既久、而日月之光未回、摧折太多、而弓旌之招不及、羣心鬱塞、士氣銷輭、無論臺省銓曹、共以失職為憂、即臣等亦安所
容其不肖之身、為聖朝勉攄忠藎于萬一哉、臣愚不勝惓惓、伏乞　聖裁、一勸獎外吏、臣竊觀我　皇上御極以來、憂勞寰宇、德意甚盛、然而薄海窮簷、未盡樂業、天室萬里、帝居九重、安能一一照燭之、所賴以拊綏元元者、惟是諸郡縣牧民之官、而海內千五百吏、安能一一任責、所為察郡吏使毋虐民者、又監司與撫按之責也、故當今要務。非重外吏。則治平之象不覩。而非專責撫按。則廉循之效不興。外吏終為术重也。考之漢世、良吏有治理效、輒以璽書褒勵、增秩賜金、或爵至關內侯、公卿缺則選諸所表以次用之、唐制不歷刺史、不得任侍郎列卿、不歷縣令、不得任臺郎給舍、又詔選京官有才望者除刺史、刺史有政迹者除京官、使出入常均。永為怕式。宋宰相罷政。猶領方州。其寵重外吏如此。當其尚有鄙州郡為徒勞。美內召如登仙者。蓋人情于利之中。爭取大焉。于害之中。爭取小焉。計遷擢則內捷而外多滯。算憂責。則外劇而內常寬。故慕此厭彼。亦勢所必至耳。我　聖祖開基。所為大破攣拘。獎進下吏者。未易殫述。其後
尚多超格之舉。以防內重之弊。如陸瑜蕭暄以布政徑陞尚書。何文淵以知府徑陞侍郎。王恕彭誼以知府徑陞布政。至嘉靖間。王德明以懷慶知府陞太常少卿。猶足風示激勸。乃今則稍稍異矣。國初進士授官倅貳。今甫釋韋褐。即儼然州縣之長。且趦趄不樂就此。或以不習為吏。猶有說也。知府荷千里專城之責。體貌優崇。今臺省以為劣轉。而科且不陞矣。至各部郎。雍容積資。亦越知府而徑陞藩臬。何也。參政三品鉅僚、封章及于再世。都諫以七品官驟得之而不悅。甚或有所避就其間。又何也。布政為一方師帥。軍民安危所係。今或淹久不調問之則曰此不堪節鉞者。寧有不堪節鉞而又可堪方岳者耶此等積習。相沿已久。欲振起其弊。須加意于內外陞轉間。然亦不必大事更張。其就今所見行者調停適中。以求無失祖宗初意而已。蓋用人無畫一之法。則趨嚮不定。無超異之舉。則勸勵不昭。今臺省華要之秩。僅以待郡理縣令之異能者。知州等為牧民之官。而徵取不與焉。非所以為平也。藩臬自僉事而上。常洊擢卿寺開
府。知府二千石同稱方面。而絕跡卿棘之轉。是古之入補公卿者。而今為循資怕調之官矣。非所以為稱也。隆慶中、部覆科臣議、謂撫臣宜擇兩京三品正卿、及各省按察使以上、資望深重者、其餘年淺卿寺副使等官、不宜輕授。而今或不盡然。非所以為慎也誠為之令曰、凡行取選授科道官。推官知縣者十居六七。而知州必預焉。為進士者十居六七。而舉貢必預焉。即以知州品級非宜。亦可行取以考其優異者。特授吏兵等部清要之秩以寵之。則州縣之責重矣。又為之令曰。凡知府聲跡卓異者。六年以上得徑陞京堂。才地相宜者。得加銜久任。部屬不得越此而陞兩司臺省不妨間出以補大郡。則太守之職重矣。又為之令曰。凡推用廵撫。必內外間陞。聲實兼論。使練閱深者得以展布其能。名位淺者得以蓄養其望。則藩臬之職。亦與京堂並重矣。此皆于見行事例。無大窒礙。而一劑轉移間。自可使耳目更新。風采振迅、宋蘇軾云、王者用人。有如江河。江河所趨。百川赴焉。人情既不輕外吏。而外吏有不矜奮自重者。臣勿信也。
至于撫按二官。關係尤重。又必久廵撫之任。重廵按之權。而後可責其盡職。蓋撫按職事不同。按臣如飛霜迅霆。震肅一時。可暫而不可怕故廵歷周歲。便須與代。撫臣和風膏雨。披沸浸溉。必久而後入。在昔如周忱撫蘇松二十二年、王翱撫遼東十一年。于謙撫河南山西十八年。今即未能如此之久。亦必待三年以上。使周知一方利弊。乃可望其成效。其功跡卓著者。又當特為留任。六年九年。漸次加以侍郎右都尚書宮保等銜。勿令輕代。使官知所居長久。其計慮必遠。不苟圖一朝之便。而人知官不輒徙。其奉行必謹不敢萌狎玩之心。較之屢遷數易者。功效不同年而語矣。廵按御史職司一方風紀。稱為代天子廵察。每差用時。必于大廷奏遣。誠慎重之。近或但知抗示威稜。爭競禮節。以為得體。渾厚者矯之。則又徒事安靜。媕婀骫法。六條之察。溺其職矣。請自今題差廵按。必精簡御史中年深望重者。若能為地方任怨釐蠹。仍須加意養其風采即有舉動不宜者。俟回道議處。其職事修舉者。照屠滽王忬胡宗憲例。間陞一二。以示
獎勸。誠得此兩臣者、左堤右挈。視國如家。綜察必嚴舉刺必當。若是而外吏有不競舉其職者。臣又勿信也。請特敕部院采臣愚議、更加審酌力行大要使外吏勸勉。則民蒙福。而使撫按稱任。則吏奉法。當今勵世摩鈍。保固邦本之道。似無亟于此。伏乞　聖裁。一清查邊餉、今之談財計者、至析秋毫矣、而軍國之費、浩穰浮溢、無若邊餉者、四方財賦歲入太倉銀庫、不過二百五十餘萬、而各邊客年例兵餉、乃至三百餘萬、真天下第一漏巵也、夫以神京肩臂。逼近旃裘。控帶三方。總属要害。一議節縮類云齟齬難行。但事起近歲原不盡為經制之舊而費出無藝亦不盡充士馬之需乃人情狎玩。習暫成常。以請討為長算。視內帑如索寄。年復一年。有增無減。若不長慮顧後。大為樽節。其將何所底止乎。考之國初各邊軍糧。但取之撥屯自贍。　聖祖所云養兵百萬。不費百姓粒米者是也。其後邊屯漸荒。屯軍掣回城守。而後待給于民運、借資于榷鹽。初未有請討內帑名色。自正統己巳後、邊廷多事。召軍買馬。警日亟。遂止以民運給主
兵而客兵饋餉暫請帑銀以為權宜接濟之計。亦未有戶部每年解送邊銀例也。有之自成化二年始。然在弘正間。各邊餉銀。通共止四十餘萬。至嘉靖初。猶止五十九萬。十八年後。奏討加添。亦尚不滿百萬。至二十八年。忽加至二百二十萬。三十八年。加至二百四十餘萬。四十三年。加至二百五十萬。隆慶初年。加至二百八十餘萬極矣。計嘉靖中葉。距隆慶初。不過三十年間。乃餉銀之數。自五十九萬、驟增而為二百八十餘萬。相去懸絕數倍。臣嘗深究其故。有一焉。葢嘉靖庚戌前後吉囊俺答勢甚驕獷。而邊臣亦控馭失宜。釁隙屢開。虜馬蹂于內地。烽火達于都城。　肅皇帝督責將吏。嚴于束溼。今日逮一鎮臣。明日逮一督臣。而筦兵司計者。悉無所逃其誅譴。于是邊帥本無兵。計無復之。但張皇虜勢。苟且為徵兵召募。調發各鎮之筴。以炫耳目。避重誅。支費驟增。不得不取盈于司計者。計臣亦畏罪株及。不敢議減。依違曲徇。以至于此。此其故一也。又當是時。柄臣貪墨。倩帥交關。表裏為奸。氣焰薰灼。故帑藏解發。或未出都而瓜分。
或巳抵境而輦還。與前史所云旋車完封寫之權門者如出一轍至于各邊倣傚。饕竊成風。私囊侵給。數又不貲。是年例之額數多。而實用于邊塞者。尚未及半。此其故二也。自嘉靖來。墨風稍戢。朝政漸清。內外在事諸臣。多能澡雪自愛。非往時關通之舊矣。至于隆慶五年。北虜欵附。各邊雖警備未撤。而凡征調行糧擺邊按伏之類。已為漸減。比之往時羽檄紛午。饋遺趣迫。則又大有間矣。餉銀浮額、屢經廷臣建議清查、詔旨申飭、不啻三五、然今之年例、尚多至三百三四十萬。比隆慶間反增數十萬、此其故、良有不可究詰者說者謂承平歲久、虜幕日逼、邊兵則從事鋒鏑。而膏腴莫耕。民運則借口災傷。而逋負愈積。又初止宣大遼延甘寧六鎮。後增薊固山西為九。今則密昌永易洮河閫戌森羅。稱十四鎮矣。初止各鎮主客兵。今則增河班軍添募標兵家丁之類。名色紛沓矣。初止防秋戌守。今則當春盛夏。虜騎充斥矣。又歲歲有撫賞之用。年年有修築之工。其供饋浮濫。勢不得不然。顧誠使都內所輸金錢。銖兩必為邊用。粮芻粒粟。
盡充軍實。則縣官亦何恡于此。然聞之所司。或扣減而他用。或掊尅以自封。疆塲之吏。垂橐而往。攟載而歸者。比比有之。甚乃賓僚遊士。出一言而曳綺履珠。星相卜技。挾一刺而籯金傅食。此等濫費。非從天降。非自神輸。不過脫之公物。麋之私竇。而行伍則日銷弱矣。馬匹則日倒死矣。城堡則日頹塌矣。軍容士氣之盛。曾不及　祖宗時萬一。供輸不啻十數萬焉。且以國家經費無窮。百姓膏血日竭。大司農早夜蒿□鈢心。為一切權宜以佐國。取之盡涓滴。而洩之若尾閭天幸黠虜欵塞。華夷安堵。尚且捉衿露肘。枝梧不給。有如一旦渝盟潰防。徵調驛騷。又將何以加之。此安可恬然坐視而不為之計畫也、臣攷　皇祖嘗諭戶部曰、諸邊疏請內帑、想初因急需、後遂援為口實、豈無侵冒自私之弊、今後必慎以給、又諭曰、邊事料理、粮草第一、管郎當嚴稽、按官亦須騐勘之、遂詔自今邊餉、行廵按御史。每歲會同管粮郎中、互相稽查、著為令、昨歲　皇上采總儲大臣之議、行九邊清查餉銀原額新增之數、又嘉督臣節縮軍餉數多、特賜
寵賚、以風示諸鎮、其軫念邊費、加意搜剔弊源、真足以同符列祖矣臣愚竊思邊方督餉部臣。權任未重。振刷為難。即有砥名自好者、不過委事府倅等官。表其出納之無染指而已欲究心節縮。以裕國計。恐未能辦。其在各邊憲臣。雖有京盤歲盤關盤等項名色。又以事非專責。未必周知。臣居嘗熟籌之。竊謂差用餉臣。宜于諸司中博簡才望。量兼憲秩以往。或即于本部中精擇廉潔著聞實心任事者。敕書內添載清理軍馬數稽覈粮料虛冒。務求漸次減省浮額一節。仍令會同廵按御史。勘騐出納。其諸屯地拋占。作何稽墾。民運逋負。作何查催。鹽粮報納。作何疏通。以至趁時糴買本色。按月支放官軍。毋縱奸商營求截攬。毋容將領侵欺減扣。各項事務。聽其悉心經理。從實奏報。事竣之日。吏戶二部公同考察。有能殫力籌邊。儲偫有餘者。即超擢卿寺職銜。以示酬獎。如或物議彰聞。照嘉靖三十八年例。降斥不宥。其各督撫廵按。宜同心講究。併將總儲大臣近題亟議區處。固不可驟為挹損以銷軍實亦不得仍襲虛糜以耗國用
大都各邊餉銀、惟薊鎮地方。增兵添調。所費居他鎮之十七。次則宣大最鉅。又次則遼左山西。而陝西四鎮浮額尚不多。該部又當斟酌緩急。次第節省。期以每歲逐漸減去年例請討之數。即不敢望如先朝舊額。亦當照嘉靖十八等年近規為中制。而可為永久遵守。當今軍國支費、無鉅于此者、此後一清覈而後司計諸臣、得以緩急握算、徐效其籌畫矣、伏乞　聖裁、一儲養將材、臣惟國家用人、文武並重、然文銓之法、夙稱詳密、居官有考課、鄉里有題品、在廷諸臣即不盡接見其人、亦或耳其行事、稍加詢訪、賢不肖尚可什得七六、惟是武弁之流、法制疏闊、蹤跡汙漫、五等世爵。既以紈袴而見輕。六年軍政。亦復殽雜而無紀。歲糜餼祿。坐享腴屯。平居按籍。則積黃充棟而莫稽。有事推鋒。若披沙揀金之難得。每遇將領員缺。率取諸邊腹奏荐以充。乃其才勇卓茂者。或恥自衒鬻而上官所舉。乃係委用親信。輭熟巧利之徒。以此濫畀符組。往往僨事不少。且此輩散在邊陲省直。本兵推用。不過紙上稱揚。目前諮訪。安能一一親見而試
其短長。又所云將材簿武職揭帖之數。惟該部科有之。各部大臣科道官于其履歷姓名多未入目經心每見科推。茫然不識為誰何。求如文臣舉用。一不當。尚能約畧。知其梗概。得以指議而糾摘之。固已難矣至武科一塗。屢朝舉行。既得登進者。率多棄擲不敘能以功名表見。什無二三。葢蹶張控縱。猶是武夫本技。若乃三塲論策。多出帖括記誦。我朝用經術文辭舉黌較之士人。尚以為虛華無實。焉有材官武騎。將用執殳荷戈效死疆塲者。亦藉區區章句為之羔鴈猶之鸞刀解牛。非適用矣。昔人嘆武舉制度齷齪。不能致特起之士。以人之有智畧者或不閑弓馬。有幹局者或心解而口不能言。而手不能書。非科試之法。所能收拾也。臣愚以為一時勛爵珥貂。錫劵誓重山河。及內外衞所官丁。世纂弓裘。登載尺籍者。武職以十萬計。旗軍以百萬計。豈其無鷹揚虎視。足任干城者。又四方拳力偉幹智畧之士。在在而有。祗緣薪槱未弘。網羅尚闊。以致倉卒求材。每苦匱乏。嘗試漫用。幾幸一中。至夕□吏議。朝登壇坫。自比于金錫罍瓶。
跌撲不損。雖使過之仁。從古不廢。然而賞罰貿亂。用舍太輕。殆非以明朝廷也。夫將者三軍司命。關國安危。即在平居無事。尚當加意簡求。以壯虎豹在山之勢。矧今多故。羽檄交馳。所需將材。有如中流之楫。安可不備。多儲養而慎用之。謂宜敕下兵部、詳議選將畫一、設法除兩京勳冑子弟、照舊隨營教練量材敘用、及條法襲替比試、悉遵成規舉行外、仍行各邊腹總督軍職、論荐將材、務要博訪精覈、非有敢戰知兵實跡、撫按剡奏、無徇私市恩、但舉中軍標下委用人數、亦不列衞所官丁、行伍草澤、止憑技藝勇畧為殿最疏無拘例、即將所荐諸人履歷考語、備細開送九卿科道本兵。便于平時稽訪。遇有推用。各舉所知。以備本兵衙門采擇。其有異能奇畧。卓出流輩者。許各邊鎮。特舉三四人。腹裏省分一二人。給與行資文劄。俱送京營習練管事。本兵總協廵視諸臣。常時面加試閱。拔舉其尤。以備邊關參副大將之選。既錄用後。果能在處建功。本兵仍查先曾推荐之人。請旨優敘。將見四方材武。莫不有階梯以自達。挾技能以自見。
在樞府大臣、既得提衡鑒以坐照之。而廷臣咸得講求習熟其流品。庶幾將材易得。即有名實不相應者。亦易知也。其舉科試、似當別立一法、先儘九邊、以山西宣大陝西遼左為首、北直山東次之、以及各省、照今四鎮邊腹南方事例、酌定人數多寡、于鄉試年分以分取、論筴取中者、姑足往年半額、此外有能搴旗扛步、騎力絕人者、有體貌威雄、膽畧出眾者、有熟知虜情能任間諜者、有諳曉天文風角、善製火器軍械及精舟師習海道者、即弓馬非其所長、書史或有不解、亦得與同武舉、一體齎赴會部之前、兵部倣另列例、會同五府科道、將前項人員、面為較閱、此會舉伎倆。皆吾對眾呈試。不容假飾者。既取定名數材器、具疏題知、不願會試者聽、有願試者、仍令入三塲、箭不合式、不必揀退、終塲之日、考試官將取中弓馬文字之人、亦比舊額酌減其半、遇有前項人員、列名在內、即係全材、可當重用、如不在所取數內、仍將姓名列于中式人後、其在外取定不入試、亦一併錄名進呈、相兼敘用、或令效力邊陲、或令教藝戎伍、以待有
功陞擢、如此則武、科之設、不徒以片長一技限人、將來必有熊羆不二之士、雄畧千人之敵出于此塗、與文科並盛、而國家授鉞登壇、隨地取足、雖以折衝萬里、鞭笞四夷可也、伏乞　聖裁、一擇用邊吏、臣查九邊、東起遼海、西盡甘凉、綿亘萬里、皆與虜隣、頃在遼左、則外島夷、內苦虜患、而疲鎮之傷痍已極、在關陝、則套虜逞忿、火酋肆猘、而事勢之潰裂難支、在薊鎮、則供饋百萬、坐食十萬、而不能制一昂酋之要領此猶顯然易見者、若宣大雖欵虜馴服、稍得息肩、頗聞𣃼幕逼近、虜人出入內地、貨利交通畧無禁限、邊將苟幸旦夕、悉置不問、猶之抱虎熟寢、為憂方大、目前諸邊、豈敢謂宴然無事、然自古邊陲無無事之日。而要在得任事之臣。今鎮戌環列、烽火相望、材官猛士、棊布雲屯、而調度以司道、節制以廵撫、總統以督臣、駕馭之術周、指臂之勢甚便、不可謂無其人矣獨邊方郡縣之吏、尚有當亟議者。聞之游歷塞垣者。多言各邊將領有司。戰守功罪分數不明。往往致悞邊事。葢將領職在戰鬬或奉調遣而應援。或分兵眾而
堵截。此文吏之力所不能強者也有司職在封守。虜未至而城堡之善治。虜既至而人民之保守。此又武將之令所不能行者也年來將領、狡猾。沿襲弊套操守守備。有城堡之責。既稱統兵不多。推奸諉罪。其總副參遊。擁有重兵。又皆迥翔觀望。每虜來東西閃避以求免損軍之罰。至于內地殘掠。則曰此有司責也而有司復袖手旁觀曰。吾職在牧民。不任兵事。彼此支調竟使虜得滿欲肆志而去。邊事日壞。率由于此臣觀前史。李廣之上谷。郅都之鴈門。祭彤廉范之破烏桓。禦匈奴李勣董遵誨之治并州。領環慶。不過一邊方守之職乃能力抗驕虜。比重長城。雖委任權力。今昔不同。而邊吏得人之明效。亦自可見。臣固以欲求安邊之策。必當特重邊吏之選。然吏事本難。而邊吏則尤難。吏材不易。而邊材尤不易。自非廣為招延加意諮詢。莫能得其人。又非破格鼓舞。久任練習。莫能得其力。宋嘗建議。欲慎選仁勇之士。世守邊郡。兵民措置。悉以委之。不使輕去其郡。安危利害。不離其身。勢不得不盡心力以防患。雖世官之制。未易舉于
今。而師其意以久任邊吏。則尚可行也。今令□念邊臣之勞苦。督撫司道廕敘陞遷。皆必優于內地。法意甚善。則守令則未之及嘉靖三十一年、令邊方知府比腹裏減年陞級。不易其地。其餘有司。于北方舉貢監生內。減年超選。隆慶元年、大學士徐階等、請沿邊府州縣掌印官。悉擇才勝邊任者補之。責以繕治城堡。團練民兵。有勞績者行取陞遷。特加優異。三年、吏部又議將薊遼山陝沿邊州縣共六十一處。有司官開列地方。特請擇才任使。而選用優擢之法。至今尚未見備飭。今之為邊吏者。銓授既多猥冗。人情亦不樂赴。葢非生長邊方之人。柔脆文弱。不能耐受苦寒曉兵事。彼且瞷舉烽而股慄。聞鳴鏑而心驚。又安望其鼓銳櫻鋒。為國扞圉哉。昔人謂以戎馬之任同諸俗吏之選欲求濟于事誠難矣臣以為凡此邊地府州縣正官。及監收府倅官。該部于銓□時。宜另作一法。訪羅補授。無論進士舉貢流品。亦無拘文藝年資。但取精力強幹。膽畧出羣者。即可破格授任。仍須體訪其勞勩。寬解其文法。如能折衝保障。功跡茂著
者。增秩久任。一再考之後。府倅州縣官即可逓陞邊方司道以至開府總鉞。俱不為限制。若此。則人知功名可以自見。將競見其奇。又知利害切于一身。不敢不殫竭其力。且久歷行間。熟知虜事。百凡措置。必中機宜。可以斥遠烽候。亦可以保境安民。可以乘障自守。亦可與將帥互為犄角。使虜望我內地。如鳥之窺淵。獸之窺藩。雖有攖拏之心。不敢狂騁。庶幾邊民獲登于袵席矣。然恐一時待次銓曹者。未必遽堪是任。又須預行各省直撫按。于所属有司察其才器堪充邊任者。另疏舉荐。以備疏改。至于北方省直督學官。仍將每年應貢諸生中遴選練熟弓馬。勇畧過人。另文起送。每處限以五六十。到京之日。禮兵二部。查照先朝選取身才不限文字事例。公同攷騐。移咨吏部量寬歷事揀選。超授邊方郡縣。查得嘉隆間。任環董邦政之起家科甲。王邦直李春豔之奮跡諸生。即近日縉紳縫掖中。以武事擅長者。亦多有之。特患朝廷搜羅尚隘。推擇未當耳。假令當事者肯為國悉心簡求。分布徼塞。使棫樸之彥。咸可以佐六卿。符竹之良
皆可以當一面。所裨益于邊務者豈淺鮮哉。伏乞　聖裁、
集／總集／明經世文編／卷四百三十九／于文定公文集／記／甘肅開府少司馬侯公紀功碑(P.4808-1)
甘肅開府少司馬侯公紀功碑
夫人臣折衝扞難、樹絕世之勛、葢有所甚難焉、方四夷為蟊賊而疆圉之吏、執鞬以禦之、長短之形易見也。及其回首而內、剖符通關、中國不愛金繒之費、以休士民。而羸詘之數。亦易搉也。惟彼之情。忽有不可知。而我之算。猝有不及用。則勞臣畢力而策士殫精矣。虜自　先帝時交臂欵關、歸命下吏、比　聖天子威靈燀赫、益親附邊、保塞惟謹、而吉囊故部落居漢所取河南地、號為套虜、而西與蕃夷接、又徑隴西塞、馳之西海、以與瓦刺為難、至折北不支、忿悁失圖、欲歸重于大酋、乃創禮佛之議、紿之西遊酋久偃兵勢不能無轉徙、又慕仙佛、欣然冀遇之、乃因邊吏以請、　朝廷策其無能為、聽以便宜往、于是率二十四長、悉舉引弓之民、並塞而西、假道酒泉張掖之間、將吏惶愕、莫知所出、屬少司馬侯公鎮甘肅、憤然任之曰、人臣職在封疆、夫使先為其易、而誰當難者、乃畫方畧奏狀。策其所從入。部材官騎士分屯要害以見武節。而陰為備吏具繒絮米食物道上之召王將
以下畢勞賜而驅之虜勢蜂屯鳥舉。前後絡繹。公所布遣事有成算竟出境不聞有它　天子嘉其績、下書□勞、寵賚優渥、將吏咸受金爵矣虜之西也、其設變乃有數端。初見則請開市甘肅。入馬而受中國所與番茶。公策之以為虜兵番不可使合也　朝廷以茶、制番之命而以其柄予虜是驅番而附之也乃使使謂虜北邊市費以十數萬。甘肅餉萬金耳。市亦無為。於是虜謀折矣。酋先使一隊往嘗瓦□沒不出。而套虜猶日夜譬說。必甘心乃已。公又策之。以為虜與瓦刺不可使搆也、瓦刺破則驕驕則我受兵瓦刺勝則憤憤則我受兵皆非得也。又使使謂虜。今倍數險越數千里而攻人。控弦之士。有一不備而歸。得無如鯨失水。語未卒。酋色動。謀又折矣。酋既不得逞。無以自解于諸胡又借媾土魯番以哈密為地。又懼哈密之小梗。則使使出玉關以中國要之。公又以為關門所以限羗虜柰何示以扃鐍。則露師哈密愒之。謀又折矣。套虜倚酋為重。不欲使東。酋亦樂西海。方且築宮事佛。無歸志。公又以為此非西邊利。則委之鎖南
堅參鎖南堅參者。烏思藏法王子。酋所謂佛也常稽首而事之。公計惟此能操其進退。乃徉嚮慕其言。風以　朝廷威德。使自從其所臾酋。酋乃决策東歸上書謝邊吏去而謀又折矣。酋去而公又念以為套虜修怨之志。不可使畜也。畜則西方無一日。乃召其長切盡台吉以下。賜以綈繒比餘雜物面尉借之虜感而拜謝去。不復以瓦刺為言。而謀又折矣。是役也虜以四十萬眾。頓之門巷之間。事變翕忽情勢晻昧。呼吸轉移。疾若迅霆。而公測深揣情披郤導欵。卒使內無隱謀。外無匿形。進退如運諸掌。即又不請內帑一金也。以較之擐甲而鬪。與金帛媾虜者其勞與功未可以上下然難易之勢不亦相去遼絕巳哉往漢時空天下之藏、置河西四郡、以鬲絕胡與羌通之路、又西通月氐大夏、以分匈奴西方之援國、故至宣帝世呼韓入獻、見比內侯王也、然郅支以一旅西走、擊城郭而臣之、易于折梃、况其甚盛者哉國家依漢故事以西域為屬國、關玉門而護之、而烏思藏在巴蜀徼外、北與羌接虜右、方或斗辟入其中、酋挾數筴而西
假使詐中國之操柄。以役使番夷。西求瓦剌而并之。屬其地于青海。而南注之巴蜀徼。是朔方隴右。不相有也以之乘利敗約即代雲中。安得如今日。何言張掖酒泉間哉賴　天子聖神、持斷受成。一二鉅公。相與翼宣廟謨而公以深識遠見。握籌制勝。一舉而絕虜之要。其為萬世之計。寧在戰與媾之間乎。諸將軍大夫相與勒石紀功以示來遠、乃次第其事而系之辭曰、維天降祐、　皇纘鴻烈、聲教覃敷、薄海有截。彼胡狙獷、上古不臻仰流歸命、今為外臣、　天子聖明罔恬於逸、大簡卿臣、分蕃受戟、維丑之秋。酋廼西狙將獵青海。苞羌於胡。厥眾如雲、疾如風雨、騎而控弦四十萬弩、　天子曰嘻、時非我利乃命司馬。女其予乂。桓桓司馬、才畧天成、謀如淵默斷乃霆聲、乃簡材官、朱載路、虎螭其戈。衷而不露。乃數氊裘、以恩撫輯、稽首屈膝、我飲我食。濈濈其群。垂耳累脅。一草一木。罔我敢折虜使通辭、其譎萬端、公炳沉機、應如湧泉、虜眾荐居、厥患將遠、公蹴之東。如丸走阪。虜歸於穴羌宴於西狺狺別種亦莫敢師彼隴之西寢烽臥
皷重關不鑰。公在門戶。　天子曰嘻、曷酬爾庸、乃三錫命、秩以上公、帛分於笥、金出于府、煌煌大賚、光被西土、公拜稽首、臣其何力、維　帝聖神、羣工効職亦有帥臣、文武吏士、協忠宣力、以克有此、粵昔炎漢爰敘西戎葢以制虜。折其右肱。今虜之支、絕羌而有、匪斷其要。曷善厥後。功有不顯而利無隄桓桓司馬忱國之基。維邊吏士。公歌公舞。維諸大夫。來相告語昔在南仲。往城於朔。大難克襄。頌聲乃作。况我司馬武功赫然。既勒諸鼎。不銘諸邊廼篆貞珉志之罔極匪燿公功、維以為式、
集／總集／明經世文編／四百五十一／周中丞奏疏／疏／東封誤國亟賜議處疏(P.4955-1)
皇明經世文編卷之四百五十一
華亭徐孚遠闇公　宋徵璧尚木　陳子龍臥子　李雯舒章選輯
王志慶與游參閱
周中丞奏疏
疏
周孔教
東封誤國亟賜議處疏
臣聞古之良將、觀烏而知齊師之巳遁、聚米而料隗囂之可圖、决机兩壘之間在見事萬里之外、今正使已竊迯矣、隨行巳被殺矣、沈惟敬已被縛矣、倭變情形、明如指掌、此固不待借箸為籌、便當屈指能算、乃石星執迷不悟、奉楊方亨片紙為蓍龜、蚩望倭奴之不變、僥倖封事之萬一、噫愚亦甚矣、况臣細玩楊方亨之揭詞、猶然騎墻、亦無一定之論、是豈撫按之章奏、全不足憑、必待倭寇臨城而後為之變哉、試觀今日事勢、倭變乎、倭不變乎、封可言乎、封不可言乎、計不旋踵、義難再辱、况倭奴千變萬態、日引月延、宮室久已落成、禮議豈難習熟、煌煌金印、賈用不售、孑孑
于旌、節敝旄落、關白之機関盡露、沈惟敬欲彌縫不能、奈何尚夢想封事、苟且目前乎、噫愚亦甚矣　陛下不聞近日長安中詩乎、詩曰貼肉暗藏蘇武節、抱頭忙著祖生鞭、又曰還國好縫皮眼罩、羞將面孔向人前、葢為李宗城而作也、李宗城宵遁辱命、為外國姍笑昨　陛下赫然震怒、扭解究問、天威一震、中外增氣、第出使重任也、昔班超西指、漢以重輕、柰何當時兒戲視之、而以一竪子辱命、取輕外國、如是是尚為中國有人乎、方小西飛之來也、儼然上賓、一國鄭重、公則宴賞、私則贈遺、使狼子野心、睥睨窺伺、高步、濶視、旁若無人竟不陛謝、又為陳三日之市、飽其欲而去、乃我堂堂天使、啣命而往、屈辱縲繫、淹歷歲月、楚囚南冠、蕭然無聊、生者鼠竄狼奔、死者膏鍔橫艸、么麼小醜、敢於無狀如此、臣每念及、不覺怒髮上指冠、恨不滅此醜而朝食、昔春秋小國之君、尚能投袂而起、為死者一洗、陳湯忿郅支殺漢使者義勇奮發、卒斬郅支首、雪邊吏之宿恥、威鎮百蠻、今以　天朝全盛之力、何其畏倭如虎、強之以必不受之封。而貽
國家必難報之恥乎。臣竊料今日倭情不封固變即封亦變。故皇皇議封者拙也。急急議戰者危也。惟有議守、為今日第一喫緊勝算、何也、臣聞議封之始、業巳許之市矣、夫封空名也。市厚實也倭奴之所欲不在空名明甚吾靳其所欲而與之所不欲是啖嬰兒以石棗啼必不正也拙也。氣奮倭奴者。謂宜急徵兵調餉。疾帆東指。與倭奴爭一旦之命。又非計也。兵凶戰危事難預必。脫少不如意。蜂蟻猶聚。假息旬時。屯兵日費。何啻萬金。千里飛輓。所濟幾何。平壤之役遼民之死於轉輸者十家而九。至今哭聲未絕。即有粟如山。必不能神輸鬼運。到飢士之口。一夫脫有菜色。三軍無復鬪志。事出萬一。悔何可追。臣之所謂危也。故今日惟有守朝鮮為上策。朝鮮吾之藩籬也。朝鮮失則遼陽危。遼陽危則神京震。或謂朝鮮當弃者。謬也。臣竊謂封可無成。朝鮮必不可弃。况朝鮮雖殘破。尚餘精兵五萬。及今就近亟選慣戰廉勇驍將。精簡銳士。電赴朝鮮。合朝鮮之卒。因朝鮮之粮。胡越同舟。頭手相救。同心共濟。并力死守此謂藩籬之守庶幾
門庭之安。是役也。急在呼吸選將簡兵當以半月為期。過此則晚矣是以朝鮮與倭也敗著也惟是朝鮮弱不能扶。我兵急不能救。鞭長不及馬腹。風末不舉鴻毛。便當譬猶石田。弃若雞肋。扼喉鴨綠之江。負喁虎踞。深溝高壘。添兵增戍固守不動。使倭奴不敢窺左足而先登此之謂門庭之守庶幾堂隩之安。中策也。必不得已之計也。最可憂者。倘或長颷易扇。巨浪難防。門無結艸之堅。成彼破竹之勢。虎狼入室。所傷必多。况兵連禍結。役煩民愁。奸雄乘之。登高呼遠。四合響應。根本動搖。関係非小故守遼陽為下策謂之無策可也故今勢在燃眉、速如覆手、披髮蹶足、猶恐不及、若石星終迷不悟、剛愎不反、仰鼻息於馬上之口、敝筆舌於鼠首之間、因循誤國、噬臍何及、雖然、臣猶有說焉、淮淝之卻秦師、由廟廊處分已定、河北之廩唐令、在廟算處置得宜、故封事敗壞、星固罪不容赦、而罪之首者輔臣趙志臯也、昔宋臣呂蒙正以四方無事、蠻夷賓服、自卜相業之盡、酈瓊之叛、張浚見上引咎曰、是臣非才誤國、上貽聖憂、臣聞東事之始、
志臯不惟宗社大計、曲昵私交、引用同鄉宋應昌、幾敗迺公事、先是臺臣郭實上疏力爭不可、語侵志臯、乃志臯切齒恨之、至今貶逐而去、側聞彼時刑部侍郎朱鴻謨自南都移書責之、詞嚴義正、志臯怫然不悅、人人共聞、今郭實之言騐耶、不騐耶、志臯又將誰諉耶、夫宋應昌通國皆曰不可用、志臯獨曰可用、東倭通國皆曰不可封、志臯獨曰可封、力排公議、從更石星、為此禍階、實為戎首、是志臯誤國之罪、不在石星下、况陳力就列、不能者止鍾鳴漏盡、夜行宜息、若志臯者揣身量分、久當知足、乃外訏闕庭之戀、內深子孫之憂、牽力衰朽、靦顏就列、鮮廉寡恥、其如禮何禮七十致仕、古今通規、近代以來、貪競不息、臣職司糾正、釋此不問、安問狐狸、激貪風競、宜從隗始、臣聞慈父不能愛無益之子、明君不能愛無用之臣、若志臯石星者、所謂無用之臣也、　陛下又何愛此等無用之臣以誤國事、譬之庸醫誤服其藥、幸而不死豈可再誤、即　皇上不忍加罪、合無勒令二臣致仕、別選道德弘備邊情諳練者以代之、臣與二臣非有嫌
隙、惟是時事多艱、將相得人為急、故不避嫌怨、冐昧上陳、伏祈　皇上留神省察社稷幸甚、
集／總集／明經世文編／卷四百五十三／楊宗伯奏疏／疏／陪京災沴異常天心仁愛彌切疏(P.4987-1)
陪京災沴異常天心仁愛彌切疏
南京禮部等衙門各揭帖開稱、為留京水災異常、天心譴告宜惧、懇乞　聖明亟修實政、以圖消弭事、臣讀之不勝悚惧、攷之故典、霪雨不收、水流國邑、厥應甚鉅、傳曰、陰氣盛也、水涌為災、災而入城市、沿街衢則又異、災而見于　皇祖龍飛之地、奉先殿大庖廚、槩行渰漫、則尤為異、葢去歲京師水災、內而禁地、外而官民廬舍、無不傾圮、而今歲陪京亦復如是、天意若曰、輦轂示災。既不為動。舊京為　皇祖肇基。再加譴告。能無惧乎。臣等葢知天心之仁愛　皇上無已時也、三吳根本重地、財賦隩區、人心皇皇、禍變將起修事修救、各有司存、無俟臣贅、臣禮官也、雨暘不時
咎在臣等、除循往例恭候　命下、百官素服三日、痛加修省以祗天戒外、窃惟　皇上天之宗子、一敬一肆呼吸相通、臣等萬心之所計慮、不如　皇上之一轉念萬手之所拮据不如　皇上之一舉筆、今時政廢墜、　聖心豈不明灼、但　聖斷未决耳、如朝講當親、大僚當補、考選當下、廢弃當舉、邊餉當處、閣部言之、既詳既懇、間亦屢奉明綸、一則曰即俟簡發、一則曰稍待簡發、夫即則不必俟、稍待則不宜久而日復一日、月復一月、其將何時、臣雖更有條列、無能加于閣臣之詳懇、但祈即　聖心所巳明者斷而行之、無使人謂天語煌煌、徒為擔延時日之資、則幸矣、顧臣等愚慮、窃謂禍必有基、不大破其積習、口舌之爭、能得有幾、譬之病必有根、不疏通其脉絡、標急之治、終難霍然、臣等敢謹摘今日釀禍之源、列為五欵、　皇上必銳意改圖而修省之、實效可冀焉、一曰、葆清明平旦之氣、以澄　聖衷、臣聞古帝王未明求衣、非但勤事、良以嚮明之際、萬慮俱澄、孟子夜氣之說、正為此耳、　皇上深居靜攝、念何嘗一日不在萬幾、然臣
等側聞宮中起居、夜盡方寢。日旰未起。夫時值嚮晦、陰濁用事、况至夜分、神疲氣倦、於此時而有裁决。安得合宜。迨及平旦、正　聖心清明之會、而反就燕息、牀第消磨、起視日晷、又將向晦矣、則氣何由澄、神何由定、嗜好所以蔽錮、喜怒所以多偏、忠讜所以難入批發所以愆期、外廷諸臣、見為　皇上之忘天下。而不知夙興夜寐之間。蹉跎許多大事也。以　皇上神聖、遠邁虞周、誠試鷄鳴而思、待旦而行、則必知蠱惑如高淮決不可不誅、稅監决不可不撤、循吏如滿朝薦、無辜如王邦才等、决不可不宥、雖未即視朝、而神謨雄斷、當不崇朝而馳萬里、是謂天心復、而陰濁有不澄者否矣、一曰每月召閣部大臣入對以决壅欝夫耳目聽覩、則是非較然、筆札傳聞、則疑信互半、閣部諸臣、　皇上所與共圖國事也、而比年以來、　天顏日邃、股肱心膂、日見隔絕、憂危深心、既未易悉之簡牘、補綴屢奏、又未易徹之旒、上不見緩急之形。則欲行而輒止。下未得要領之㱕。則愈揣而愈疑。政事蠱廢、人情猜阻職此之由、以　皇上之寬仁明察
若使天下事得一一指數于前、裁决何難、况一月一御便殿　聖躬亦不為勞一召便有多官則私言無從蔽隱非止情事了然。抑且人品洞燭。一日之間。改觀易聽。政事必然精采。人心必然聳動。是謂泰交成而陰沴有不消者否矣。一曰復章奏批發之規、以尊主權、往時章奏之下。皆有定期。但有從與不從。並無下與不下。留中之起。葢或事有難處。意有不便。以為且一留中。可冺形跡。杜口語。然亦偶一為之耳。豈意此端既開。遂成否鬵。至于今下者為曠典。不下者為常事。　皇上見為行止自由。大權在手。不知章奏之入。既不必其出。則入又安必其入。入而不出。　皇上主之矣。入而不入。竟誰主之。况批紅覆奏。轉展遲速之際。能無焬灶之奸。臣恐權之潛移而不自知也。願皇上察此情形、斷自聖心、勒定限期、或幾日送票。幾日批發。倘有不當。明示駁正。行止遲速。顯然與天下共睹斷絕留中之敝政。庶左右不得上下其手。主權不至旁落於人。是謂乾剛奮。而陰翳有不决者否矣一曰慎內批中發之旨、以杜羣疑、我　皇祖設閣臣
所以備顧問代絲綸也。凡有章疏。必擬自閣臣。取自上裁庶萬幾不煩而理。而今有不由閣票。徑從中出者矣如近日考選一事、兩奉中旨、有部寺相訐、言公言私之語、是果出　聖意乎、則威福自由、何不登時處分、乃徒屢形　詔旨經年未决、若非出　聖意、則誰授此　旨以啟紛紜之疑、又如近日三閣臣同上辭疏、一從內票、二發閣票、如謂內批特眷乎、則諫行言聽、斯謂有禮、便當亟允考選之請、何僅曰即俟簡發、若非出特眷、則又何取內批、以隆虛拘之數、矧　皇上久處深宮。是非邪正。未易懸斷。前後左右。豈無窺瞷。當此　主聖時、明固無庸過慮。萬一相沿日久矯旨之奸。流毒搢紳。則今日開端。貽禍不淺臣願　皇上留神章奏、悉發閣擬、而後裁决、間有時出　聖意、亦祗傳諭閣臣、自能將順、庶善同歸君、過無所諉譬則大明當空、而陰魔有不伏者否矣、一曰去形跡體面之套、以振事功、夫蕭規曹隨。原非　顧體面。韓范富歐、上殿相爭如虎、亦何嘗計形跡乎、乃數年來閣部事體。盡成圈套。大小臣工。務為雷同。政事弊乘
極矣。稍振刷則慮相形、人情繞指眾矣。稍挺立則咤為異。目因循以長厚。避嫌怨而若凂。坐視天下有養廱自潰之形。而使志士抱載胥及溺之恨。則人心安得不離、士習安得不靡、邊圉將吏安得頗牧之賢。遺佚諸臣、又安得弓旌之望哉、臣願　皇上敕閣部大臣、以及庶官、務破拘孿廓然與天下更始、期以一德一心為寅恭、無認以水濟火為和同譬則雷厲風而陰鬱有不通者否矣、此五者積習既久、釀禍實深、朝講之不親、大僚之不補考選之不下、廢弃之不起、邊餉之不處、以至紀綱盡弛、法庶俱廢、智士蒿自而憂直臣腐吻而諍、而若罔聞也者、祗由此一線之路、未通未鬯耳、今天變已極、事勢之窮蹙已極、　皇上不及此時省覽臣疏、加意改圖、臣恐天下安危未可知也
史／正史／明史／志　凡七十五卷／卷六十二　志第三十八／樂二　樂章一／洪武八年御製圜丘樂章(P.1521)..[底本：清武英殿本]
洪武八年御製圜丘樂章。
迎神：仰惟兮昊穹，臣率百職兮迓迎。幸來臨兮壇中，上下護衞兮景從。旌幢繚繞兮四維，重悅聖心兮民獲年豐。
奠玉帛：民依時兮用工，感帝德兮大化成功。臣將兮以奠，望納兮微衷。
進俎：庖人兮列鼎，殽羞兮以成。方俎兮再獻，願享兮以歆。
初獻：聖靈兮皇皇，穆嚴兮金牀。臣令樂舞兮景張，酒行初獻兮捧觴。
亞獻：載斟兮再將，百辟陪祀兮具張。感聖情兮無已，拜手稽首兮願享。
終獻：三獻兮樂舞揚，殽羞具納兮氣藹而芳。光朗朗兮上方，況日吉兮時良。
徹饌：粗陳菲薦兮神喜將，感聖心兮何以忘。民福留兮佳氣昂，臣拜手兮謝恩光。
送神：旌幢燁燁兮雲衢長，龍車鳳輦兮駕飛揚。遙瞻冉冉兮去上方，可見烝民兮永康。
望燎：進羅列兮詣燎方，炬焰發兮煌煌。神變化兮物全於上，感至恩兮無量。
史／正史／明史／志　凡七十五卷／卷六十二　志第三十八／樂二　樂章一／洪武八年御製方丘樂章(P.1523)..[底本：清武英殿本]
洪武八年御製方丘樂章。
迎神：仰皇祇兮駕來，川嶽從迎兮威靈備開，香烟繚繞兮神臨御街。漸升壇兮穆穆，靄瑞氣兮應結樓臺。以微衷兮率職，幸望聖悅兮心諧。但允臣兮固請，願嘉烝民兮永懷。
奠玉帛：臣奏兮以筐，玉帛是進兮歲奠以常。百辟陪祀兮珮聲琅琅。惟南薰兮解慍，映燎炎兮煌煌。
進俎：庖人兮淨湯，大烹牲兮氣靄而芳。以微衷兮獻上，曰享兮曰康。
初獻：初獻行兮捧觴，聖靈穆穆兮洋洋。為烝民兮永康，鑒豐年兮耿光。
亞獻：雜殽羞兮已張，法前王兮典章。臣固展兮情悃，用斟醴兮載觴。
終獻：爵三獻兮禮將終，臣心眷戀兮無窮。恐殽羞兮未具，將何報兮神功。
徹饌：俎豆徹兮神熙，鸞輿駕兮旋歸。百神翼翼兮雲衣，敬奉行兮弗敢違。
送神：祥風興兮悠悠，雲衢開兮民福留。歲樂烝民兮大有，想洋洋兮舉觴載酒。
望瘞：殽羞玉帛兮瘞坎中，遙瞻隱隱兮龍旗從。祀事成兮盡微衷，感厚德兮民福雍雍。
史／正史／明史／志　凡七十五卷／卷六十二　志第三十八／樂二　樂章一／嘉靖十五年孟春九廟特享樂章(P.1544)..[底本：清武英殿本]
嘉靖十五年孟春九廟特享樂章。
太祖廟。迎神，太和之曲：於皇於皇兮仰我聖祖，乃武乃文，攘夷正華，為天下大君。比隆於古，越彼放勛。肇造王業，佑啟予子孫。功德超邁，大室攸尊。首稱春祀，誠敬用申。維神格思，萬世如存。
初獻，壽和之曲：薦帛於篚，潔牲於俎，嘉我黍稷，酌我清酤。愚孫毖祀，奠獻初舉。翼翼精誠，對越我皇祖。居然顧歆，永錫純祜。
亞獻，豫和之曲：籥舞既薦，八音洋洋，工歌喤喤。醇醴載羞，齋明其將之。永佑於子孫，歲事其承之。俾嗣續克承，百世其保之。
終獻，寧和之曲：三爵既崇，禮秩有終。盈溢孚顒，顯相肅雍。惟皇祖格哉，以繹以融，申錫無窮。暨於臣民，萬福攸同。
徹饌，豫和之曲：禮畢樂成，神悅人宜。籩豆靜嘉，敬徹不遲。穆穆有容，秩秩其儀。益祗以嚴，矧敢斁於斯。
還宮，安和之曲：於皇我祖，陟降在天。清廟翼翼，禋祀首虔。明神既留，寢祏靜淵。介福綏祿，錫胤綿綿。以惠我家邦，於萬斯年。
成祖廟。迎神，太和之曲：於惟文皇，重光是宣。克戡內難，轉坤旋乾。外讋百蠻，威行
八埏。貽典則於子孫，不忘不愆。聖德神功，格於皇天。作廟奕奕，百世不遷。祀事孔明，億萬斯年。
初獻、亞獻、終獻、徹饌、還宮，俱與太祖廟同。
仁宗廟。迎神，太和之曲：明明我祖，盛德天成。至治訏謨，遹駿有聲。專奠致享，惟古經是程。春祀有嚴，以迓聖靈。惟陟降在庭，以賚我思成。
初獻，壽和之曲：幣牲在陳，金石在懸。清酒方獻，百執事有虔。明神洋洋，降歆自天。俾我孝孫，德音孔宣。
亞獻，豫和之曲：中誠方殷，明神如存。醴齊孔醇，再舉罍尊。福祿穰穰，攸介攸臻。追遠報酬，罔極之恩。
終獻，寧和之曲：樂比聲歌，佾舞婆娑。稱彼玉爵，酒旨且多。獻享維終，神聽以和。孝孫在位，受福不那。
徹饌，雍和之曲：牷牲在俎，稷黍在簠。孝享多儀，格我皇祖。稱歌進徹，髦士膴膴。孝孫受福，以敷錫於下土。
還宮，安和之曲：犆享孔明，物備禮成。於昭在天，以莫不聽。神明即安，維華寢是憑。肇祀迄今，百世祗承。
宣廟、英廟、憲廟俱與仁廟同。
孝廟。迎神，太和之曲：列祖垂統，景運重熙。於惟孝皇，敬德允持。用光於大烈，化被烝黎。專廟以享，經禮攸宜。俎豆式陳，庶幾來思。
初獻，壽和之曲：粢盛孔蠲，腯肥牲牷。考鼓鼘鼘，萬舞躚躚。清醑初酌，對越在天。明神居歆，式昭厥虔。
亞獻，豫和之曲：祀事孔勤，精意未分。樂感鳳儀，禮虔駿奔。醞齊挹清，載奠瑤尊。神其格思，福祿來臻。
終獻，寧和之曲：樂舞既成，獻享維終。明明對越，彌篤其恭。篤恭維何？明德是崇。神之聽之，萬福來同。
徹饌，雍和之曲：牲牢醴陳，我享我將。黍稷蘋藻，潔白馨香。徹以告成，降禧穰穰。神錫無疆，祐我萬方。
還宮，安和之曲：禮享既洽，神御聿興。廟寢煌煌，以憑以寧。維神匪遐，上下在庭。於寢孔安，永底我烝民之生。
武廟。迎神，太和之曲：列祖垂統，景運重熙。於惟武皇，昭德敕威。用剪除奸兇，大業弗隳。專廟以享，經禮攸宜。俎豆式陳，庶幾來思。
初獻、亞獻、終獻及徹饌、還宮俱與孝廟同。
睿廟。迎神，太和之曲：於穆神皇，秉德凝道。仁厚積累，配於穹昊。流慶顯休，萃於眇躬。施於無窮，以似以續，以光紹我皇宗。惟茲氣始，俎豆是供。循厥典禮，式敬式崇。神其至止，以鑒愚衷。
初獻，壽和之曲：制帛牲牢，庶羞芬膫。玉戚朱干，協於韶簫。清醑在筵，中情纏綿。神之格思，儀形僾然。
亞獻，豫和之曲：瑤爵再陳，侑以工歌。籥舞蹌蹌，八音諧和。孝思肫肫，感格聖靈。致慤則存，如聞其聲。
終獻，寧和之曲：儀式弗踰，奠爵維三。樂舞雍容，以雅以南。仰仁源德澤，嶽崇海淵。願啟我子孫，緝熙光明，維兩儀是參。
徹饌，雍和之曲：嘉饌甘只，亦既歆只。登歌迅徹，敬終惟始。維神孔昭，賚永成於孝矣。
還宮，安和之曲：幽顯莫測，神之無方。祀事既成，神返諸帝鄉。申發休祥，俾胤嗣蕃昌。宜君兮宜王，歷世無疆。
史／正史／明史／列傳　凡二百二十卷／卷二百四十一　列傳第一百二十九／張問達　陸夢龍　傅梅(P.6260)..[底本：清武英殿本]
四十三年五月讞問張差梃擊事。問達從員外郎陸夢龍言，令十三司會訊，詞連鄭貴妃宮監龐保、劉成。中外籍籍，疑貴妃弟國泰為之。問達等奏上差獄。帝見保、成名，留疏不
下。尋召方從哲、吳道南及問達等於慈寧宮，命並磔二人。甫還宮，帝意復變。及先戮差，令九卿三法司會訊保、成於文華門。保、成供原姓名曰鄭進、劉登雲，而不承罪。方鞫時，東宮傳諭曰：「張差情實風癲，誤入宮門，擊傷內侍，罪不赦。後招保、成係內官，欲謀害本宮。彼何益，當以讐誣，從輕擬罪。」問達以鞫審未盡，上疏曰：「奸人闖宮，事關宗社。今差已死，二囚易抵飾。文華門尊嚴之地，臣等不敢刑訊，何由得情？二囚偏詞，何足為據？差雖死，所供詞故在，其同謀馬三道等亦皆有詞在案，孰得而滅之？況慈寧召對，面諭並決。煌煌天語，通國共聞。若不付之外庭，會官嚴鞫，安肯輸情？既不輸情，安從正法？祖宗二百年來，未有罪囚不付法司，輒令擬罪者。且二人係內臣。法行自近，陛下尤當嚴其銜轡，而置之重辟。奈何任彼展辨，不與天下共棄之也。」帝以二囚涉鄭氏，付外庭，議益滋，乃潛斃之於內，言皆以創重身死。而馬三道等五人，命予輕比坐流配。其事遂止。是年解都察院事。久之，遷戶部尚書，督倉場。尋兼署刑部，拜左都御史。光宗疾大漸，同受顧命。
史／正史／明史／列傳　凡二百二十卷／卷二百四十四　列傳第一百三十二／楊漣(P.6319)..[底本：清武英殿本]
天啟二年起漣禮科都給事中，旋擢太常少卿。明年冬，拜左僉都御史。又明年春，進左副都御史。而是時魏忠賢已用事，羣小附之，憚眾正盈朝，不敢大肆。漣益與趙南星、左光斗、魏大中輩激揚諷議，務植善類，抑憸邪。忠賢及其黨銜次骨，遂興汪文言獄，將羅織諸人。事雖獲解，然正人勢日危。其年六月，漣遂抗疏劾忠賢，列其二十四大罪，言：
高皇帝定令，內官不許干預外事，祇供掖廷洒掃，違者法無赦。聖明在御，乃有肆無忌憚，濁亂朝常，如東廠太監魏忠賢者。敢列其罪狀，為陛下言之。
忠賢本市井無賴。中年淨身，夤入內地。初猶謬為小忠、小信以倖恩，繼乃敢為大奸、大惡以亂政。祖制，以擬旨專責閣臣。自忠賢擅權，多出傳奉，或徑自內批。壞祖宗二百餘年之政體，大罪一。
劉一燝、周嘉謨，顧命大臣也，忠賢令孫杰論去。急於翦己之忌，不容陛下不改父之臣，大罪二。
先帝賓天，實有隱恨。孫慎行、鄒元標以公義發憤，忠賢悉排去之。顧於黨護選侍之沈㴶，曲意綢繆，終加蟒玉。親亂賊而讐忠義，大罪三。
王紀、鍾羽正先年功在國本。及紀為司寇，執法如山；羽正為司空，清修如鶴。忠賢搆黨斥逐，必不容盛時有正色立朝之直臣，大罪四。
國家最重無如枚卜。忠賢一手握定，力阻首推之孫慎行、盛以弘，更為他辭以錮其出。豈真欲門生宰相乎？大罪五。
爵人於朝，莫重廷推。去歲南太宰、北少宰皆用陪推，致一時名賢不安其位。顛倒銓政，掉弄機權，大罪六。
聖政初新，正資忠直。乃滿朝薦、文震孟、熊德陽、江秉謙、徐大相、毛士龍、侯震暘等，抗論稍忤，立行貶黜，屢經恩典，竟阻賜環。長安謂天子之怒易解，忠賢之怒難調，大罪七。
然猶曰外廷臣子也。去歲南郊之日，傳聞宮中有一貴人，以德性貞靜，荷上寵注。忠賢恐其露己驕橫，託言急病，置之死地。是陛下不能保其貴幸矣，大罪八。
猶曰無名封也。裕妃以有姙傳封，中外方為慶幸。忠賢惡其不附己，矯旨勒令自盡。是陛下不能保其妃嬪矣，大罪九。
猶曰在妃嬪也。中宮有慶，已經成男，乃忽焉告殞，傳聞忠賢與奉聖夫人實有謀焉。是陛下且不能保其子矣，大罪十。
先帝青宮四十年，所與護持孤危者惟王安耳。即陛下倉卒受命，擁衞防維，安亦不可謂無勞。忠賢以私忿，矯旨殺於南苑。是不但仇王安，而實敢仇先帝之老奴，況
其他內臣無罪而擅殺擅逐者，又不知幾千百也，大罪十一。
今日奬賞，明日祠額，要挾無窮，王言屢褻。近又於河間毀人居屋，起建牌坊，鏤鳳雕龍，干雲插漢，又不止塋地僭擬陵寢而已，大罪十二。
今日廕中書，明日廕錦衣。金吾之堂口皆乳臭，誥敕之館目不識丁。如魏良弼、魏良材、魏良卿、魏希孔及其甥傅應星等，濫襲恩廕，褻越朝常，大罪十三。
用立枷之法，戚畹家人駢首畢命，意欲誣陷國戚，動搖中宮。若非閣臣力持，言官糾正，椒房之戚，又興大獄矣，大罪十四。
良鄉生員章士魁，坐爭煤窑，託言開礦而致之死。假令盜長陵一抔土，何以處之？趙高鹿可為馬，忠賢煤可為礦，大罪十五。
王思敬等牧地細事，責在有司。忠賢乃幽置檻阱，恣意搒掠，視士命如草菅，大罪十六。
給事中周士樸執糾織監，忠賢竟停其陞遷，使吏部不得專銓除，言官不敢司封駁，大罪十七。
北鎮撫劉僑不肯殺人媚人，忠賢以不善鍛鍊，遂致削籍。示大明之律令可以不守，而忠賢之律令不敢不遵，大罪十八。
給事中魏大中遵旨莅任，忽傳旨詰責。及大中回奏，臺省交章，又再褻王言。毋論玩言官於股掌，而煌煌天語，朝夕紛更，大罪十九。
東廠之設，原以緝奸。自忠賢受事，日以快私讐、行傾陷為事。縱野子傅應星、陳居恭、傅繼教輩，投匭設阱。片語稍違，駕帖立下，勢必興同文館獄而後已，大罪二十。
邊警未息，內外戒嚴，東廠訪緝何事？前奸細韓宗功潛入長安，實主忠賢司房之邸，事露始去。假令天不悔禍，宗功事成，未知九廟生靈安頓何地，大罪二十一。
祖制，不蓄內兵，原有深意。忠賢與奸相沈㴶創立內操，藪匿奸宄，安知無大盜、刺客為敵國窺伺者潛入其中。一旦變生肘腋，可為深慮，大罪二十二。
忠賢進香涿州，警蹕傳呼，清塵墊道，人以為大駕出幸。及其歸也，改駕四馬，羽幢青蓋，夾護環遮，儼然乘輿矣。其間入幕効謀，叩馬獻策者，實繁有徒。忠賢此時自視為何如人哉？大罪二十三。
夫寵極則驕，恩多成怨。聞今春忠賢走馬御前，陛下射殺其馬，貸以不死。忠賢不自伏罪，進有傲色，退有怨言，朝夕隄防，介介不釋。從來亂臣賊子，只爭一念，放肆遂至不可收拾，奈何養虎兕於肘腋間乎！此又寸臠忠賢，不足盡其辜者，大罪二十四。
凡此逆跡，昭然在人耳目。乃內廷畏禍而不敢言，外廷結舌而莫敢奏。間或奸狀
敗露，則又有奉聖夫人為之彌縫。甚至無恥之徒，攀附枝葉，依託門牆，更相表裏，迭為呼應。積威所劫，致掖廷之中，但知有忠賢，不知有陛下；都城之內，亦但知有忠賢，不知有陛下。即如前日，忠賢已往涿州，一切政務必星夜馳請，待其既旋，詔旨始下。天顏咫尺，忽慢至此，陛下之威靈尚尊於忠賢否耶？陛下春秋鼎盛，生殺予奪，豈不可以自主？何為受制幺䯢小醜，令中外大小惴惴莫必其命？伏乞大奮雷霆，集文武勳戚，敕刑部嚴訊，以正國法，幷出奉聖夫人於外，用消隱憂，臣死且不朽。
史／正史／明史／列傳　凡二百二十卷／卷二百五十五　列傳第一百四十三／黃道周　葉廷秀(P.6592)..[底本：清武英殿本]
道周以文章風節高天下，嚴冷方剛，不諧流俗，公卿多畏而忌之，乃藉不如鄤語為口實。其冬，擇東宮講官。體仁已罷，張至發當國，擯道周不與。其同官項煜、楊廷麟不平，上疏推讓道周。至發言：「鄤杖母，明旨煌煌，道周自謂不如，安可為元良輔導。」道周遂移疾乞休，不許。
史／詔令奏議／李忠肅公集／卷首／諭祭文(P.1-1)..[清乾隆間(1736-1795)活字本]
維
康熙癸卯歲十有二月之十日分守湖西道江西布政使司議後學施閠章謹以剛鬣柔毛清酌庶羞之儀致祭于
明左都御史忠肅李公之靈曰惟公性挾風霜光争日月抗直立朝則霆擊嶽峙從容赴難則蘭摧玉折雖漸摩於文章節義之鄉亦夙秉乎正氣之不可奪　九廟就墟孤忠炳烈爰　錫諡而逮祠俾爼豆之罔缺閠章待罪
此土聞風感惻度靈旗之翺翔魂必返乎故國覈田以繼蒸嘗葺宇而妥魂魄載采溪毛用將精白匪椒酒之是馨葢庶幾乎在天之來格尚饗
先忠肅公以身殉　國者二十年矣文山之丹心雖萇宏之碧血已化時移代更既朽枯骨誰則起而肉之長世營魄久謝餘息僅存葛被途窮無心于世以籲彰我祖烈何幸
先皇帝大賚四海式閭表墓俯采輿論特賜褒嘉諭祭予謚賜地建祠　煌煌龍章五色有煒下□泉上薄星紀所以慰既徃之忠魂肅將來之臣範其恩意誠深且渥也奈門緒不昌孤裔□塞遂使樹蕪沒祠廟荒毁邑胥且得因緣為奸利舉　賜田蠶食而私鬻之綿上空傳汶陽莫返葢無田不祭
者又數年矣何幸
愚山施先生來守湖西百廢具舉所至禮賢興學所學見性明宗持斧擁臯登閎上理葢將致治三代之隆令天下咸覩真儒之有實用焉復于貞憲飭度之餘宏獎名教宣昭
皇仁哀惠先烈飭幽泉覆田以継蒸嘗葺宇而妥魂魄棨戟遙臨爼豆生輝遐邇競傳生死榮哀可不謂希覯者乎夫公以文章名世理學傳家故國亡臣似無足當其一唾乃急急存恤表章之若惟恐後者何也葢公負介氣正性德業經術皆從性天道學中流出洵足継徃開來而先忠肅亦夙潜心聖學殫力薪傳故生平差能薄竪勲節且筮仕發刄琴邑實沐浴于宛陵理學節義之風于公因緣不淺而後先合揆宜公懷古人不見我之恨曠世為神交也哉語曰檟楚殊芳俱動于魂蘭異臭並感於魄惟其有之是以似之要于百世流芳則一雲天高誼公固不任受德為人嗣者何能不任受感自時厥後惟世與諸叔昆弟將慿是以式先公之鐘以
貽厥孫子焉因毋負吾
國毋負所學以毋忝爾所生是則所以報先公是則所以報　先生矣
嫡長孫長世拜書
史／詔令奏議／李忠肅公集／卷之一　西臺疏草／糾劾勲臣疏(P.38-1)..[清乾隆間(1736-1795)活字本]
糾劾勲臣疏
題為　國難將興妖踵見懇乞　聖明亟奮天誅以殄遺孽以消隱禍事臣惟亂臣賊子之
居人國也其心何嘗一日忘禍敗之想哉或值皇路清夷而突謀不軌或當公道昭明而橫肆邪說惟有種之孽未斷斯禍國之釁頻逞若今誠意伯劉藎臣其人者豈非人心所共憤而　天討所亟加者乎臣按劉藎臣乃昔年謀逆下獄劉世延之嫡孫也萬厯三十三年世延忽稱星變招兵集餉遣牌赴　闕圖謀不軌為世延運籌决策以妄希張良李靖之成功者劉世學也及被南京御史蕭如松朱吾弼孫居相李雲
鵠等交章論劾奉　旨下法司嚴拿監鞫世延遂死獄中廷訊未竟世學因而漏網自揣其生平播虐閭里不敢復歸青田乃僑寓常州假託天文禪教惑視熒聽久見破綻潛逃都下百計為藎臣營襲原爵自是窟穴既就陰謀愈毒奔走勛戚之門遊說公卿之側直入奸邪之幕簧蠱癡愚之子衣冠狀貌不過山人談客機械戈矛直欲覆地翻天濁亂朝政流毒縉紳即如御史錢春與世學誼託肺腑好締朱陳只一論劾
徐兆魁輒有金戈年例之說金戈者錢也年例者恨春兆魁而欲處以年例也夫今　朝廷雖乏人然宰執部院森然在列是非用舍各有攸司世學一無賴遊徒敢爾慿城作威結黨橫議幾於手握王章口啣天憲罪難罄竹法在無貰御史周起元翟鳳翀偶以建言摘及尚未暴其罪惡即將藎臣名目公然出疏詈名賢於泉下噴黒血於朝紳甚且自矜世延為一生斥邪奸人所忌又甚且欲矯命雄行斥逐臺憲譬之
行乞市兒塗穢撒潑攔門獰犬望人囓噬一擊立斃豈足辱臣白簡但念　祖宗二百餘年之天下言官論勛臣者多矣曾有勛臣而敢詆言官者乎勛臣被劾而自辯者有矣曾有奸棍被劾而勛臣敢黨護代辯者乎且藎臣目不識丁腹同貯草安知封事為何物今試查其疏語劍戟填胸波濤滿眾手合撰更復何疑人言其平日潛養死士廣交縉紳若徐兆魁等神出鬼没設謀布算事權在握釁端巨測睹茲舉動真
可寒心矣　國家綱紀日夷法度全隳　廟堂之上姑息養亂故周道昌以考察卑官而放言史晉以罷斥武弁而呌囂然道昌不過劣轉史晉尚稽戍遣於是人心浸玩妖奸叠出至乃以大逆之遺亦敢朋謀亂政越爼狂吠煌煌三尺之法安在哉夫言官觸奸指侫抉蠧剔隱語稱山有虎豹藜藿不採所以壯國家之神氣而振天子之威靈者乃使受侮於罪廢勛遺侮言官侮　皇上之漸也不至為世延之續不已矣
禍敗之興正未有極　皇上尚得晏然而已乎臣以為藎臣者真所謂亂臣賊子罪不容於死者也伏乞　大奮乾斷將劉藎臣革去管事　勑下法司勘其疏出誰手意欲何為則有交結朋黨紊亂朝政之明例具在其劉世學并下法司拿問具奏庶　國法以伸而奸黨知儆耳抑臣考之誠意伯劉基雖有佐命之功然逮事胡元專門象數　大祖高皇帝疑而薄之有覬覦作孽之　諭二子並不合襲封僅孫薦偶一得
嗣不旋踵而罷　太祖之慮至深遠也嘉靖十八年刑郎李瑜代為奏　請始令其九世孫瑜嗣爵而世延繼之竟著逆節藎臣繼之又亂朝政祖宗濟惡大率以家傳天文善占王氣惑世自雄與他姓勛舊斤斤守法者不同故在　朝廷酬功之典雖渥在劉氏不肖之心無厭若使孽根蔓延必且貽憂　廟社所當追奪劵章照　先朝舊典僅與指揮世襲以消禍於未形者也伏惟　皇上之垂鑒焉
史／詔令奏議／李忠肅公集／卷之二　按浙政畧／再內監營管織造疏(P.9-1)..[清乾隆間(1736-1795)活字本]
再內監營管織造疏
題為神奸巧弄　中旨　國體人情大乖懇乞　聖明亟收督織　成命仍　勅嚴捕奸徒正法以安地方事臣惟　國家之制凡事關地方則無不專責於撫按故有　聖心之所不能臆裁盈廷之所不能立剖其行其止必取决於撫
按官之奏報未有撫按之言如水投石而一二神奸得以旁岐盗弄威福而取　旨如寄者臣雖不肖蒙　皇上命廵按両浙今浙之大害夫孰踰織造者臣與撫臣蒿目腐心無慮朝夕適劉成病故以為天假甦息之一會故疏請　停遣料理二運不遺餘力臣豈不知內外奸人必有埀涎此缺而多方鑽營者要恃　皇上神聖決不聽熒於左右移魁柄以授之耳乃者奸璫呂貴方奉檢查之　旨輒起雄心遂搆奸棍紀
光先出名保舉臣等具疏叩　閽期　皇上燭奸照妖立寢所奏乃一夕而　欽遣呂貴之旨且下矣若謂歲改可歸有司而　龍袍不可無督造矣異哉　皇上以閹竪督造之能加於有司耶以遊棍無根之言忠於廷臣耶奏進不由於通政則旁門是誰啟之而封駁之體傷票擬不經於閣臣則　王言是誰代之而　絲綸之體傷建議不本於撫按覆議不慿於部科則　宻勿是誰之而紀綱為之掃地大阿搖於近
侍其於　國體尤大傷臣竊謂此一役也恐　皇上無辭以謝天下也夫織造之在今日竭縣官剜肉醫瘡之術以填　大內之朽蠧臣不能瀝血請罷甚媿溺職至於督織內臣有害無利則前疏已悉言之其在紀光先以走狗之雄思效首功於呂貴其在呂貴以如狼之貪思饜壑慾於督織揮金廣營夫何足恠惟是　皇上不念增此一遣所耗者何人之物力所悞者何人之袍服所朘削者何方之赤子所搖動者何家
之基本　皇上豈真以料理無人各局停織一如奸棍之所奏乎自春運既行而歲改段匹還歸有司之　旨下臣等仰窺　聖意必以　龍袍一項視秋運之遲速為　欽遣之行止故文檄絡繹蚤夜督織造官進解為期特先果如奸棍所稱料理無人則今之繽紛而詣　下者豈從天降地出　皇上試行查驗秋運何時起程何時入都是否先於常期以證奸棍欺罔凟奏之罪即將紀光先立賜正法猶以為後顧乃
奸疏初入尚滋　聖心之遲囘而臣疏特反速允遣之　俞旨是則撫按之彈章祗為孽璫之催檄而　天語之鄭重僅共羣奸之借資揆之事理豈不悖甚或者謂　皇上利其進獻之厚聊以相償即呂貴入浙之日亦翹翹然號於人曰此有定價非十萬金不可得果爾則　皇上之中於貴者已深　　　之取酬於地方者不毒將來貽禍之　殆有大不忍言者臣按浙両載目擊浙地艱難倍於他省杼柚之空百室
而一思亂之民十家而九即畢力安輯猶恐天時人事卒有不至無以聯瓦解之眾倘復擾以督織內監民將何堪　皇上毋謂先年劉成在事未嘗於地方不相習也不知劉成原係督税後乃兼織其慾易厭况成久卧病不能作意外之風波故雖有神奸巨猾奔走其門無從撥置地方近於不擾然暗剝隂蝕民間之膏血亦既殫矣今呂貴鼓方張之燄居然鯨吸鯢吞之兇而羣棍逞新附之奸何殊饑鷹餓虎之勢既圖
償營織之費於前又思充囊橐之入於後若難饜飽於織造之內必生枝節於織造之外此而欲其安靜無營是猶責屠兒以作佛果強盗跖以行布施胡可得也臣嘗憶徃者採榷之使遍天下天下騷然怨咨愁嘆幸　皇上浸知其害每遇物故輒行停遣彼所轄皆錢粮重大尚不忍縱此封豕長蛇之毒再恣敲骨剝髓之虐矧茲織造歲改有司奉　旨無容更議若　龍袍分運為數僅僅乃以一專　勅內臣坐而為厲
於浙直之間使百姓肝腦塗地　皇上心於何忍邇自　召諭以來　聖心維新中外傳頌臣翹首北望以為事際其會　停遣可期不意　內降所頒竟中奸人竊弄之巧計　盛德之累莫此為甚夫　皇上聰明葢世即舉事拂經必有所託以為名先自居於糾繩不及之地使臣下無從執諍今以　龍袍之重務督織之重委煌煌昭示之　明旨忽下於無賴棍徒之越奏書之史冊傳之後世謂此疏從何而入此　旨
從何而出恐古昔聖帝明王當萬萬無此越格舉動興念及此臣恨不得即請　尚方劍斬此奸人頭懸之藁街以雪　皇上之過舉以維　國家之政體以安東南之人心尚安敢將順容嘿不盡言於　君父之前日內道路藉藉人情詾詾竊恐呂貴之來變生意外臣一面禁戢一面具疏伏乞　皇上留神省覽即將呂貴督織　成命速行收囘併歸有司依限織解仍　勅下部院嚴行五城御史將紀光先等緝捕重究
庶　國法既正而奸宄之覬覦以消　上供無而地方之人心以固臣不識忌諱干冐　宸嚴無所逃罪仰惟　聖明裁察
史／詔令奏議／李忠肅公集／卷之六　請纓疏草與總憲奏議／總憲奏議／考授紏劾疏(P.52-1)..[清乾隆間(1736-1795)活字本]
考授紏劾疏
題為考選實授事臣奉　旨考選實授業已具疏奏　聞緣人數無多雖摉索再三而尺長寸
短瑕不掩瑜未敢輕棄乃有原係應考之人今顧未入考者或一時真病非涉規避或母子情切給假歸省品評早已先定再考自有後期無可擬議惟是宜考而先期告養得　旨囘籍者一去便踰數載再來且主班心生平之行徑人以時久而難知向後之作為已亦盗鈴而掩耳今第覈其試職之嘗决裂猶為未甚若遞求之考選以前清華殊是有玷此臣不能已於山西道試御史何綸之摘發也臣思蒙　恩召對之
日　皇上諭臣考選若果得人廵方何患無御史　天語煌煌洞徹原本然考選既漏於吞舟而試職又聽其高颺誰司憲紀乃令府蠧叢垢以為異時豸綉之口實臣甚懼焉謹條列其司理廬州事蹟上凟　睿鑒伏乞　勅下吏部以考功法嚴覈處分庶後來考選者皆知清議之難逭而奔競之無亦澄清吏道之一大機也
奉
聖旨奏何綸劣欵多端着吏部勘明從重議
處以後各御史未經考授的靜聽甄別不得借題規避預圖告假等情該衙門仍通行禁飭欽此
史／詔令奏議／李忠肅公集／卷之六　請纓疏草與總憲奏議／總憲奏議／請發章奏疏(P.72-1)..[清乾隆間(1736-1795)活字本]
請發章奏疏
題為乞　恩簡發積疏以便遵行事臣自受事以來見衙門弛玩久積幾於叢垢則利在爬梳而物情恣肆無等勢若倒瀾則急宜維挽乃自顧人微望劣非仰藉　皇上威靈不能有所整飭故殫精以思蓄慮而發託之章奏幾幸　明綸頻頒煌煌赫赫則氣色緣以一新人心因而一惕議論可免於躍冶而　國是不紛貪墨不至於吞舟而吏治漸肅乃拜疏以來先後二十
餘上而奉　旨不過四五極知　皇上萬幾殷煩一切軍　國要務　朝政大綱靡不仰藉　睿裁臣誼當靜俟何敢　凟惟是愚臣所　請非關地方利害即係官屬糾劾或欽奉　聖諭特定永守之　功令或獨抒膚見期救當時之敝習似早一日有一日之便利而遲一日多一日之廢墮故不敢不擇其最緊要者詳列具奏伏乞　皇上俯察臣所上各疏盡　賜簡發俾臣得轉行各御史次第施行臺綱幸甚
史／詔令奏議／銓曹奏畧／堂題／銓政至重(P.4-1)..[明崇禎間(1628-1644)敬修堂刊本]
奏為銓政至重難任職力極微難陳謹再瀝愚悃仰祈
聖鑒事該臣於本月二十一日恭上
寵命驚聞自
天一疏二十三日接吏部咨奉
聖旨卿清慎敏亮輿望允孚統均重任特茲簡着即遵旨受事不必遜辭該部知道欽此臣謹焚香
望
闕叩頭訖伏念四海之廣百官之眾統而均之責在冢臣
皇上不惜此重任一朝臣臣苟具有心血宜何如以報
主知何如以副
明命顧敢効虛辭以凟
聖聽臣愚無所逃罪又念
皇上御極十有三年於凡四海之平陂百官之異同
固已燭炤無遺棊布不臣下但洗濯肺肝肅清垣竇絕去情靣一任虛公以恪遵
功令自可免於罪戾奚俟孜孜稱難惴惴慮始臣拙無所逃罪且臣方候
命跼蹐而
皇上復旌以清慎許以敏亮臣惟夙夜黽勉以副
簡之恐後而敢逡廵瞻顧自負鞭策臣固陋無所逃罪惟念臣秉性原冷賦才更錞學既不足以
化硜識猶無能以矚細數年越在軍旅吏治官方多所疎節邇當四方苦阱之日甄別宜嚴於平時更值八靣紘網之餘延攬猶難於拘額且以臣一人之耳目環而受多方之伺窺以諸司之賢愚彙而成一己之功罪銓除一不合人地之宜即坐歛萬家之怨處治少未恊情法之當何以解向隅之悲且遲争一著即留遠大之憂誤在一官遂貽千萬之累無論
令甲煌煌毫不可骫即令老成凛凛亦難遽臻方今九列濟濟誰非萬倍微臣而獨使臣黯然當之不且慮僨轅而懼覆餗乎臣所以聞
命信宿未嘗有一夕安枕也不揣再凟
天聽伏乞
皇上鑒臣辭非假託念有深惕收囘
成命別簡賢才使臣得仍舊供職不速
譴怒即拜
曲全之恩罔極矣　崇禎十三年九月二十四日奉
聖旨
史／詔令奏議／銓曹奏畧／堂題／恭承嚴諭(P.64-1)..[明崇禎間(1628-1644)敬修堂刊本]
（原缺）
（原缺）
（原缺）
（原缺）
作弊的即指名叅來重究隱庇一體論治果能吏稱民安中外禔福宜受進賢之賞若夫幸位僨事緩急無補難迯溺職之罰卿其勉之特諭欽此欽遵到部臣恭具香案率四司官叩頭宣
諭莫不震疊臣隨手自摹冩刋刻遍布隨即具疏繳還
御劄外伏念臣職在以人事君者也必得人而事君之職斯舉今中外多缺百爾興嗟于晨星任籍
乏才具臣何辭于倖位臣職之溺自訟久矣頋天下非乏才之患患在有才而我不能收其用與人之有才而自不肯用之以營職其弊可両言而盡者一則外吏以規卸薾其精氣一則京官以講揀騖其真神欲去二弊道惟無我無我則用人者只一味行其虛公向用者自儘力盡其職業而才自不可勝用乃臣不敢不虛而
皇上責臣猶先于執臣不敢不公而
皇上責臣猶在于任亦曰虛乃能執而不執則虛亦周旋公乃能任而不任則公亦推諉大哉
王言不獨臣愚一人鍼砭實銓地萬世龜鑑也臣茲恭承
諭誡惟有正己率屬以仰副吾
皇諉任至意力而行之急務有三一曰在外之急除有司有變籤法核考語二議可次苐甄別外則無如道府矣道府之缺內例耴之部属外例耴
之府州正佐而皆視資俸降罰為次苐臣每責令該司將兵荒急缺及時察補猶恐未盡今請先儘南北部俸深者以次遴耴諸臣即或差務未完但有人接管不得借題扣留以遂規避設或降級未開如地方急需亦當酌量事情以乞
特達至不得已而為更調止許移緩就急不許去急就緩若改授既奉
旨不行諸臣猶宜□次倘要地有急缺未補而聽人
討求簡便有一于此司官何辭私狥臣即立行叅處一曰在內之急則無如科道矣行耴考選自應候鄉貢並到與徵解全完然徃返檄催不止半年豈四五年來拮据勞吏両經扣耴尚有掛碍失今不至不惟臺省交受其窮且并京秩舊咨不堪其困臣竊意有司之不即離任者□皆平日催科無法者也顧令急公之吏與闒茸同淹可乎臣請定限十月內但察鄉貢推知有
一二到部者即同俸滿京秩與舊咨守候者先行一考餘當續收庶幾勤惰以分而班行寥落欝積之色頓為改觀亦課功責實之一著耳一曰內外交急則無如封疆長吏與卿貳大僚矣夫督撫掄才而使凡曉暢邊情熟諳兵畧自應破格推舉非資俸降罰所能拘至各省直督撫但有才品適用皆可資其練達清卿詞林原不妨于更逓出入至若京堂蕐膴視北山鞅掌何
如勞逸誰非為
天子使顧可令一歲屢遷與三年久覊者隔若霄淵臣請與在
廷諸臣約除有疆事急借外京卿自五品而上有未及一年而講陞者臣即以白簡從事惟是屈指班行寥在目勢不得不求之在籍自非罪列遣配情關封疆皆可乞
使過相其年力收其桑榆固亦
皇仁所不遺也臣請定限九月初旬將發去諮訪通行繳部如期不舉容臣據實
上聞倘諸臣之舉察覈得實而臣之用之執任不力溺職之罪又安所迯于
日月炤臨下乎綂祈
嚴施行至于臣部四司即臣之左右手也
祖宗朝必擇才品最優者居之往往資俸及格而職業無虧必與優擢葢進退人才之地實關吏治
民生故政體特重而選舉必慎使司官能各舉其職固已盡矣如
聖諭所稱闒茸無能則有愧清班受賄作弊則自甘匪類臣若不極力搜剔分別紏舉是駕駑駘而欲致千里乘漏舟而求無胥溺也臣雖至愚其何敢焉謹因
諭誡煌煌而并及之臣不勝惶悚　崇禎十四年九月二十五日奉
聖旨考選已有旨了該部仍遵諭力秉公慎盡心澄敘以肅銓規如內外各官有避難求簡營陞速化及司官受賄作弊的即指名叅來重不許隱狥
史／詔令奏議／銓曹奏畧／文選／勲戚同是(P.192-1)..[明崇禎間(1628-1644)敬修堂刊本]
奏為勲戚同是人臣
祖制原無專用懇乞
聖明敕部詳察舊例以均驅使事文選清吏司案呈崇禎十四年四月二十七日奉本部送吏科抄出愽平候等官郭振明等前事等因具奏四月二十九日奉
聖旨該部察議具奏欽此欽遵抄出到部送司察得大明會典一欵宗人府初以親王領之後但以勲戚大臣挕府事不備官又吏部職掌開載宗人缺掌印官手本到司題請
欽命皇親駙馬掌管又察宗人府歷年掌印題名碑記永樂年間駙馬都尉永春候王寧掌府事洪熈年間皇親武定侯郭玹掌府事正統年間駙馬都尉西寧侯宋瑛掌府事景泰年間皇親寧
楊侯陳懋掌府事通察案呈到部看得署掌宗人府篆與管領大漢將軍印事關
玉牒地属
宸居非貴戚重臣不得過而問焉察自景順以前若寧楊侯陳懋武定侯郭炫嘗與駙馬並用近代則皆屬之駙馬都尉豈資格相沿不移抑才品適值其乏歟今愽平侯郭振明等引援舊章求均驅使而駙馬都尉萬煒等復出疏駁正幾同
聚訟奉
旨著臣部議奏臣等未敢率爾及細按
會典叅之臣部職掌及宗人府掌印題名記典制固燦然也惟是
朝廷以有事為榮戚以無分為貴
上方加意敦睦破格用才寧於貴戚而偏遺之即崇禎十二年四月內愽平侯郭振明等曾經疏請業奉有勲戚兼用
朝廷自有鑒裁之
旨煌煌在案臣部又安敢擅為擬議也因奉有察議具奏之
旨相應具覆恭候
命下欽遵施行　崇禎十五年五月二十三日奉
聖旨據奏戚臣內外兼用有遠年郭玹陳茂例可據乃近來專用駙馬是何緣繇且皇親自玹茂二人外掌府更有何人還着會同禮兵二部詳察
確議具奏
史／詔令奏議／銓曹奏畧／驗封／聖主方殷(P.1-1)..[明崇禎間(1628-1644)敬修堂刊本]
題為
聖主方殷救時之圖先臣夙著籌邊之略伏祈
聖明垂察往蹟
賜復世廕以隆
曠典事驗封清吏司案呈奉本部送崇禎十三年七月二十四日吏科抄出兵科外抄原任太師大學士張居正曾孫湖廣荊州府儒學生員張同敞奏前事內稱臣曾祖張居正祗事
穆廟六年受
顧命輔
皇祖十年九邊寧謐績著封疆後緣臨終舉代賈忌舊輔張四維嗾誣籍沒臣祖禮部主事張敬修
為臣曾祖長子投繯死孝臣祖母高氏抰目死節沉寃必世矣崇禎二年仰荷我
皇上納在朝諸臣羅喻義等之
請特霈
温旨舊輔張居正佐相
皇祖十年肩承劳怨力振紀綱弛舉廢多有可紀雖以奪情及身後蒙議過不掩功委當垂卹這所請廕及其子懋修量復職衘該部從公看議來說欽此
堯舜在上錄舊精忠臣感激之餘因以先臣武功冐死控陳當時蚤夜防邊憂劳富
國積太倉九年之粟省客軍百萬之糧五兵屢試二稅無加隆慶三年請
□廟大閱以武偹四年納俺答孫那吉降獲叛人趙全趙宗山等十八人老酋稱臣貢馬賜爵順義王又通套虜吉能貢市策黃青恰滿諸酋悉
中機宜萬曆元年平嶺東殱渠魁伍端等斬首一萬二千二百八十有奇二年平西南夷都蠻搗九絲等寨殱酋王阿大等三十六人斬首四千六百有奇又殱遼東逆酋王杲等首虜一千一百有奇五年平嶺西羅旁俘斬叛徭四萬二千有奇六年再捷遼東斬首四百三十有奇十年擒速把玄哈歹帖阿都赤明安等諸酋如秦有階文孟登等之俘閩有朱良寳等之俘滇有記來主魯寨等之俘黔有安順者等之俘楚有胡國瑞等之俘以至烏思藏莾噠喇順義王安國亨等奉琛像祀皆先臣選將練兵授策决勝武功歷可考者其屢膺
殊恩凡十五辭免尚有已受錦衣衞指揮世襲一廕未蒙
恩復餘尚寳中書五廕僅承其二伏祈
聖恩勅部詳察如果前功疊著
予賜世廕以彰微劳則十世荷
君恩七尺非臣有矣等因崇禎十三年七月十四日奉
聖旨該部酌議具奏欽此欽遵隨於本年十月初九日又奉本部送准兵部咨前事內稱該本部題原任太師大學士張居正曾孫生員張同敞奏前事等因奉
聖旨該部酌議具奏欽此欽遵抄部送司看得故輔張居正歷相
穆廟
神廟兩朝佐理勲猷炳炳不可殫述本司在兵言兵則如策制俺答也俘斬東虜王杲也計擒奠王速把亥也一切操縱得宜東西夷悉受戎索是以邊圉無事數十年安享太平似此殊功載在史冊鑿鑿可據當年僅得世襲錦衣千戶一廕其指揮僉事及指揮同知則逓而加者耳權
功賞未足云□一旦奪之至於歲久論定之後止復其文廕之二而武廕尚靳勿予
聖明慎重至意非臣下所能仰窺但夙將如戚繼光如俞大猷兩姓子孫俱經追錄故輔功高發縱賞未世延此曾孫張同敞所為叩
閽以請也本部既奉酌議之
旨如錦衣揮同世廕恐難遽復或量還其初廕世襲千戶職衘於以騎箕之忠魂而報籌邊之偉績想亦
皇仁所不拒也如或舍世廕而別議文廕則係吏部職掌非本部所敢越爼矣統候堂裁題覆等因呈堂奉批如議具題以請
聖裁奉此案呈到部看得原任大學張居正曾孫張同敞奏復武廕一節既經該司察議量復初廕正千戶職衘前來相應題
請緣繇既革之廕應候
格外之恩臣部未敢擅便恭聽
聖裁敕下臣部遵奉施行等因十三年九月十八日本部尚書陳新甲等具題二十二日奉
聖旨張居正輔政功過不掩奪廕既歷多年不必再議世職前旨原着酌議着俟吏部議來定奪欽此欽遵相應移會為此合咨前去煩為遵炤
明旨內事理欽遵施行等因移咨到部送司案察隆慶四年十二月內奉本部送准少保兼太子太保禮部尚書
武英殿大學士張居正咨稱歷從一品俸三年考滿比例廕子等因該本部具題奉
穆宗皇帝聖旨張居正輔政多年忠猷茂著兹當考績可加兼太子太傅吏部尚書給與應得詰命仍廕一子中書舍人欽此又察得萬曆元年十一月內奉本部送准少師兼太子太師吏部尚書
極殿大學士張居正咨稱歷從一品俸六年考滿比例廕子等因該本部具題奉
神宗皇帝聖旨元輔居正社稷重臣忠勲茂著茲六年考績朕心嘉悅着支正一品俸進中極殿大學士廕一子中書舍人給與應得詰命欽此又察得萬曆四年十月內奉本部送准少師兼太子太師吏部尚書
中極殿大學士張居正咨稱歷正從一品俸九年考滿該本部察例具題奉
神宗皇帝聖旨朕元輔受命
皇考匡弼朕躬勲德茂著茲一品九年考績恩禮宜隆着加特進左柱國陞太傅支伯爵俸兼官炤舊給與應得詰命還冩勅獎勵賜宴禮部廕一子做尚寳司司丞以稱朕褒答忠劳至意欽此又察得萬曆九年十一月內該本部會題少師兼太子太師吏部尚書
中極殿大學士張居正十二年考滿等因奉
神宗皇帝聖旨卿等說的是元輔受
先帝遺命輔朕十年精忠大功冠於先後兹實歷一品已及一十五年恩數委當優異着支伯爵祿加上柱國大傅兼官炤舊給與應得誥命還寫勅獎勵賜宴禮部廕一子與做尚寳司司丞用見朕崇獎元勲至意欽此又察得萬曆十年六月內奉本部送准禮部咨稱該少傅兼太子太師禮部尚書武英殿大學士張四維等題太師兼太子太師吏部尚書中極殿太學士張居正病故卹典等因該本部覆題奉
神宗皇帝聖旨依擬贈上柱國廕一子尚寳司司丞以獎殊勲欽此欽遵除一品九年考滿廕尚寳司司丞六年考滿廕中書舍人於崇禎三年三月內奉有舊輔張居正着復二廕并給與應得誥命之旨隨於本年十二月內已經嫡次男張
允修嫡長孫張肇珩承廕訖尚餘三廕各在案今該前因通察案呈到部看得故輔張居正志足匡時才真經國遡考其立朝始末具載史冊惟念主擔當而成專學務綜核而流刻深此過所繇來亦功所難冺者也曩以過削奪而
仁主猶錄其功斯足起劳臣於既死而皷國士於方來戴高履厚豈有二乎今且奉
旨酌議凖以功過煌煌
天語大小臣工靡不感激震叠况夫九原之下寧有他覬今除武職廕奉有奪
旨不再議外所領五文廕已復其貳尚餘寳丞貳廕中書一廕應否再給貳或量給一總属
天恩非臣部所敢擅擬也緣係
聖主方救時之圖先臣夙著籌邊之畧伏祈
聖明垂察往蹟
賜復世廕以隆
曠典及奉
聖旨該部酌議具奏事理謹題請
旨　崇禎十三年十月二十四日奉
聖旨舊輔張居正准再復中書一廕以旌夙劳不許再有陳請
史／詔令奏議／銓曹奏畧／驗封／欽奉勅諭(P.7-1)..[明崇禎間(1628-1644)敬修堂刊本]
題為欽奉
勅諭遵
旨議奏事驗封清吏司案呈奉本部送崇禎十四年二月初九日申時伏蒙
欽召吏禮二部臣李日宣等臣欲楫等恭詣
會極門該司禮監太監禇憲章等傳奉
勅諭一道內載
皇曾祖妣孝定皇太后位證
菩薩誕育
大聖後裔理宜優隆非他戚可比李國瑞未經受爵忽焉蚤逝深可憫念其子存善着襲候爵國瑞炤爵追贈該部即日議奏欽此欽遵恭捧到部送司案察
大明會典一欵隆慶元年題准外戚曾蒙
特恩准襲封一軰者姑與終身其子孫炤例量授錦衣衞指揮等職不許陳乞再襲又察得李國瑞父武清矦李誠銘乃
孝定皇太后之侄伊祖李偉於隆慶六年始封武清伯爵萬曆十年進加武清矦逝伊父李文全於萬曆十二年奏襲父李偉伯爵三十年進加武清矦逝李誠銘於萬曆三十七年奏襲伊父李文全伯爵四十五年進加武清矦崇禎十一年正月內逝在案今該前因通察案呈到部看得戚臣襲封一軰子孫不許再襲煌煌
會典固
累朝所遵為成憲者也欽惟
皇曾祖妣孝定皇太后開
皇祖四十八年久道之化衍
聖
神億萬載卜世之祥
聖祐所貽千古無尚
皇上追念
殊恩隆施後裔三封而後猶憫及國瑞之逝而爵其子復因加存善之襲而贈其父俾該戚臣五世
簪纓一本炳赫
皇上孝思篤摯真足仰慰
皇曾祖妣在天之矣乃
勅諭所載亦曰非他戚可比
詞嚴義正則已隱隱為諸戚臣杜踰涯之請也臣等欽奉
明綸不勝誦服恭察李存善係武清矦李誠銘之孫見授錦衣衞指揮僉事今遵奉
勅諭合將李存善准襲武清矦爵李國瑞係武清矦李誠銘之子先授錦衣衞指揮僉事未經授爵今遵奉
勅諭合炤子爵追贈武清矦所有戚臣存善襲後俸祿伊父國瑞贈後
恩典俟各該衙門另請外臣等未敢擅便伏候
聖裁云云　崇禎十四年二月初一日奉
聖旨是李存善准襲武清矦爵李國瑞追贈武清矦
其俸祿及應得恩典該衙門察例另擬來看
史／職官／禮部志稿／卷二十五／祠祭司職掌一／合祀(P.597-467-1)
合祀
洪武十年初定合祀儀一齋戒前期二日太常司官宿於本司次日具本奏聞致齋三日次日進銅人傳制諭文武官齋戒不飲酒不食葱韭薤蒜不問病不弔喪不聽樂不理刑名不與妻妾同處一傳制當日禮部官太常寺官於城隍廟發咨仍於各廟焚香三日一告廟正祭前二日用祝文酒果奉先殿告仁祖配上帝皇祇祝文曰維洪武十七年歲次甲子月日孝子皇帝某敢昭告於皇考仁祖淳皇帝茲以正月某日恭祀上帝皇祇於大祀殿謹請皇考配神伏惟鑒知謹告一省牲用牛二十八羊三十三豕三十四鹿二兔十二正祭前二日太常司官奏聞明日與光祿司官省牲次日省牲畢一同復命就奏定分獻官二十四員一陳設共二十七壇　正殿三壇上帝南向犢一登一實以大
羹煮肉汁不用鹽醬籩十二實以形鹽藁魚棗栗榛菱芡鹿脯白餅白麵造黑餅蕎粉造糗餌米粉造粉餈糕豆十二實以韭葅以韭切去本末取中四寸菁葅芹葅筍葅醯醢豬肉鮓用鹽酒料物調和鹿醢兔醢魚醢脾析用牛百葉切細湯熟用鹽酒造用豚胉豬肩上肉食用糯米飯羊脂蜜熬糝食用牛羊豕肉細切與粳米飯同熬簠簋各二實以黍稷稻粱玉用蒼璧一帛一蒼色織成郊祀制帛四字皇祇南向犢一登一籩十二豆十二簠簋各二玉用黃琮一帛一黃色郊祀制帛仁祖配位在東西向犢一登一籩十二豆十二簠簋各二玉用蒼璧一帛一蒼色郊祀制帛其設酒尊六爵九篚三於東南西向祝文案一於殿西洪熙以後改奉太祖太宗並祀正殿增一壇加犢一酒尊二爵三帛篚一　丹墀四壇　大明在東西向犢一登一籩十無糗餌粉餈下同豆十無食糝食下同簠簋各二帛一紅色禮神制帛酒尊三爵三篚一　夜明在西東向犢一登一籩
十豆十簠簋各二帛一白色禮神制帛酒尊三爵三篚一　星辰一壇在東西向犢一羊三豕三登一鉶二盛和羹用肉鹽醬籩豆各十簠簋各二酒盞三十帛一白色禮神制帛酒尊三爵三篚一　星辰二壇在西東向陳設同　東十壇　北嶽壇犢一羊一豕一登一鉶二籩豆各十簠簋各二酒盞十帛一黑色禮神制帛酒尊三爵三篚一永樂以後北嶽壇增附天壽山加酒盞十帛一　北鎮壇陳設同　東嶽壇陳設同帛一青色禮神制帛　東鎮壇東海壇陳設並同　太歲壇陳設同帛一白色禮神制帛　帝王壇陳設同帛十六白色禮神制帛酒盞三十　山川壇陳設同帛二白色禮神制帛酒盞三十　神祇壇羊五豕五鉶三無大羹籩豆各八簠簋各二酒盞三十帛一白色禮神制帛酒尊三爵三篚一　四瀆壇陳設與北嶽同帛四黑色禮神制帛酒盞三十　西十壇　北海壇陳設與北嶽同　西嶽壇陳設同帛一白色禮神制帛下同　西鎮壇　西海
壇陳設並同　中嶽壇鍾山附陳設同帛二黃色禮神制帛酒盞二十　中鎮壇陳設同帛一黃色禮神制帛酒盞十　風雲雷雨壇陳設同帛四白色禮神制帛酒盞三十　南嶽壇陳設同帛一紅色禮神制帛酒盞十　南鎮壇　南海壇陳設並同一正祭典儀唱樂舞生就位執事官各司其事陪祀官分獻官各就位導引官導引皇帝至御位內贊奏就位典儀唱燔柴瘞毛血迎神協律郎舉麾奏樂樂止內贊奏四拜典儀唱奠玉帛奏樂內贊奏陞壇至上帝前奏搢圭執事官以玉帛跪進於皇帝右奠訖奏出圭至皇祇前奏搢圭執事官以玉帛跪進於皇帝左奠訖奏出圭至仁祖前奏搢圭執事官以玉帛跪進於皇帝右奠訖奏出圭復位樂止典儀唱進俎奏樂齋郎舁饌至內贊奏陞壇至上帝前奏搢圭進俎出圭至皇祇前奏搢圭進俎出圭至仁祖前奏搢圭進俎出圭奏復位樂止典儀唱
行初獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇祇前奏搢圭執事官以爵跪進於皇帝左奏獻爵出圭詣讀祝位跪讀祝樂止讀祝官取祝跪於神位右讀訖樂作奏俯伏興平身至仁祖前奏搢圭執事官以爵跪進於皇帝右奏獻爵出圭復位樂止典儀唱行亞獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇祇前奏搢圭執事官以爵跪進於皇帝左奏獻爵出圭至仁祖前奏搢圭獻爵出圭復位樂止典儀唱行終獻禮奏樂樂止太常卿進立殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜典儀唱徹饌奏樂執事官各壇徹饌樂止典儀唱送神奏樂內贊奏四拜樂止典儀唱讀祝官捧祝進帛官捧帛掌祭官捧饌各詣燎瘞位奏樂執事官各執祝帛饌出內贊奏禮畢一
分獻官儀注典儀唱行初獻禮贊引引分獻官詣神位前搢笏執事官以帛進於分獻官贊引贊獻爵出笏贊引引至酒尊南北向立典儀唱行終獻禮贊引引分獻官復位徹饌執事官徹饌執帛饌詣燎所俱候典儀唱行一祝文維洪武某年歲次某甲子正月某日嗣天子臣某敢昭告於昊天上帝后土皇地祇時維孟春三陽開泰敬率臣僚以玉帛犧齊粢盛庶品恭祀於大祀殿備茲燎瘞皇考仁祖淳皇帝配神尚享一樂章　迎神樂奏中和之曲荷蒙天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳳舞兮慶雲飛必昭昭穆穆兮降壇壝　奠玉帛樂奏肅和之曲天垂風露兮雨澤霑黃壤氤氳兮氣化全民勤畎畝兮朿帛鮮臣當設宴兮鳳來前　進俎樂奏凝和之曲庖人兮列鼎肴羞兮以成方俎兮再獻願享兮以享　初獻樂奏壽和之曲武功之舞聖靈兮皇皇穆嚴兮金牀臣今樂舞兮景張酒行初獻兮捧
觴　亞獻樂奏豫和之曲文德之舞載斟兮再將百辟陪祀兮具張感聖情兮無巳拜手稽首兮願享　終獻樂奏凝和之曲文德之舞三獻兮樂舞揚肴羞具納兮氣藹而芳祥光朗朗兮上下方况日吉兮時良　徹饌樂奏雍和之曲粗陳菲薦兮神喜將感聖心兮何以忘民福留兮佳氣昂臣拜手兮謝恩光　送神樂奏安和之曲旌幢曄曄兮雲衢長龍車鳳輦兮駕飛揚遙瞻冉冉兮上下方必烝民兮永康　望燎樂奏時和之曲進羅列兮燎瘞方炬焰發兮煌煌神變化兮朿帛將感至思兮無量
史／職官／禮部志稿／卷二十七／祠祭司職掌三／廟祀／時享(P.597-503-1)
嘉靖十五年定九廟特享儀一前期太常寺奏請欽
定捧主官及齋戒省牲俱如常儀　一前期一日太常寺官詣各廟陳設如儀　一正祭日儀同前惟祝文總一讀各廟俱捧主官行禮　一祝文與前孟春時享同　一樂章　太廟迎神太和之曲於皇於皇兮仰我聖祖乃武乃文首出庶物為天下大君比隆於古越彼放勛肇造王業佑啟予子孫功德超邁太室攸尊首稱春祀誠敬用申維神格思萬世如存初獻壽和之曲薦帛于篚潔牲於俎嘉我黍稷酌我清酤愚孫祀奠獻初舉翼翼精誠對越我皇祖居然顧歆永錫純祜亞獻豫和之曲籥舞既薦八音洋洋工歌喤喤醇醴載羞齊明其將之永祐于子孫歲事其承之俾嗣續克承百世其保之終獻寧和之曲三爵既崇禮秩有終盈溢孚顒顯相肅雍維皇祖格哉以繹以融申錫無窮暨于臣民萬福攸同徹饌豫和之曲禮畢樂成神悅人宜籩豆靜嘉敬徹不遲穆穆有容秩秩其儀益祇以嚴矧敢斁于斯還宮安和之曲於皇我祖陟降在天清廟翼翼禋祀首
虔明神既留寢祏靜淵介福綏祿錫胤綿綿以惠我家邦於斯萬年　太宗廟迎神太和之曲於維文皇重光是宣克戡內難轉坤旋乾外讋百蠻威行八埏詒典則于子孫不忘不愆聖德神功格于皇天作廟奕奕百世不遷祀事孔明億萬斯年初獻亞獻終獻徹饌還宮俱與太廟同　仁廟迎神太和之曲明明我祖聖德天成至治訏謨遹駿有聲專奠致享維古經是程春祀有嚴以迓聖靈維陟降在庭以賚我思成初獻壽和之曲幣牲在陳金石在懸清酒方獻百執事有虔明神洋洋降歆自天俾我孝孫德音孔宣亞獻豫和之曲中誠方殷明神如存醴齊孔醇再舉罍尊福祿穰穰攸介攸臻追遠報酬罔極之恩終獻寧和之曲樂比聲歌佾舞婆娑稱彼玉爵酒旨且多獻享維終神聽以和孝孫在位受福不那徹饌雍和之曲牷牲在俎稷黍在簠孝享多儀格我皇祖稱歌進徹髦士膴膴孝孫受福以敷錫於下土還宮安和之曲犆享孔明物備禮成於昭在天以莫
不聽明神即安維華寢是憑肇祀迄今百世祇承　宣廟英廟憲廟俱與仁廟同　孝廟迎神太和之曲列祖垂統景運重熙於惟孝皇敬德允持用光于大烈化被烝黎專廟以享經禮攸宜俎豆式陳庶幾來思初獻壽和之曲粢盛孔蠲腯肥牲牷孝鼓鼘鼘萬舞躚躚清醑初酌對越在天明神居歆式昭厥虔亞獻豫和之曲祀事孔勤精意未分樂感鳳儀禮虔駿奔醞齊挹清載奠瑤尊神其格思福祿來臻終獻寧和之曲樂舞既成獻享維終明明對越彌篤其恭篤恭維何明德是崇神之聽之萬福來同徹饌雍和之曲牲牢醴陳我享我將黍稷蘋藻潔白馨香徹以告成降禧穰穰神錫無疆祐我萬方還宮安和之曲禮享既洽神御聿興廟寢煌煌以憑以寧維神匪遐上下在庭於寢孔安永底我烝民之生　睿廟迎神太和之曲於穆神皇秉德凝道仁厚積累配于穹昊流慶顯休萃于眇躬施于無窮以似似續以光紹我皇宗維茲氣始俎豆是共循厥典禮式敬式崇
神其至止以鑒愚衷初獻壽和之曲制帛牲牢庶饈芬膫玉戚朱干恊于韶簫清醑在筵中情纏綿神之格思儀形僾然亞獻豫和之曲瑤爵再陳侑以工歌籥舞蹌蹌八音諧和孝思肫肫感格聖靈致愨則存如聞其聲終獻寧和之曲儀式弗踰奠爵維三樂舞雍容以雅以南仰仁源德澤嶽崇海淵願啟我子孫緝熙光明維兩儀是參徹饌雍和之曲嘉饌甘只亦既歆只登歌迅徹敬終惟始維神孔昭賚永成于孝矣還宮安和之曲幽幽顯莫測神之無方祀事既成神返諸帝鄉申發休祥俾濟嗣蕃昌宜君兮宜王厯世無疆　武廟迎神太和之曲列祖垂統景運重熙於惟武皇昭德勑威用剪除姦兇大業弗隳專廟以享經禮攸宜俎豆式陳庶幾來思初獻亞獻終獻徹饌還宮俱與孝廟同
史／職官／禮部志稿／卷八十一／祀法備考／嚴祀事／親製樂章(P.598-452-1)
親製樂章
洪武八年夏四月皇太子攝祭皇地祇于方丘天下山川神祇俱更設登一鉶二每位增設酒斝嶽鎮海瀆俱十五天下山川神祇俱三十始用上親製樂章初圜丘方澤樂章俱翰林學士朱升等所撰其文過深而詞藻麗遂更製之其迎神曲云仰皇祇兮駕來川嶽從迎兮
威靈備開香煙繚繞兮神臨御街漸陞壇兮穆穆靄瑞氣兮應結樓臺以微衷兮率職幸望聖悅兮心諧但允臣兮固請願嘉烝民兮永懷奠玉帛云臣奉兮以筐玉帛是進兮歲奠以常百辟陪祀兮珮聲琅琅惟南薰兮解慍燎炎兮煌煌進俎云庖人兮淨湯大烹牲兮氣靄而芳以微衷兮獻上曰享兮曰康初獻曰初獻行兮捧觴聖靈穆穆兮洋洋為烝民兮永昌鑒豐年兮耿光亞獻云雜殽羞兮巳張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云俎豆徹兮神熙鸞輿駕兮旋歸百神翼翼兮雲衣敬奉行兮弗敢違送神云祥風興兮悠悠雲衢開兮民福留歲樂烝民兮大有想洋洋兮舉觴載酒望燎云殽羞玉帛兮瘞坎中遙瞻隱隱兮龍旗從祀事成兮盡微衷感厚德兮民福雍雍
史／職官／禮部志稿／卷八十一／祀法備考／嚴祀事／十一月冬至祀(P.598-452-2)
十一月冬至祀
昊天上帝于圜丘星辰太歲風雲雷雨嶽鎮海瀆天下
神祗俱更設登一鉶二各位增設酒斝星辰天下神祗各三十太歲風雲雷雨嶽鎮海瀆各十五其樂章用上所更製者迎神云仰惟兮昊穹臣率百職兮迓迎幸來臨兮壇中上下護衛兮景從旌繚繞兮四維重悅聖心兮民獲年豐奠玉帛云民依時兮用工感帝德兮大化成功臣將兮以奠望納兮微衷進俎云庖人兮列鼎殽羞兮以成芳俎兮載獻願享兮以歆初獻云聖靈兮皇皇穆嚴兮金床臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無巳拜手稽首兮願享終獻云三獻兮樂舞揚肴羞具納兮氣靄而芳光朗朗兮上方況日吉兮辰良徹饌云粗陳菲薦兮神喜將感聖心兮何以忘民福留兮佳氣昂臣拜手兮謝恩光送神云旌曄曄兮雲衢長龍車鳳輦兮駕飛揚遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全于上感至恩兮無量
子／雜家／說郛／卷八　玉澗雜書等／玉壺清話(P.31-2)..[上海涵芬樓排印本]
景德三年有巨星見於天氐之西光芒如金圓無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命苞此星一曰德星不時而出時方朝野多歡六合平定鑾輿澶淵凱旋萬域富足賦斂無橫宜此星之現也克明本進士獻文於朝召試中書賜及第
子／雜家／說郛／卷十七　希通錄等／希通錄／火城(P.2-1)..[上海涵芬樓排印本]
火城　王元之待漏院記相君至止煌煌火城按李肇國史補正旦曉漏已前三司使大金吾皆以樺燭擁馬謂之火城
子／雜家／說郛／卷四十三　宣靖妖化錄等／炙轂子雜錄／序樂(P.3-1)..[上海涵芬樓排印本]
序樂　炙轂子曰樂府題解序云樂府之興肇于漢魏歷代文士篇詠實繁或不覩本章便斷題取義贈夫利涉則述公無渡河慶待彼再誕乃引烏生八九子賦雉班者但美繡頸錦臆歌馬者序馳驟亂踏皆若茲不可勝載遞相祖襲積用為常欲令後生何以取正頃因涉閱傳記兼諸家文集每有所得輒以記之歲月積深或成卷軸因以編次目之為古題解躭學君子無或忽之也
雉朝飛齊宣王時處士犢牧子所作也
別鶴操上陵牧子所作也
走馬引樗里牧參所作也
淮南王淮南小山所作也
武溪深馬援南征所作也
吳趨曲吳人以歌其地也
箜篌引亦曰公無渡河舊說朝鮮津卒霍里子高妻麗玉所作也
平陵東漢翟義門人所作也
薤露歌蒿里歌並喪歌出田橫門人
長歌短歌言人壽命長短以定不可妄求也
陌上桑一曰日出東南隅亦曰豔歌羅敷行
杞梁妻杞慎妻妹所作也
釣竿古今註云伯常子妻所作也
董逃歌古今註云後漢遊童所作也
短簫歌古今註云黃帝使岐伯作
上留田地名也北地人有父母死不接其孤弟者鄰人之賢者為其弟作以諷兄
日重光月重輪羣臣為漢明帝作也
橫吹胡樂也李延年造
江南曲
度關山古詩云魏武所作
雞鳴曲
對酒古辭魏武所作
烏生八九子
燕歌行晉用為樂章
秋胡行胡妻死後人哀而賦之
苦塞行魏武賦晉用為樂
塘上行一曰塘上辛苦魏文甄后作
善哉行
東門行
西門行
煌煌京洛行
豔歌何常行一曰飛鶴行
步出下東門行一曰隴西行
滿歌行
櫂歌行晉樂奏
雁門太守行
已上樂府相和歌按相和歌並漢世街陌謳謠之詞絲竹更相和為執節者歌者之本一部魏明帝分為二更遞夜宿始十七曲後合為十三曲今所載之外復有氣出唱精列東光引等三篇自短歌行已下晉荀勗撰舊詩施用于漢魏故其數廣
子／雜家／說郛／卷七十六　青箱雜記等／獨斷(P.2-2)..[上海涵芬樓排印本]
皇帝至尊之稱皇者煌也盛德煌煌無所不照帝者諦也能行天道事天審諦故稱皇帝
集／小說／西遊記／第三十五回　　外道施威欺正性　心猿獲寶伏邪魔(P.431)
那魔慌了，將左手擎著寶劍，右手伸於項後，取出芭蕉扇子，望東南丙丁火，正對離宮，唿喇的一扇子，搧將下來，只見那就地上，火光焰焰。原來這般寶貝，平白地搧出火來。那怪物著實無情：一連搧了七八扇子，熯天熾地，烈火飛騰。好火：
那火不是天上火，不是爐中火，也不是山頭火，也不是灶底火，乃是五行中自然取出的一點靈光火。這扇也不是凡間常有之物，也不是人工造就之物，乃是自開闢混沌以來產成的真寶之物。用此扇，搧此火，煌煌燁燁，就如電掣紅綃；灼灼煇煇，卻似霞飛絳綺。更無一縷青煙，盡是滿山赤焰。只燒得嶺上松翻成火樹，崖前柏變作燈籠。那窩中走獸貪性命，西撞東奔；這林內飛禽惜羽毛，高飛遠舉。這場神火飄空燎，只燒得石爛溪乾遍地紅！
大聖見此惡火，卻也心驚膽顫；道聲「不好了！我本身可處，毫毛不濟：一落這火中，豈不真如燎毛之易？」將身一抖，遂將毫毛收上身來。只將一根變作假身子，避火逃災，他的真身，捻著避火訣，縱觔斗，跳將起去，脫離了大火之中，徑奔他蓮花洞裏想著要救師父。急到門前，把雲頭按落。又見那洞門外有百十個小妖，都破頭折腳，肉綻皮開。原來都是他分身法打傷了的，都在這裏聲聲喚喚，忍疼而立。大聖見了，按不住惡性兇頑，輪起鐵棒，一路打將進去。可憐把那苦煉人身的功果息，依然是塊舊皮毛！
集／小說／西遊記／第四十五回　　三清觀大聖留名　車遲國猴王顯法(P.563)
大仙拽開步進前，三藏等隨後，徑到了壇門外。抬頭觀看，那裏有一座高臺，約有三丈多高。臺左右插著二十八宿旗號，頂上放一張桌子，桌上有一個香爐，爐中香煙靄靄。兩邊有兩隻燭臺，臺上風燭煌煌。爐邊靠著一個金牌，牌上鐫的是雷神名號。底下有五個大缸，都注著滿缸清水，水上浮著楊柳枝。楊柳枝上，托著一面鐵牌，牌上書的是雷霆都司的符字。左右有五個大樁，樁上寫著五方蠻雷使者的名錄。每一樁邊，立兩個道士，各執鐵鎚，伺候著打樁。臺後面有許多道士，在那裏寫作文書。正中間設一架紙爐，又有幾個像生的人物，都是那執符使者，土地贊教之神。
那大仙走進去，更不謙遜，直上高臺立定。旁邊有個小道士，捧了幾張黃紙書就的符字，一口寶劍，遞與大仙。大仙執著寶劍，念聲咒語，將一道符在燭上燒了。那底下兩三個道士，拿過一個執符的像生，一道文書，亦點火焚之。那上面乒的一聲令牌響，只見那半空裏，悠悠的風色飄來。豬八戒口裏作念道：「不好了！不好了！這道士果然有本事！令牌響了一下，果然就刮風！」行者道：「兄
弟悄悄的，你們再莫與我說話，只管護持師父，等我幹事去來。」
行者聽得老師父經文念盡，卻去耳朵內取出鐵棒，迎風幌了一幌，就有丈二長短，碗來粗細，將棍望空一指。那風婆婆見了，急忙扯開皮袋；巽二郎解放口繩。只聽得呼呼風響，滿城中揭瓦翻磚，揚砂走石。看起來，真個好風，卻比那尋常之風不同。但見：
折柳傷花，摧林倒樹。九重殿損壁崩牆，五鳳樓搖梁撼柱。天邊紅日無光，地下黃砂有翅。演武廳前武將驚，會文閣內文官懼。三宮粉黛亂青絲，六院嬪妃蓬寶髻。侯伯金冠落繡纓，宰相烏紗飄展翅。當駕有言不敢談，黃門執本無由遞。金魚玉帶不依班，象簡羅衫無品敘。彩閣翠屏盡損傷，綠牕朱戶皆狼狽。金鑾殿瓦走磚飛，錦雲堂門歪槅碎。這陣狂風果是兇，刮得那君王父子難相會；六街三市沒人踪，萬戶千門皆緊閉！
正是那狂風大作，孫行者又顯神通，把金箍棒鑽一鑽，望空又一指。只見那：
推雲童子，佈霧郎君。推雲童子顯神威，骨都都觸石垂天；佈霧郎君施法力，濃漠漠飛煙蓋地。茫茫三市暗，冉冉六街昏。因風離海上，隨雨出崑崙。頃刻漫天地，須臾蔽世塵。宛然如混沌，不見鳳樓門。
此時昏霧朦朧，濃雲靉靆。孫行者又把金箍棒鑽一鑽，望空又一指。慌得那：
雷公奮怒，電母生嗔。雷公奮怒，倒騎火獸下天關；電母生嗔，亂掣金蛇離斗府。唿喇喇施霹靂，振碎了鐵叉山；淅瀝瀝閃紅綃，飛出了東洋海。呼呼隱隱滾車聲，爗爗煌煌飄稻米。萬萌萬物精神改，多少昆蟲蟄已開。君臣撲上心驚駭，商賈聞聲膽怯忙。
那沉雷護閃，乒乒乓乓，一似那地裂山崩之勢，諕得那滿城人，戶戶焚香，家家化紙。孫行者高呼：「老鄧！仔細替我看那貪贓壞法之官，忤逆不孝之子，多打死幾個示眾！」那雷越發振響起來。行者卻又把鐵棒望上一指。只見那：
龍施號令，雨漫乾坤。勢如銀漢傾天塹，疾似雲流過海門。樓頭聲滴滴，牕外響瀟瀟。天上銀河瀉，街前白浪滔。淙淙如瓮撿，滾滾似盆澆。孤莊將漫屋，野岸欲平橋。真個桑田變滄海，霎時陸岸滾波濤。神龍藉此來相助，抬起長江望下澆。
這場雨，自辰時下起，只下到午時前後。下得那車遲城，裏裏外外，水漫了街衢。那國王傳旨道：「雨彀了！雨彀了！十分再多，又渰壞了禾苗，反為不美。」五鳳樓下聽事官策馬冒雨來報：「聖僧，雨彀了。」行者聞言，將金箍棒往上又一指。只見霎時間，雷收風息，雨散雲收。國王滿心歡喜，文武盡皆稱贊道：「好和尚！這正是『強中更有強中手』！就是我國師求雨雖靈，若要晴，細雨兒還下半日，便不清爽；怎麼這和尚要晴就晴，頃刻間杲杲日出，萬里就無雲也？」
集／小說／西遊記／第六十四回　　荊棘嶺悟能努力　木仙菴三藏談詩(P.799)
且不說眾僧啼哭。卻說師徒四眾，走上大路，卻纔收回毫毛，一直西去。正是時序易遷，又早冬殘春至，不暖不寒，正好逍遙行路。忽見一條長嶺，嶺頂上是路。三藏勒馬觀看，那嶺上荊棘丫叉，薜蘿牽繞。雖是有道路的痕，左右卻都是荊刺棘針。唐僧叫：「徒弟，這路怎生走得？」行者道：「怎麼走不得？」又道：「徒弟啊，路痕在下，荊棘在上，只除是蛇蟲伏地而遊，方可去了；若你們走，腰也難伸，教我如何乘馬？」八戒道：「不打緊，等我使出鈀柴手來，把釘鈀分開荊棘，莫說騎
馬，就抬轎也包你過去。」三藏道：「你雖有力，長遠難熬。卻不知有多少遠近，怎生費得這許多精神！」行者道：「不須商量，等我去看看。」將身一縱，跳在半空看時，一望無際。真個是：
匝地遠天，凝煙帶雨。夾道柔茵亂，漫山翠蓋張。密密搓搓初發葉，攀攀扯扯正芬芳。遙望不知何所盡，近觀一似綠雲茫。蒙蒙茸茸，鬱鬱蒼蒼。風聲飄索索，日影映煌煌。那中間有松有柏還有竹，多梅多柳更多桑。薜蘿纏古樹，藤葛繞垂楊。盤團似架，聯絡如牀。有處花開真佈錦，無端卉發遠生香。為人誰不遭荊棘，那見西方荊棘長！
行者看罷多時，將雲頭按下道：「師父，這去處遠哩！」三藏問：「有多少遠？」行者道：「一望無際，似有千里之遙。」三藏大驚道：「怎生是好？」沙僧笑道：「師父莫愁，我們也學燒荒的，放上一把火，燒絕了荊棘過去。」八戒道：「莫亂談！燒荒的須在十來月，草衰木枯，方好引火。如今正是蕃盛之時，怎麼燒得！」行者道：「就是燒得，也怕人了。」三藏道：「這般怎生得度？」八戒笑道：「要得度，還依我。」
史／政書／國朝典彙／卷首　米序(P.1-1)..[明天啟間(1621-1627)刊本]
國朝典彙序
世不乏天官而鴻裁鉅製出天官者葢寡子長修其先業猶云藏諸名山非有分曹設局之務班范而下
【圖】
亦各希踪腐史竭心手力以自成一家原其具官待進不簪事言之筆此知證曏往初鋪揚叔近援故實以發抒菁藻煌煌乎儒紳
【圖】
之卒業不可貶也往牒無喙矣
明興二百有餘年
神聖席圖名公卿之所翊贊躐漢唐而偕姬姒蘭臺虎
【圖】
觀編摹鱗集至稱簡嚴得體獨海鹽吾學一編其言極雅馴而陶汰過精令讀者肅如損飛動之趣非才之故時勢適然今方寓習
【圖】
鉛槧業帖括排偶錮腑鬲巖廊宻勿無別手口言之不文鮮可採掇下逮碑版傳誌裨官脞說無論四氣不備而意為低昻蒼黃失
【圖】
實為薦紳先生所不道即有如椽巨筆因無可因亦復不能鏤雲繪水自見厥奇史之難難於今日所從來矣石樓大中丞生文獻
【圖】
區起巍科而階膴仕營精大業囊括
本朝典憲充實鬰勃不可以已勒為典彙一書起
二祖以迄
世
穆總二百　卷大都事自為彙彙有其條根扺枝節扶疏溢目靡枯靡澤質有其文危坐展披洞見我
明休美躍然神志為聳有過海鹽無不及焉下視陳東筦輩不啻衙官而厮役之矣何者彼其識沉于闇曶而妬肆其詆諆也試取近
【圖】
事一二論于忠肅之𣦸東市乃尤其戴
郕王而置
英廟豈知
郕王立則社稷重而君父輕
元良繼則君父重而社稷尋南宋之轍矣他若康齋之聘昉自逆亨即爰立作相義無可受來以成君去以潔己具見真儒作用議者
【圖】
晦其心而瘡痏其影則何取於編摩為也故史有三難無才則貧賈不殖無學則巧匠乏材才且學而識不具有折閱廢著偭繩墨
【圖】
而改錯耳典彙推見至隱盡芟其陋其於三長可謂兼之葢其整齊故事類子長據行事仍人道不失素王家法於以彪炳休明輝
【圖】
暎來許端有攸賴即懸諸日月與古人爭烈可也
北地米萬鍾仲詔父譔
史／政書／國朝典彙／朝端大政　凡三十三卷／卷四　登極迎立／明／建文四年六月(P.2-1)..[明天啟間(1621-1627)刊本]
以即位詔天下大赦詔曰昔我　父皇太祖高皇帝龍飛淮甸迅掃區宇東抵虞淵西踰崑崙南跨南郊北際瀚海仁風義聲震盪六合曶爽闇昧咸際光明三十年間九有寧謐晏駕之日萬方嗟悼煌煌功業恢于湯武德
【圖】
澤廣布至仁瀰流姪允炆以幼冲之資嗣守大業秉心不孝更改章憲𢦤害諸王放黜師保崇信奸囘大興土木天變于上而不畏地震于下而不懼灾延承天而文已過飛蝗蔽天而不修德益乃委政宦官滛佚無度禍機四發將及于朕朕為　高皇帝嫡子祖有明訓朝無正臣內有奸惡興兵討之朕尊奉條章舉兵以清君側之惡蓋出于不得已也朕兵不舉亦將有聲罪而攻之者允炆曾不反躬自責肆行拒旅朕荷天地祖宗之靈戰勝攻克擣之于上殲之于白溝破之于滄州潰之于藁城鏖之于夾河躪之于靈壁六戰而已不國矣朕
【圖】
于是駐師畿甸索其奸貪庶幾周公輔成王之義而乃不究朕懷闔宮自焚以絕于宗社天地所不庇鬼神所不容事不可止朕乃整師入京秋毫無犯諸王大臣謂朕　太祖之嫡子應天順人天位不可久虛神器不可無主上章勸進朕拒之再三爰俯狥輿情已于六月十七日即皇帝位大禮既行所有合行庶政竝冝兼舉今年仍以洪武三十五年為紀其改明年為永樂元年
史／政書／國朝典彙／禮部　凡三十四卷／卷一百十三　祥瑞／明／嘉靖／三十五年八月(P.24-2)..[明天啟間(1621-1627)刊本]
三十五年八月詔有司採芝　上問禮部古用芝草入藥產于何所求之得否具以狀𡭊尚書吳山等𡭊言本草芝有赤白青黑黃紫其色不同其味亦異然皆云久食輕身論衡云芝生于上土氣和故芝草生瑞命記云王
【圖】
者德仁則芝草生文選云煌煌𩄇芝一年三秀漢書儀云芝有九莖金色綠葉朱實夜有光黃帝內傳云王母遣仙歌萬年長生之曲授帝以石函玉笈之書會閬風瑤池之上授神芝圖十二卷然世不常有服食之法亦未有傳　皇上體道奉玄芝草自將應時挺生遠近必有獻者所產之地臣未敢預擬詔有司採諸玄嶽龍虎三茅齊雲及五嶽仍訪之民間會宛平民張臣祐得芝五本獻之　上悅賜銀幣自是臣民獻芝者紛紛矣
史／詔令奏議／禎朝詔疏／奏疏卷三／求致治之原疏　六年正月(P.8-1)..[明崇禎間刊本]
求致治之原疏六年正月
南刑部主事曹　荃
竊惟是非者天下之公心徧用之則徼幸者生端而報復無已賞罰者人君之大柄輕施之則習視為固然而威勸不靈。以今人心懈弛、吏道凌夷之秋、而槩以尚德緩刑之說、雜陳于座右、臣知其無濟也、然臣在刑言刑、所求于　聖明者、惟欲用法之平且當耳、以今觀之、竊有憂焉、　皇上所與共理天下者。二三執政也。自錢龍錫以輔臣下獄。而政府畏罪。一味柔隨。卽安危大事。囁嚅莫敢發口矣。所與綜核庻政者。六卿之長也。自易應昌以執法重譴。而士
【圖】
師懼禍。巧用揣摩。卽昭然爰書。游移莫能自主矣。詞臣者啟沃之資也。自楊世芳劉必逹以閱文拘謹。置之司敗。而主試一席。人皆視為畏途矣。監司守令者。郡邑之綱紀也。左應選力捍危疆。聲名甚著。偶掛彈章。幾不保身。王忠孝清操自矢。囊無尺縑。禮數稍踈。隨被逮訊。而保障者無必死之志。飲蘖者懷不測之虞矣。諫臣之設。欲其舉賢無隱也。王績燦吳執御吳彥方以薦揚縲絏。而言路吞聲。雖有正人端士。不敢入告矣。直言之旌。欲其糾慝不避也。摘發厰衛之許國榮以鉛斤落職。抵觸閹寺之金鉉以銃門褫
【圖】
逐。甚而馬思理高倬、諫用中涓。雅有風亮。以漫不相涉之草塲。累月係鞫。而危言賈禍。宵小益肆其鋒距。碩士莫措其手足矣。夫三代之世坐石垂緌而民知耻者罰當其辜也叔季之時深文峻誅而下不辱者罪浮其實也。煌煌聖世。雷電日赫。而恬不知警。至矯激之士。借以為名高。詭恢之徒。因端而餙說。可不為深省者乎。且　皇上今日而欲行法。則內臣之遣。尤不可不愼也。何則。內臣不出。則雪霜雨露。皆屬　君恩。內臣旣出則兵刑矯竊半歸中貴。今者大小臣工。毛髮細過。一經指摘。罰不踰時。而張彝憲鉅萬
【圖】
贓私。悉置不問。邊臣餌虜養交。立就榜掠。而王坤同主款。反優詔。然則內臣有功而無罪。有賞而無罰。有彈駁之權。而無斧鉞之凛。將來鴟張。又奚所底止乎。海內元元。誰非赤子。內外人臣。誰非耳目。平則萬物皆安不平則百職俱墮。臣身在南。雖無言責。而臣職維刑。實有官守。用是據見敷陳。伏懇　聖明察其狂瞽。特昭廣大。旣沛好生之仁。復開使過之路。庻執政攸司。益詳于明允。卽譴諸臣。彌勸乎浩蕩矣。
史／詔令奏議／禎朝詔疏／奏疏卷三／遴才受言疏　六年三月(P.18-1)..[明崇禎間刊本]
遴才受言疏六年三月
給事中孫　晉
臣竊觀自古聖帝明王。所與共天下者。不過此賢士大夫而已。未聞有厭棄一時。而欲借才異代者。慨自中外諸臣、弗稱任使、我　皇上不得已、而乃時為紏虔、士習未破、士氣先靡、國事無濟、國體已傷、識者致嘆今日、有君無臣、凡屬衣冠、能無疚心、雖然、才難自古言之、　皇上於被罪諸臣、或云降罰示懲、或云使過勵後、卽近日銓臣、發單咨訪、何莫非仰副　皇上求賢若渴之意。而以觀於今日之人才何如哉。始猶詿誤見於庻僚今且幽囚及於九列。人徒
【圖】
見其有可念之勤劬。而一時譴之故。倘未能薄海共知。將毋令勞臣任士。聞而解體乎。且夫智者千慮。必有一失。或因偶涉之謬。而遂累其生平。惜才貸錯。其謂之何。昔　高皇帝論用人之道。曰人之才智。或有長短。因短棄長。則天下之才難矣。若惟見其小節。未覩大端。而輙置之。乃有天下無賢之嘆。　文皇帝嘗顧侍臣曰。君人之道。犯極惡則不宥。有小善亦不棄。人就無過。論小過而廢大善。則為善者怠。煌煌　祖訓。炳如日星用能闢億萬世久安長治之基。若惟知以督責神鼓舞。曾不欲以愛惜為培養。則凡
【圖】
人始終安能逆覩。旦夕皆難自必。誰復為國家奏功者。夫至大臣無戀主之思。小臣有投閒之念。雖非誼所忍言。然而禮忠之訓。不可誣也。願　皇上之愼思之。至若言者。為國家之血脉榮衛。賴以流通。嘗聞之。使言猶恐不盡。卽　皇上於建議諸臣。亦率荷優容。乃近王志道以大吏而膺顯黜。遂覺一時顧忌之念重。而諫諍之意衰。不願為鳴鳳。願為寒蟬。此無他。以　皇上之喜怒為言路之通塞耳。臣窃慮之。古人一言出而能令天子改容。大臣避舍。雖其上之重言。亦言者之有以見重。今則庸庸若此。又何怪乎
【圖】
譏之禮臣。至比彈章如蟬鳴蛙鼓。而莫之忌耶。此臣願皇上於省繁言之中更有以作敢言之氣。而併以是為諸臣一正告也。抑臣愚猶有進焉。書勉虞帝。知人則哲。葢惟其知賢。是以任賢勿貳。惟其知邪。是以去邪勿疑。方今　聖明當務之為急者。得毋在兹乎。故臣誠不敢謂師濟盈朝。但　皇上不得不於其中。擇而任之。果使貞邪各見其眞自然賞罰互成其是。若斯纍纍而竟無一可信之人。無一可聽之言。以及退而謀之。冥鴻在野。誰作轉圜之望。擯斥方新。且有永棄之虞。是必别有以稱上使者。然後可。固
【圖】
知聖明在御。萬無他慮。第恐宵小伺隙。頃刻未忘。如逆案之李桂芳、且以身試矣。此又陰陽剝復之機不可不深慮也。
史／詔令奏議／禎朝詔疏／奏疏卷八／議祧廟贈后不宜别立廟祀疏　十五年九月(P.9-1)..[明崇禎間刊本]
議祧廟贈后不宜别立廟祀疏十五年九月
給事中沈胤培
竊惟禮以　祖宗所定者為尊議以經傳所依者為正。伏臣莊誦　諭札、以祧廟贈后三位、終歲無一祭、見廟繼后　聖母七位、忌辰不得設祭服靑、孝念難已、欲將本恩殿、改建殿宇二層、供安已祧　九廟帝后、而祔　三贈后于其中、及見廟　繼后聖母逢忌之日、宜否設祭服靑、煌煌天語。旣昭示以　太廟大禮。不敢輕議。而又通着部科同太常寺、折衷情制、詳酌典儀、微臣拜揚　明命。敢不畢竭
【圖】
愚誠。用光　聖孝。夫禮有萬世之經。有一時之權。經者推之　祖宗而凖比之經傳而符如太廟一帝一后奉先殿亦一帝一后是也權者　祖宗所已行而禮緣義起經傳所不載而儀以情隆如别殿之專享奉先之祔安是也。今日舍　祖宗所定之禮。而别求所為禮。舍經傳所依之議。而别求所為議。有萬萬不敢出者。臣請盡言無諱可乎。考古無奉先殿之制。　太祖以時享未足展孝思。特彷前代原廟神御殿之意。而建奉先殿于乹淸宮之左。　成祖率循無改。雖曰用嘗饌行家人禮。而太廟以象外朝。奉先殿
【圖】
以象內朝。凡節忌祭告。太常題知。光祿供獻。禮未嘗不嚴且重也。每室一帝一后。如太廟寢殿。其祔祧迭遷之禮。亦如之。禮又未嘗不明且僃也。　孝宗以孝穆紀太后、不得祔太廟奉先殿、别建奉慈殿薦享、旣以避尊。復以專敬。仁至義盡。千古為昭。嗣　孝肅周太皇太后崩、　孝宗召內閣劉徤李東陽謝遷等議祔廟禮、一則曰事湏師古。末世鄙褻之事。不足學。再則曰宗廟事闗係綱嘗極重。豈可有毫髮僣差。卒祔孝莊錢皇后于太廟奉先殿、　孝肅則祀奉慈殿中室、移　孝穆居左、　世宗追上　孝惠邵太后
【圖】
尊號、亦祀　奉慈殿居右、嘉靖十五年、諭禮官以三后主、旣不祔太廟、又不祔陵殿、似黜之非親之命、會議以行、禮官言自古天子。惟一帝一后。配享于廟。所生之母。别祭於寢。斯禮之正。　孝宗奉慈殿之建。子祀生母以盡終身之孝耳。禮於妾母不世祭。謂子祭之。於孫則止。葢繼祖重故不復顧其私祖母也。今于　孝肅曾孫也。　孝穆。孫屬也　孝惠。孫也禮不世祭義當擬祧。但祧義惟遷主為是。而遷祔　陵殿。歲時祔享。尤為曲盡。非前代所及。　世宗從之。罷奉慈殿祭。二十九年祔　孝烈方皇后于太廟、時以
【圖】
孝潔係元配、持議久而始定、　穆宗卽位、仍祔　孝潔太廟、而祀　孝烈于弘孝殿、又别祀　孝恪杜太后于神霄殿、萬曆三年諭禮官以　孝烈　孝恪、宜奉於奉先殿祔享、部察嘉靖十五年、議祔陵殿、不議祔奉先殿、　神宗曰、奉先殿見有　孝肅　孝穆　孝惠三后神位。係我皇祖定。宜遵炤袝安。不必另議。并罷　弘孝神霄之祭。自是繼后贈后皆以袝享奉先殿為成例矣。當　孝宗始建祧廟、曁　世宗再正　太祖南向之位、爾時明明穆穆、酌古斟今、豈不念太廟旣有祧廟。奉先殿何無祔殿。良以遠
【圖】
廟為祧去祧為壇去壇為墠禮有不得不降情有不得不殺。先儒嚴陵方氏曰、王者之于祖禰。以人道事之。則有寢。以神道事之。則有廟。天子七廟、而周官隸僕、止掌五寢者、以二祧將毁先除其寢事有漸故也。祭神道也。薦人道也。致堂胡氏曰、天子七廟而已矣。有祧焉。不患其數盈也。有禘焉。不患其乏饗也。是故宗廟之禮。繇子孫不忘而建不忘者仁也。斷以先王之義。無敢損益于其間是則禮之盡也。今欲建祧殿二層。而又不在奉先殿之後。將以奉先祧殿名乎。抑以何名乎。無論宮廟卽遠。有毁而無立。且前長
【圖】
祧遷之神位。供安何所。如送陵殿。無迎囘大內之理。若更製焉。卽神位與神主不同。十數世之後重取久祧之神位而題之可不可也。周家卜世三十、卜年八百、止曰先公之遷主。藏于后稷之廟。先王之遷主。藏于文武之廟耳。未聞祧亦以九為數。而預計增加也。昔殷高宗為中興盛主。肜日有雊雉之異。祖己戒其典祀。無豐于昵。而傅說亦云。黷于祭祀。時謂弗欽。禮煩則亂。事神則難。子思子曰、先王之制禮也。過之者俯而就之。不至焉者跂而及之。禮稱王母不配。言有事于尊。可及卑。有事于卑不敢援尊也。　皇上
【圖】
孺慕徹於重玄。孝思通于錫類。然　帝后之尊卑罔斁。卽典祀之疏數無違。在　聖母可極尊崇而不必同於　列后在　列后宜俾孝享而未免抑于　祖宗。如魯立武宮煬宮。春秋皆大書特書。見其毁已久。不宜立而輒立焉。非卽遠有終之義。而哀公三年、書桓宮僖宮灾、桓僖親盡矣。宫何以存。志其灾。以咎其復也。　皇上試以　祖宗所定。合之經傳所依。今日旣詔之國人。他年將垂之靑史。可曰內殿之禮。非外廷之禮比哉。況祧廟　三后。但不得祭于太廟奉先殿。而陵祭遣官。焄蒿之感。原未嘗不申。必追罔
【圖】
極而事如存。則立别殿以專祀　聖母。揆之閟宫之文。□慈之建。猶為合禮。并忌日設祭服靑。似宜分别久近。稍避　祖宗。統俟　聖明詳察、
史／雜史／國朝典故／卷之四十／立齋閒錄二／計開奸臣(P.944)
太宗皇帝既即位，革建文元年、二年、三年、四年年號，仍稱洪武三十二年、三十三年、三十四年、三十五年。其故皇太子及妃，稱皇兄懿文皇太子、皇嫂懿敬皇太子妃，建文君廢為建庶人。詔曰：「昔我父皇太祖高皇帝，龍飛淮甸，汛掃區宇，東抵虞淵，西踰崐崘，南跨南交，北際瀚海。仁風義聲，震蕩六合，曶爽暗昧，咸際光明。三十年間，九有寧謐，晏駕之日，萬方嗟悼。煌煌功業，恢於湯武，德澤廣布，至仁彌流。侄允炆以幼冲之資，嗣守大業，秉心不孝，更改憲章，戕害諸王，放黜師保，崇信奸回，大興土木。天變於上而不畏，
地震於下而不懼，災延承天而文其過，飛蝗蔽天而不修德。益乃委政宦官，淫泆無度，禍機四發，將及於朕。朕為高皇帝嫡子，祖有明訓：『朝無正臣，內有奸惡，王得興師討之。』朕遵奉條章，舉兵以清君側之惡，蓋出於不得已也。使朕兵不舉，天下亦將有聲罪而攻之者。允炆曾不反躬自責，肆行旅拒。朕荷天地祖宗之靈，戰勝攻克。擣之於壩上，殲之於白溝，破之於滄州，潰之於藁城，鏖之於夾河，轥之於靈璧，六戰而已不國矣。朕於是駐師畿甸，索其奸回，庶布周公輔成王之義。而乃不究朕懷，闔宮自焚，以自絕於宗社，天地所不庇，鬼神所不容。事不可以中止，朕乃整師入京，秋毫無犯。諸王大臣謂朕太祖之嫡，應天順人，天位不可以久虛，神器不可以無主，上章勸進。朕拒之再三，爰乃俯徇輿情，已於六月十七日即皇帝位。大禮既成，所有合行庶政並宜兼舉。
一、今年仍以洪武三十五年為紀，其改明年為永樂元年。
一、建文以來祖宗成法有更改者，仍復舊制。刑名一依大明律科斷。
一、奉天征討將士，數年以來從朕征討，披堅執銳，櫛風沐雨，忠義奮發，屢戰屢勝，翊輔成功，勤勞甚矣。簡在朕心，宜速論功陞賞，用酬前勞。
一、自洪武三十五年七月初一日昧爽以前，官吏軍民人等，有犯除謀反大逆，謀殺祖父母、父母，妻妾殺夫，奴婢殺主，謀殺、故殺人，蠱毒魘魅，毒藥殺人及見提奸惡不赦外，其餘已發覺未發覺，已結正未結正，罪無大小咸赦除之。敢有以赦前事相告言者，以其罪罪之。
一、洪武三十一年閏五月以後，周、齊、湘、代、岷五府被誣陷。時文武官員軍民人等連累致罪者官復
原職，已故者，文官優免其家差役，武官子孫承襲，民充軍者復還原籍為民，軍發邊遠者仍還原衞，為奴者即放寧家，入官田產照數給還。
一、遞年為事煎鹽、買馬、當站，及充遞運、水夫、皂隸、膳夫人數，一體赦免，各放寧家。
一、建文年間，上書陳言有干犯之詞者，悉皆勿論所出，一應榜文條例，盡行除毀。
一、山林隱逸懷材抱德之士，有司詢訪以禮，敦請赴京，量才擢用。其有志尚閑逸不願出仕者，具實來聞。
一、鰥寡孤獨，有司依例存恤，毋令失所。民年七十以上及篤廢殘疾者，許令一丁侍養，若饑寒不能自存者，官為賑濟。
一、山東、河南、北平府州縣人民，有被兵不能種田者，並兔三年差稅。不曾被兵者，與直隸、鳳陽、淮安、徐州、滁州、楊州，今年秋、夏稅糧盡行蠲免。其餘直隸府州、山西、陝西、浙江、福建、江西、湖廣、兩廣、四川、雲南，蠲免一半。其有洪武三十五年七月初一日以前拖欠，一應錢糧、鹽課、段疋、木植、蘆柴等項，及軍民所養馬疋牛羊等項，倒死并欠孳牲者並免追賠，其弓兵砍辦蘆柴者，仍優免二年。
一、河南、山東、北平、淮南、北流移人戶，各還原籍復業，合用子種牛具，官為給付。
一、北方學校，仍依舊制開設，毋致廢弛。
一、建文除授并陞調文武官員，仍依見職不動。軍官有陞職事者，止終本身，子孫仍襲原職。
一、各處新收勇士、壯士，盡數放回為民，各安生業。所設衞分并軍民指揮司，盡皆除去指揮，千百戶。
衞所鎮撫有係民間并舍人選用者，亦各罷官放還。
一、諸色人匠，除輪當正班外，其餘一應雜工人匠俱各放還，依次輪班。
一、各處見造軍器、軍裝、船隻，一切不急之務，盡皆停止，今後有司非奉上司明文，勿得一毫擅自科擾於民。
一、自洪武三十五年七月初一日以前，軍官為事充軍及罷閑者，赦免軍役，復其原職。亡故者，子孫承襲總、小旗，革役充軍者，各還原役。
一、北平衞分管旗軍人等，有因公差或被拘執不得已赴京者，皆免其罪。
一、各處守城官軍，有係別衛調到并征進漫散軍士，見在他處，各還原衞所，本處官司不許留難阻當。其奉差守城文武官員及內官人等，詔書到日，俱各回京。
一、凡軍民人等，男女人口，有被官軍拘擄者，官為贖還。
一、遞年逃軍并征進漫散軍士藏躲山林者，詔書到日為始，限一箇月之內赴官，首告免罪，所在官司發回原衞所着役。
一、拋荒田土，除有人耕種納糧外，其無人佃種荒田，所司取勘明白，開除稅糧，免致拋荒損民。
一、所在城市鄉村，凡有骸骨，有司即為收斂埋瘞，毋致暴露。
一、天下各都司衞所官軍，皆太祖皇帝恩養者，奸臣迫脅調遣拒戰，衝冒矢石，情有可憫。見存者俱還原衞所，其有陣亡傷故、失陷病故者，官則襲其子孫。旗軍每名賞鈔五錠，戶無壯丁補役遺下寡婦母女者，
所司善為存恤，願從親還鄉者聽從其便。有幼男者，給糧紀錄，出幼補役。
一、沿海軍民人等，近年以來往往私自下番交通外國，今後不許。所司一遵洪武事例禁治。
於戲！文帝入漢，尚資恭儉之風；武王紹周，願廣至仁之化。布告天下，其體朕懷。
洪武三十五年七月初一日。」
史／雜史／國朝典故／卷之八十四／懸笥瑣探劉昌／風變得雨(P.1786)
風變得雨
成化六年二月二十八日，清明之後二日也，旦時，微風，後漸大，至辰時，風自西北來，沙土滃然東騖，其色正黃，視街衢如柘染，然土沾人手面，洒洒如濕。少頃，天地晦冥，微覺窗牖間紅如血，仰視雲天，煌煌如絳紗，室內如夜，非燈不可辨，而紅色漸黯黑。至午未時，復黃，始開朗。當晦冥時，人相顧慘懼。時方憫雨，百計禱之，終不可得。至三月二日辰巳時，微雨。午後，忽黃氣四塞，日色如青銅，無風，而雨土以帚輕掃，拂之勃勃，如塵積地，皆黃色，至暮益甚，中夜有風如雷，明旦乃大雨土，仰望雲天，昏黃四際，尤甚時，或紅黑。蓋不知其為何祥也。至六日，始發東北風，七日乃雨，至八日午後始霽，民庻大悅。
史／雜史／國朝典故／卷之九十五／東征紀行錄張瓚(P.1920)
是日張淵回自夭壩。巡按貴州李御史差承差至。廿三日。廿四日，劉顒回自夭壩。廿五日，郁貴、程俊回。廿六日，三司官與楊宣慰差人馳報，自率師旅入灣溪、丹章、夭壩，諸苗或撫或剿，彼皆望風披靡，地方剋平，以是日班師，仍留播兵一萬人為備禦之計，以防剽竊，鳴笳疊鼓，振旅而歸。因原其行師首尾，集詩傳句為十章，放古人短簫之意，用識其事云。其詩曰：
旂旐央央，載飛載揚。式遏寇虐，不敢怠遑。一章。
檀車煌煌，武夫洸洸。柔遠能邇，覃及鬼方。二章。
駕彼四牡，四牡孔阜。我行既集，執訊獲醜。三章。
既出我車，既破我斧。糾糾武夫，仍執醜虜。四章。
出車彭彭，如雷如霆。赫赫厥聲，遹觀厥成。五章。
擊鼓其鏜，干戈戚揚。以謹無良，以綏四方。無此疆彼界，莫敢不來王。六章。
我車既攻，駕言徂東。屈此羣醜，在泮獻功。七章。
赫赫業業，一月三捷。伐鼓淵淵，在泮獻馘。八章。
迺陟南岡，既溥既長。徹我疆土，告成于王。九章。
鼉鼓逢逢，以奏膚公。于疆于理，天子之功。十章。
右旂旐十章，一章六句，九章四句。
子／醫家／本草綱目（味古齋本）／卷首／張刊本草綱目序／熊文舉序(P.10-1)..[清光緒乙酉年合肥張氏味古齋重校刊本]
張刊本草綱目熊序
大中丞張公撫江政成威德覃敷近悅遠來民安吏肅　上旣屢錫温綸嘉賚隆等晉級考愼甌枚有日矣不佞文舉臥疴山中請事疏闊忽拜函書以新鐫本草綱目屬序伏讀書詞引誼惻拳拳於江省兵燹餘黎重以水旱頻仍民生之元氣日耗且寒暑不調陰陽失序疾病薦臻欲求所以全生濟世之法而苦不可得因見本草綱目一書取類該博辨物精詳名實罔淆儲用各別慨然於昔人所謂可以保身可
【圖】
以全生可以養親可以濟世之義遂捐貲剞劂以廣播傳爰命不佞序言闡繹文舉沈疴未豁正急求枚生七發以蘇委頓捧誦公書而不禁涊然汗下也稽舊說本草經三卷為神農所作而不經見漢書藝文志亦無錄焉惟樓護傳稱護少誦醫經本草方術數十萬言本草之名蓋見於此而帝王世紀則又云黃帝使岐伯嘗味草木定本草經造醫方以療眾疾乃知本草之名又自黃帝始總之上古聖人具生知之智故能辨天下品物之性味合世人疾病之所宜而
【圖】
後世賢知之士代不乏人從而和之考其同異增其品目擇其去取鉛翰昭章定羣言之得失丹靑綺煥備庶物之形容是心也固帝王天地萬物一體之心而道卽天下萬世所必共由而無敝之道也不則動植形生因方舛性春秋節變感氣殊功離其本土則質同而效異乖於采摘則物是而人非名實旣乖寒温多謬昔人云以此施之凡庶其欺已甚況君父乎大中丞公撫江兩載無一念而不痛惜瘡痍無一事而不訪咨民瘼蠲逋有疏帶徵有疏災荒有疏致特
【圖】
創營房以還民居請罷燒磁以寬工力廣造差船以甦商命招徠反側以靖亂源觀風錄遺以弘文敎槩舉數端而公憫憫皇皇何日而不願登西江十三𨛦於仁壽之域宜其覽是書而躍然脗合遂立新剞劂廣布流傳卽無論岐黃養生家讀之可以探精微而參謬誤諸凡仁人君子讀之具曉從前帝王師相仙佛名流無非充此一腔活人之心察物理之攸歸窮診候之玅術務使草木咸得其性鬼神無所遁情是書行而蒼生大庇黔首蒙休恩邁裁成功侔造化百
【圖】
姓日用而不知噢咻是賴大中丞公之所以嘉惠江右德被羣黎豈曰是蒐遺書而完逸集已哉不佞聞之學書則紙費學醫則人費今天下不學而仕其費人也更甚於醫公鐫此以戒庸醫不明於方術而誤人抑或於吏治民生深有感也不然此嗷嗷湯火者迫於催科惴於萑苻而不安其生豈獨一陰陽之患能戕民命也考綱目本草為明蓬溪令蘄州李時珍撰李君蒐羅百氏訪采四方分為五十二卷列為一十六部部各分類類凡六十標名為綱列事為目增
【圖】
藥三百七十四種方一千一百六十往江西藩司藏有精板不佞猶及見之今以兵火煨燼久矣幸公重梓神采煥發頓還舊觀文舉遂不敢以疾不文辭慨述其所以摭古而法今傳後者如此而於公煌煌之命終愧未能稱塞也時
順治十有五年歲在戊戌端月上元前進士出身通議大夫吏部左侍郞前本部右侍郞通政使司右通政吏部郞中典選事南州治生熊文舉頓首拜撰
子／醫家／本草綱目（味古齋本）／本草綱目／金石部　卷八至十一／第八卷　金石一　石之二／金石之一　金類／自然銅(P.13-1)..[清光緒乙酉年合肥張氏味古齋重校刊本]
〔集解〕〔志曰〕自然銅生邕州山巖間出銅處于坑中及石間采得方圓不定其色靑黃如銅〔頌曰〕今信州火山軍銅坑中及石間皆有之信州出一種如亂銅絲狀云在銅礦中山氣熏蒸自然流出亦若生銀老翁鬚之類入藥最好火山軍出者顆塊如銅而堅重如石醫家謂之銗石用之力薄采無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金鍮石入藥最上一體成塊大小不定亦光明而赤一體如薑鐵屎之類又有如不治而成者形大小不定皆出銅坑中擊之易碎有黃赤有靑赤鍊之乃成銅也其說分析頗精而未常見似亂絲者又云今市人多以銗石為自然銅燒之成靑焰如硫黃者是也此亦有二三種一種有殼如
【圖】
禹餘糧擊破其中光明如鑑色黃類鍮石也一種靑黃而有牆壁成文如束鍼一種碎理如團砂者皆光明如銅色多靑白而赤少者燒之皆成烟焰頃刻都盡今醫家多誤以此為自然銅市中所貨往往是此而自然銅用須火煅此乃畏火不必形色只此可辨也〔獨孤滔曰〕自然銅出信州鉛山縣銀場銅坑中深處有銅鑛多年鑛氣結成似馬氣勃也色紫重食之苦濇者是真今人以大䃰石為自然銅誤矣〔承曰〕今辰州川澤中出一種自然銅形圓似蛇含大者如胡桃小者如粟外有皮黑色光潤破之與銗石無別但比銗石不作臭氣耳入藥用之殊驗〔斆曰〕石髓鉛卽自然銅勿用方金牙真相似若誤餌之吐殺人石髓鉛似乾銀泥味微甘也〔時珍曰〕按寶藏論云自然銅生曾靑石綠穴中狀如寒林草根色紅膩亦有牆壁又一類似丹砂光明堅硬有棱中含銅脈尤佳又一種似木根不紅膩隨手碎為粉至為精明近銅之山則有之今俗中所用自然銅皆非也
子／醫家／本草綱目（味古齋本）／本草綱目／金石部　卷八至十一／第十一卷　石之五／鹵石類／石硫黃(P.37-2)..[清光緒乙酉年合肥張氏味古齋重校刊本]
〔集解〕〔別錄曰〕石硫黃生東海牧牛山谷中及太行河西山礬石液也〔普曰〕或生易陽或生河西或五色黃是潘水石液也燒金有紫焰八月九月采〔宏景曰〕東海郡屬北徐州而箕山亦有今第一出湖南林邑色如鵞子初出殼者名崑崙黃次出外國從蜀中來色深而煌煌此云礬石液今南方則無礬石恐不必爾〔珣曰〕廣州記云生崑崙國及波斯國西方明之境顆塊瑩淨不夾石者良蜀中雅州亦出之光膩甚好功力不及舶上來者〔頌曰〕今惟出南海諸番嶺外州郡或有而不甚佳鵞黃
【圖】
者名崑崙黃赤色者名石亭脂靑色者名冬結石半白半黑者名神驚石並不堪入藥又有一種水硫黃出廣南及資州溪澗水中流出以茅收取熬出號真珠黃氣腥臭止入瘡藥亦可煎煉成汁以模寫作器亦如鵞子黃色〔時珍曰〕凡產石硫黃之處必有溫泉作硫黃氣魏書云盤盤國有火山山旁皆焦溶流數十里乃凝堅卽石硫黃也張華博物志云西域硫黃出且彌山去高昌八百里有山高數十丈晝則孔中狀如煙夜則如燈光庚辛玉冊云硫黃有二種石硫黃生南海琉球山中土硫黃生于廣南以嚼之無聲者為佳舶上倭硫黃亦佳今人用配消石作烽燧煙火為軍中要物
子／雜家／餘冬序錄（明刊本）／外篇　卷之二十六至卷之六十／卷之四十七　窒玄(P.1-1)..[明刊本]
○宋王元之待漏院記北闕向曙東方未明相君啟行煌煌火城火城見李肇國史補云每元日冬至大朝㑹百官已集而宰相方至珂傘列燭多至数百炬謂之火城宰相火城至則衆皆㓕燭避之是也而朱彧可談云朝士四皷至禁門外候者以燭籠相圍繞聚首謂之火城宰相最後至至則火城㓕燭大臣自從官及親王駙馬皆有位次在仗舎謂之待漏院不與庶官同處火城所言火城與肇異或謂肇所言唐故事或所言宋故事也按院記明云相君啟行 煌煌火城此火城非當時宰相之導從乎可談誤矣春近又見雜書一處引國史補凢拜相禮絶班行元日冬至立伏百官皆備珂傘列燭至五六百炬謂之火城宰相将至火城皆撲㓕以避之其言似又與或同當再考
子／雜家／餘冬序錄（明刊本）／外篇　卷之二十六至卷之六十／卷之五十九　終玄(P.1-1)..[明刊本]
○雲南在古梁州之南乃徼外夷地三代封建之所不及秦置郡縣亦不與焉漢武南平百粤改梁曰益始領扵益州部刺史然西南戎滔土之域兩漢亦特相覊縻爾自唐迨宋世據蒙段二氏邈如外國元舉吐番兵入大理始開行省置宣慰宣撫諸司然以夷治夷聲教固無取也我朝統一天下改行省為布政司若雲南所轄為府十有二為軍民府七附府莫不為州為縣為長官司而間以軍衞軍民指揮司守禦所所謂宣慰宣撫惟至逺純夷不可設流官處乃仍舊故如廣南西道宣撫司宋之特磨道處儂智高之裔者亦從置廣南府焉我
【圖】
朝疆宇之拓威德之被内𥁞四海外該八紘振古未能或之先也鎮沅元江等府無流官蒙化景東等府流官秪佐貳或首領而廣南府獨有流官正貟
祖宗深意盖欲内地視之囿斯民扵同仁中也然則為天子命吏以正貟蒞茲土可外而弗教邪而數十年未有一入其境伹寄□扵鄰郡者何也正德己卯春叨都御史持節雲南之明年廣南正貟缺不聞其府士民事擾藩臬間喜其地方和謐非他土官部落比以為得賢守至不我鄙夷家喻户暁興行禮義其時乎嘉靖壬午㑹春替還此願竟未酬也越四年丙戌葉君拜廣南知府来問予其有以酧逺人之所望願者乎今川蜀貴竹
【圖】
土官弗靖坐除削更易流官一再世後風俗與内地同已徃徃而然茲土置府設官肇自國初漸被徳化乆矣矧今士民復異扵他部落國家聲教四逹煌煌天下今固無不可化之民君子無不可居之地也
集／別集／震川先生集／壽序／卷之十二／顧夫人八十壽序(P.289)
初，公為諭德，有安人之誥。為侍讀，有宜人之誥。進宮保，有一品夫人之誥。上崇孝養，冊上昭聖皇太后、章聖皇太后徽號，夫人於是朝三宮。親蠶之禮，曠千載不見矣。上考古事，憲周制，舉三繅之禮，夫人陪侍翟車。煌煌乎三代之典，豈不盛哉！
集／別集／震川先生集／壽序／卷之十三／陸思軒壽序(P.334)
先是，君之子豫卿，謁選在京師，求嚴學士敏卿之文以為壽。煌煌乎玉堂金馬之制作，鄉里有榮焉。然嚴公之文，所聞異辭，欲道君之實者，宜有待于予言矣。雖然，予視君之貌尚少也，則君今之為壽太蚤，子昇之請亦太蚤。姑以是倍之為百二十。於是，子昇來屬予
文，予可無辭；而予與子昇、陸君，相與嘯歌田里，以效華封人之祝。
集／別集／震川先生集／震川先生別集／志／卷之四／馬政祀祠(P.829)
「兟兟國馬，于甸之野，渙焉如雲，駢焉如雨，有廟言言，在潞之陽，始誰作之，自我文皇。敢有不虔，天駟煌煌！瞻彼雲漢，造父、王良。有祟有圮，其自人始。神斯降祥，人
維致喜。昔在衞文，亦有魯僖，心維塞淵，思亦無期。功以才興，亦以惰毀。琢石鑱詞，爰告無止。」
叢書／寶顏堂秘笈／普集：駢語雕龍／卷三　官制類３等／瑞物類／靈芝草(P.64-2)..[明萬曆繡水沈氏尚白齋刻本]
靈芝草
九莖獻瑞朱柯昭化日之符廣東通志曰蕭泰讀書于學宫秋産芝一株髙盈尺朱柯紫暈九莖連葉圓徑八寸明年領鄉薦韻府群玉曰化國之日舒以長三秀呈祥孫逖表曰錬液飛丹旣啓長年之舘敷華有葉遽呈三秀之祥紫筍顯聖徳之盛蘇軾詠石芝詩曰忽驚石上堆龍蛇玉莖紫筍生無數孝經援神契曰王者徳至扵草木則芝草生武成廟宇簡肅終訝□□□見□
【圖】
業註蒼欝商山髙士舒懐扵樂採見上歌註曄曄煥卿雲之郁史記曰若煙非𤇆若雲非雲郁郁紛紛是謂卿雲江西通志曰洪武時泰和縣廳梁上産灵芝三莖狀如卿雲絪緼五色曄然光潤煌煌凝甘露之精嵇康詩曰 煌煌靈芝一年三秀瑞州祥異志曰宋曽坦為守有靈芝甘露之祥産玉表異扵劵臺爰彰易生之孝感孝子傳曰宋易延慶父喪廬墓産玉芝十八莖葩葉扶踈好事者繪而為圖蘇易簡賛述褒美時稱為純孝先生茅君内傳曰玉芝色白如玉生庭馳譽扵静戺乃徵謝氏之興隆唐語林曰謝太傅問諸子姪曰子弟亦何豫人事而政欲使其佳玄答曰譬如芝蘭玉𣗳欲使其生扵庭階耳
【圖】
謝安孫混兄奕弟萬奕子玄玄子瑍瑍子靈運俱貴顯戺堦也寳幹錯文犀廣東雜事曰刘綱書舘産靈芝一本幹錯文犀五采秋闈登苐文犀乃犀角耳不其空羨扵書帶三齊畧記曰不其城東有鄭玄教授山山下生草薤葉長尺餘堅肪異常土人名作康成書帶靈葩層瑞綺此狀芝葩若瑞綺耳綺細綾也晉陽何取扵屏風愽物志曰太原晉陽以北生屏凨草深谷烟沉仙人採芝圖曰独摇芝赤如丹素葉如莧根大如斗生深谷之上紫金森列而散彩幽巖風暖翠羽含秀以飛香瑞州府志曰宋知縣邵叶視事三月灵芝五色生扵便坐室因盖瑞芝亭黃庭堅作記曰赤者如珊瑚白者如截肪黒者如澤漆青者如翠羽
【圖】
黄者如紫金孫綽天台賦曰五色含秀而晨敷宫號甘泉連葉誇薦□之舉漢書曰武帝元封二年甘泉宫産芝九□連葉乃作芝房之歌以薦郊廟也歌云蔓蔓日茂芝成靈華殿開凾徳耀金顯遐齡之禎漢書曰宣帝神爵元年金芝九莖産于凾徳殿銅池中河畔青青之髙吟古楽府詩曰青青河畔草離離山上苗豈擬靈華之爛錦吉安府祥異志曰陳奐章産靈芝三莖其色絢爛如錦原上離離之興詠古詩曰離離原上草欝欝園中柳奚比幽質之飄馨宋書曰順帝時臨城縣生芝歷時質色不変菌稱扵爾雅之篇尔雅曰菌芝也靈著扵六帖之議六帖曰武
【圖】
宗起仙臺室中生靈芝二株皆如紅玉幽秘倐啓扵神爵景燦御池佳祥茂發扵元封歌傳赤縣鄹子曰中囯名赤縣尸子曰赤縣乃崑崙之墟玉紅之草生焉二聮見上注
叢書／寶顏堂秘笈／普集：駢語雕龍／卷四　冠服類等／器用類／燭(P.37-2)..[明萬曆繡水沈氏尚白齋刻本]
燭
擬象扶桑傅玄之銘可考傅玄燭銘曰煌煌舟燭熖□□□取則龍
【圖】
景擬家扶桑扶桑見下蚕註試粧𦘕閣鄭谷之詠猶存鄭谷燭詩曰金闈露白新裁詔𦘕閣春紅正試粧十圍照擊毬扵夜酬世說曰五代淮南王渥夜飲樂燃十圍之燭以擊毬一燭費錢數萬百炬粧火城扵曉漏宋囯史補曰每嵗正旦曉漏以前宰相三司使皆以樺燭百炬擁馬謂之火城楚莊賜酒日暮失儀扵絶纓見上冠註叔子獨居雨夜續光扵破柱史記曰顔叔子獨居一室夜大雨比舎崩有一女投之叔子令女执燭燭盡破屋柱續至明不貳忍貧齊女尚藉東壁之餘光劉向列女傳曰齊女徐吾者東海上貧婦人與隣婦李吾合燭夜緝或謂李吾曰徐吾燭數不燭請無以
【圖】
夜作徐吾曰一室之中益一人燭不為益明去一人燭不為益闇何愛東壁餘光遂復與夜績誤書鄭人猶寓舉賢之大義韓非子曰鄭人有遺燕相囯書者夜書謂持燭者曰舉燭而誤書舉燭燕相受書曰舉燭尚明尚明者舉賢而任之囯忠家宴之侈紅熖昭𤆥扵四行開元遺事曰糃囯忠每家宴使婢各执一燭四行立呼為燭圍申王夜集之奢綠衣分班扵列執天寳遺事曰申王以龍檀木刻童子緑衣東帶每遇夜集列执𦘕燭謂之燭奴令狐奏封花炬動群吏之驚唐書曰令狐絢為翰林承旨夜對禁中燭盡以金蓮花炬送還院吏皆驚巴祗清廉暝闇同諸客之坐謝承後漢書曰巴扺
【圖】
為楊州刺史與客坐闇暝之中不燃官燭匡生鑿壁而讀史見上勤學註竟陵刻燭以賦詩見上詩注感物興辭禁中睹夜蛾之赴丘淵之文章録曰傅亮歷尚書令宋書云亮以少帝失徳内懐憂懼直宿禁中睹夜蛾赴燭作感物賦以寄意焉成堆滴淚鄧州傳花燭之規歸田録曰鄧州花蠟燭云是𡨥莱公法公自少富貴不點油燈雖厠溷間燭淚成堆散籌計財鄙王戎之儉吝晉書曰王戎儉吝洛下無比每與夫人燭下散籌計家資抵第周覽惜從義之驕奢事文類聚曰郭從義鎭洛陽造大第費白金伍千錠被召還都暮抵其第秉燭周覽行至東都而卒家人不能居燃燭圍棋
【圖】
甄琛感蒼頭而勤學太平御覧曰後魏甄琛舉秀才入都常奕棋通夜不止令蒼頭奴執燭睡則加杖奴乃曰郎君若讀書執燭不敢辭罪今愽奕是何事也琛大慙遂研習経史蠟淚揉紙公權對玉堂扵遲歸唐書曰柳公權充翰林侍書學士每玉堂召對繼之燭見跋語猶未盡宫人以蠟淚揉𥿄繼之明復詠一寸之心孫明復燭詩曰一寸丹心如見用便為灰燼亦無辭唐宗歎千行之淚唐太宗燭詩曰熖聽風来動花開不待春鎮下千行淚非是為思人孟東野知無心扵惡滅孟東野燭蛾詩曰燈明雙舞蛾厭生何太切想爾飛来心惡明不惡滅賀方回悲取禍扵附炎賀方回燭蛾詩曰鬼蛾来翩翩慕此
【圖】
堂上燭附炎竟何功自取焚如酷蘇易簡之尊榮具服望光扵窓外見上吏部侍郞註韓魏公之雅量拂袖歎羡扵軍中韓魏公别録曰韓魏公帥定武時夜作書侍兵執燭他顧燭燃公鬚遽以袖拂之頃視已易其人公恐主吏鞭之亟呼曰勿易之渠方觧持燭矣軍中感服元均公明世傳照天之號東齋記事曰田元均治成都有聲蜀人謂之照天蠟燭青箱雜記曰燭龍在鴈門北啣燭以照太隂照天蠟燭豈謂此乎伯仁聲聞徒招擲火之羞晉書曰周顗字伯仁友愛過人弟嵩飲醉謂曰君才不如弟而橫得重名湏臾舉蠟燭火擲之伯仁笑曰阿文火攻明出下策耳蒯通薦賢悟束緼扵乞
【圖】
火漢書曰曹參請蒯通為客通曰臣里婦與里母相善夜亡肉姑以為婦盜而逐之里母卽束緼請火扵亡肉家曰昨夜犬得肉争闘相殺請火治之亡肉者遂呼其婦故束緼乞火非還婦之道物有適可臣請乞火扵相國夫東郭先生渠石君齊之俊士也願足下禮之相國曰敬受命皆以為上賔皇甫守介曾斷帶以續燈唐書曰皇甫無逸為益州長史常宿民家燈炷盡乃抽佩刀斷衣帶以為炷其廉介如此
叢書／武英殿聚珍版叢書／御選明臣奏議／卷三十七／地震陳言疏　天啟四年　畢自嚴(P.3-1)..[清乾隆敕刻武英殿聚珍本]
地震陳言疏天啟四年　　　　　畢自嚴
臣惟春秋地震必書誠重其事也微臣觸目陰陽之舛戾因縱觀時事之艱危豈容無說以處此東則製械造車憪然思逞西則陽順陰逆狡焉難憑則可虞在邊境遼餉加派在官雖徵其所不得不徵在民實應其所必不能應則可虞在窮民左藏空匱而沿邊之兵餉不能時給卽最急如榆關亦以海運暫停轉輸靡繼每懼裸體脫巾之呼或出風餐露宿之旅則可虞在卒伍軍興方殷飛芻輓粟固不容已然瀚海風濤而長年三老每葬身魚腹之中卽竭蹶芻牧而重趼繭足多困踣輪蹄
【圖】
之下誰非赤子而茹苦至此極也則可虞又在運務凡此皆足兆異皆足鬱和臣自嚴濫竽督餉承乏撫方值灾異之洊臻思奉職之無狀所當痛自修省不遑寧處者也夫灾異之來天所以震懾人君而亦所以仁愛人君也人君應之以實則震懾實為休祥酬之以文則仁愛終為譴責故天之鑒下也洞見于幾微而君之囘天也轉移于呼吸卽今似有不容不亟為修省者如煌煌綸綍間由中旨之傳宣致令輔弼不得關其事萬舉萬當而一誤則救藥靡施將無啟煬竈而滋猜嫌乎是內
【圖】
批當愼也如瑣瑣婦寺渥承延世之寵光致令樞筦不能守其法作威作福而一輕則勞臣解體將無嗟濫觴而叢指摘乎是恩澤宜節也乾坤之生才有限乃以骨鯁之大僚而一言擯斥以道學之名儒而投老巖穴以批鱗之直臣而長伏草莽棄騏驥于伏櫪舍楩梓于斷溝將無失算乎是人才宜惜也金吾之鞬櫜總屬朝家之扈蹕羽林之貔虎孰非王國之爪牙顧寄兵柄于貂璫幾同伏戎于肘腋旣糜大內之金錢且胎他日之隱禍將無非計乎是內操宜罷也以上四者均足為聖德
【圖】
之虧損也伏望皇上亟圖修省次第舉行庶幾人心悅而天意得陰陽和而災變消矣　疏入帝不納
叢書／武英殿聚珍版叢書／御選明臣奏議／卷三十七／劾魏忠賢二十四大罪疏　天啟四年　楊漣(P.6-1)..[清乾隆敕刻武英殿聚珍本]
劾魏忠賢二十四大罪疏天啟四年楊　漣
臣竊惟高皇帝定令內官不許干預外事秖供掖廷洒掃違者法無赦聖明在御乃有肆無忌憚濁亂朝常如東廠太監魏忠賢者敢列其罪狀為陛下言之忠賢本市井無賴中年淨身夤入內地初猶謬為小忠小信以倖恩繼乃敢為大姧大惡以亂政祖制以擬旨專責閣臣自忠賢擅權多出傳奉或徑自內批壞祖宗二百餘年之政體大罪一劉一燝周嘉謨顧命大臣也忠賢令孫杰論去急于翦己之忌不容陛下不改父之臣大罪二先帝賓天實有隱恨孫愼行鄒元標以公義發憤忠
【圖】
賢悉排去之顧于黨護選侍之沈曲意綢繆終加蟒玉親亂賊而讐忠義大罪三王紀鍾羽正先年功在國本及紀為司寇執法如山羽正為司空淸修如鶴忠賢搆黨斥逐必不容盛時有正色立朝之直臣大罪四國家最重無如枚卜忠賢一手握定力阻首推之孫愼行盛以宏更為他辭以錮其出豈眞欲門生宰相乎大罪五爵人于朝莫重廷推去歲南太宰北少宰皆用陪推致一時名賢不安其位顚倒銓政掉弄機權大罪六聖政初新正資忠直乃滿朝薦文震孟熊德陽江秉謙徐
【圖】
大相毛士龍侯震暘等抗論稍忤立行貶黜屢經恩典竟阻賜環長安謂天子之怒易解忠賢之怒難調大罪七然猶曰外廷臣子也去歲南郊之日傳聞宮中有一貴人以德性貞靜荷上寵注忠賢恐其露己驕橫託言疾病置之死地是陛下不能保其貴幸矣大罪八猶曰無名封也裕妃以有姙傳封中外方為慶幸忠賢惡其不附己矯旨勒令自盡是陛下不能保其妃嬪矣大罪九猶曰在妃嬪也中宮有慶已經成男乃忽焉告殞傳聞忠賢與奉聖夫人實有謀焉是陛下且不能保其子
【圖】
矣大罪十先帝靑宮四十年所與護持孤危者惟王安耳卽陛下倉卒受命擁衞防維安亦不可謂無勞忠賢以私忿矯旨殺于南苑是不但仇王安而實敢仇先帝之老奴況其他內臣無罪而擅殺擅逐者又不知幾千百也大罪十一今日奬賞明日祠額要挾無窮王言屢褻近又于河間毁人居屋起建牌坊鏤鳳雕龍干雲插漢又不止塋地僭擬陵寢而已大罪十二今日廕中書明日廕錦衣衞金吾之堂口皆乳臭誥敕之館目不識丁如魏良弼魏良材魏希孔及其甥傅應星等濫襲恩
【圖】
廕褻越朝常大罪十三用立枷之法戚𡸥家人駢首畢命意欲誣陷國戚動搖中宮若非閣臣力持言官糾正椒房之戚又興大獄矣大罪十四良鄕生員章士魁坐爭煤窑託言開礦而致之死假令盜長陵一抔土何以處之趙高鹿可為馬忠賢煤可為礦大罪十五王思敬等牧地細事責在有司忠賢乃幽置檻阱恣意搒掠視士命如草菅大罪十六給事中周士樸執糾織監忠賢竟停其陞遷使吏部不得專銓除言官不敢司封駁大罪十七北鎮撫劉僑不肯殺人媚人忠賢以不善鍛鍊
【圖】
遂致削籍示大明之律令可以不守而忠賢之律令不敢不遵大罪十八給事中魏大中遵旨涖任忽傳旨詰責及大中囘奏臺省交章又再褻王言毋論玩言官于股掌而煌煌天語朝夕紛更大罪十九東廠之設原以緝姧自忠賢任事日以快私讎行傾陷為事縱野子傅應星陳居恭傅繼教輩投匭設阱片語稍違駕帖立下勢必興同文館獄而後已大罪二十邊警未息內外戒嚴東厰訪緝何事前奸細韓宗功潛入長安實主忠賢司房之邸事露始去假令天不悔禍宗功事成未知九
【圖】
廟生靈安頓何地大罪二十一祖制不蓄內兵原有深意忠賢與姧相沈創立內操藪匿姧宄安知無大盗刺客為敵國窺伺者潛入其中一旦變生肘腋可為深慮大罪二十二忠賢進香涿州警蹕傳呼淸塵墊道人以為大駕出幸及其歸也改駕四馬羽幢青葢夾護環遮儼然乘輿矣其間人幕効謀叩馬獻策者實繁有徒忠賢此時自視為何如人哉大罪二十三夫寵極則驕恩多成怨聞今春忠賢走馬御前陛下射殺其馬貸以不死忠賢不自伏罪進有傲色退有怨言朝夕隄防介
【圖】
介不釋從來亂臣賊子只爭一念放肆遂至不可收拾奈何養虎兕于肘腋間乎此又寸臠忠賢不足盡其辜者大罪二十四凡此逆跡昭然在人耳目乃內廷畏禍而不敢言外廷結舌而莫敢奏間或姧狀敗露則又有奉聖夫人為之彌縫甚至無恥之徒攀附枝葉依託門牆更相表裏迭為呼應積威所劫致掖廷之中但知有忠賢而不知有陛下都城之內亦但知有忠賢而不知有陛下卽如前日忠賢已往涿州一切政務必星夜馳請待其旣旋詔旨始下天顔咫尺忽慢至此陛下之威
【圖】
靈尚尊于忠賢否耶陛下春秋鼎盛生殺予奪豈不可以自主何為受制么䯢小醜令中外大小惴惴莫必其命伏乞大奮雷霆集文武勲戚敕刑部嚴訊以正國法並出奉聖夫人于外用消隱憂臣死且不朽　疏入忠賢黨魏廣微調旨切責自此忠賢日謀殺漣次年再興汪文言獄羅織下詔獄許顯純酷法拷訊遂于夜中斃之
叢書／武英殿聚珍版叢書／御選明臣奏議／卷三十九／直抉吏治病源疏　崇禎二年　范景文(P.16-1)..[清乾隆敕刻武英殿聚珍本]
直抉吏治病源疏崇禎二年　　　范景文
臣被命撫豫受事匝月懍奉簡書無日不以察吏安民為兢兢伏念今日吏治之病惟有一貪而對證之藥止為一廉然貪吏之日多廉吏之日少者其起于察吏者乎何也吏之能為貪必有才力可恃而吏之敢為貪又必有牆壁可倚者也其一段翹然自喜之氣旣已奕奕動人而工逢迎善彌縫又能偵上官意而巧中之相得旣深覺察不暇彼之志遂肆膽遂張為所欲為無復畏
【圖】
忌且分其囊槖供作苞苴延譽多方虛名易起甚有畏其奥援假之羽翼而不敢動者以是薦剡日騰于上而怨怒日盈于下彈文所列不過一二庸碌悃愊無華之輩聊充故事而已嗟嗟撫按意向屬官之所奔走也撫按舉劾屬官之所轉移也而今若此世安得有吏治乎好官不過多得錢原屬昔人謔語今竟守為秘訣人見得錢旣多又復好官自我通神得力轉相效尤卓然自立者有幾卽謂吏之多貪上官實教之可矣又何誅焉若其潔己愛民者有顯庸剝民自肥者有重戮昭昭垂
【圖】
示斷斷不假甄別嚴而賞罰當苟非病狂喪心誰不自愛其官所謂借其愛官之心以成愛百姓之心則風勵之善術也昔齊威王不過一霸主烹阿封墨齊國遂以大治正于風勵天下之術有合耳今皇上銳意太平將立致唐虞之業而海內未見向風誰司撫綏激揚無效臣每為痛心思一力破此□然地處暌絕權在受成無一事不需查議無一官不需開報而又不能為鉤距之術以耳目人所恃為耳目者惟司道府廳各官故責成亦宜先自各官始語曰大臣法小臣廉豈廉節止小臣
【圖】
事哉所謂法者卽以廉為法也己不廉而求人之廉則無法以身教貪而以令責廉則無法所升者不廉而所黜者不貪則又無法果欲以廉為法則莫如斷絶饋遺夫饋遺者以交際為名而賄賂為實者也此徑一斷則情面自絶威望自肅上下綱紀相維職事相課了無黏帶而後眞是非乃出眞勸懲乃行豈不休哉行之歲月而吏治有不變民生有不安臣未之嘗聞故持一廉為對證不若拈一法字法乃祖宗以憲後世皇上以繩羣工者也律云官吏受財者計贓科斷追奪除名饋遺非
【圖】
贓乎枉法者通算全科受饋遺而有曲庇非枉法乎臣特揭與諸臣約煌煌在上或無敢有越厥志臣若自言而自背之無所逃說謊之律諸臣而仍不囘心以相應臣請操三尺議其後則諸臣實負功令臣未嘗負諸臣卽負諸臣臣敢負功令哉伏惟天語申飭施行臣不勝激切待命之至　疏入得旨懲貪責成道府執法禁饋甚得申飭吏治之要該部卽與覆行
史／地理／鄧尉山聖恩寺志／卷十五／鐘部／鐘樓偈　陳繼儒(P.6-1)..[民國十九年聖恩寺藏本　　本書與法鼓文理學院合作製作]
鐘樓偈
陳繼儒
聖祖御詩碑於玄墓景暉燭天神鬼呵護名山大川環擁囘互紫栢老人笑而相顧顧曇旭師親口囑付鑄法華鐘幽冥普度撞鐘一聲轉經一部一百八聲經亦如
【圖】
數有鐘無樓終歲偃臥煌煌法寳幾委行路誰續因緣麓屏來助戒律精嚴信於緇素乃謁眉公請題募疏居士宰官施者金布樓建鐘懸髑髏敲破聲聞九天門開萬戶有情無情聞者超悟耳根圓通不思議故
史／地理／鄧尉山聖恩寺志／卷十七／題詠／己巳春皇帝南廵吳郡幸鄧尉山駐蹕聖恩禪寺(P.22-1)..[民國十九年聖恩寺藏本　　本書與法鼓文理學院合作製作]
泰階六符如掌平天地得一皆淸寧登三咸五邁千古帝德蕩蕩何能名
玉輦東廵輯五瑞歡聲萬里騰吳會省歛漁樵識
冕旒捐租畝霑汪濊吳江東來連巨區峰巒矗矗青芙蕖中有招提絢丹碧中天樓閣仙人居寺門匼
【圖】
匝嵐鎖曲港廻汀抱村塢三秋朱橘不論錢九夏楊梅賤如土就中梅花尤最奇千樹萬樹壓枝低山僧杖錫出門去雪堆香海春常迷
萬乘乘閒一遊豫囘
鸞更指香濃處樹拂旌旗鳥不驚光生草木春先至寳網珠林向日開亂香叢裏六龍來羽人樂奏依雙樹天女香焚徹九垓一燈獨接南宗席煌煌
天語人天識內帑分將布地金
行宮下駐安禪室載錫扁光璇題鸞翔鳳翥雲飛
【圖】
二曜可三緯可六一灑元氣何淋漓小臣摩挲三拜手
聖藻昭囘古無有寳藏金刹比河圖佛日皇基同不朽
詹事府少詹臣歸允肅謹撰
史／政書／大明會典／文職衙門／禮部／祠祭清吏司／卷之八十一／郊祀一合祀(P.1267-2)
一樂章
迎神樂奏中和之曲
荷蒙
天地兮、君主華夷。欽承踊躍兮、備筵而祭。誠惶無已兮、寸衷微。仰瞻俯首兮、惟願來期。想龍翔鳳舞兮、慶雲飛。必昭昭穆穆兮、降壇壝
奠帛樂奏肅和之曲
天垂風露兮、雨澤霑。黃壤氤氳兮、氣化全。民勤畎畝兮、束帛鮮。臣當設宴兮、奉來前
進俎樂奏凝和之曲
庖人兮列鼎。肴羞兮以成。方俎兮再獻。願享兮以歆
初獻樂奏壽和之曲、武功之舞
聖靈兮皇皇。穆嚴兮金牀。臣今樂舞兮景張。酒行初獻兮捧觴
亞獻樂奏豫和之曲、文德之舞
載斟兮再將。百辟陪祀兮具張。感聖情兮無已。拜手稽首兮願享
終獻樂奏凝和之曲、文德之舞
三獻兮樂舞揚。肴羞具納兮、氣藹而芳。祥光朗
朗兮上下方。况日吉兮時良
徹饌樂奏雍和之曲
粗陳菲薦兮神喜將。感聖心兮何以忘。民福留兮佳氣昂。臣拜手兮謝恩光
送神樂奏安和之曲
旌幢燁燁兮雲衢長。龍車鳳輦兮駕飛揚。遙瞻冉冉兮上下方。必烝民兮永康
望燎樂奏時和之曲
進羅列兮燎瘞方。炬焰發兮煌煌。神變化兮束帛將。感至恩兮無量
史／政書／大明會典／文職衙門／禮部／祠祭清吏司／卷之八十六／廟祀一／時享(P.1363-2)
嘉靖十年定孟春特享儀後罷
一前期二日、太常寺卿同光祿寺卿
面奏省牲、如常儀。次日復
命。太常寺陳設、如圖儀
一正祭日、
上乘輿由
廟街門入。至靈星門西、降輿。導引官導
上由靈星左門入。
上至戟門東帷幕。具祭服出。導引官導
上由戟門左門入。至
寢殿。同捧主官帝主以大臣恭捧。后主以內臣恭捧出
主陞
太廟。至
太祖室安主。次至
太宗以下昭廟安主。次至
仁宗以下穆廟安主訖。典儀唱樂舞生就位。執事官各司其事。導引官導
上至御拜位。內贊奏就位。典儀唱迎神。樂作。樂止、內贊奏四拜平身。傳贊百官同典儀唱奠帛行初獻禮。樂作、內贊導
上至
太祖前。奏跪、奏搢圭。奏上香。司香官捧香跪于
上左。
上三上香、訖。執事者捧帛跪于
上右、奏獻帛。
上獻帛。執事者捧爵跪于
上右、奏獻爵。
上獻
太祖前爵。奏出圭、
上出圭、致恭訖。奏搢圭。捧爵者跪于
上左、奏獻爵、
上獻
高后前爵。奏出圭、奏詣讀祝位、
上至中室讀祝位。樂暫止、奏跪。傳贊眾官皆跪內贊贊讀祝。讀祝官跪讀訖。樂復作。奏俯伏、興、平身。傳贊百官同內贊導
上至
太宗以下昭廟前。奏跪、奏搢圭、奏上香、奏獻帛、獻爵。儀同奏出圭。內贊導
上至
仁宗以下穆廟前。奏跪、奏搢圭。奏上香、奏獻帛、獻爵儀同奏出圭。奏詣讀祝位。內贊導
上至
太宗前讀祝位。奏跪。傳贊眾官皆跪樂暫止、內贊贊讀祝。
七廟讀祝官跪齊讀訖。樂復作、奏俯伏、興、平身。傳贊百官同奏復位。內贊導
上復位。樂止、典儀唱行亞獻禮。樂作、內贊導
上至
太祖前。奏搢圭。奏獻爵、
上獻
太祖
高后前爵訖。奏出圭、奏復位。
太宗
仁宗以下、捧主官獻爵訖。樂止、典儀唱行終獻禮。樂作。儀同亞獻樂止、太常卿于殿左西向立。唱賜福胙。內贊奏跪。奏搢圭。光祿卿捧酒跪于
上右。奏飲福酒。
上飲訖。光祿官捧胙跪于
上右。奏受胙。
受訖。奏出圭、俯伏、興、平身。奏四拜。傳贊百官同典儀唱
徹饌。樂作。樂止、太常卿至中室向上跪。奏禮畢請還宮。樂作、內贊奏四拜。傳贊百官同樂止、典儀唱讀祝官捧祝、進帛官捧帛、各詣燎位。
上轉立拜位之東。樂作、捧祝帛官出殿門。內贊奏禮畢。
上納
穆廟主。次納
昭廟主。至
太祖
高后前納主訖。率捧主官各捧至
寢殿安訖。易服還宮
一祝文
維嘉靖　年歲次　　月　朔　日
孝玄孫嗣皇帝御名敢昭告于
皇祖太祖高皇帝。
孝慈高皇后。曰、時維孟春。禮嚴特祀。謹以牲帛庶品。用申追慕。伏惟
鑒歆。尚
享
各廟文同。但隨
廟異稱
一樂章與時享同
嘉靖十年定時祫儀後罷
一前一日、太常寺陳設、如圖儀
一正祭日、儀同前。惟祝文總一讀。
各廟以下上香獻帛獻爵、俱捧主官代行
一祝文
維嘉靖　年歲次　　月　朔　日
孝玄孫嗣皇帝御名敢昭告于
六廟皇祖考妣太皇太后。
皇伯考孝宗敬皇帝。
皇伯妣孝康敬皇后。
皇兄武宗毅皇帝。曰、節序流邁、時維孟秋。氣序若流、時當孟夏。氣序云邁、時維孟冬。謹以牲醴庶品、用薦時祫之禮。以申追慕之情。伏惟尚
享
一樂章與時享同
嘉靖十五年定
九廟特享儀後罷
一前期、太常寺奏請
欽定捧主官、及齋戒省牲、俱如常儀
一前期一日、太常寺官詣
各廟陳設如儀
一正祭日、儀同前、惟祝文總一讀。
各廟俱捧主官行禮
一祝文與前孟春時享同
一樂章
太廟
迎神太和之曲
於皇於皇兮。仰我
聖祖。乃武乃文。攘夷正華。為天下大君。粵比隆於古、越彼放勛。肇造王業。佑啟予小孫。功德超邁。
太室攸尊。首稱春祀。誠敬用申。維
神格思。萬世如存
初獻壽和之曲
薦帛於篚。潔牲於俎。嘉我稷黍。酌我清酤。愚孫毖祀。奠獻初舉。翼翼精誠。對越我
皇祖。居然顧歆。永錫純祐
亞獻豫和之曲
籥舞既遷。八音洋洋。工歌喤喤。醇醴載羞。齊明其將之。永佑于子孫。歲事其承之。俾嗣續克承。
百世其保之
終獻寧和之曲
三爵既崇。禮秩有終。盈溢孚顒。顯相肅雍。維
皇祖格哉。以繹以融。申錫無窮。暨于臣民。萬福攸同
徹饌豫和之曲
禮畢樂成。神悅人宜。籩豆靜嘉。敬徹不遲。穆穆有容。秩秩其儀。益祗以嚴。矧敢斁于斯
還宮安和之曲
於皇我
祖。陟降在天。清廟翼翼。禋祀首虔。
明神既留。寢祏靜淵。介福綏祿。錫胤綿綿。以惠我家邦。於萬斯年
太宗廟
迎神太和之曲
於維
文皇。重光是宣。克戡內難。轉坤旋乾。外讋百蠻。威行八埏。詒典則于子孫。不忘不愆。
聖德神功。格于
皇天。作廟奕奕。百世不遷。祀事孔明。億萬斯年
初獻亞獻終獻徹饌還宮俱與　太廟同
仁廟
迎神太和之曲
明明我
祖。盛德天成。至治訏謨。遹駿有聲。專奠致享。維古經是程。春祀有嚴。以迓
聖靈。維陟降在庭。以賚我思成
初獻壽和之曲
幣牲載陳。金石在懸。清酒方獻。百執事有虔。
明神洋洋。降歆自天。俾我孝孫。德音孔宣
亞獻豫和之曲
中誠方殷。
明神如存。醞齊孔醇。再舉罍尊。福祿穰穰。攸介攸臻。追遠報酬。罔極之恩
終獻寧和之曲
樂比聲歌。佾舞婆娑。稱彼玉爵。酒旨且多。獻享維終、
神聽以和。孝孫在位。受福不那
徹饌雍和之曲
牷牲在俎。稷黍在簠。孝享多儀。格我
□□。稱歌進徹。髦士膴膴。孝孫受福。以敷錫於下上
還宮安和之曲
犆享孔明。物備禮成。於昭在天。以莫不聽。
明神即安。維華寢是憑。肇祀迄今。百世祗承
宣廟
英廟
憲廟俱與　仁廟同
孝廟
迎神太和之曲
列祖垂統。景運重熙。於惟
孝皇。敬德允持。用光于大烈。化被烝黎。專廟以享。經禮攸宜。俎豆式陳。庶幾來思
初獻壽和之曲
粢盛孔蠲。腯肥牲牷。考鼓鼘鼘。萬舞躚躚。清醑初酌。對越在天。
明神居歆。式昭厥虔
亞獻豫和之曲
祀事孔勤。精意未分。樂感鳳儀。禮虔駿奔。醞齊挹清。載奠瑤尊。
神其格思。福祿來臻
終獻寧和之曲
樂舞既成。獻享維終。明明對越。彌篤其恭。篤恭維何。明德是崇。
神之聽之。萬福來同
徹饌雍和之曲
牲牢醴陳。我享我將。黍稷蘋藻、潔白馨香。徹以告成、降禧穰穰。
神錫無疆。祐我萬方
還宮安和之曲
禮享既洽。
神御聿興。廟寢煌煌。以憑以寧。維神匪遐。上下在庭。于寢孔安。永底我烝民之生
睿廟
迎神太和之曲
於穆
神皇。秉德凝道。仁厚積累。配于
穹昊。流慶顯休。萃于眇躬。施于無窮。以似以續、以光紹我
皇宗。維茲氣始、俎豆是共。循厥典禮。式敬式崇。
神其至止、以鑒愚衷
初獻壽和之曲
制帛牲牢。庶羞芬膫。玉戚朱干。協于韶簫。清醑在筵。中情纒綿。
神之格思。儀形僾然
亞獻豫和之曲
瑤爵再陳。侑以工歌。籥舞蹌蹌。八音諧和。孝思肫肫。感格
聖靈。致慤則存。如聞其聲
終獻寧和之曲
儀式弗踰。奠爵維三。樂舞雍容。以雅以南。仰仁源德澤。嶽崇海淵。願啟我子孫。緝熙光明。維兩儀是參
徹饌雍和之曲
嘉饌甘只。亦既歆只。登歌迅徹。敬終惟始。維
神孔昭。賚永成于孝矣
還宮安和之曲
幽顯莫測。神之無方。祀事既成。
神返諸
帝鄉。申發休祥。俾胤嗣蕃昌。宜君兮宜王。歷世無疆
武廟
迎神太和之曲
列祖垂統。景運重熙。於惟
武皇。昭德勑威。用剪除姦兇。大業弗隳。專廟以享。經禮攸宜。俎豆式陳。庶幾來思
初獻亞獻終獻徹饌還宮俱與　孝廟同
嘉靖十五年定
九廟時祫儀與前時祫儀祝俱同
樂章
孟夏
迎神太和之曲
序屇夏首兮風氣薰。禮嚴時祫兮、戞擊鐘鼖。迎
羣主來。合享交欣。於皇
列聖、正南面、以申崇報
皇勳
初獻壽和之曲
瞻曙色方昕。仰
列聖在上、奠金觥而捧幣紋。小孫執盈兮、敢不懼慇
亞獻豫和之曲
思
皇祖、仰
聖神。來
列主。會太宸。時祫修。循古倫。惟
聖鑒歆。愚孫忱恂
終獻寧和之曲
齊醴清兮麥熟新。籩豆潔兮孝念申。仰
祖功兮
宗德。願降佑兮後人
徹饌雍和之曲
樂終兮禮成。告玉振兮訖金聲。徹之弗違。以肅精誠。
還宮安和之曲
三獻就兮、
祖宗鑒享。一誠露兮念惟長。思弗盡兮思弗忘。深荷德澤之啟佑。小孫惟賴以餘光。
神返宮永安。保家國益昌
孟秋
迎神太和之曲
時兮孟秋火西流。感時毖祀兮爽氣回。喜金風兮飄來。仰
祖宗兮永慕哉。秋祫是舉兮希鑒歆。小孫躬迓兮捧素裁
初獻壽和之曲
皇祖降筵。
列聖靈聯。執事恐蹎。樂舞蹁躚。小孫捧盈兮敢弗虔
亞獻豫和之曲
再酌兮玉漿。潔淨兮馨香。
祖宗垂享兮錫胤昌。萬歲兮此禮行
終獻寧和之曲
進酒三觥。歌舞雍韺。鐘鼓轟錚。
皇祖
列聖、永享愚誠
徹饌雍和之曲
秋嘗是舉。稌黍豐農。三獻既周。
聖靈顯容。小孫時思恩德兮惟𢥞
還宮安和之曲
仰
皇祖兮聖神功。祀典陳兮報莫窮。嘗祫告竣。
鸞馭旋宮。
皇靈在天主在室。萬禩陟降何有終
孟冬
迎神太和之曲
時兮孟冬凜以凄。感時毖祀兮氣潛回。遡朔風兮北來。仰
祖宗兮永慕哉。冬祫是舉兮希鑒歆。小孫恭迓兮捧素裁
初獻亞獻終獻同立秋
徹饌雍和之曲
冬烝是舉。俎豆維豐。三獻既問、
聖靈顯容。小孫時思恩德兮惟怚
還宮同立秋但改嘗祫為烝祫
史／政書／嘉靖祀典考／智／卷之二／郊禋／明堂配帝會議苐一疏(P.1-1)..[明烏絲欄鈔本]
嘉靖祀典考卷之二
郊禋
明堂配帝會議苐一疏
礼部尚書臣嚴嵩侍郎張璧蔡昻會同公張溶朱希忠徐延徳侯郭勛蔣傳李熈薛翰梁継璠崔元宋良臣駙馬鄔景和謝詔伯李全礼焦棟王桓王瑾曹松衛淳王洪張坤趙世爵陳鏸刘太郭瓚都督僉事江桓李鳯鳴尚書許瓚李廷相王尭封張瓉楊志斈温仁和周叙王廷相毛伯温顧臣侍郎張潮李如圭唐曺樊継祖張衍慶周期雍蘇民吳大田江暁張邦竒都御史宋景王杲杜柟通政鄭紳蔡子鄭坤唐國相蔡文魁朱継忠卿屠僑周煦銭斈礼陸深寺丞魏有本梁尚徳斈士姚淶侍講
屠應峻華察胡經張治祭酒王敎司業童承叙給事中高擢曽烶李允濁朱隆禧戴儒薛廷寵御史楊守中曽守約楊春芳陳珏周南芦瓉楊行中馮震黄綬王汝楫朱箎桑喬謹題為遵遺嘱献愚議請復古礼以隆聖孝革夷敎以尊朝廷事該礼部於礼科抄出直隸揚州府通判同知致仕豊坊奏臣於嘉靖十一年有本生父豊熈敎臣曰方今　皇上以大聖人之徳居大聖人之位整頓綱常制作礼樂如定南北之郊修禘祫之礼親蚕之典正先師之號追三代之軼軌滌後世之陋天地降休嘉祥畢至所謂礼樂積徳百年而者今日是也惟九庙與明堂之礼尚未行耳臣承父訓於本年二月十二日具本令義男豊忠齎奏彼蒙該部案候至十三年侍講斈士廖道南再伸九
庙之議遂蒙　聖明采納至十五年十月内臣本生父復謂臣曰九庙之礼頼道南再議而成明堂之礼必有嗣而言之者何則孔子有曰孝莫大於嚴父嚴父莫大於配天誠建明堂而加尊　皇考恭睿淵仁寬穆純聖献皇常庙號称宗以配
上帝則所謂復古礼以隆聖孝也今天下司府州縣衛所等衙門凡遇慶賀之節皆於佛寺習儀而列万嵗牌於佛像之膝間甚為褻瀆若依古礼令天下皆建明堂以行慶賀之礼方合尊無二上之義則所謂革夷敎以尊朝廷也臣承父訓遍考經史撰成明堂或問一篇方扵欲具本奏聞而臣父随亡臨終遺書嘱臣曰明堂之礼古之大典也既以受朝出政敎天下之忠又以嚴父配天敎天下之孝三代聖王莫不以此為重今九庙已
成明堂當嗣建而待之朞年内外臣僚未見有議之者吾家三代科苐世受國恩吾不能報効涓埃死有余愧昔司馬相如封禪遺書天下以為謟者以其所議之非古也范仲淹制中上宰相書天下以為忠者以其所存之公也明堂則古礼也吾即下世無所求於人間矣汝當慕仲淹急將前撰或問進呈以表我九泉報國之意吾且瞑目矣臣承遺嘱哀冐礼恐父志之湮沒今將原撰或問一篇伏望　皇上宸鍳乞勑礼部查照施行為此開坐謹具奏聞或有問於臣曰汝謂明堂之礼必當行者何也臣謹應之曰孔子聖人也其荅曽参曰孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝是以四海之内各以其聀來祭孟
子大賢也其对斉君曰明堂者王者之堂也欲行王政則勿毀之矣周礼考工記曰明堂度九尺之筵東西九筵南北七筵堂崇一筵五室凡室二筵室中度一凡堂上度以筵中度以尋野度以歩涂度以軌庙門容大扁扃七箇闈門容小扃三个礼記明堂位曰天子負斧南鄉而立三公中偕之前北面東上諸俟之位阼階之東西面北上諸伯之國西階之西東面北上諸子之國門東北面東上諸男之國門西北面東上九夷之國東門之外西面北上八蛮之國南門之外北面東上六戎之國西門之外東面南上五狄之國北門之外南面東上九采之國應門之外北面東上四塞世告北周公明堂之位月令曰孟春之月天子居青陽左个仲春之月天子居陽青太庙季春之月天子
居青陽右个孟夏之月天子居明堂左个仲夏之月天子居明堂太庙太室孟秋之月天子居緫章左个仲秋之月天子居緫章太庙季秋之月天子居緫章右个孟冬之月天子居玄堂左个仲冬之月天子居玄堂太庙季冬之月天子居玄堂右个詩我將祀文王於明堂也曰我將我享維羊維牛天其右之儀式刑文王之典日靖四方伊嘏文王既又享之我其夙夜畏天之威于時保之此則堂明之礼見於諸經者可考也朱子曰古者祭天于圜丘掃地而行事噐用陶匏牲用犢其礼極簡聖人之意以為未足以尽其意之委曲故於季秋之月有大享之礼焉天即帝也郊而曰天所以尊之也故后稷配后稷遠矣配稷於郊亦所以尊稷也明堂而曰帝所以親之也以文王配焉文王
親也祀文王於明堂亦以親文王也尊尊而親親周道備矣問郊祀后稷以配天宗祀文王於明堂以配上帝帝即是天天即是帝却祭分何也朱子曰為壇而祭故謂之天祭於屋下而以神祗祭之故謂之帝陳常道曰先王之於天尊而逺之故祀於郊而配以祖親而近之故祀於明堂而配以父先明堂而後郊者礼由内以及外也故嚴而後祖者礼由親以及尊也明堂之祀於郊而云於庙為貭故郊掃地藁秸而已明堂則有筵郊特牲而已明堂則維羊維牛然郊有燔燎而明堂固有昇煙漢武帝明堂礼畢燎于堂下古之遺制也由漢及唐或祠太乙五帝或特祀五帝或除五帝之坐同称昊天上帝或合祭天地或配以祖或以群祖其服色或以袞冕或以大裘其献也或以一献
或以三献抑又明堂之制変亦不常與考工之說不同皆一時制然也致堂胡氏曰文王已有庙矣以季秋享帝而奉文王配焉不可以七庙中獨大礼於一庙故迎主致之明堂以配帝也祭帝必於明堂者帝出震而宰万物猶向明而治天下也武王即位追王文周王公制礼推本王功故以文王配帝而祀於明堂此義也是明堂之說也信齋楊氏曰愚按明堂者謂王者所居以出敎政令之堂也夫王者所居非謂王之常居也疏家云明堂在國之南丙巳之地三里之外七里之内此言雖未可以為然其制必凛然森然肅然清浄王者朝諸侯出敎令之時而後居焉而亦可以事天地交神明於此地而無愧焉周人祀上帝於明堂而以文王配之者此也說者乃以明堂為宗
庙又為大寢又為太學則不待辦說而知謬矣惟考工記謂明堂五室大戴礼謂明堂九室二說不同前代欲建明堂者或云五室或云九室往往感於二說莫知所决而遂止愚謂室取方之義也九室則五方之外而必俻四隅也九室之制視五室為尤俻然王者居明堂必順月令信如月令之說則為十二室可乎此又不通之論也惟朱子明堂圖謂青陽之右个乃明堂之左个東之南即南之東明堂之右个乃搃章之左个南之西即西之南搃章之右个乃玄堂之左个西之北即北之西玄堂之右个乃青陽之左个北之東即東之北但随其時之方位開門耳太庙太室則每時十八日居焉古人制事多用井田遺意此恐然也胡直儒曰百王之礼沿革不同而祀天地於郊丘祀上
帝於明堂裕享祖宗於太庙三者万世不易之礼馬端臨曰祀帝於南郊以天道事之享帝於明堂以人道事之此則明堂之礼見於諸儒之議論者可考也漢明帝祀明堂而配以武光魏明帝祀文帝於明堂唐高宗祀太宗中宗祀高宗玄宗祀睿宗宋仁宗祀真宗英宗祀仁宗皆用配天之義此謂明堂之礼記於歴代之史者可考也漢詔曰令月吉日宗祀光武皇帝於明堂以配五帝備法物樂和八音詠祉福舞功徳其班時令勑群后事畢升灵臺望元氣吹時律覌物変群僚寬輔宗室子孫衆郡奉計百蛮貢聀烏桓濊貊咸來助祭單于侍子骨都侯亦皆陪位斯固聖祖功徳之所致也班固詩曰於昭明堂孔揚聖王宗祀穆穆煌煌上帝宴享五位時序誰其配之世祖光武普天
率土各以其聀猗歟緝熈允懐多福古樂府木蘭詞曰帰來見天子天子坐明堂韓愈平淮西碑曰遂開明堂坐以治之此則明堂之礼称於古人文集者可考也盖莫不以此礼為至大之典而不可廢者也我　太祖高皇帝合祀天地於郊而屋之於上兼盖明堂之制矣今既復南北之郊則明堂之礼宜行明矣盖明堂之制創於神農皇帝因於尭舜備於周公而漢唐宋之君猶不廢也唯胡元無之　陛下聖徳媲美於農皇尭舜而嚴父配天之礼顧可後於漢唐宋之君哉或又問曰然則堂明配享孰為宜乎臣謹應之曰莫宜乎　皇考恭睿淵仁寬穆純聖献皇帝矣盖孔子嚴父之言朱子親尊之論前既已述之矣而祭綂曰祖文王而宗武王則成王之時固祀祭武王於明堂有
可推矣昊天有成命之詩曰成王不敢康則康王之時固祀成王於明堂亦可推矣程熈祭礼季秋祭禰亦做明王之礼而云亡然惟漢武帝配高祖於明堂又而配以孝景宋皇祐時至以三聖並侑皆無見乎孔子之言而失乎嚴父之旨所謂非礼之礼也司馬光當英宗時以真宗配帝為是而不用仁宗吕誨銭公輔王安石孫近陳與等義皆阿其議然光雖以誠一忠正為宋名臣至於考據經史精通礼斈之功則不建程朱逺甚覌夫濮園之議偏主俗儒為人後之說幾誤万世　皇上旣已正之矣然則明堂以配上帝然後為仁之至義之尽而淂礼之也正或又疑曰　皇上未嘗躬有天下乃欲称宗比於　列聖不亦难乎臣謹辦之曰古者祖有功宗有徳以功徳言非以位言也
故后稷虞夏之諸侯而為周之祖文王啇之諸侯而為周之宗恭惟　皇考聖徳當武宗時已繫四海之望而終守藩服篤生陛下以集天命則　皇考者固今之文王也武王周公推王業之所起而宗祀文王於明堂則　陛下宗祀　皇考以配
上帝豈非正合武周嚴父之礼乎請以逺事譬之唐玄宗為太子弘之後追尊弘為義宗讓皇帝當時宰相如姚崇宋璟皆忠正明臣畧無異議誠以子之尊父礼所當然而不可非也矧　皇考為　陛下之親父顧過持謙徳而不及尊崇之乎又以近事譬之仕於朝者遇有恩典錫之誥勑子為某官則贈其父必如其官若子為師保尚書贈其父者止以尚書而削其師保人子之心必以為慊是以朝廷体念臣下畧無所靳為臣下者顧
不能將順聖孝而泥於俗說靳於尊崇爭執於一二字之間可謂忠乎矧　陛下之於　皇考孝思無穷如正徽號立世庙議迁陵所以惓惓於尊親者無所不用其情推　陛下孝思之情而稽之古礼至於嚴父配天而尽之矣或人又曰汝謂天下皆當各建明堂何所乎臣謹應之曰趙岐孟子註云泰山明堂周天子東廵狩朝諸侯之處漢時遺址尚在是由推之有周盛時天下諸侯之囯皆有明堂以待天子之狩廵不特斉耳今天下一綂不必廵狩然使省外各建明堂以為慶賀行礼之所不亦善乎夫君臣之分天冠地履一毫不可踰越故論語曰過位色勃如也足躩如也其言似不足者今司府州縣衛所衙門凢遇慶賀即於各官日常視事之廳擺設龍亭以行礼甫畢儀仗
甫徹各官仍於龍亭故地南面高坐以視事何有過位之敬乎盖以龍亭而列于臣下常坐之處則有屈尊之失以臣下而復坐龍亭曽列之地則有僣上之嫌况其習儀皆於佛寺而列万嵗牌於佛膝之前尤為褻瀆各官拜舞於下是使夷狄之神淂以預享其拜而敬意不專於至尊矣盖自後漢佛法入中國塗生民之耳目為正道之榛蕪其日已乆其害甚大　皇上首出庻物屡下明詔沙汰流將人其人而廬其居自非大聖灼見大道之真其察生民之害旋乾轉坤之力量出於尋常万万矣其誰能於此然則臣下讀孔孟之書以切科苐而叨厚禄者習世俗之聞見褻至尊於夷神誠反而思之必有怵惕之心不能一朝安矣故愚以為必令天下一府各建明堂一所其制為門二
重中門之内明堂奉安龍亭每遇聖節及元旦冬至等節與凢慶賀之礼吉凶之事皆於丹墀行礼其前二日則於中門之外習儀至於每月朔望亦於中門外行朝之礼其外門之外左右各設下馬牌一面以示天威不違顔咫尺之意其看守明堂之人則用礼生八名或十二名皆選儒學増附生員之寛其徭役優其廪餼積其年劳則另加賞劳俾淂尽心礼儀更設門役数人以供掃除之事然各府欲建明堂不必多費財力即尋常習儀之寺除去佛像逐出僧徒依朱子圖式即其地而葺建之旬月之間不動声色而礼可成矣如此則夷敎可革朝廷益尊使天下臣民瞻望之際其忠敬之心可以油然而起矣人乃曰汝言習儀於僧寺處慶賀於官廳若或褻瀆革華教
復古礼宜也然議明堂而及迁陵事体重大言何容易耶臣謹應之曰坊嘗問於坊之父曰迁陵之議或以為未可或以為當迁孰是父坊之父曰礼言合塟自周公以來詩言死則同穴今人官於数千里外而卒於官者其子與孫必思扶柩還鄉俾淂夫婦合塟以從其先人之兆然後人子之心無所歉不然則為終天之恨是以故官柩帰例給脚力此聖朝体恤臣僚之盛心也今之沮迁陵者不過三說一以舜塟蒼梧禹塟會稽為此以謂天子以四海為家不必合於一處此不通於古今之宜不知天理人情之切至而謬為迁談者也一則恐天壽山風水不若承天之利此泥於小術而不知大道之當然者也一則恐劳民傷財致有他変孟子曰不淂不可以為悅淂之為有財古之人
皆用之吾何為獨不然吾聞之也君子不以天下儉其親胡安國曰春秋凡有作必書重民力也僖公嘗修泮宫復閟宫矣而經不書者宫庙以事祖考學校以敎國之子弟二者為國之先務雖用民力不可廢也夫魯僖一諸侯孟子一客卿猶能事其祖考而不忍儉其親也堂堂天朝冨有四海而臣下顧以傷財為惜不能將順於聖孝乎若委任淂其人處置淂其冝而無分外誅求生事劳擾之弊何他変之有方今聖明在上必將断自宸衷不暇草茅之献議所惜賢俊滿朝未能有以將順耳或人乃嘲臣曰語云不在其位不謀其政汝之病廢隱居山林十年於兹風痺時作呻吟不暇朝廷礼樂食肉者謀何知汝事而喋喋言之耶臣觧之曰古之君子居其位則尽忠於官守隱於也
則明道俟時野人食芹猶念至尊魏公子牟身處江湖之間而心懸魏之下矧明詔屡曰軍民利病許諸人直言無隱國家大典較之軍民利病不尤大者乎况臣世受國向者待罪礼官無所建明深懐愧怍今以醫藥餘暇温讀經史始知古礼之可復九庙之儀頼廖公而行矣明堂之儀恭撰成篇礼義人心之所同然或有聞而見採因以轉逹於上則坊身雖伏於溝壑志獲表於朝廷淂以犬馬余齡含哺鼓腹以覩太平之盛典幸荣億倍雖蹈出位之誅萬死無恨或人乃曰汝誠有報國之念盍書以俟之於是乎記等因奉　聖旨礼部會官議了來說欽此欽遵抄出送司案呈到部臣等會同後軍都督府等衙門武定侯等官郭勛等吏部等衙門尚書等官張瓚等議淂除奏内
迁陵已經奉有　聖諭擅难再議外其一曰請復古礼以隆聖孝臣等竊聞自昔羲農肇祀上帝或為合宫或為明堂嗣是夏后氏世殷室人重屋周人作為明堂之制視夏殷加詳焉盖古聖王以謂人君天之宗子其事天也亦如子之事父義尊而情親故制為一嵗四享祀之礼有冬至圜丘礼有孟春祈榖礼有孟夏雩壇礼有季秋明堂礼皆所以尊之也明堂帝而享之又以親之也先儒曰天即帝也郊而曰天以后稷配焉以尊稷也明堂而曰帝以文王配焉以親文王也此周事然也仰惟我　皇上以元聖受命考礼憲經頃嵗以來建圜丘及　祈榖礼建崇雩壇諸凡彛典煥乎大備而冬至之大祀奉我　太祖高皇帝配　天於圜丘允合於周之后稷配祭于郊之典矣獨明堂
秋享之礼偶未行先年側聞　聖諭固嘗講求于斯一時有司將順未遑遂以停寢然淵裏切住注至誠黙定已非一日矣臣等愚昧平居竊思念于斯惟以識見浅陋不尅賛明万一方切慚惧兹者恭承明旨集議于廷則研考礼文宣敷徳意以仰賛我　皇上誠孝之勤固臣等區區願忠圖報之心也敢不罄竭為陛下陳之夫明堂之礼經見未詳秦漢以下諸儒所傳議論不一月令明堂中央大室東青陽南明堂西緫章北玄堂皆分左右箇周書叙曰明堂前有應門雉門大戴礼曰明堂凡有四室一室有四户牖三十六户七十三牖陳氏礼書曰明堂五室外别之以十二堂通之以九階環之以四門而南門之外加以應門明堂位疏又曰四室十二堂宋儒朱熹又謂當有九室如
井田之制此其所論之制不同如此鄭康成疏曰明堂上圓下方八窓四闥布政之宫又曰明堂路寢異名同制據其所言固是王者之常居而耳享于登月明國之陽三里之外丙巳之地韓嬰說詩在南方七里之郊又曰　　外水曰辟雍此其所建之地不同如此大抵皆取詩書放逸之文經典相似之語牽合附會靡所的據盖聖逺籍亡王者之跡熄乆矣夫善制礼者不必相襲今考之儒先之論彼此異詞之近代之先後殊制臣等因此反覆思惟今日秋享之礼國典有缺委冝行明堂之制古法难尋果能修復在不膠故常不泥陳迹師先王之意自為令制此惟　皇上睿思淵識妙契千古之上損益百王之中断而行之所貴昭復古典宣揭孝誠斯可以垂之万世矣昔
魏徴曰聖人有作義重隨時事資通変自我而作何必師古顏師古曰假如周公舊章猶當擇其可否鄭氏臆說淳于諛聞匪異守株何殊膠柱但當作皇代之明堂貽永範於來葉盖古明臣之論皆然夫事必泥古則違時錯之宜役必繁似戾羸之義臣等愚見竊惟明堂圜丘皆所以事天也今大祀殿在圜丘之北禁城東南正應古之方位穹窿閟侐允称嚴祀明堂秋享之礼合今即以大祀殿行之則不煩改作用工少而礼成不难矣伏乞聖明裁定臣等又議淂明堂配侑之礼昔者周公宗祀文王於明堂其在我将之詩可見也詩傳以為物成形於帝猶人成形於父故季秋祀帝於明堂而以父配之取其成物之時也漢孝武明堂之享以景帝配孝章以光武配唐中宗時以
高宗配明皇時以睿宗配永太時以肅宗配宋真宗時以太宗配仁宗時以真宗配英宗時以仁宗配皆世以逓配此主於親親也宋臣銭公輔曰三代之法郊以祭天而明堂以祭五帝郊之祭以始封之祖有聖人之功者配焉明堂之祭以継体之君有聖人之徳者配焉於是既推周公之心為嚴父又推成王之心為嚴父於是司馬光孫忭諸臣既論於朝程朱大賢倡議於下此主於祖宗之功徳也我　國家復古明堂大享之制其所當配之帝亦准二論而已若以功徳論　太宗文皇帝再造家邦功符　太祖當配以　太宗也若以親論則　献皇帝
陛下之所自出者一体而分之親也篤生　聖人以万世太平之治　陛下之功徳即　皇考之功徳也揆之秋享嚴父之
旨若　皇考固不淂配　帝之享臣等切惧　皇上尊　親法古之念有惕然靡寕于懐者也仰惟　皇上聖斈淵微志復三代惟是明堂大祭配　帝重典所當慎重必使允合文經足以垂範宇宙則天下之幸也伏乞　聖明裁擇臣等又淂議人君之位天位也以天位相承謂之綂殷人称宗周人称王継統之之嚴不容或紊此聖人制礼至正不易之道也仰惟我
皇上純誠至孝往嵗於我　皇考献皇帝庙號再三更定務求至當查淂嘉靖十五年九月内節奉　聖諭朕聞人子欲報其親匪但取諸重崇是身不能显其親雖崇而過之不足云也先議以　皇考庙比世室之而即名世庙朕今反覆思之推尊　太宗世祭不迁是矣恐　皇考亦欲尊譲　太宗又曰
皇考庙名如題曰献皇帝庙庻别宗称以見推尊之意大哉皇言也其体親之孝也尊祖之誠也大公無我之心也臣下方仰頌休徳不暇則今日称宗之礼必有不安於　聖心者矣既已称宗則未有宗帝而不躋祔於太庙之内者也竊恐我
皇考在天之灵亦有所不安者矣且孝經宗祀文王以配上帝者宗之言尊也非祖宗之宗也王肅已嘗駮鄭玄誤疏之非矣而今豈可誤引以為證乎臣等仰思聖訓逺揆旧章称宗之說不敢妄議以負　陛下伏乞聖明裁之其二曰革夷敎以尊朝廷臣等議淂古之王者廵狩設有明堂以為朝諸侯之所然在四嶽未有随地而並建者即如趙岐孟子註以為泰山之下存有遺址夫泰山方嶽也則明堂非方嶽不建可知矣今廵狩不
行建之無謂大明堂王者之重制也麗大之居也制弗俻則弗称即以朝廷重制而遍立於四方與衙舘馹傳等使人狎視而褻玩之豈淂為聖朝之令典乎且天下郡縣地方不皆殷庻也廣粵之鄉人境稀寂屋不瓦覆府縣廳治芽茇以居亦有廨宇絶無者選去官員寄宿民舍兹欲令修治廣营力役作事端無補崇嚴適増煩擾非深長思也臣等又議淂賀慶習儀乃漢蕝之遺意也漢叔孫通始演朝儀置蕝表位率諸生以肄之今各處習儀多以寺覌亦取其位設寬敞可以容衆肅儀耳故每遇聖節及元旦冬至先期二日有司備龍亭儀仗官属引導迎至其地安設中廷各官於丹墀拜舞行礼至正節日則于本衙門公廳裝設黄幄龍幔香案告天祝賛礼畢徹之
視事如舊盖人君之尊如天即如設位吿天立牌展祭祀畢則徹同一理也方囯下邑止冝權設幔幄安可輕儗明堂今南京拜牌則于礼部各處宗室拜牌則于本府郡縣有司拜牌則于公廳礼制已定只合如舊兹欲各建區宇比同朝制称係明堂臣等未見其可否也若夫各寺宫覌俱設有万嵗龍牌乃其徒衆自為供奉祝厘非為習儀設也但沙門夷寺襲用非冝合無今後各處習儀照两京朝天宫事例俱赴旧有宫覌去處演習行礼或即便佛寺從宜改門廡撤去夷像恭設龍牌嚴戒扃鑰毋使瀆雜則礼肅儀整肅而事体亦不致紛更矣伏乞聖明
裁擇
嘉靖十七年五月　　　日題奉
聖旨明堂秋報大禮云云
史／政書／嘉靖祀典考／義／卷之七／宗廟／皇考睿事冝(P.11-1)..[明烏絲欄鈔本]
皇考睿事冝
儀注　是日用脯醢果酒行三献礼吉服　上乗輿至庙門西降輿導引官導　上至寢香案前上香行一拜三叩頭礼至神床前跪太常卿跪奏云謹請　皇考睿皇帝神主恭用奉題　上請　主至于寢案内官監官洗抹粉訖中書寫訖題　主官題畢　上請　主還于原處
上跪卿跪奏云謹請　睿宗全號献皇帝神灵上
神主降奉享上捧主至前殿安訖内賛对引導上行典儀唱執事官各司其事内賛奏就位典儀唱迎神内賛導　上至香案前奏跪上香復位奏再拜陪拜官同典儀唱奠帛行初献礼内賛導　上至案前奏献帛訖奏献爵献二爵訖奏復位奏跪陪拜官同賛讀祝訖奏俯伏平身陪拜官同典儀唱行亞献礼行終献礼儀同初献惟不献帛讀祝太常卿跪奏礼畢請還宮奏再拜陪拜官同典儀唱讀祝官捧祝進帛官捧帛各詣燎位奏礼畢　上捧
主還寢畢　祝文　維　孝子皇帝御名敢昭告于
皇考全號献皇帝曰爰用是臣辰恭題主更書御號奉慰安　神仰惟我　考万嵗永依孝子無任瞻事之至謹告
冊寳　皇考睿宗并祔享事冝
奏告　前期行奏告礼于玄極寳殿　用脯醢酒果行三献礼　維嗣天子臣御名敢秪奏于　昊天上帝曰臣聞古之人君奉事　天者礼備情文是以明堂　大享行焉臣以冲愚仰承　明命纉　祖丕圖恭以今年為始
大享　上帝于玄極寳殿之堂循嚴父配　帝之取是月二十一日行　大享礼先以十一日尊上　皇考庙號尊謚為睿宗知天守道洪徳淵仁寛穆純聖恭儉敬方献皇帝臣又惟我邦家天命　皇祖高皇帝開創于初
皇祖文皇帝成事于俻　二聖之功徳以同即此十一日加尊　皇祖文皇帝庙號尊謚為成祖啟天弘道高明肇
運聖武神功純仁至孝文皇帝奉冊寳率臣僚行礼于　二庙惟是　大享首奉特祈垂歆既臣奉　御位于大内之玄極寳殿仰望　天慈俯賜陟降臣下情無任竭愚之至謹奏
正祭　陳設十二籩豆牲醴
冊寳亭由奉天出鴻堂上官導引至庙陛太常堂官捧冊寳置于殿内左右案　上乗輿至庙門西降輿導引官導　上至庙戟門外帷幙内具服出導引官導至寢
上請　主至庙内安主訖出圭内賛对引官導　上行典儀唱楽舞生就位執事各司其事内賛奏就位典儀唱迎神作楽内賛導　上至香案前跪賛搢圭上香訖奏出圭
復位楽止奏四拜傳賛同典儀唱冊寳楽作太常官捧冊跪于　上右賛奏跪傳賛衆官皆跪奏搢圭典儀唱進冊上授冊献訖授捧冊官安于案上太常官捧寳跪于　上左典儀唱進冊寳　上受寳献訖授捧宝官安于案上内賛奏出圭讀冊官捧冊跪于　上右楽暫止太常卿唱宣冊訖安于案上讀宝官請宝跪于　上左太常卿唱宣宝訖安于案上楽復作奏俯伏平身傳賛同楽止典儀唱奠帛行初献礼楽作内賛導　上至案前奏搢圭献帛献爵訖奏出圭詣祝位奏跪傳賛衆官皆跪楽暫止賛讀祝訖奏俯伏平身傳賛同復位楽復作楽止典儀唱行亞献礼終献礼楽太常卿唱賜福胙光禄卿捧酒胙跪于
上右内賛奏跪搢圭飲福酒受胙出圭俯伏平身奏再拜傳賛同楽典儀唱徹饌楽作楽止太常卿跪奏礼畢請還宫楽作奏再拜傳賛同楽典儀唱讀祝官云云奏礼　上捧主還寢太常官捧冊宝随至寢安訖退
冊文　維孝子皇帝臣　稽首百拜上言臣聞古訓徳莫显於基命孝莫大於尊親是故有聖人之徳必膺　天命之歸惟天子之孝尤於尊親為至洪惟我明開國百年業承八聖乃小子獲奉　郊庙進陟　祖位匪我　皇考大徳受命以敷錫眇躬曷臻兹顧欲申罔極之心實乆欝追崇之典兹欲光於前聞垂之來載不有隆称显號其何以表至聖而昭眷命乎恭惟　皇考献皇帝睿明天縱恭儉
性成蕩蕩难名道配乎帝尭之大乾乾不息徳比於文王之純斈本聖傳心契乎四書六經之旨國封南服化行於江沱汝漢之濵方憲祖賔遐之後當孝皇在阼之年迎飬一辞昭昭　神明享其孝遺治一疏恢恢乎帝王同其情奉藩二十五年心罔不在王室而昭事　上帝之心翼翼如有臨閱世四十四載身罔敢自暇逸而斈道愛人之志孜孜不少倦乃若游情翰墨則精究古法非經訓之辞弗書至於怡神宫庭即接斯湏非聖賢之事弗語喜怒不迁賞罰必當其發而中節之和明照無私幽隱必逹有無所不通之睿摛辞電發煥然其有文章冥心天游廓乎其有容徳誠可謂包衆甫而难名兼百行而備有者也臣秪継
遺庥茂承餘烈永惟　至恩大徳無物可称是以恪稽典礼率籲群心謹奉冊宝更上尊謚曰　知天守道洪徳渊仁寛穆純聖恭儉敬文　献皇帝庙號睿宗伏惟聖灵如在皇鍳孔昭膺显大於無穷與乾坤而同乆永昌祚胤攸寕万邦臣云云謹言
楽章　迎神　　　太和
於皇烈考濬發慶源欽明宣哲敦徳允元克昌厥祚以厘我子孫噬薦徽称惟大徳是尊惟烈考鍳兹臨享如存
舉冊寳　　熈和
月吉分辰良薦鴻號分受命溥將日星赫奕分玉冊輝啟中七業頌貞符分万方
初献　　　壽和
載清酤分犧尊瑟笙煌煌分鍾鼓於論楽一奏分爵一献灵來享分鍳兹薰薰
亞献　　　豫和
瑤觴濯分玄酒登懐明徳分薦椒馨緊昭考分陟降在在庭顧孝享分灵心載寕
終献　　　康和
三献畢陳八音百辟相予祀事瑟愛敬極分揚名始冀皇考兮綏孝子
徹饌　　　永和
笙鏞止籩豆徹礼莫愆孝靡竭神具醉兮以莫不懌賚我
思成兮純碬是錫
降座　　　安和
神之來思天路修神之去思路寢幽幽既安既妥兮靡淹留奠宗祊兮永賜洪庥
祔享儀注　上冊宝楽止太常卿跪奏云請
睿宗献皇帝謁　祖祔享降座陞輿楽作　上請
主至陛　上安于輿内行　上随行各庙捧　主官捧　各庙帝后主至太庙先安訖睿宗輿至太庙陛下　上跪太常卿跪奏云請　降輿　上捧　主至陛初登典儀唱楽舞生就位執事官各司其事迎神楽作二遍典儀唱　睿宗献皇帝謁庙　上捧　主入就位拜褥奏跪　上安
主至褥上奏出圭太常卿跪奏云孝玄孫嗣皇帝躬奉　皇考睿宗全號拜内賛奏五拜三叩頭平身奏搢圭　上捧　主庙上立太常卿進于東北西向唱　賜座上捧　主安于座上出圭内賛導　上至　太祖香案前奏跪搢圭上香訖奏出圭復位　各庙捧　主大臣齊上香訖退楽止奏四拜傳賛同典儀唱奠帛行初献礼楽作内賛对引官導上至　御案前奏搢圭　上受帛奏献帛上受爵奏献爵　上献　太祖爵訖奏出圭奏搢圭上受爵奏献爵　上献高皇后爵訖奏出圭復位八庙捧
主官斉献帛爵訖退楽暫止奏跪傳賛衆官皆跪賛讀祝訖楽復作奏俯伏平身傳賛同楽止典儀唱行亞献礼
行終献礼楽止太常卿至　太祖室西向立唱賜福胙如常儀訖奏出圭俯伏平身奏四拜傳賛同典儀唱徹饌楽作楽止太常卿向上跪奏礼畢請還宫楽作奏四拜傳賛同楽止典儀唱讀祝官云楽作　上退拜位之東立捧祝帛官出殿中門奏礼畢　上請　太祖主捧主官請　高皇后以下各庙帝后主至各寢安訖退
祝文　維　嘉靖十七年九月十一日孝玄孫嗣皇帝敢昭告于
太祖高皇帝孝慈高皇后俻八庙帝后曰兹者恭上
皇考庙號謚礼成爰奉　神主謁祖祔祭迎仰延
列聖同錫鍳歆謹此躬祭之誠以伸合享之礼尚享
楽章　迎神　　　太和
太室巍巍九庙肇祀皇聖居歆惟昭考假只昭假維何欣天倫攸叙宗祐有嚴聞万禩伊始
初献　　　壽和
酌彼欝鬯玉瓚是將敬哉捧盈有飶其香儼　皇祖在上八聖在旁合享交欣天容洋洋
亞献　　　豫和
楽奏既和礼嚴再献黄流載觴玉露斯湛蒸昇祖考式術以宴神其最止用嘉我明薦
終献　　　寕和
五齊維醑万舞盈庭尊祖享親楽作礼行式序式和事孔
明於赫聖灵兮賚我思成
徹饌　　　雍和
籩豆有践兮敬徹不遑礼義卒度兮既勑既匡神之听之兮昭格洋洋保我孫子兮惠錫無彊
送神　　　安和
雲輿肅肅兮灵駕歸闕宫侐兮瞻依我其夙夜兮敬敢違願言顧歆兮爼豆光輝
尊謚　　　慈孝献皇后事冝
陳設　用脯醢酒果服素服
正祭　上乗輿至慈寕門外東降輿導引官導　上至筵門外内賛引对導　上入典儀唱執事官各司其事内賛
奏就位詣前跪上香復位奏四拜陪拜官同典儀唱上冊宝奏詣前奏跪陪拜官同跪賛進冊太常官捧冊跪于　上右進于　上献訖捧内臣奉安于　冊案賛進宝太常官捧宝跪于　上左進宝于　上献訖授内臣捧安于宝案管冊官捧冊跪于　上右内賛賛宣冊訖置于案讀宝官捧宝跪于　上左内賛賛宣宝訖置于案奏俯伏平身復位奏四拜陪拜同官典儀唱奠帛行奠帛献礼奏詣前奏跪陪拜官同内臣捧帛跪于　上左進帛于　上奏献帛　上献訖授内臣献于東案上奏初奠酒内臣捧爵跪于　上左進爵于　上奠訖授爵于内臣斟酒跪進于上献訖捧授内臣捧献于案中讀祝官捧祝跪于　上右
賛讀祝訖安于篚匣内奏亞奠酒終奠酒儀同初奠奏俯伏平身復位奏四拜陪拜官同典儀唱讀祝官捧祝帛詣燎位捧冊宝官各捧合曰詣燎同焚奏礼畢　上囘宫
冊文　維　孝子皇帝　稽首百拜　上言臣聞頌称壽母子頼以成者逺風賢妃化行於助者深是故母儀所彼万方仰其徽音内治明章閨門由之正始永惟懿淂卓耀前聞自非隆大号於追崇曷以酧至恩於罔極粵詢古式率乃彛章恭惟　皇妣大行章聖慈仁康静貞壽皇太后貞明合天廣大法地宅心專静坤道淂以一寕約己儉勤母德用慈為實於惠祖有建事之孝敬於睿考　有輔佐之憂勤爰及眇躬之践阼式臨　兹極以居尊藴性仁
恭豈鄧馬之足尚秉心敬愛嗣任姒之方徽化洽六宫恩覃四域三十載化行於江漢之國十七年受養於長楽之宫九庙聖灵儼禕衣而祗謁七陵閟寢勤鵉馭以瞻依方欣介百福以有永固冝享千齡於無彊豈意天下不慗遺雖切攀号何建追惟顧復徒創鉅而感深上荷劬劳實叩心而衘血兹欲播休声於後嗣揚芳烈於無穷匪易大名曷尊至徳敬遵典礼請命于　天謹奉冊宝上　尊謚曰慈孝貞順仁敬誠一安天誕聖献皇后伏惟親慈降鍳臨享徽称陟附嚴宫萃歆万禩佑于嗣人永永無極謹言
祝文　孝子皇帝　謹昭告于　皇妣慈孝貞順仁敬誠一安天誕聖献皇后尊灵曰惟我　皇妣洪仁厚徳功配
坤儀誕育眇躬光膺宝祚恩被寰宇慶流邦家冝享大名以詔嗣世謹率文武群臣敬　上冊宝礼成伏惟
慈灵昭格永鍳哀忱謹告
預告几筵文　維　孝子皇帝　恭令内總儀官佐敢昭告于　聖母大行章聖慈仁康静貞壽皇太后尊灵曰兹辰恭以冊宝拜上尊謚伏惟慈灵鍳知垂賜臨享謹告
祔享儀注　陳設十二籩豆牲醴　是日献皇后輿亭由午門出鴻寺官導引　上乗輿随行至庙門西降輿詣献皇后輿前太常寺卿跪奏云請　慈孝献皇后詣太庙祔享　上捧　主至陛初登典儀唱楽舞生就位執事官各司其事迎神楽作二遍典儀唱　慈孝献皇后謁庙
上捧　主入就位拜褥内賛奏跪　上安　主于褥上奏出圭太常卿跪奏云孝玄孫嗣皇帝　躬奉　皇妣慈孝貞順仁敬誠一安天誕聖献皇后拜内賛奏五拜三叩頭平身奏搢圭　上捧　主安于座上出圭内賛導上至　太祖香案前奏跪奏搢圭上香出圭復位各庙捧主大臣齊上香訖退楽止奏四拜傳賛同典儀唱奠帛行初献礼作楽内賛对引導　上至御案前奏搢圭　上受爵奏献爵　上献　太祖爵訖奏出圭　上受爵奏献爵上献　高皇后爵訖奏出圭復位八庙捧　主官齊献帛爵訖退楽暫止奏跪傳賛衆官皆跪賛讀祝訖楽復作奏俯伏平身傳賛同楽止典儀唱行亞献礼行終献礼儀
同初献惟不献帛讀祝楽止太常卿至　太祖室西向立唱賜福胙光禄卿捧福酒跪進于　上右奏受胙訖奏出圭奏俯伏平身奏四拜傳賛同典儀唱徹饌奏楽楽止太常卿上跪奏礼畢請還宫奏楽四奏拜傳賛同楽止典儀唱讀祝官捧祝進帛官捧帛各詣燎位奏楽　上退拜位之東立捧祝帛官出中門奏礼畢　上請　太祖主捧主官請　高皇后以下　各庙帝后主至　各寢俱安訖
告庙祝文　維　孝玄孫嗣皇帝　　謹昭告于
祖宗列聖帝后曰兹奉　皇妣慈孝貞順仁敬誠一安天誕聖献皇后神主升祔庙享恭神祗謁謹以牲牢醴粢盛庻品致祭伏惟尚享
楽章　迎神　　　太和
肅肅清庙駿奔在焉奉我母慈升祔告處百礼有任八音在宣惟列聖降臨享一延
初献　　　壽和
清酤載酌篚帛既陳殽核惟旅有飶其芬玉瓚初翼翼欽欽以衍我祖考庻幾格歆
亞献　　　豫和
苾被黄流酌言至再以蒸以享必敬必戒惟九聖在天景福是介伊嘏考妣俾式昌以大
終献　　　寕和
爵献既終鏞鼓有奕済済蹌蹌率我百辟於皇聖神既歆
既懌惠我無彊保子孫千億
徹饌　　　雍和
享礼既俻豆徹敢遲終事有嚴敬而将之肇祀孔明式永我孝思
送神　　　安和
瞻雲駕兮翩翩神洋洋在天清庙兮肅肅奉蒸嘗兮於万斯年
史／政書／頖宮禮樂疏／頖宮禮樂疏序　王納諫(P.1-1)..[明萬曆間(1573-1619)刊本]
頖宮禮樂疏序
誨人以畊者秸秷而報誨人以織者玄纁而報則化人以禮樂者可無禮樂而報歟古者祭必為尸而釋奠釋菜於
【圖】
禮已簡後概不為尸而先師上丁之舉煌煌乎立隆也已然考禮先聖之稱若羲農而下各於其鄉而所謂先師者則若詩有毛鄭顓門之師耳
【圖】
至唐而以孔子為先聖顏子為先師猶二之也至我
明嘉靖間始去封號崇以至聖先師而師益尊夫先農先蠶皆推其無以復加者而師
【圖】
異乎哉其於名也變而正矣周禮祭樂祖於成均而以樂德教國子中和祗庸孝友則祭樂為大而先聖之門亦無故不去琴瑟曾記長老言楚
【圖】
黃耿公督學吾土以頖宮之樂不典試童子端謹者充樂舞生初意良美乃諸童子特借途廁青衿取捷𣓪實值大合樂遂不能別識琴徽瑟柱
【圖】
一切疎拙露見為咲後竟廢樂舞生以羽流供事不承權輿維用吁嗟且夫握劍戟則猛氣發顏理絲竹則清意盈襟此亦人情因而設教耳釋
【圖】
奠之具禮樂譬禡牙之建旗鼓胡可廢也今水部仁和李公敦古博聞自渾蓋鍾律器數無所不闚迓續絕學頃涖事秦郵為頖宮具軒縣之器
【圖】
自庀良材被以雅音勤勤幽討光啟曠逸邇又獲睹其所著頖宮禮樂一書大指謂先聖之祀宜有專志出其犧象靜其巾羃𤋲蕭膴胖罔敢不
【圖】
共而嗣諸禮則譜樂為詳樂則絲竹為詳以應古不去琴瑟之義淵哉一揆蓋伯牙適海而聞洞滑崩折之聲也廼悟其師指曰此移我情淳源
【圖】
遂往人莫不湛於熙攘而忤于和理聖人以為諍之以言不若移之以情以無累之神合有道之噐將有達者從是而益遠矣此助流聖教非淺
【圖】
也公又嘗為余言樂律中聲自然而具只如登歌以歌者老少驗之已高則老人弗赴已下則少者怫滯若高下齊即不擇老少皆可使歌宋人
【圖】
正樂遺音而求理故訖無成功余惟斯言尤有當於所謂細抑大陵不容於耳之論方今積德倍百年不可謂非其時寧謙讓未遑或者待其人
【圖】
乎云爾希曠之學自昔珍之神之由頖宮而達之天下不亦光乎則舍公誰屬哉養人為本固切而不迂矧
國家於學宮之制業已正名
【圖】
號易木主𨤲黜從祀矣則次第及禮樂不疑也
江都王納諫謹序
史／政書／頖宮禮樂疏／讀頖宮禮樂疏　馮時來(P.1-1)..[明萬曆間(1573-1619)刊本]
讀頖宮禮樂疏
嘗聞禮樂相表裏者也古之王者舉大事必制禮作樂而樂尤所以成禮未有禮行而樂可廢者煌煌乎禮樂用孰有大于太壇太折太廟者乎
【圖】
頖宮之禮樂何居乎蓋太壇以祀天也太折以祀地也太廟以祀先祖也
孔子總天地人三才而立其極埀教萬世祀之頖宮故有頖宮之禮樂禮昉於漢高帝之
【圖】
過魯祠以太牢而未明備也樂昉於宋文帝之太子釋奠設軒懸舞六佾而未通行也嗣是褒崇之典代加嚴重無論英喆即昏如桓靈逆如莽丕夷如拓拔奇渥慮無不凜
【圖】
凜祀之等威擬于王者列爵逮于羣從真生民以來所未有而未盡制也我
高皇帝登極之初即以太牢
親祀國學
詔定釋奠禮舞用六佾頒大成
【圖】
樂噐于天下府學令州縣學如府式至
肅皇帝又從而更定之典埀不刊固宜奉行無斁乃自兩雍遣奠外惟府庠禮樂稍具州縣率多未遑春秋二仲一豆
【圖】
一登毖劼三獻燔帛送神苟幸成禮而已試執廟中百執事而問之牢醴何義律呂何音両階綴兆何物茫無以置對也蓋雖奉
欽諭諄復申𩛙而樂書藏之太
【圖】
常未經流布無從稽攷即太常所肄惟是鏗鏘舞蹈之節未有能言其義者衿弁無從稽考
盛典遂以闕如吾
師水部我存李翁上察天章
【圖】
下挈地靈一切象緯稗家蔑弗研微抉奧而于禮樂尤極究心當守澶淵時即修復
文廟樂舞選儒童肄習聲容噐數一稟令甲而詳訂焉時環橋門觀聽者無不詫為盛事
【圖】
已乃聞于當事相與快曠典之肇復檄畿南六郡邑一體遵行至今頓丘洹水間侑享奕如吾師之所脩明也迨移節盂城晉諸生討論祀典具金石羽籥如澶淵而又念身
【圖】
教在一時言教在萬世聲名文物之邦講求猶易草埜甌脕烏在其執尸祝徧告之也類成頖宮禮樂疏分壘十卷以示時來首臚前代崇祀故寔曁
本朝
列祖𨤲正詔旨諸如封號述贊廟貌服章席嚮灌獻歌工舞列迄堂廡配享從祀位置提綱分目搜輯靡遺而凡禮節禮物禮噐樂音樂律亦各為
【圖】
詁為圖為譜為辨旁及飲射之隸學宮者皆有圖注燦若指掌時來受而讀之念今所蒞新安支邑即我師之澶淵也故紫陽先生𨶕里而風尚朴畧禮仍苟簡方與學博徐
【圖】
君待任酌增丁祭噐物教習鄉飲升歌喜得是疏益奉行有據不禁踴躍亟下博士弟子議製噐習舞樂亦庶其有興乎時來讀是疏而穆然有深感也昔陶唐之始陰多滯
【圖】
伏而湛積水道壅塞不行民氣欝閼而瑟縮不達故既為之雍容揖讓以養之復作為舞以宣之至禹勤勞天下通大川決壅塞鑿龍門降漻水以導河疏三江五湖注之東
【圖】
海以利黔首於是玄圭告成𨤲然惟敘乃命臯陶作夏籥九成以昭其功今師所轄南河五湖伏隍上走淮泗下控惟揚衝激
陵寢為梗漕輓勢難底定而吾
【圖】
師精心決排蒿目疏瀹既臻厥成坐見安流天下晏如也吾師之明德遠矣是疏又攷訂禮樂肅雝並鬯情貌全羅舉而錯之由澶淵而畿南而盂城而新安而天下漸次曁
【圖】
訖於以助宣政教鼓吹休朙將洋洋乎漂唐流夏寧直
宣聖在天之靈寔式慿之且令天下知我
列祖崇祀精神敻越千古非苐獲嫺于儀而不聾于音已也
【圖】
時來故讀是疏而穆然有深感也謹藉手剞劂告竣事僭為數語識之簡末云
直隸徽州府知婺源縣事晉安門人馮時來謹序
史／詔令奏議／賀文貞公條議合集／海禁事宜／文移(P.1-1)..[明鈔本]
○為議事最宜虗平慮事患不妨過慎事係封疆利害不敢不行申明仰備咨議事前本道以海口有何
定民到任之報於四月初七日具有海口突來外弁情形可疑之文申呈
本院並詳
津院以其無
憲院委檄無津道印照空手而來盖實疑其為不知何等之人不但本道疑之即利津縣先已疑之不但利津縣疑之通國之人無不疑之此事本道曽面禀本
本院止疑來弁之未必是真非謂
津院之不宜遣哨也事理甚明原無他腸乃今於四月二十四日蒙
本院准
欽差督理遼餉兼廵撫天津等處地方備兵防海賛理征東軍務兵部右侍郎兼都察院右僉都御史賀　咨本年四月初八日准
欽差廵撫山東等處地方督理营田提督軍務都察院右僉都御史李　咨據武德道呈前事內開煩為嚴查将聞献廷曾否奉
貴院明文委千縂何定民前來丁河到任防守何無咨文知會有無詐冐詭利情弊希速查明咨示等因到部院准此案查先於三月二十五日據武德道呈同前因随該批詳祁口丁河聯絡防汛曾經本部院疏題已經奉
旨覆議准行昨年通行
東撫知會遵依况海若茫茫恐官兵惮逺偷安每汛尚取丁河海口廵簡司囘文為信特因冬月撤囘春汛仍檄营将照嘗遣防耳但何定民不取廵簡
司結状而妄穪到任則可疑矣除一面嚴查飭究仰該道仍曉諭地方務各相安共嚴海警繳批詳去訖今復准咨會前因為照丁河地方原隸貴属不宜越爼苐六年十月間具
題親歴海口一疏盖謂祁口丁河膠河等處潮退沙乾賊夷在在可以登陸是以有聨絡哨防之議實為共嚴海警計耳已蒙下部覆
准嗣後七年四月具分布信地一疏鎮海营兵一百六十名船八隻両班輪哨随奉
欽依行之已一年矣去年郭允同防每次取有印結直至十月下旬河凍方行撤囘前此武德道并未以為異舡異弁而駭然相告者毋亦以煌煌
明旨罔敢不遵津官津兵有目易辨且聲息相聞一旦有警彼此便於恊援同為封疆遂不及嚴分畛域是以前此相安不以為異耳今武德道新任尚未及稽舊牘察情形惟恐為地方累故有此申亦慎重之意哉但其以無院道明文與不及知會為疑則因奉
旨在前昨年已經移會
撫院朱　而撤汛防汛祗檄营将轉行不必頻頻給文各汛皆然非獨此也如
貴院以為不便相應撤囘乞賜知會明白以便具
題所有原題刋疏合行咨送查閲為此合咨
院煩為查照并乞速賜咨示施行准此擬合就為此案仰本道官吏照依咨案刋疏内事理即轉行各官兵一體遵照施行案仰下道本道反讀之始知
津院之深不然本道之請詳也其所以不然之故不過為突來外弁以為外之耳本道竊以為過矣外弁两字正恐其非津官津兵即津官津兵非真奉憲委者耳事疑則查查明則已守土下吏慎防意外職分宜然何督過之深也本道詳　津院有云孔賊作亂沿海震恐水勢汪洋随風可到
本院添兵設将地方借輔車之助惠岀望外但來弁未見奉有
憲檄本院又無憲檄知會本道情属疑似事関海
防不得不行查照自謂事理極為明婉不謂觸
津院之怒如此也
津院云 煌煌
明旨罔敢不遵是謂本道抗
旨也本道所抗者空手無據之津弁耳據准以抗
旨之罪毋乃已重乎又曰津官津兵有目易辯是謂本道瞎眼也幾於惡詈矣本道不識津官津兵未能迎犒於海上不敢辭朦瞽之罪然終以為即識津官津兵而無據無憑雖多目亦當生疑耳又謂
前此武德道并未以為異船異弁不知本道不肖豈敢望前道之賢即今弁之到任亦頗異於前弁之止取印結今不謂問來弁形踪之不同而但罪本道之駭然為好異豈以本道真有分畛域之心乎又謂止檄营将轉行不必頻頻給文夫营将轉行是亦知會也营将未轉行罪當不在疑之者矣今查何定民以三月初二日到海口聞將以三月十二日始發文何定民於三月二十三日始将該之文投道則移文未至之前此二十日之内何定
民以空口說空話之日使
津院設身處地或亦未敢以無知會之人遽信為吾人乎今不罪吾弁之違慢憲行而但罪該道之外異吾弁倘所謂君憐無是非者乎且如但使有目之人辯是津官津兵不問有無奉委牌票即不許呵問設有津人假稱津官津兵奉委來海口作奸即津院亦肯以津官津兵謂本道不當問乎故本道以為
津院之遣哨是也不許地方官問哨官之真假非
也至於一則曰原是貴屬不宜越爼再則曰以為不便應撤知會具
題動氣甚矣堂堂　部院百司禀成即使下吏意見偶有異同老成却頋猶當以封疆之事為重霽色商度况本道原未嘗多嫌津弁原未嘗謂之越爼原未嘗謂之不便原未嘗敢不遵
明旨何必過為憤激之辭乎且本道詳　津院曰本院津院批本道曰　東撫曰該道該道外弁豈其猶不足以相酬若赫赫
憲臺節制千里提衡文武
津院行本道文移稱謂豈别無體裁而
東撫之云乎前人之言有之罪人於語言文字之間其過微矣
津院以外弁两字之故而失口失色非所以宏江海之汪洋粛具瞻之雅望也本道初到地方絶不曉海口之情形以為丁河一路猶是内地可逹天津北直諸處為船隻徃來通行之所其所謂防海者防丁河之通海者耳近於十八日親歴海上始
知咫尺一線直逼海口别無傍徑始駭然於斯地之重也方恨向日海防之踈則空手無據之何定民苟非查明雖至今猶當疑之可以為罪乎此地内嚴奸人外稽奸細自今伊始當萬分加謹除内地可以另行請詳
憲臺申飭若會哨一事今雖
津院盛怒猶不敢不冐罪執定一言曰申明預行知會是也海水茫茫奸人出没今聯絡哨防雖承津院之申明而分哨各弁終不敢謂無憑者之可
信則一文知會終不可少惟是
部院尊崇么麽麼下吏無敢仰煩下檄之理但乞於遣哨之前煩津道及营将預定所遣之職名船兵之数目由陸路移文知會本道仍給委檄載知會全文使哨弁執之為合符除月哨照常行外凢更一弁或隔一歳皆以此為信如此則真偽一見瞭然有目之人固自豁如即無目之人亦有憑藉其於津院原
題聯絡哨防之初意更似相成或可禆千慮之一乎
所謂事関封疆大計不敢不再行申明者此也乃本道又有未敢言者何定民住海口大肆詐騙本道昨到海上竟避之而去不來相見止畄一哨長王明德來見乃海上窮民生理於斯者怨何弁切骨環職控訴此王明德所親見本道已許其申究不謂忽奉
憲檄事會適值一時則真似妬婦之口耳遂置之不復敢言矣然計
津院愛東民猶吾民應自有耳不用無目之人
喋喋也至於本道與
津院彷彿記憶似有夙昔今以查何弁一事不論事之関係祗以二字之誤輕相加遺不過以
部院臨本道耳勿論隔屬事原不同公事宜容詢質即本道本以溝壑陳人向者進賢偶爾見逼本非求而得之今豈能以鐵篐篐之封疆之事含糊容黙天津部院武德兵偹石火隙光終還故吾勿用莊持　憲體輕相凌轢為也本道本不欲有言但
津院方候憲咨定奪本道苟欲置之不又以漫不
經心為罪乎且此畨哨弁既可無據而來倘相習為常復蹈前轍受之恐或啟奸再請又将得罪不得不及今申請定一畫一之規以便遵行天下事非一人之私願平心易氣先
國家之急俯採芻蕘則海防幸甚海民幸甚伏乞
憲裁咨會施行縁係防海事理本道未敢擅便擬合呈詳為此除呈
按院照詳外今備前由並似呈書冊理合具呈伏乞照詳施行崇禎八年五月十九日蒙
撫院批據本道呈前事蒙批仰候移咨
津撫行繳蒙此本年五月二十二日又蒙
按院批據本道呈同前事蒙批候
撫院會行繳崇禎八年五月初六日行
史／詔令奏議／皇明詔制／卷二／洪武二／卽位詔(P.1-1)..[明崇禎間(1628-1644)刊本]
皇明詔制卷二
奉
天承運
皇帝詔曰昔我
皇父太祖高皇帝龍飛淮甸汛掃區宇東抵虞淵西踰崑崙南跨南交北際潮海仁風義聲震盪六合脑爽閽昧咸際光明三十年間九有寧謐宴駕之日萬方嗟悼煌煌功業恢于湯武德澤廣布至仁彌流姪允炆以幼冲之資嗣守大業秉
【圖】
心不孝更改憲章𢦤害諸王放黜師保崇信奸回大興土木天變于上而不畏地震于下而不懼災延承天而文其過煌飛蔽天而不脩德益乃委政宦官淫泆無度禍機四發將及于朕朕惟
高皇帝嫡子祖有明訓朝無政臣內有奸惡王得興兵討之朕遵奉條章舉兵以清君側之惡葢出於不得已也使朕兵不舉天下亦將有聲罪而攻之者允炆曾不反躬自責肆行旅拒荷蒙
天地
宗社之靈戰勝攻克擣之于埧上殲之于白溝破之于滄州瀆之于藁城鏖之于夾河𨏼之于靈璧六戰已不國矣朕於是駐師畿甸索其奸回庶希周公輔成之誼而乃不究朕懷闔宮自焚以自絕于
宗社天地所不庇鬼神所不容事不可已朕乃整師入京秋毫無犯諸王大臣謂朕
太祖之嫡應天順人天位不可以久虛神器不可以
【圖】
無主上章勸進朕拒之再三爰乃俯狥輿情已於六月十七日即皇帝位大禮既成所有合行庶政並宜兼舉
史／詔令奏議／皇明詔制／卷十／萬曆二／登極詔(P.2-1)..[明崇禎間(1628-1644)刊本]
奉
天承運
皇帝詔曰維我
皇明運祚隆昌基圖鞏固煌煌
大曆
聖聖相承我
皇考大行皇帝奉
天臨民四十八載乾綱在握解澤㫄流淵穆端居而慮周海內成化久道而誡切日中方垂恭己之
【圖】
衣忽陟
上賓之馭
顧命神器𢌿於眇躬仰遵
彌留憑几之言俯循臣庶累箋之請
宗社大計弗獲固辭茲於八月初一日祗告
天地
宗廟
社稷卽皇帝位永惟
皇考啟佑之深茲嗣服覲揚之匪易有懷兢惕若涉
【圖】
淵氷尚賴文武親賢一心一德惟是邦家彝憲是訓是行屬茲涖祚之初宜渙維新之號其以明年為泰昌元年大赦天下與民更始所有合行事宜開列于後
史／詔令奏議／張寅清疏草／督餉疏草／田糧淆溷疏(P.15-1)..[清初寫刊本]
田糧淆溷疏工科督餉
為田糧淆溷
國課虛懸乞
勑所司嚴行清勘以甦公私之困事江南賦藪亦弊藪也臣奉差催餉
明旨煌煌責以剔弊釐奸甦民裕
國所到之處輙與守令士大夫講求利病加意搜剔期無負
皇上責成至意七月初臣守催常州府積欠武進其首邑也邑有錮弊為官民剝膚之災不得不為
皇上陳之吳下土田自萬曆九年丈量後各州縣設有魚鱗圖册凡山池塗蕩廣狹延袤上下科則靡不開載履畆編號
粲若列睂所謂一縣之大帳簿官憑此以催徵民憑此以輸納萬萬不可少者也其在武進不知何年失云原册以至催科者茫如捕風納税者痛扵剜肉百弊冗生萬口稱屈據邑民蔣元陸等三十餘人連名呈縣自萬曆九年丈量以來鱗圖散軼舊籍無稽豪强過割差訛積書花詭淆雜貧人業無尺寸而籍掛空糧富室田聯阡陌而食租漏稅如田甲言誠等賠糧三百餘畆監亡五命舉族竄逃楊方賠糧無抵持刀刎死張俊産盡無完懸梁自盡其祖父無辜隕命方鬼哭而神號乃子孫復受非殃又敲骨而打膸懇乞特疏亟行清丈救民非以擾民均税易以供稅等因到臣該臣驚疑其事詢之郡守陳琯邑令馬嘉植俱各
疾首攅睂以為舊籍失守額課難徵徵無可徵不得不透借借無可借不得不虧缺以至十年之内該縣懸額不啻數萬無從抵補正在清查臣不覺廢箸而嘆曰是不獨病在民也病且移之
國矣吳中賦重一畆之額當他郡十餘畆年來催科朘急小民愁苦指田産為殃身之物展轉棄賣求脱差徭亦良苦矣而何意有田去糧存産亡命盡一至此極且有田然後有糧有賠畢竟有漏無産之糧一人動以數百因知不稅之産闔邑必有萬千李代桃僵欠户並非業户雉罹兎脫逋民暗笑𡨚民徒使大姓擁其膏腴不輸顆粒積書恣其澆洒莫溯源流禍成延木偏邑飛殃蠧並空桑為
國蟊賊恐歲久愈滋其變亂將額課盡委為逝波積弊彌天莫此為甚伏望
勑下所司嚴行清丈復還旣去之籍豁彼無辜之民仍示他邑不得援以為例以滋紛擾其於
國課民生裨益非淺矣臣謹會同撫臣張國維按臣王志舉合詞具
題伏惟
皇上睿斷施行
史／詔令奏議／張寅清疏草／督餉疏草／乞勅核算追補疏(P.21-1)..[清初寫刊本]
乞勅核算追補疏工科督餉
為料價奉
旨已明織段透支無抵備查常鎮借放數目乞
勅撫按核算追補事臣奉
命督逋帶催料價户工總係軍需徴解不應獨後而無如各屬之以餉銀為急料銀為緩也卽同是料銀而又以抵織為急解部為緩也臣衙門表裏工曹嚴行查督該原任鎮江知府今革職印司奇申穪本府原𣲖叚疋料墊不敷支給抵職等因到臣臣于崇禎拾年十一月十六日拜有續報起解逋糧數目幷陳料價延欠之因一疏奉有抵織解部作何畫一卽與議覆之
旨至十一年四月初五日閱邸報見部覆奉
聖旨這蘇松等八府州額供四司料銀各照𣲖定年分抵織解部俱依議通着責成該撫按僃造清册報部核銷不足自行
措濟欽此臣于爾時未見全抄旬日之後接有工部手本而見
題留年分確不可移四五陸三年𣲖定抵織者也七九两年𣲖定解部者也抵織不足自行措濟
明旨所載也措濟無術次年借支
明旨所不載也今查部開該鎮江府原欠各年料價等銀共二萬五千九百三两零除報解一百十七两八錢外其二萬五千八百八十餘两借給機户毫忽無存夫叚疋開銷事
在撫按臣不得過而問焉惟是七九两年料價屬臣督催而支放已空無欠可督其間經徴經放俱係原任知府印司奇任内事本官以别案奉
旨提問此項錢糧必湏核算明白方可聽離地方再查常州府織造其
題留年分與鎮江無異而解叚未知幾何透放亦復不少部册開欠各年料價等銀六萬一千六百六十六两零㨿該府知府陳琯申穪部催叚疋緊急以前年分徴解不前經前任請詳放過七年分料銀一萬五千六百三十七两六錢一分六厘九毫九年分料銀五千三百四十九两三錢玖分伍厘織辦二三運叚疋又因叚疋起解將九年分料
銀三千一百三十三两伍錢找給解户袁寧陳捷等扛墊于崇禎十年六月解訖夫
明旨而旣煌煌矣叚疋卽係正供抵織各有年分今以設處之窮動支解部之數給透多金軍需何抵除存欠料銀臣見行督解外伏望
勅下撫按遵照僃造清册報部核銷之
旨將常鎮貳府借放料銀五萬餘兩徹底查核應銷算者銷算應追補者追補料額不至虛懸水衡庻幾有濟至臣
奏報錢糧其起解日期欵項數目悉以府批為據徽州府解官吳宗臯領解料銀一萬六千一百九十四两一錢二分八厘廣德州解官李逢明領解舊餉加𣲖銀五千七百十
二两四錢五分俱係上年九月申報到臣臣駐劄衙門去徽廣千有餘里慮有虛報逐驛挨查始知此二項錢糧未行飛檄嚴督囘稱已經兌解併乞
勑查曾否到部若使有報無解一任耽延該府州何所逃罪伏惟
聖明鑒奪
史／傳記／弇州史料／前集／卷二十八　傳紀賛敘／壬午諸臣贊(P.14-2)..[明萬曆間(1573-1619)刊本]
壬午諸臣贊有敘此建文臣之伏節革除者也
故兵部尚書南陽鐡公鉉翰林院文學愽士天台方公孝孺太子少保禮部尚書宣城陳公廸禮部侍中貴池黃公觀御史臺左副都御史新淦練公子寕戶部右侍郎瑞安卓公敬禮部左侍郎山陰陳公惟善御史臺右副都御史江都
茅公大方刑部尚書南和侯公泰刑部右侍郎山西暴公昭大將軍事遼州高公巍監察御史廬陵曾公鳳韶翰林院修撰黃巖王公叔英衡府紀善修國史泰和周公是修浙江提刑按察使前右僉都御史崇德程公本立蘇州府知府姚公善禮科左給事中常熟黃公鉞徽州府知府莆田陳公彥囬遼府左長史績溪程公通太子太傅魏國徐公輝祖　府左長史劉公璟御史臺左都御史真定景公清兵部尚書溧水
齊公泰太常寺卿分宜黃公子澄吏部尚書富平張公紞皆殉命壬午炳琅著聲者也其它侍從臺諌郎署守令倍之夫鐵公馮未堅之版築鼓不振之兵氣轉弱為強幾就而挫天之所廢誰能興之支有糜碎膝無小屈斯為最矣希直以天挺之才當人文之寄雖經緯未究而黼粉已彰至於勁氣峻詞昭揭千古今石無泐日月長新於乎烈哉姚安陸之牧三吳毋讓文翁高遼州之筴□諸王奚减賈傅其他從容慷慨歸
盡不同要以酬志完節舍生成仁無可譏者魏公詘彼肺腑堅此股肱非武寕開天之勛　仁厚坤之懿豈直盆廋狴犴亦將夷五宗矣景公懷豫讓之誠而不獲逞齊黃秉鼂錯之忠而鮮所成心無餘施國有遺恨若張太宰少懾於霆擊而終安於雉經可謂不遠之復未盡處死之道乃其敷績滇荒飭躬銓部與廸肩衡視瑺骨臭亦洪建之良臣也因附而贊之或謂不佞既敘靖難之勛復表壬午之義達變者為優
則守死者為劣矣夫湯不以放桀而奪沈淵之務光武不以剪商而絀首湯之墨允况今　天子命伊始褒詞煌煌舍後夫　　寕識忠臣於板蕩哉是宜贊
史／傳記／弇州史料／前集／卷二十八　傳紀賛敘／開國功臣贊(P.22-1)..[明萬曆間(1573-1619)刊本]
開國功臣贊有敘
夫天柱折則棟石之勳始昭地維崩而斷鰲之業斯偉姚姒揖遜湯武征誅厥德懋矣功亦選
焉然而澤有因漸用惟戡戢夫使虞不發庸僅淺放勳之化受早殂落或衍微仲之仁宇宙自如日月未改然猶謚為帝王甲今古而乘時輔弼佐命之士五臣十亂次者夔龍爰逮伊虺載在彝釜炳於旂常天下詩謳而書誦之迄於今不衰若乃两儀混而乍闢七曜昏而復昭掃百葉之遺腥運九有於再造巍乎如天蕩乎難名則孰有幾我　　高皇帝者乎古稱大人雲蒸龍変股肱心膂奔走禦侮不亦　乂林林哉
是故連百萬之眾摧陷廓清如　六飛在御靡所不被此則中山氏之所以開　帝統也批擣裂前無衡敵却掃千里血流漂鹵此則開平氏之所以揚　帝威也給漕餽餉軍行無乏創立典章衣被黼黻此則李韓氏之所以熙　帝業也推測象緯籌筭帷帳群力自歸獨智潛起此則誠意氏之所以贊　帝謨也他或入備鉉之寄或出膺干城之托或冕秇林或儲胥方隅靡不摧酈陸頫絳超灌於乎盛哉余以
三吳蠛蠓之畯誤忝簪履端委　熙朝慨頗牧之英聲則拊髀思奮仰晏子之嘉謨則執鞭願馭嘗游鷄山暏丹青之績已而獲駿奔　太廟觀配位徘徊悵慕者久之爰序所懷人別為贊庶幾楊班袁陸之旨凡三十三人曰太傅中書右丞相征虜大將軍魏國公中山徐武寕王達　太師中書左丞相韓國李公善長　平章軍國重事征虜副將軍鄂國公贈太保開平常忠武王遇春　御史中丞誠意伯贈太師劉文成
公基　大都督朱公文正　征北將軍左都督曹國公岐陽李武靖王文忠　征戍將軍右都督衛國公寕河鄧武順王愈　左都督信國公東甌湯襄武王和　征虜大將軍太子太師宋國馮公勝　征虜大將軍太子太師穎國傅公友德　征南將軍西平侯黔寕沐昭靖王英　中書平章政事越國胡武莊公大海　中書平章政事鄖國廖武閔公永安　德慶侯永忠　同知大都督府事虢國俞忠烈公通海　南安
侯通源越雋侯通淵　同知大都督府事泗國耿武莊公再成　長興侯炳文　親軍都指揮使高陽郡侯韓公成　同知大都督府陰□侯江國吳襄烈公良　同知大都督府事靖海侯海國吳襄烈公禎　親軍副都指揮使濟陽郡丁公普郎　樞密院判東丘郡侯花公雲　同知大都督府事鞏昌侯陜國郭宣武公子興　左都督武定侯营國郭威曩公英　定遠侯王公弼　翰林學士承旨兼太子贊善大夫宋文
憲公濂　翰林待制贈學士王忠文公禕　御史中氶章公溢　征虜大將軍太子太傅涼國藍公玉　中書左丞相忠勤伯汪公廣洋　大都督府僉事樂浪郡濮忠襄公真　贊曰九有中摧胡風代扇椎袵滔天腥涎比甸坤覆乾承川凝嶽末教陵夷眾雄髳靦三山鰲擊大陸龍戰天篤　　高皇神武丕憲靈蛟示符赤蛇棲弁江介初啟神州攸奠紛梗削平游魂遠遣重朗日月先驅虹電功超五始樂成九變桓桓
中山寔為帥首黃鉞載麾駝金壓紐批漢無堅拉張若朽齊洛角崩秦燕指授玄黃爭属壺簞慚後廟無移簴室不改蔀永綏　舊都啟我　元后帶礪常新蟬貂世守堂堂韓公國之老成托契　藩幕遂時英蕭規曹謀是殫是馮開物創典欝為法程惜哉就殂上應祲冥孰是克終鑒厥初誠紏紏開平有力如羆豈不懷恩真主必歸殲諒擒誠若俯拾遺狡矣擴廓晨軍余師一矢騰菔萬馬皆披蒲北填遂奪燕支河
魁告殞百身曷追英英劉公卓識朗詣洞徃千載知來百世人謀鬼謀生天生地力贊安攘默紓真秘揣敵陰符懸捷兵氣定卜洛仰禆天計相排雖切　主恩毋替返駕青田遺榮芝桂行行文正受賑國門親則猶子地實維藩提衡弱矰抗閼鯨奔　真主剖符爰發后昆終言不令國以永存帝乙妹以產岐陽有卓岐陽英武夙章作鎮於嚴嘐虎是將擒梟下雄斷臂扼吭北逐亡胡至止應昌名王閼氏纍纍就降振
旅敷文禮讓煇煌烈烈寕河有燁其盻遇大則勇無衝不先始畧江淮遂平漢沔勃律收虹崑崙囬霰中道奄淪入州流唁懿懿東甌龍潛誼定三吳席捲七閩波靜平蜀師還功存不競始徹侯終膺九命陰諧　帝志釋兵休請幾失彭英恩隃賈鄧矯矯宋公玉立而武克紹哲兄牙爪心腑宣力中原揚威大鹵儋珪上公啟茅殷土丈人之吉以忝征虜天愛西南乃生穎國惟穎之雄開平是則喑嗚震盪兆眾辟易劍閣
中夷昆池永闢碧鷄再鳴白雉重譯豈不崇封帝省其籍於爍黔寕戚均　皇胄豪鷙神啟機權中秀王關師出葱嶺衡仆移兵佐穎績留後六詔稱一百蠻歸凑篳路魋編熊莊何陋世裔開府若若两綬武莊長身頰色立鐡橫槊雄呼濤偃山裂作鎮婺邦襟控全浙峻猷垂念狂刃中發兆應神光靈昭殄滅鄖公宏畧飛舠大江首定集慶如漢關中戰深陷敵矢義就終遙封未享澤難弟鄱陽師軋日月虧蔽陸舟橫
擣百戰彌勵廽旌西指岷蜀崩潰　帝訓昭囬垂耀千祀巢湖之艦威均六師猗歟虢公沈算先幾委力劬瘁伏節驅馳南安越雋寔克繼之蟬纚並曜戟垣差池簡簡泗公果毅能整入贊樞衡出奠越嶺匪昧衣袽需泥在頃遹篤象賢孤誠愈秉疏勒長興敵憯曷逞為况為弇丹青彪炳彭湖鏖勁嶽坼天咷列宿徘徊神龍泥淖两賢既厄六奇誰効高陽眩敵王服死告伋子齊貞紀侯肩耀良既駿奔禎亦鵰翔左提右挈
草昧王綱蜂屯斥堠螘列餘皇淼淼江海載啟大邦康山之祀普郎為烈捐脰敵舟橫戈握血太平既屠花侯就殉披襟蝟射詈賊霆震神翁白首間關嗣胤重瞳愴瞩恩波渥潤簪纓駢降汾陽之里陜公既錫营公疊起一呼隕敵　天顏為喜平滇鮫窟探胡虎子匪藉椒房再膺彤矢定遠驍虣戎行高揭一騎衡颷雙刃環月迅若流電搏如沒鶻南掃不毛北逾窮髮隸穎佐凉名收九伐恂恂宋氏德言君子煌煌辟書東
觀昉啟　帝緝華裘女其粉米鷄林波譽龍池擅羙天漿御調鑾驄噦止華川之彥時稱厥匹雄愽川淵天謨甲乙窮編奉使幽憂深室賈辨未終酈烹永窒鴻翥章公鷹揚其猷虬髯戟張稜稜紫眸再集鄉旅遏懲寇仇出入風裁三事允修灼灼藍公雄威踸踔烈火騰崑霜華吐萼西極龜莎南收羗笮渾邪授首旌旗絕漠碣勒推班侯封比霍廣洋幹敏　帝曰良哉三入中書再長西臺拮据吏道控揣時才貴極生驕功
成不賞崇庸懿烈實委草莽曾如濮侯義不二君刳膓若飴不涅島氛陵勵秋日靄天雲翼翼諸賢真宰所私力佑元氣汛滌妖霏惟昔禹功河洛瞻思嚮微管仲左袵其歸崇関巨塹內華外夷九原可作斯人庶幾
子／筆記／七修類稿／國事類／卷七／皇陵碑(P.114)
皇陵碑
自古帝王之興。皆位逼勢敵。有以成其私志。漢祖雖微。亦為泗上亭長。豈特有如我太祖不階尺土者耶。夫起自庶人。貴為天子。富有四海。莫不誇張先世。照耀將來。至有妄認其始祖者也。豈特有如我太祖特述其卑微者乎。此可見天生豪傑上聖之資。不可與常人等也。瑛伏讀御製集中皇陵碑文。未嘗不三嘆三頌而已。惜世人止知其事而又未知太祖先已命臣下為文。述亦詳矣。仍以未稱而自撰。此尤見聖睿之益聖也。今故拜錄二文于左。以示將來。奉天承運。大建武功。以有天下。實由祖宗積德所致。茲欲撰文。詞臣考摭弗周。則紀載弗稱。敢以上請。於是上手錄大概。
若曰。朕幼時。皇考為朕言。先世居句容朱家巷。爾祖先於宋季元初。我時尚幼。從父挈家渡淮。開墾兵後荒田。因家泗州。朕記不忘。皇考有四子。長兄諱某。生於津律鎮。仲兄諱某。生於靈璧。三兄諱某。生於虹縣。皇考五十。居鍾離之東鄉。而朕生焉。十年後。復遷鍾離之西鄉。長兄侍親。仲兄、三兄皆出贅。既而復遷太平鄉之孤村莊。歲甲申。皇考及皇妣陳氏俱亡棄。長兄與其子亦繼歿。時家甚貧。謀葬無所。同里劉大秀憫其孤苦。與地一方。以葬皇考、皇妣。今之先陵是也。葬既畢。朕煢然無托。念二親為吾年幼有疾。嘗許釋氏。遂請於仲兄。師事沙門高彬於里之皇覺寺。鄰人汪氏助為之禮。九月乙巳也。是年蝗旱。十一月丁酉。寺之主僧歲歉不足以供眾食。俾各還其家。朕居寺時甫兩月。未諳釋典。罹此饑饉。徬徨三思。歸則無家。出則無學。乃勉而游食四方。南歷金斗。西抵無錫。北至潁州。崎嶇二載。泗州盜起。剽掠殺人。時承平既久。列郡騷動。仍還皇覺寺。又四年。潁、濠、蘄、黃有警。濠城亦破。朕雜處兵間。與元兵相拒。期年。元兵敗去。得其義兵三千人於定遠。遂立帥之夜襲元將知樞密院事老張。既遁。得其民兵男女七萬人。攻逐元將參政野先。乃移師淮州。轉戰和陽。渡江擊采石。撫太平。定業建康。將相協心。賢能匡贊。西平陳友諒。東翦張士誠。南廓八閩。百粵奉款。中原順服。兵進幽燕。元君棄宗社而去。朕以十五年間。遂成大業。仰惟先陵奇秀所鍾。雖治葬之時。厄於貧窶。衣衾棺槨。不能具備。賴天地之佑。祖宗之福也。今富有天下。顧無以愜人子之情。茲欲啟墳改葬。慮泄山川靈氣。使體魄不安。益增悲悼。
姑積土厚封。勢若岡阜。樹以名木。列以石人石獸。以備山陵之制而已。謹獻陵曰皇陵。汝其據事直言無諱。臣善長以上手所錄。付詞撰文。臣善長等欽承明訓。黽勉論次。惟古先帝王。若虞舜、漢高祖。皆起自側微。以成德業之盛。蓋天將降大任於聖明。必先有以起之。今皇上述二親之劬勞。與夙昔之出處。刻石以昭先烈。俾後世子孫。知積累之厚。創業之難。思以繼承無疆之基。詩云。永言孝思。孝思惟則。嗚呼盛哉。謹拜手稽首而為之銘曰。皇矣上帝。厥命煌煌。監觀四方。有道者昌。惟今天子。奮跡田里。叱風驅霆。仗劍而起。汝潁始兵。蔓於濠梁。淵潛時晦。覵其施張。元君既否。紊亂政理。命將出師。反斁人紀。貪殘污穢。肆彼剽攘。戰功敗衂。賞罰無章。猛士陰兵。險平萃止。總戎驚奔。歸者如水。滁和來鬬。形勢莫當。江流浩浩。瞬息可航。采石破傾。當塗風靡。宣歙畏威。耄倪忻喜。經營建業。實帝故鄉。號令之行。肅如秋霜。乃伐僭王。殲之彭蠡。削平兩浙。殪彼蛇豕。閩廣既服。百粵來王。青齊獻款。底平豫章。師震幽燕。君臣北徙。空城盡開。圖籍弗毀。乃作禮樂。乃垂衣裳。重譯表獻。大開明堂。永懷上世。原其本始。句容族居。川回山峙。載渡淮海。辟除榛荒。或濠或泗。奠處弗常。鍾離之鄉。卜葬如此。化家為國。靈秀鍾美。積善彌久。天賜禎祥。修之於己。惟德乃長。浚河之原。以達其委。基岱之高。以觀其止。奉天理物。君德是揚。丕揚大業。傳敘無疆。嘗敕相臣。申命國史。昭昭後昆。受天之祉。
子／筆記／七修類稿／奇謔類／卷四十八／前知事蹟(P.699)
前知事蹟
予觀書。每見先知之事。以為如山人之辦茶果。康節之議後事。心虛之說。此則非一日也。又思史稱樗里之智。足以知身後之事。及漢滕公掘地得石槨。有三千年見白日之說。則三代以來。已有數學。事乃一定。但習之者特先知耳。因節略數條。併錄於左。以見代皆有人。人自不知耳。隋煬帝命麻叔謀開河。至睢陽宋司馬華元之墓。開穴。漆燈、棺帳。遇風皆化為灰。一石銘曰。睢陽土地高。汴水可為濠。若也不迴避。奉贈二金刀。又掘至上源驛之東。得一墓。漆燈煌煌。啟棺。其人如玉。髮生過腹矣。檢得一石銘。其字鳥跡之篆。文曰。我是大金仙。死來一千年。數滿一千年。背下有流泉。得逢麻叔謀。葬我在高原。髮長至泥丸。更俟一千年。方登兜率天。叔謀備棺葬於城西。今大佛寺也。又衞先生大經。解良人。生而閉門讀書。周知曆象。壽終葬於解良之野。開元中大水。姜師度奉詔鑿無鹹河以溉鹽田。掘至衞先生墓。得一石刻曰。姜
師度更移向南三五步。又開元中。江南大水。玄宗詔馬御史往巡之。至江南。忽見道傍有墓浸水。公念之。命遷於高原。既發墓。得誌石。誌後有二十言曰。爾後一千年。此地化為泉。賴逢馬御史。遷我向高原。驗其年。果千年矣。又江南保大中秋日。伏龜山掘得一玉函。長二尺。闊八寸。中有鐵銘。文云。梁天監四年秋八月葬室於是。銘曰。莫問江南事。江南事有憑。乘雞登寶位。跨犬出金陵。子建司南位。安仁秉夜燈。東隣家道闕。隨虎遇明徵。字皆小篆。後後主國亡知之。蓋後主丁酉年生。辛酉年即位。至甲戌年國破。應前二句矣。國破時曹彬按甲於城南。潘美統兵於城北。借古人二姓以明之。東隣乃指吳越錢氏。家道闕是無錢也。錢王弘俶。小字虎子。又甲戌年亦舉國以入覲。皆驗也。又高氏據有荊南日。於山庭鑿池。得一石匣。扃鐍甚固。啟視。中有篆銘云。此去遇隆即歇。至宋祖改元建隆國亡。又沈彬郎中。袁州宜陽人。卒之年自定葬地。子孫發土至七尺。有石片。既啟。下乃得石墓一所。靈座花臺蓮花燈碗。皆青石為之。鐫鑱絕妙。又得青石銘曰。開成二年開。雖開不葬埋。漆燈猶未點。留待沈彬來。又宋祖築殿。得石。有篆書曰。歲在申酉。汴京不守。及徽、欽北狩。非申酉年。殊不知後杜充去東京之年。乃己酉也。又嘉定中。有厲伯韶者。精地理之術。至廣州為林某家看其先壟。以今中衰者。由祖穴向稍偏斜所至。因發地得石。有文曰。布衣厲伯韶。為林某葬此千載谷食之地。後學淺識。不可輕改。徐視石與原土封。微不同耳。遂揜之。又至元十五年六月。
有軍廝名狗兒者。於杭北山橫衝橋墾土。得一鐵券云。雁門馬氏葬此。後云至元十五六。狗兒壞我屋。又國朝景泰間。洛陽兩農訟一石於府。一云己耕而得之。一云出己土中。知府令舁石來視。則有刻曰。大明景泰乙亥。知府虞廷璽為我復興此窩。其時正乙亥。府主南鄭虞廷璽也。虞意康節窩。遂為建祠。今省志所載。無前十七字。事恐涉術數而諱也。又正德駕崩。大學士毛澄迎今上嘉靖之駕。駕至藁城。過橋。偶爾橋崩。有碑出焉。碑文曰。橋崩天子過。碑出狀元來。則毛乃弘治癸丑狀元耳。又建文時。程濟。陝西朝邑人。四川岳池教諭。一日。詣闕上書曰。某年月日。西北兵起。國當有難。朝廷欲誅之。告曰。請繫之以俟其時。不驗。誅之未晚也。至靖難兵興。適符其言。遂釋出。使為軍師。護諸將北行。同退北軍。俄有徐州之捷。捷後不知所之。後人見其暮夜往祭徐州勒功之碑。亦莫知所謂也。後文廟過徐。見豐碑。問以何為者。左右以前失利於此。某人所立戰功次第。統軍姓名者。上大怒。急令碎之。復曰。且錄碑中人名來。至則碑已鎚拆。錄其名。則程濟之名正值鎚處。而不可辨矣。後太宗登極。照名誅之。程得逃難。始知暮夜之祭。乃厭之也。予觀此事。則知前之十一事者。亦若人耳。深知理數。但死生有命。富貴在天。不可違也。
子／筆記／萬曆野獲編／卷十二／戶部／西北水利(P.321)
【西北水利】汪澄源之撫保定。既以屯田有效上聞。至壬寅之春。復上條議。陳利便。其一以水利為言。疏略曰。臣謹按境內山川圖蹟。質以耳目聞見。易水可以溉金臺。滹水可以溉恆山。溏水可以溉中山。滏水可以溉襄國。漳水來自鄴下。西門豹常用之瀛海當諸河下流。故號河中。視江南澤國不異。至于山下之泉。地中之水。所在而有。議督委各府佐貳一員及州縣正官。并選南官中能識水利者。周循勘議。某處可築壩建閘。某處可通渠築堤。高則灌注。下則車汲。悉照南方開水田法。量發軍民夫役。以便宜
處置。計六郡之內。可成水田者。奚啻數萬頃。每歲收穫。可益穀千萬石。畿輔從此富饒。永無旱澇之患。即不幸漕河有梗。亦可改折於南。取糴於北。此國家無窮之利也。疏下部覆。奉旨允行。此其說與水田相表裏。真西北永利。未幾汪去任。此議亦格。至今無敢議及。煌煌明旨。固不及彼中旁撓之眾口也。惜哉。○先是丁酉之冬。萬邱澤世德。開府天津。建議興水利。都水主事沈朝煥繼之。上並下戶部覆奏。世德言天津瀕海荒蕪地土。俱可屯糧。宜設法招集開墾。朝煥言天津南連靜海。北距直沽。盡屬膏腴。可以開墾。合二臣疏觀之。真兵農兩利之策。宜咨撫臣。開諭軍民。自備工本。官給印照。俾永為己業。三年之後。方許收稅。每畝輸穀一斗。中等六升。下者三升。耑備津門防餉之費。奉旨即舉行之。時萬中丞以禦倭創開幕府。止轄河間一府。故不他及。若汪中丞所轄。則畿南六府。延袤千里。無非上腴。兩撫境內。合之順天。已盡帝畿。倘並施畚鍤。則軍國所需。不必取給東南。明旨再三申囑。徒付空言。蓋北人滯執偏見。難以理喻如此。
子／筆記／萬曆野獲編／補遺卷三／佞倖／論芝(P.892)
【論芝】嘉靖丙辰八月。上問禮臣。古用芝草入藥。當求之何所。今可得否。尚書吳山對云。本草論芝。有黑、赤、青、白、黃、紫。其色不同。其味亦異。然皆云久服輕身。王充論衡云。芝生於土。土氣和。故芝草生。瑞命記云。王者德仁。則芝草生。文選云。煌煌靈芝。一年三秀。漢舊儀云。芝有九莖。金色綠葉朱實。夜有光。黃帝內傳云。王母遣仙人歌萬年長生之曲。授帝以石函玉笈之書。會閬風瑤池之上。授神芝圖十卷。其條對甚析。上詔有司。採芝於元岳、龍虎、鶴鳴、三茅、齊雲諸山及五岳。又訪之民間。於是宛平縣民張巨佑首得芝五本以獻。上悅。賚以金帛。於是臣民獻芝者接踵。采芝使亦四出。次年九月。禮部類進五岳及名山所采獲鮮芝已千餘本。直至末年。王金獻芝。大得聖眷。召為御醫。煉芝為藥。雜進他不經之劑。致損聖躬。上仙後。坐子殺父律論剮。最後貸出。當煉芝時。用顧可學、陶仲文等言。須真龍涎香配和。并得礦穴先天真銀為器。進之可得長生。於是主事王健等以采龍涎出。左通政王槐等以開礦出。保定撫臣吳嶽等獻金銀砂。所至採辦遍天下矣。○吳山為禮部尚書時。值辛酉年正旦。以日食不及分數當免救。上欲臣下稱賀。山不從。遂罷歸。蓋借以飾昔日之逢迎也。此吳山為江西高安人。今上初諡文端。非河南撫臣進白兔者。然其人亦至刑部尚書。直隸吳江人。
子／筆記／玉堂叢語／點校說明(P.1)
此書實則是明代萬曆以前的翰林人物言行錄。書前有顧起元序，序文云：「玉堂叢語若干卷，太史澹園先生以其腹笥所儲詞林往哲之行實，仿臨川世說而記之者也。其官則自閣部元僚而下逮于待詔應奉之冗徒。其人則自鼎甲館選而旁及於徵辟薦舉之遺賢，其事則自德行、政事、文學、言語而徵摭於諧謔、排觝之卮言，其書則自金鐀石室典冊高文，而博採於稗官野史之餘論。義例精而權量審，聞見博而取舍嚴。詞林一代得失之林，煌煌乎可考鏡矣。」郭一鶚序也
說：「體裁仍之世說，區分準之類林。而中所取裁抽揚，宛然成館閣諸君子一小史然。」
焦竑自序其書曰：「余自束髮，好覽觀國朝名公卿事蹟。迨濫竽詞林，尤欲綜覈其行事，以待異日之參考，此為史職，非第如歐陽公所云誇於田夫野老而已者。顧衙門前輩，體勢遼闊，雖隔一資，即不肯降顏以相梯接，苦無從咨問，每就簡冊中求之，凡人品之淑慝，注厝之得失，朝廷之論建，隱居之講求，輒以片紙志之，儲之巾箱。頃年垂八十，聰明不及於前時，道德日負其初心，不啻韓子所言者，業一切置之不理矣。相知者惜其嘗為心思所及而廣之，余不能止也。讀者倘與近日翰林記、館閣類錄、殿閣詞林記、應制集諸書而并存之，亦余之幸也夫。萬曆戊午夏五澹園老人焦竑書。」
子／筆記／玉堂叢語／玉堂叢語序(P.1)
玉堂叢語序
玉堂叢語若干卷，太史澹園先生，以其腹笥所貯詞林往哲之行實，昉臨川世說而記之者也。其官則自閣部元僚，而下逮于待詔應奉之冗從。其人則自鼎甲館選，而旁及于徵辟薦舉之遺賢。其事則自德行、政事、文學、言語，而微摭于諧謔、排觝之卮言。其書則自金鐀石室、典冊高文，而博採于稗官野史之餘論。義例精而權量審，聞見博而取舍嚴。詞林一代得失之林，煌煌乎可攷鏡矣。起元蓋嘗攬前輩之為衙門存掌故者，如殿閣詞林記、館閣類錄、翰林記諸書，視前代韋蘇之志，不啻至明且備，然大都以垂典制、辨職掌、紀恩遇、詳事例云爾。至于人品之淑慝，注厝之得失，朝廷之論建，隱居之講求，顧有未之及者。有先生此書，而使人益知其地重，所以居之者恒不得輕；其名高，所以副之者恒不得易。應違之主，綦迅于璣衡之間；袞鉞之權，別嚴于目睫之外。所以揚前徽而詒後鑒者，豈其微哉。先生洽聞強記，酬對若流，奧篇隱牒，了辨如響。嘗試咨以朝家之憲章，人倫之品目，矢口而譚，援筆而寫，靡不批析枝條，根極要領。即王儉之闇憶朝典，摯虞之詳練譜學，亡以隃之。使其承旃厦之顧問，應廊廟之諏詢，所以翊潤萬微，調訓九品，必有度越茲錄上者。而以抗節高蹈，未究厥施。然經國大業，出其緒餘，流而布
之，猶使蓬山之秘史，副在人間，東觀之新書，傳諸天上。先生所以為玉堂重者，又自有在矣。起元三復斯編，為之舞蹈，私謂後之君子，諷而求之，所以矢謨揆策。撫世長民之道，有不下帶而存者。若夫成規未泯，軼典如新，于以折衷是非，網羅文獻，又其餘事。其它流潤麈尾，丐馥筆端，咸號碎金，並失拱璧。第曰與前紀錄諸書，存之為詞林掌故，猶未敢謂窺其大也。萬曆戊午秋日同里晚學顧起元書。
子／醫家／本草綱目／金石部　凡一卷／第八卷／金石之一　金類二十八種／自然銅(P.466)
【集解】[志曰]自然銅生邕州山岩間出銅處，于坑中及石間采得，方圓不定，其色青黃如銅。[頌曰]今信州、火山軍銅坑中及石間皆有之。信州出一種如亂銅絲狀，雲在銅礦中，山氣熏蒸，自然流出，亦若生銀老翁鬚之類，入藥最好。火山軍出者，顆塊如銅，而堅重如石，醫家謂之銗石，用之力薄。采無時。今南方醫者說：自然銅有兩三體：一體大如麻黍，或多方解，累累相綴，至如斗大者，色煌煌明爛如黃金、鍮石，入藥最上。一體成塊，大小不定，亦光明而赤。一體如薑石、鐵屎之類。又有如不冶而成者，形大小不定，皆出銅坑中，擊之易碎，有黃赤，有青黑，煉之乃成
銅也。其說分析頗精，而未嘗見似亂絲者。又云：今市人多以銗石為自然銅，燒之成青焰如硫黃者是也。此亦有二、三種：一種有殼如禹餘糧，擊破其中光明如鑒，色黃類鍮石也。一種青黃而有墻壁，成文如束針。一種碎理如團砂者，皆光明如銅，色多青白而赤少者，燒之皆成烟焰，頃刻都盡。今醫家多誤以此為自然銅，市中所貨往往是此，而自然銅用須火煅，此乃畏火，不必形色，只此可辨也。[獨孤滔曰]自然銅出信州鉛山縣，銀場銅坑中深處有銅礦，多年礦氣結成，似馬屁勃也。色紫重，食之苦澀者是真。今人以大𥔒石為自然銅，誤矣。[承曰]今辰州川澤中，出一種自然銅，形圓似蛇含，大者如胡桃，小者如栗，外有皮，黑色光潤，破之與銗石無別，但比銗石不作臭氣耳，入藥用之殊驗。[斅曰]石髓鉛即自然銅。勿用方金牙，真相似，若誤餌之，吐殺人。石髓鉛似乾銀泥，味微甘也。[時珍曰]按寶藏論云：自然銅生曾青、石綠穴中，狀如寒林草根，色紅膩，亦有墻壁。又一類似丹砂，光明堅硬有棱，中含銅脈，尤佳。又一種似木根，不紅膩，隨手碎為粉，至為精明，近銅之山則有之。今俗中所用自然銅，皆非也。
子／醫家／本草綱目／石部　凡三卷／第十一卷／金石之五　鹵石類二十種　附錄二十七種／石硫黃(P.660)
【集解】[別錄曰]石硫黃生東海牧羊山谷中，及太山、河西山，礬石液也。[普曰]或生易陽，或生河西，或五色黃是潘水石液也。燒令有紫焰，八月、九月采。[弘景曰]東海郡屬北徐州，而箕山亦有。今第一出扶南林邑，色如鵝子初出殼者，名昆侖黃。次出外國，從蜀中來，色深而煌煌。此云礬石液，今南方則無礬石，恐不必爾。　[珣曰]廣州記云：生昆侖及波斯國西方明之境，顆塊塋凈，不夾石者良。蜀中雅州亦出之，光膩甚好，功力不及舶上來者。[頌曰]今惟出南海諸番。嶺外州郡或有，而不甚佳。鵝黃者名昆侖黃，赤色者名石亭脂，青色者名冬結石，半白半黑者名神驚石，并不堪入藥。又有一種水硫黃，出廣南及資州，溪澗水中流出，以茅收取熬出，號真珠黃，氣腥臭，止入瘡藥，亦可煎煉成汁，以模寫作器，亦如鵝子黃色。[時珍曰]凡產石硫黃之處，必有溫泉，作硫黃氣。魏書云：悅般有火山，山旁石[一０]皆焦熔，流地[一一]數十里乃凝堅[一二]，即石硫黃也。張華博物志云：西域硫黃出且彌山。去高昌八百里，有山高數十丈，晝則孔中狀如烟，夜則如燈光。庚辛玉冊云：硫黃有二種：石硫黃，生南海琉球山中；土硫黃，生于廣南。以嚼之無聲者為佳，舶上倭硫黃亦佳。今人用配消石作烽燧烟火，為軍中要物。
子／雜家／古今說海／說畧／話腴　宋‧陳郁／甲集／卷下(P.1-1)..[明嘉靖陸楫輯清道光酉山堂重刊陸氏儼山書院本]
甲午歲端平元年七月八日我師尅復彭城麾下洪福得亡金人手鈔詩冊王貴叔之客卽彭城舊歸朝人漣水教官孟格承之也見之曰某鄉友趙禎仲祥之筆澤承之因言詩家名字爵里余於其中得一二篇迺知河朔幽燕渾厚
【圖】
之氣至此散矣因錄於後李國棟夏卿感懷云東金西木兩睽違由此生男不足依但願相忘不相顧莫言誰是復誰非幾家能用三牲養千古空傳五彩衣一把殘骸著無處不歸溝壑欲誰歸自注云珞琭子曰東金西木定生五逆之男僕命庚申日甲申時政為此爾梁詢誼仲經甫絳州人哀遼東一首云守臣肉食頭如雪夜半羣胡登雉堞十萬人家靡孑遺馬蹏殷染衣冠血珠玉盈車宮殿焚娟娟少女嬪羶葷路逢人語辛酸事骨痛心摧不忍聞我今來作遼陽客入境臨風弔冤魄遼水無聲遼地空蕭蕭暮雨天垂泣青綾慣睡直承明偏褧縵胡不稱情見說豺狼當路立自憐烏鵲繞枝驚安邊計策無何有憂國形骸太
【圖】
瘦生何日凱還思舊職不才猶可薦咸英史舜元哀王旦一首云八月風高胡馬壯胡兒彎弓向南望鐵門不守犯孤城失我堂堂仁勇將將軍之起本儒臣緯武經文才過人墨磨楯鼻埽千字箭射戟牙驚六軍憶昔同時初上疏明日東華聽宣諭我從金轂東巡邏公總干戈練征戍三月和兵好始修胡兵一夜襲通州練衣出郭雖頻戰氈帳沿河未肯休將軍盡出兵如水燒胡之車破胡壘倒戈棄甲十萬人亂轍靡旗三百里金甲煌煌金印光詔書命我守昆陽然知人有百夫勇可柰倉無一日糧叛臣暗作開門策一虎翻為羣犬獲胸中氣憤爆雷聲頷下鬚張蝟毛磔將軍雖死尚如生萬里遙傳忠義名昔聞陝右段忠烈
【圖】
今見常山顏杲卿棟折榱崩人短氣平生況切同年義試歌慷慨一篇詞定灑英雄千古淚王旦者昆陽守王子明也余於感懷篇著其無父子之道亡國之本也於哀遼東哀王旦篇著其敗亡之迹以見天道之好還也因名集曰文俘而歸之云
子／雜家／古今說海／說畧／話腴　宋‧陳郁／話腴補／學海類編一條(P.9-1)..[明嘉靖陸楫輯清道光酉山堂重刊陸氏儼山書院本]
學海類編一條
端平甲午七月八日吾師剋復彭城麾下洪福得亡金人手抄詩余于其中得一二篇乃知河朔幽燕渾厚之氣至此散矣因錄于後李國棟夏卿感懷云東金西木兩暌違由此生男不足依但願相忘不相顧莫言誰是復誰非幾家能用三牲養千古空傳五綵衣一把殘骸著無處不歸溝壑欲誰歸自注云珞琭子曰東金西木定生五逆之男僕命庚申日甲申時政為此耳梁仲經哀遼東一首云守臣肉食頭如雪夜半羣胡登雉堞十萬人家靡孑遺馬蹄殷染衣冠血珠玉盈車宮殿焚娟娟少女嬪羶葷路逢人語辛酸事骨痛心摧不忍聞吾今來作遼陽客乍入臨風弔寃魄遼
【圖】
水無聲遼地空蕭蕭暮雨天垂泣靑綾慣睡直承明徧褧縵胡不稱情見說豺狼當路立自憐烏鵲遶枝驚安邊計策無何有憂國形骸太瘦生何日凱還思舊職不才猶可薦咸英史舜元哀王旦一首云八月風高胡馬壯胡兒彎弓向南望鐵門不守犯孤城失吾堂堂仁勇將將軍之起本儒臣緯武經文才過人墨磨盾鼻掃千字箭射戟牙驚六軍憶昔同時初上疏明日東華聽宣諭吾從金轂東巡邏公摠干戈練征戍三月胡兵好始修胡兵一夜襲通州練衣出郊雖頻戰氈帳沿河未肯休將軍盡出兵如水燒胡之車破胡壘倒戈棄甲十萬人亂轍靡旗三百里金甲煌煌金印光詔書命吾守昆陽然知人有百夫勇可奈倉無一日粮叛臣暗作開門策一虎翻為羣犬穫胸中氣憤爆雷聲頷下鬚張蝟毛磔將軍雖死尚如
【圖】
生萬里遙傳忠義名昔聞陜右段忠烈今見常山顏杲卿棟朽榱崩人短氣平生況切同年義試歌慷慨一篇詞定洒英雄千古淚王旦者昆陽守王子明也余于感懷篇著其無父子之道亡國之本也于哀遼東哀王旦篇著其敗亡之迹以見天道之好還也
子／雜家／說郛續／㢧第三十五／丹青志／神品志／沈周先生　二沈處士　杜徵君(P.1-1)..[明刻本]
贊曰休矣煌煌乎沈先生之作集厥大成其諸金聲而玉振之者與二父庭聞杜公私淑其有以陶育之也夫然青出于藍矣允矣觀于海者難為水也處士淵孝固一勺之多也
子／雜家／說郛續／附錄／林下偶談／卷一／岑參詩(P.8-2)..[明刻本]
岑參詩
岑參詩來亦一布衣去亦一布衣羞見關門吏還從舊路歸于武陵祖其語意云猶為布衣客羞入故關中賈島亦云有耻長為客無成又入關唐詩人類多哀窮悼屈之語通塞命也世間佩煌煌如坐塗炭
可羞者多矣為布衣何可羞耶
集／小說／型世言／卷之七／第二十五回　　兇徒失妻失財　善士得婦得貨(P.413)
只是那日朱安國奪了兩個箱子，打開來見了許多絲布、銅錢、銀子、衣服，好不快活。又懊悔道：「當時一發收了這女子，也還值幾個銀子。」又見了兩匹水浸的花綢、一封銀子，卻有些認得，也不想到，且將來晾上一樓，估計怎麼用。只聽得外面叫聲，卻是朱玉來請他吃親事酒。他就封了一封人情，到那日去赴筵。但見裡面有幾個內眷，把這女子打扮的花花朵朵，簇擁出來，全不是當日在水裡光景了：
塗脂抹粉一時新，　　裊裊腰肢煞可人。
繚繞爐相映處，　　君山薄霧擁湘君。
兩個拜了堂，竭見了親鄰，放銃吹打，甚是興頭。只是這女子還有樂中之苦：
獨影煌煌照艷粧，　　滿堂歡會反悲傷。
鸞和幸得聯佳配，　　題起慈烏欲斷腸。
這些親鄰坐上一屋，猜拳行令，喫個爽快。只朱安國見這女人有些認得，卻問人時，道：「水汆來的。」又問張千頭，張千頭道：「這原是袁花鄭家女兒，因海嘯，娘兒兩個坐兩個箱子汆來，撞了個強盜，搶了箱子，推他落水。娘便淹死了，女兒令叔收得。他情願嫁他，故此我們攛掇，叫他成親。」朱安國道：「袁花那個鄭家？」張千頭道：「不知。」朱安國道：「我也曾定一頭親在袁花，也是鄭家，連日不曾去看得，不知怎麼？」心裡想到：「莫不是他？」也不終席趕回去。這邊朱玉夫婦自待親戚酒散，兩個行事，恰也是相與兩日的，不須做勢得。真白白拾了個老婆！
集／小說／型世言／卷之十／第三十七回　　西安府夫別妻　郃陽縣男化女(P.598)
不期李良雨週身發起寒熱來，小肚下連腿起上似饅頭兩個大毒。呂達知是便毒了，道：「這兩個一齊生，出膿出血，怎好？連喫上些清涼敗毒的藥，遏得住！」不上半月，只見遍身發瘰，起上
一身廣瘡。客店人知覺，也就安不得身，租房在別處居住。只有呂達道：「我是生過的，不妨。」日逐服事他。李良雨急于要好，聽了一個郎中，用了些輕粉等藥，可也得一時光鮮。誰想他遏得早，毒畢竟要攻出來，作了蛀梗，一節節兒爛將下去，好不奇疼。呂達道：「這是我不該留兄在娼家，致有此禍！」李良雨道：「我原自要去，與兄何干！」並沒個怨他的意思。那呂達盡心看他，將及月餘，李良雨的本錢用去好些，呂達為他不去生意，賠吃賠用。見他直爛到根邊，呂達道：「李大哥，如今我與你在這邊，本錢都快弄沒了。這也不打緊，還可再掙，只是這本錢沒了，將甚麼賠令正？且把你一個風月人乾鱉殺了！」李良雨在病中，竟發一笑。不上幾日，不惟蛀梗，連陰囊都蛀下。先時李良雨嘴邊髭鬚雖不多，也有半寸多長，如今一齊都落下了。呂達道：「李大哥，如今好了，絕標致一個好內官了！」那根頭還爛不住，直爛下去。這日一疼，疼了個小死，竟昏暈了去。只見恍惚之中，見兩個青衣人，一把扯了就走。一路來惟有愁雲黯黯、冷霧凄凄，行了好些路，到一所宮殿。一個吏員打扮的走過來見了，道：「這是李氏麼？這也是無錢當枉法，錯了這宗公案！」須臾，殿門大開：
當殿珠簾隱隱，四邊銀燭煌煌。香繚繞錦衣旁，珮玉聲傳清響。　　武士光生金甲，仙官風曳朱裳。巍巍宮殿接穹蒼，尊與帝王相抗。
良雨偷眼一看，階上立的都是馬面牛頭，下邊縛許多官民士女，逐個個都唱名過去。到他，先是兩個青衣人過去道：「李良雨追到！」殿上道：「李良雨，查你前生合在鎮安縣李家為女，怎敢賄囑
我吏書，將女將男？」李良雨知是陰司，便回道：「爺爺，這地方是一個錢帶不來的所在，吏書沒人敢收，小人並沒得與。」一會殿令傳旨：「李良雨仍為女身，與呂達為妻。承行書吏，免其追贓，準以『錯誤公事』擬罪，李氏發回。」
廿載奇男子，　　俄驚作女流。
客窗閑自省，　　兩頰滿嬌羞。
就是兩個人，將他領了，走有幾里，見一大池，將他一推，霍然驚覺。開眼呂達立在他身邊，見了道：「李大哥，怎一疼竟暈了去？叫我耽了一把干係。同你出來，好同你回去纔是。」忙把湯水與他。
集／別集／程士集／卷之四　策(P.1-1)..[清乾隆十六年高玉生補刊本]
問帝王之符命其來尚矣詩稱受命書稱永命雖未明著符命之說然觀玄鳥之詠歸禾之篇非符命歟盖天將篤佑非常之聖以寵綏四方則必有受命之符以開其先而聖王茂建非常之烈以克享天心則又必有永命之符以彰其應理則固然弗得而𠐷也巢燧遠矣迨五
【圖】
帝三王之世其昭著圖牒者則燦然矣亦曾攷而知歟後代英誼之辟亦徃徃有氣珍物瑞垂諸簡策者畧可槩見然亦有可與古帝王並稱者歟洪惟我
太祖高皇帝以神武開基我
成祖文皇帝以睿文纘緖
峻德巍煥光被寰宇竒禎殊卓焜暎後先誠有與三五比崇者矣我
皇上至神至聖
撫運中興茂建配
天之烈盖開闢以來未之能盛也乃自
貽哲之初以至
今日
天符降地符升叢委紛綸不可勝紀則又有增光
二祖而獨軼古初者焉可得而揚厲歟且
受命之符
天則為之矣若乃
永命之符雖出諸
天而多福自求其機有在我
皇上所以迓
天庥之隆渥而綏
景祐於無疆者固必有道也亦能仰窺而頌述歟夫觀天莫繪遊聖難言固矣然
玄貺集而弗彰
洪業成而弗賛非臣子之心也諸士其極思而恭陳之固未能盡闡其
盛庻或得一二焉
執事以帝王符命𤼵策承學將以闡曠世之
鴻禎表
至聖之駿烈颺頌金石光之罔極心至忠也顧隙光無以議日月之明斗水無以評滄海之量愚生何足與知之哉雖然
玄貺集而弗彰則神心弗悅
洪業成而弗賛則闓澤弗騰是掩
天麻而盖
聖德也愚竊恧焉敢不㨿厥所聞恭述以對夫受命之說莫詳於詩如曰有命自天曰天有成命者不一而足固未嘗言符命也永命之說莫詳於書如曰祈天永命曰受天永命者不一而足亦未嘗言符命也然觀玄鳥之詠歸禾之篇非符命而何故知天鑒孔昭聖生非偶若乃貞元旣會光嶽載完運合豊隆聖當首出將以旋轉乾坤綏
【圖】
定大業則必有俶儻非常之瑞預𤼵其兆譬則時雨將降山川出雲非故為之也其理旣動其機自形不得而袐也及其紹天闡繹克懋厥勛馨德昭升睠懷濃渥將俾之昌熾祚以靈長則又必有俶儻非常之瑞明示其意譬則愛深於心喜見於色亦非故為之也其理已動其機自形不得而袐也故曰國家將興必有禎祥又曰聖人達順則天不愛道地不愛寶吁天人之際
【圖】
其昭灼弗𠐷顧若此歟巢燧遠矣迨夫書契而後羲農軒堯虞夏𣪞周之際則粲然矣其迹暎瑤鈐事傳金簡維風可覩也是故虹流龍見羲炎實生樞電龍圖軒堯用誕玉曆神珠啟舜禹之興巨跡玉璜開商周之祚其炳耀於先者固若此也謂之受命之符非歟若夫出河之圖涌泉之醴醮洛之書赤文之籙華琯龜疇狼鈎鳳書所以鏗□於後者又若此也謂之永命之符
【圖】
非歟卒之濬𤼵旣長保定且固以履位則或百九十年或百十有五年或百年八九十年以奠基則或四百年或六百年或八百年㨿其始各有明徵驗諸終如持左劵信豈偶然者哉所以載在詩書傳諸信史萬代而下猶班班如見者也後代英誼之辟非無氣珍物異垂諸簡策第其德謝淳精治歉洪暢偶於一至之應卽謂興王之兆猶且君臣動色紀元升歌封泰山禪梁
【圖】
父昭揭𤼵揚圖所不朽者矣然其視古帝王何如哉若乃
峻德神功作述相暎玄珍黃瑞圖諜交輝則未有如我
國家之盛者其卓譎殊尤之迹更僕未易終也而其端則可引焉當夫元運方傾華亂無主
天將滌腥羶之汚涅復神明之舊疆於是我
太祖皇帝出焉先是象簡薦九赤光充室神珓
【圖】
躍立以告異青田望雲而知氣迨夫一戎拓業六服承風則又有彩霞成鳳卿雲聚繡與夫獨角之犀食火之鳥佳禾瑞蓮赤烏白兔之類繼踵而至偉哉煌煌乎
受命永命之符非與帝王比崇者歟及王路初平革除遘會
天將翦蕩權憝保固
丕圖於是我
成祖皇帝起焉先是暎宮滿室神光絢五色之
【圖】
暉
天表日章術者訝太平之狀迨夫錫玉告成垂裳流化則又有景星慶雲甘露醴泉昭見於上下佳禾瑞麥麒麟騶虞森蔚於逖邇偉哉 煌煌乎
受命永命之符非與三五比崇者歟茲何也夫疆正華宇
碩功也纘大
考烈隆孝也經叙民則𢑱章也膏濡四隩洪澤
【圖】
也饗
帝假
廟崇釐也垂裕無疆昌緒也其
建茲大業
天實使之是故必有開也其
旣建茲大業
天實鑒之是故必有應也而我
二祖方且志操兢業躬勵儉勤審察𧝞祥綏懷窮困抑抑乎其弗遑焉此所以
丕冐之治蟠極於無垠
聿懷之福昭受而勿替者也
列聖嗣服重熙累洽及百五十年餘綱紀稍弛海內多故
天佑
邦家聿求
至聖於是
中興大命遂集於我
皇上先是慶雲炫采當翼軫之分黃流澄𣲖恊
震育之年神芝滿山赤光燭漢野老獻蟠龍之兆靈岡著
天子之稱其
受命之符紛呈疊見亦旣超古今而獨盛矣乃我
皇上體睿含幾窮神達化於是踐玉斗握金鏡振乾綱肅坤紀宣鬰達幽敕憲申度懲奸遏惡起滯亨屯盖一日而天下改觀焉乃於是
崇孝尊
親敦有本之至化
議禮制度定無前之大猷以禮百神則
四郊秩分祀之儀
明堂隆大享之制春秋重其
祈報水旱切其
禱祠是炎黃之肇祀也以惠萬姓則
勸農蠲租開衣食之源
𤼵帑施藥軫煢獨之慮
憫矜庶獄屢頒欽恤之條
愼評庶職持重貪殘之罰是舜禹之憂民也以昭
聖文則
箴訓示傳心之要
記頌𤼵欽
天之忱
典揭明倫錄標
大狩是羲堯之文畫也以彰
神武則揚艫南指鯨海澄波整旆北防龍沙寢燧蠻溪獞峒慿山嘯藪之夫莫不革心嚮義授首伏辜日域月窟辮髮貫胷之長莫不奉琛來王獻圖請吏是湯武之勳伐也遂使湛恩汪濊恊氣橫流上暢九垓下泝八埏逢湧原泉沕潏曼羡巍巍乎蕩蕩乎悠遠則博厚博厚則高明者矣繇是
天符皆降則景星時見甘露再零瑞雪敷華靈雨沛潤是不愛其道也地符皆升則同本
【圖】
異穗之禾紫盖朱英之草相望於歲時神鹿祥兔玉龜白□□□於□沼是不愛其寶也殊絕竒詭莫可名狀紛紜叢委□不勝書則其
永命之符又非超古今而獨盛者歟卽是而言定命者
天也時行者
聖也感通者機也達順者信也其德神者其應速其功鉅者其效閎雖云莫致而至實則
多福之自求者矣謂無自而然歟抑猶未也
天之於
君猶親之於子也親慈而孝尤加慈則愈至
天眷而敬無斁眷則彌純今幽賛叶矣神告明矣億萬年無疆之休端在是矣
皇上猶穆然淵觀暢然勤思
上帝之昭事日嚴下民之隂隲愈厚徼圉萬里時厪
睿謨雨暘四時恒縈
宸慮所以
夙夜宥宻緝熙而基
命者翼如也於都哉其赫靈顯兆崇綏而無競若彼
專精壹志廣運而不息若此殆將使休和益鬯
保佑彌申偕箕翼以常新比磐石而永固矣乎斷可識矣豈其爽哉古人有云主上明聖而德不布聞有司之過也故不特三五之
【圖】
迹流示無窮而王褒宣樂於中和班固蜚聲於典引張說揚休於大衍九齡繼響於龍池漢唐之代亦且然矣矧有如
今日之極盛者乎誠宜著堯舜之典播商周之頌以騰洪輝奮景炎俾純粹至懿清和正聲舄奕乎千載與天無極豈不偉歟此則
廟堂簪筆之臣所以快覩而備書抽英而振藻者也草茅讚述之辭譬則以筦窺天以
【圖】
筳撞鐘豈能通其條貫𤼵其音聲哉亦徒以復明問云耳
叢書２／歲時習俗資料彙編／日涉編／卷七／七月二／七日(P.834)..[明萬曆三十九年(1611)應城徐養量刊本]
七日
天河之西有星煌煌與參俱出謂之牽牛天河之東有星微微在氐之下謂之織女世謂雙星
河鼓謂之牽牛
烏鵲填河而渡織女
是日雨曰灑淚雨
漢武帝生於猗蘭殿
改崇芳閣為猗蘭殿得幸有娠夢日入懷景帝亦夢高祖謂已曰王夫人得子可名為彘及生男因名焉是為武帝出冥冥記
叢書２／歲時習俗資料彙編／日涉編／卷九／九月二／五日／詩(P.1066)..[明萬曆三十九年(1611)應城徐養量刊本]
詩
龍之來兮乘其陽躍於泉兮臨高岡龍之至兮歸有德符於黃兮土之色精曜曜光雄雄上不在天兮接於物下不在田兮蟠於空列四靈智稱其首居五位色表其中將衒甲以無比與負舟而不同
明皇家之玉氣符曆數於聖躬飛煙噴霧若動若顧聲雖虩虩非同三尺之劍色乃煌煌下映五花之樹誠帝王之嘉兆寧朝夕之可遇何虵蟥之足言諒騰黃之匪喻同翠龜之薦綠圖彰大人兮告元符覽史墨之言未之聞也驗登殷之祀不其然乎
史／正史／元史／志　凡五十八卷／卷七十七　志第二十七下／祭祀六／三皇廟祭祀禮樂／樂章(P.1916)..[底本：洪武九十九卷本和南監本]
樂章前卷祀社稷樂章，俱在禮樂類中，今附于此。
降神，奏咸成之曲：
黃鐘宮三成
於皇三聖，神化無方。繼天立極，垂憲百王。聿崇明祀，率由舊章。靈兮來下，休有烈光。
降神，奏賓成之曲：
大呂角二成
帝德在人，日用不知。神之在天，矧可度思。辰良日吉，蕆事有儀。感以至誠，尚右享之。
降神，奏顧成之曲：
太簇徵二成
大道之行，肇自古先。功烈所加，何千萬年。是尊是奉，執事孔虔。神哉沛兮，泠風馺然。
降神，奏臨成之曲：
應鐘羽二成
雅奏告成，神斯降格。妥安有位，清廟奕奕。肸蠁潛通，豐融烜赫。我其承之，百世無斁。
初獻盥洗，奏蠲成之曲：
姑洗宮
靈斿戾止，式燕以寧。吉蠲致享，惟寅惟清。挹彼注茲，沃盥而升。有孚顒若，交于神明。
初獻升殿，奏恭成之曲：
南呂宮
齊明盛服，恪恭命祀。洋洋在上，匪遠具邇。左右周旋，陟降庭止。式禮莫愆，用介多祉。
奠幣，奏祗成之曲：
南呂宮
駿奔在列，品物咸備。禮嚴載見，式陳量幣。惟茲篚實，肅將忱意。靈兮安留，成我熙事。
初獻降殿。與升殿同。
捧俎，奏闕成之曲：
姑洗宮
我祀如何，有牲在滌。既全且潔，為俎孔碩。以將以享，其儀不忒。神其迪嘗，純嘏是錫。
初獻盥洗。與前同。
初獻升殿。與前同。
大皡宓犧氏位酌獻，奏闕成之曲：
南呂宮
五德之首，巍巍聖神。八卦有作，誕開我人。物無能稱，玄酒在尊。歆監在茲，惟德是親。
炎帝神農氏位酌獻，奏闕成之曲：
南呂宮
耒耜之利，人賴以生。鼓腹含哺，帝力難名。欲報之德，黍稷非馨。眷言顧之，享于克誠。
黃帝有熊氏位酌獻，奏闕成之曲：
南呂宮
為衣為裳，法乾效坤。三辰順序，萬國來賓。典祀有常，多儀具陳。純精鬯達，匪籍彌文。
配位酌獻，奏闕成之曲：
南呂宮
三聖儼臨，孰侑其食。惟爾有神，同功合德。丕擁靈休，留娛嘉席。歷世昭配，永永無極。
初獻降殿。與前同。
亞獻，奏闕成之曲：終獻同。
姑洗宮
緩節安歌，載升貳觴。禮成三終，申薦令芳。凡百有職，罔敢怠遑。神具醉止，欣欣樂康。
徹豆，奏闕成之曲：
南呂宮
籩豆有踐，殷薦亶時。禮文疏洽，廢徹不遲。慎終如始，進退無違。神其祚我，綏以
繁釐。
送神，奏闕成之曲：
黃鐘宮
夜如何其，明星煌煌。靈逝弗留，飈舉雲翔。瞻望靡及，德音不忘。庶回景貺，發為禎祥。
望瘞，奏闕成之曲：
姑洗宮
工祝致告，禮備樂終。加牲兼幣，訖薶愈恭。精神斯罄，惠澤無窮。儲休錫美，萬福來崇。
史／地理／金陵梵剎志／卷四十六／天竺山福興寺／文／潤州福興寺碑　許某(P.1-2)..[民國二十五年金山江天寺印本　　本書與法鼓文理學院合作製作]
【文】潤州福興寺碑
唐尚書頴川許某
維太極而生兩儀維上人首於萬物物本於道道行於人人資於敎敎本於道者姑肯務德乎人資於敎者姑肯崇福乎夫敎始於儒中於道終於釋釋之時義大矣哉空寂為體覺觀為用生死為苦涅槃為樂國王詢夫異兆漢后夢夫真儀越自西天傳諸東夏所以九圍之内六服之外像法流衍玄風振揚四千二伯甲子於茲矣我天寳之年乾柱寢折坤維寢裂有為暴始亂河朔有生逆節乗舋江淮乾元中暴兵至於金陵蹂踖閭閻殘沮寺觀鞠為瓦
【圖】
礫者而興首之福興寺梁大同二年之傑建也本於塘浦之東遷於銀湖之北中更一縱以襲其初傳記闕遺莫詳歲月嗟夫昔穢國盡燒我淨土弗燬慧眼之觀矣今精廬澌壊我法侣無歸凡目之取矣有禪師德號道融本姓婁東陽義烏人也肅宗皇帝龍飛朔方大赦天下改為至德每寺度七人以蕃王室時州判史兼御史大夫江南道節度處置使京地韋公陟俾屬城大德咸舉所以知禪師行業精修法門之中裒然為首遂正名僧籍而隸於福興焉初入牛頭山謁第六代忠大師遽受宻印而為上足大師三昧之主四友之尊攝心無涯定力無等首施錢三十萬
【圖】
謂禪師日可革爾於招提其安致法師繼以奉命迺請之邑再請之州州伯邑長僉諧懇願以大唐上元二年龍集辛丑季秋月旬有九日遂移其舊額肇創新居於天竺之山為真寳地也天竺在故寺東南七里名符佛國山則我鄉此葢有開必先陰隲靈鷲禪師嘗讀妙典至千二百五十人俱目之而言曰豈直多徒亦堪集事遂摭此數以裒其人人錢三緡共成法相行檀如水品物如山未盈旬時我望塞緣是邑也建業舊都有齊梁遺風以聚沙為塔於然燈求記者家不無之易用受紀是故棟梁之材千里而來如陵如堆班倕之伍千里而聚如雲如雨紀之以日
【圖】
懋之以功栞山陊崖穽夷次芟蒙籠為顯地剗崱岌為康衢其平如磨其細如禪師以心居中度殿以背居後度塔以首居高度臺以足居下度寳以臂相抱度廊廡以對門戸授於左右皆約我身圓之矩方之縱廣之正等之上恊於天下恊於地明恊於人幽恊於神然後斵之於斧斤督之以繩墨審之以靣勢較之以方隅使人無所惑也築之以垣墉頒之以欄楯樓之以軒墉域之以堦墀使人之大壯也先之以粉繪後之以丹雘雕之以金璧鏤之以珠紫使人觀巨麗也春爍瀛海蕚敷蓬萊如鵬斯飛如虹斯飲空色相射精光相煌煌炎炎爍爍爛爛廽翔日
【圖】
月吐納陰陽弗可得而名也白蕩之山以其左滄江之水以浟其右斗牛之星以爛其上盤龍之鎮以抉其後望夫南上以啟衍慈湖東向而奔走勝勢交朝川絡放紛蓄靈孕竒浮嵐泄霧彩章屢變濃淡更鮮又弗可得而名也多羅之欝以靑功德之水湛而淸淨涌塔浮於倒影香剎彗於行雲春色有薝葡之花龢聲有迦陵之鳥大雄據獅子之座賁然當陽大士兆纓絡之衣嫣然列侍相好之極變化無窮罔得智而知罔得憶而測巍巍光大不可稱量四天赫臨八部周護持殳秉搠一何稜楙睚眦睟顚一何抝怒精靈盻蠁如在虛空敓乎誘掖群生虔修六度
【圖】
撞鐘鳴磬以破昏疑擊鼓吹螺以施號令聞者開般若之智見者發菩提之心或非寳生之國極樂之土頗黎為地黄金為繩流泉浴池珠交露幔以此為念吾無靦焉惟禪師經營兹寺也禎符景瑞匪朝伊夕立翬掊地神之定矣　虎禦神之命矣二木不奪神之正矣一泉惠濁神之淨矣靈之三秀婉谷婉山祥蓮合房于淸于沚造門之女飲而不宿逰方之人投而弗禁祅灾起念而自彌危懼歸心而必釋禪師之道惡可倪也禪師之德惡可測也演慈悲之化降淫慝之神皆建廟立祠血食不絶近云百紀遠謂千齡大則犧牛之薦小則牸豚之禱以月以日以時以
【圖】
節弗敢矯誣弗忘宗欽崇墉隆然灌木稍天但得而遵何由而殛禪師以為修道之本在於利人從人之欲可謂除患廼詣其祠視諦觀以日罄夕身心一或呈醜相未覩晬容或使欽奉無可稽首悉與受菩薩淨戒而度脫之斬陰斬陽以為梵宇取彼居室寘之金仙寂寥而無事矣城邑聚落數百里間巫風遂消佛道國長斯陽王之教與繄禪師之力與二相交修一體之用不然者則何以玄通妙感而若是乎予耳聆嘉聲目覽懿跡廼知弘聖道者誰能慮始剙僧房者是為艱難維王公大人豪富長者國當全盛家有貨財猶以更之存亡積之年紀人則盡瘁事或
【圖】
藂殘未有孤立禪門獨行世界時遭多難道弗屢空慈悲百福自圓晏座而萬緣斯湊不七八稔指顧皆成輪才乎而若夫經始之善人屋宇之弘數紀於覆陰之上庶千刼炳然而可見其辭曰觀空匪易取相良難貺觀又弘揚波導瀾淵淵我師體寂行端經之精含粲以林巒其宇伊何維栴與檀其飾伊何維銀與丹耀耀華彩峩峩欝盤閟陰廸陽滌暑閱寒世界非廣渤澥非寛菩于是萃慈于是殫甘露之門淨口以飡般若之居洗心以安右挾大江左馳長干靄如山靑赩如霞丹硉矹巨銘萬古不刋逈遠斯文億載為觀大唐歲次庚戌六月一日壬辰建　唐尚書金
【圖】
部郞中兼侍御史上柱國許某撰
史／地理／徑山志／卷之八／書啟／請月江和尚住徑山啟２　唯實(P.20-2)..[明天啟四年(1624)原刊本　　本書與法鼓文理學院合作製作]
請月江和尚住徑山啟
唯　實會稽人
國一開堂雙徑為鳳麟之靈囿妙喜據室四方稱龍象之法筵惟視古以猶今在得時而行道顧兹盛舉允副輿情徑山堂上月江和尚德重珠璣煇聯奎璧偉姿豐麗浩氣衝於斗牛道韻孔昭美譽播於湖海屢應名藍之聘乆觀上國之光正宐接物以利生何礙入鄽而垂手共訝凌霄獨步謾誇光嶽蜚英圭齋别古於西湖
【圖】
語留圓鏡大覺辭仁廟於北闕事見遺書煌煌吾道有光凛凛宗綱不墜繼前賢之芳躅示後學之淸規拱聽佳音永堅夙好
史／地理／西天目祖山志／卷八／贊(P.5-1)..[清嘉慶九年序刊本　　本書與法鼓文理學院合作製作]
釋行端斷崖禪師讃天目之白雲不白天目之靑山不靑只者是渠眞面目莫聽斷
【圖】
崖流水聲
中峯和尚贊巍巍堂堂煒煒煌煌言無舌而充塞乎五湖四海名無翼而軒翥乎九有八荒其廓徹也似傋頭陀契機雪峯之籌室其痛快也如忠道者悟旨佛眼之磨坊由是四十年不下西天目卽靑山白雲為寶華王獅子高廣之座與森羅萬象同一敷揚斯所以鍾普明一門之秀聯慧朗三世之芳也
史／地理／徑山集／卷下／京剎江湖(P.12-1)..[明萬曆七年 (1579) 刻本]
京剎江湖
會稽唯寔
國一開堂䨇徑為鳳麟之靈囿妙喜據室四方稱龍象之法筵惟視古以猶今在得時而行道顧茲盛舉𠃔副輿情徑山堂上月江和南德重珠璣煇聮奎璧偉姿豊麗浩氣衝扵斗牛道韻孔昭羙譽播扵湖海屡應名藍之聘久觀
上國之光正冝接物以利生何礙入鄽而𡸁手共訝凌霄獨歩謾誇光嶽蜚英圭齋别古鼎扵西湖語留圎鏡大覺辭仁廟扵北闕事見遺書煌煌吾道有光凛凛宗綱不墜継前賢之芳躅
【圖】
示後學之清䂓拱聽侯音永堅夙好
史／政書／古今鹺略／卷六　利弊／明／崇禎／八年(P.62-2)..[舊鈔本]
八年二月十四日浙江道御史鄧啟隆一本為病軀不堪鞭策欽命惟有祗承謹陳醝政急務九欵仰祈聖鑒事臣多病無子昔歲視鹺两淮考察鎸級雖非其罪不敢自明然而鼯技易窮亦見于前事矣頃蒙㤙起用控辞至再葢惧溺職不可以為臣絕祀不可以為子实至情也而未蒙矜允不敢不承命而徃矣
【圖】
第臣所能者𠁅脂膏而不膩也破情面而不狥也至所不能者強消乏而樂輸也峻敲扑而取盈也何也商之熙攘徃來為厚胥也猶宸之服田力耕為有秋也昔夫子之告君曰百姓足君孰与不足百姓不足君孰与足臣愚以為囯課之足亦視商之足不足何如耳昔年袁世振更綱而商情翕應今日番綱而商情参差頃塩臣黃希憲面臣亦再三慨嘆其通變鼓舞俟臣到邦関周咨乃敢入告至于目前急務借箸可籌謹謬陳九欵仰析睿裁一曰速補運司官属從來法难自行政由人舉如一省錢粮大者不四五十萬
【圖】
小者僅二三十萬然有藩司有糧道有府州縣各官合羣力料理猶虞逋賦况兩淮嵗入太倉較天下亦三之一乎臣嘗言國家制科一選三百何靳七員不以筦淮佐鹺乙榜明經資節敗壞何者乙榜明經日暮途空鮮芳簠簋至于資節則明攖取償鵜梁叠羞安望秦續臣已陛辤有疏請用甲科當時掌選者為徐大相即破格升遊云鴻運使邇年已來通財狥情不伏用甲科塩擁課逋執此之議至于今日更有可异者運司長属四員分司二員今止太州一運判其余久不銓補塩臣黃希憲屡請之不淂臣入都門
【圖】
再三言之亦不得一百数十萬軍儲豈臣一人能分身而化𣱖乎又豈運判一身能南馳而北奔乎方今夷寇未靖餉急星火至屡皇上霄旰不知銓選者何漠然不一體念而置淮属于度外也伏乞天語申𩛙銓臣速將甲科尽補運司員属且勒限赴任臣方敢領勅受事不然獨拍無聲虧課之田誰任其咎此今日塩政之第一最急者也一曰酌議運司升遷夫人品何嘗惟上砥砺予以賢者彼將賢者自為予以不肖彼將不肖自為今運司皆左遷安望遠馭臣愚以為既用甲科則當議升遷運司視𠫵政升遷運同視
【圖】
知府升遷運副運判視推知考選前路既賒砥砺益堅委掣查騐皆属廉能將槖篾不能利篾不㒷九邊士飽馬騰皆自此始何至鰓鰓然日不足也夫知推選舘部属改科道皆中㒷美政是在睿断一轉移間即利賴無窮矣一曰嚴禁両大私塩夫行塩止此境地食塩止此戶口私塩多則官塩壅其势然也私塩非一端然法之所不能禁者無如粮舡民舡二項粮船如江廣應安寕泰等𠁅約六千余艘夾帶数百引法陣執械放火殺人客秋塩臣曾以入告部議給印信照票責押空官不如責三道臣如江廣粮船搜有
【圖】
私販江廣道臣聽𠫵論治安泰五府粮船搜有私販安泰道臣聽𠫵論治㕥三觧道彈壓三𠁅官軍令易行而禁易止仰祈嚴綸永著為令庶粮船私販可得而禁也王府食塩每年額支三百引惟惠府親藩加至一千七百二十五引自領銀下塲收買于是承奉与旂較私販田舻蔽空而王不知也自地棍假冐㒷販於是掛幇数十里打死地民并承奉亦不知也塩臣黃希憲操臣馬鳴世俱曾入告業經部伏惠府照舊例船上儀真入龍塩崇府照例商人帶附不許奸商代買煌煌令甲自有欽遵照臣以為塩有定数則舡
【圖】
亦宜有定額清白今已後惠府每嵗支塩若干限舡若干限已外皆有私販則承奉奸棍不淂假冐以激變賢王令名令德永昭不淂𣏓矣伏懇天語申飭王船私塩可淂而禁也一曰禁討委掣割沒夫割沒之罸所以禁奸商夾帶也自臣視塩法批掣非甲科推知不委矣然推知之所以再三規避此何哉以陪京各官討割沒者多也臣昔嵗刊示有云既食国家祿當為國家生財何至明攖公帑自充私囊且今日之知推即異日之銓衡台諌身為上司而俯乞潤于下僚靦顏决維莫此為甚然制之所在唾罵不頋
【圖】
懇嚴綸申𩛙凡委掣各官遇有竿牘求减割沒此即原書繳臣亾據為𠫵核其請托商人塩貨尽沒入官將雷威一震陋習自掃夾帶不禁而自絕矣一曰帶征年限冝寬兩淮塩課所㕥多積逋者何哉㕥課征于三六年前而塩行于三六年後也今部議應追一百二十八萬六千八百六十七兩五錢五分欲限年帶徵但㕥通賦有物者有賣窩者又有虛窩無人買者并力征新局難責舊臣愚㕥為當随終始展限十年每年征舊一十三萬九千五百八十二両二錢盖与其急之而不應徒為𥿄上之虛数不如後之使
【圖】
漸便作庫中之实額亦朝三暮四之鼓舞也一曰派補虛数冝豁兩淮嵗課原止九十四萬臣已两觧猶照此数嗣後增至一百五十余萬然部数多商輸反縮之翻綱帶淮徐兵餉一百一十四萬八千矣但食塩余役等銀一萬八千九百餘両原無着落部議欲南北各商補認夫已定之綱又伏分派之亦恤商之良剤也一曰折價加額宜夫三十場之食塩祖制原自給商自袁世振改為折價嵗徵六萬八千欲積庫中收買邊外也自遼事起即以折價當遼餉商人嗷嗷今又議加二萬四千三百余両將派之灶戶乎
【圖】
則朝不保夕何所揭貸以應將派之商人乎則取諸其懷何堪額外又征不可加而勻加之亦恤灶之良劑也一曰淮北舊引冝酌淮北行塩地方窄狹見令南陽汝寕開封之門流賊充斥商人畏縮不往行塩不鳳廬滁徐耳今翻綱議淮北行新引十五萬舊引十萬共二十五萬矣夫鳳庐斗大戶口几何安能銷如許引額也臣愚㕥為每　新引不可减惟有舊引扣下二萬每嵗止行二十三万其應納割沒遼寕二餉亦應照收下二分减去庶塩不至堆積無用而商亦免消折之患矣一曰食塩加斥宜議夫食塩所以
【圖】
異網塩或近塩塲或隣到省私塩賤而官塩貴商甘徃故舊例多斥而减課所以爾招徠也今部議止比網塩每引加十觔用五錢五分新引用征無一應者為塩觔大削也商人操奇嬴筭折秋毫折本之塩刑驅威逼亦不肯認若然則此几萬深將何處徵收也臣愚㕥弊去太甚情當剤量其從前額定多斥者許其仍舊情近日頓增者嚴行禁止庶諸商欢然承亦疏通食塩之良法也凡此数者或淂于目擊或原係身甞或聞之通関輿情或操之內商公揭皆目前急着伏祈皇上採擇施行抑臣更有請焉疏塩完課專
【圖】
在運使得人久任責成先年袁世振以疏理兼運使在任既久亦立法亦偹議至今猶阻其意若御史職在查刷一年一始有一番澄清祖訓從無久任知不可久矣今臣衰病不耐勞疩持籌非其所能若使心力可竭整頓有條或半載数月仍容乞㤙帰里俾淂延殘喘而續宗祧实聖明矜煢獨之大德也敢冐昧籥陳之
史／詔令奏議／兩垣奏疏／詩文錄遺／七言絕句／賀太守柯公壽母有感二首(P.32-2)..[舊鈔本]
賀太守柯公壽母有感
煌煌冠帔照華筵太守腰金遶膝前滿眼紛紛渾勝事不才此恨抱終天
史／詔令奏議／高文端公奏議／高文端公存稿／祭馬太孺人文(P.36-1)..[明萬曆間刊本]
祭馬太孺人文
女重于歸厥嬪名宗第族相輝世難偕老結髮方笄稀年共保母以子榮有偉納言顯隲九卿孝言祿養輿奉兩都旨甘豐享　封秩為華煌煌　錫
綸象服孔嘉康寧所羨矍鑠莫齡聽視逾健爰稽懿德慧朗煦慈中闈之則矧綜家政拮据儉勤已貴彌兢堂萱忽摧考終正命廼在官臺計流京國縉紳傾城奔走接轂五福孰完吁嗟孺人獨履其全榮枯聚散天道之常又復奚憾某忝屬互姻夙欽芳矩休戚誼深丹旌南引瞻覿漸遙我心良軫江漲秋平安流妥進魂其用寧清觴在几以薦薄誠庶幾鑒只尚　饗
史／詔令奏議／南庾疏抄／附　督儲再約／牌劄／牌為急催未解南糧以濟萬分急需事行省直各司道府(P.24-1)..[明崇禎三年刊本]
欽差總督糧儲南京戸部右侍郞兼都察院右僉都御史呂　為急催未解南糧以濟萬分急需事照得本部院牌行各省直守催天啟六年至崇禎二年拖欠并崇禎三年奉
旨比漕見徵錢糧原限八月解到者今未見投解一批矣原限九月解到者今荏苒將近九月未見起程一矣本部院呼籲不應催檄不靈該司道府州縣豈尚以尋常故套視此項乎煌煌
屢旨炳若日月嚴若斧鑕其誰敢玩得無以近日有為南庾稍裕之說謂尚可支撑旦夕乎不知本部院到任查本色止足兩月而八月尚苦不足查折色止足十日而已劄未支者五六萬有竒戸部索還銅本事例者七八萬有竒至於
上供漕運軍餉官俸商價緊要應支者二十萬有竒卽九月急需非十五萬不可時刻難待悠忽何堪况昨年戸部叅劾斥革今應覆
奏本年本部院舉劾完欠今應舉行又况目下入覲奉
旨錢糧未完不准陞考行取且行罷斥各屬豈獨不一動念為此劄仰該司查照先今行催事理卽便轉行各屬府州縣速將拖欠天啟六年至崇禎二年止未完本折南糧火速嚴差的當員役守催星馳押解交納接濟燃眉免致决裂咎有所歸其崇禎三年分本折南糧奉
旨照漕糧例本年全完府縣佐貳部運况今秋成大熟何故不徵不解各司道如遵檄督催各有司如遵期完解自當據實薦舉有仍前不遵
明旨違慢遲緩者本部院定行指名摘叅署印官違緩悞事先行挐問究處各宜砥礪毋貽後悔
一牌行湖廣江西浙江各司道及南直隸徽安等八道
史／詔令奏議／右編補／卷之一／治道上／宋祁變異疏(P.44-1)..[明萬曆間(1573-1619)刊本]
宋祁變異疏
同知禮院宋祁上疏曰臣伏讀戊寅詔書陛下祗悼變異不忘元元受愆引咎端自克責延問有位廣謀于衆推變所自前事立防將欲還威譴於天極答震於坤順雖姒王罪己商宗念德蔑以加之群臣莫
不延頸企踵恭聽允令誠使有鹵莽之慮窽綮之詞咸樂自效納于聰聽益潤渾渾附輝煌煌以成日新之美臣愚不肖職在史氏位為臺郎類非無知不容自弃輒敢條刺近事上對冲旨詔曰朕躬之闕遺臣伏惟陛下卽位以來十有六年孜孜翼翼動守先訓不侈宮室不飾游畋偃兵緩罰愛重人命無他過失聞于天下雖自謂闕遺愚臣昧死不敢奉詔然有將來可慮者臣願一二陳其崖略陛下試叅之聖慮揆之人事測之天災質之古義有可行者不以人賤而廢其言則臣生死幸甚臣聞賞罰操决天子之權也
秦請可否大臣之事也下陳可否以佐之操决則百度乂寧一人尊强竊見陛下臨視庻政深執謙德不自先斷專委大臣使大臣人人如臯陶家家為后稷尚且不可況有託國威而肆忿寄公爵以樹恩者哉臣請粗陳其要且如陛下自欲有所拔擢大臣以為不可陛下從而罷之又如自欲有所黜去大臣以為不可陛下從而任之如此則權常在臣政不在君昭然可見矣陛下何所忌憚而不畧加裁詰遂使中材之人料時之如此欲自結於朝者還附於權黨欲自徇于公者反入於私門威柄移人心所繫此將來
可慮一也伏望陛下自今以徃審察臣下果有盡忠守正可噐用者進擢於朝但論其材勿限資敘陛下以萬幾餘景引入便殿賜以淸宴普詢闕漏又以所得叅校時政質其是非俾之中外相應更相維紏則彼之投身納報惟陛下之歸不在他矣臣聞邪之與正譬猶白黑可以立辨今陛下旣以此事為正俄而有以為邪者因復中止更為猶豫此最不可之大者夫謀之雖衆决之欲獨劉向曰持不斷之慮者開群枉之門蓋指此也臣願陛下臨事卽斷勿復持疑無令浮議熒惑敗亂美政臣聞忠臣之事君造膝而言
詭辭而出所以啟心防患也陛下亦宜隱秘其語保全其人倘漏露主名則為所譏刺者皆切齒而思報矣興誹造謗不退不止一旦罹患而後來者傳以為戒皆苟容偷合背公入黨則陛下雖有盈庭之士朱紫雜襲誰肯與權貴立敵進言而取禍哉此無異挈仇以授奸人自閉其耳目萬事之安危天子不得復聞之矣臣比見茲事已騐於前伏望陛下考大易失臣之義無襲春秋陽處父之枉此將來可慮二也臣伏惟陛下春秋盛皇嗣未立後宮所御當貫魚序進廣求螽斯子孫之福伏望豫示敕誡昭判貴賤使
上下有制不相踰越讒謁毁間明垂防禁數詔后妃習知謙退和柔之懿無令僣妬得萌其中此將來可慮三也詔曰執事之阿枉臣不足以慮之然所經恠諫官御史本以選進鯁亮震肅權綱為天子之耳目也今則不然有勢者其奸如山結舌而不問無援者索疵吹毛飛文而歷詆未及滿歲已干宰司希兼職而求進秩矣如此則宰司有失諫官御史肯為陛下盡言乎使言者捨當用而取不急陛下果可聽之乎臣故曰諫官御史出宰司之進拔者非陛下之利也夫輕授重責難以得人但賞不罰難以肅下今若令
居是官者終歲不言及言而不當坐不任職退挾持私意有所回慝坐縱誅不畏強禦議劾嚴正者陛下自意擢之無令有司得與此亦救阿枉之一也詔曰政教未臻于理刑罰靡協于中在位有壅蔽之人效官有貪墨之吏臣聞傳曰正其本萬事理又曰人存則政舉人亡則政息苟使天子持柄于上群臣率職于下如臣前所陳者大猷幾務將交脩畢舉矣安有政未臻理刑靡協中乎至於海縣浩繁官不悉善或察廉無狀或貪冐公行或民窮無訴或事紛未治大且抵死小則免官案章一下交手受械事輕人末曷
足應天變而關國體乎要之災異之發政教之本在朝廷君臣之間耳詔曰擇善而行固非虛飾此誠陛下勤恁悃愊紬繹下情申啟言路必收治效也臣聞徒善不足為政徒灋不足自行天之感物不為偽動今陛下偉然日昃已降德音群臣將畢精極慮隨事納說必有可采伏望朝廷開許施行此則順民心承天意轉禍為福聖人銷伏之實也然臣尚有所慮者今臣下凖詔例得獻言言不深切則事不明白或恐有昧儀矩罔識禁忌論安危則便云泰山累卵指宴飲則直曰酒池肉林伏望陛下納汙含垢一切裁赦
兼容博聽以取其長勿令有坐狂言而得罪者則聖德光大感無還日矣言高位下自知不韙臣無任省循狂瞽惶恐待罪之至
史／詔令奏議／留計疏草／卷之一／捜括堪動銀兩助工疏(P.50-1)..[明天啟間(1628-1644)刊本]
捜括堪動銀兩助工疏
奏為
大工經費不貲捜括每厪
聖諭謹查留計堪動銀兩少助征繕事恭惟
殿工鼎建將作雲興新萬國珙球之丕基闢奕世雲仍之偉構一時百官兆姓莫不額首稱慶矣惟是規制旣閎經費亦鉅水衡廩廪告匱每形於奏章
天語煌煌捜括屢厪於
綸旨凡在臣子沐
國
厚恩念
朝宗之重地冀不日以落成將膚髮其不辭何絲粟之可吝乎奈臣部自累歲以來值軍興之旁午如同舟而遇風協濟已多左藏若掃外解不繼支應惟艱卽有庫貯無礙官銀先該前任署部事左侍郞區大倫初次捜括存庫銀五千九十餘兩二次捜括餘鹽銀四千二
（原缺）
（原缺）
百餘兩已經解
進葢一捜再捜之後雖有存焉者寡矣然臣典在錢榖欽承
聖諭區區急公拱
極之念詎可以謹捐微俸而遂塞責已乎臣乃督率筦庫加意窮捜或當年寄收之所遺或近日摘發之所得倉庫司屬各呈積羨銖積寸累綂堪藉手查得一項萬曆三十一等年寄收還官俸糧等銀一千六百二十八兩四錢
一分四厘一項萬曆四十三等年寄收中東各城鈔租鹽價罪贖等銀三百九十三兩八分三厘一項遙授工料用存銀四百三十八兩五錢七分七厘一項扣還借支遙授工料銀三百三十八兩八錢五分一項庫書有罪沒官頂首銀三十兩一項督稅分司舉首吏典贓銀三十兩一項本部新設左堂衙役輸納銀一千兩一項主事單養蒙倉差積羨助工銀四十兩一項員外陳熈韶庫差積羨助
工銀六百四十五兩以上九項共銀四千五百四十三兩九錢二分四厘皆無關於正項之額而半出於裁節之餘存之原以備不時之需而
獻之亦可將子來之忱謹令傾銷成錠起解助工雖涓涘無禆於滄海而葵傾竊附於芹輸要期於盡臣之心明臣之分義而止所恃
聖明洞鑒亮臣於盈縮多寡之外也伏祈
勑下工部俟銀解至之日照數查收施行臣無任
惶悚待
命之至謹具奏
聞伏候
勑旨
天啟六年五月二十三日具
題本年六月十二日奉
聖旨搜括助建具見急公解銀到日著監部科道照數查收該部知道
史／詔令奏議／黃侍御疏稿／卷之上／矯偽指名疏(P.11-1)..[明刊本]
矯偽指名疏
題為欽奉
聖旨指出矯偽事臣前有臣疏直紏矯偽閣票擬以冐濫一疏臣意謂逆璫於我
國家變故之時乘機矯
旨賚叙殿工結要心腹
旨旣屬矯官亦屬偽而閣票槩以冐濫二字殊與臣意不蒙故臣具此疏似謂此四字不
【圖】
可合為一義也復奉
聖旨覽奏矯偽冐濫就中無甚分别黄宗昌倘知矯偽有人不妨指出不必争票擬欽此臣於是更感我
皇上聖度如天
優容言路臣戇如此而猶不卽加譴呵
曲賜誨諭夫臣亦何敢争票擬也苐章句腐儒拘泥字義謂矯偽之罪應浮冐濫之上大
【圖】
哉
王言包含廣大謂矯偽之罪卽在冐濫之中今奉
旨指出臣敢不仰體
聖意葢臣之始疏所以不指者非有所避忌謂
殿工一叙具在該部一察覆而瞭然也且臣原只糾其事非能盡憶其人旣奉
明旨謹察去歲邸報所列諸名不敢溢一不敢
【圖】
遺一一一為我
皇上指之則黄克纉白所知范濟世董可威張曉曹爾禎張我續霍維華邵輔忠吕純如趙紱劉遵憲王之臣王之采袁可立閻鳴泰許宗禮李夔龍吕圖南張九德張文郁郭興言陳維新楊維新楊文岳楊所修郭興治張惟一段國璋潘士聞王鳴玉何廷樞張樞王珙張素飬陳王庭倪文煥蘇兆
【圖】
先邢紹德王時英汪裕何可及陳朝輔趙胤昌汪若極張文熈李應薦李思啟曾應瑞袁鯨梁炳安伸李應公王大年晏春鳴智鋌單明詡朱國盛田吉岳駿聲李春茂諸臣等是也夫是諸臣者立身各有本末人品或自不同其中固不少廉維盡亡乘機希寵以此為功名之會亦豈無二三好修之士誤為逆惡所加苐諸臣所奉之矯
旨同則其為偽官也亦同豈以印纍纍綬若若者眞
先帝物居之而不疑耶况
先帝騎龍上仙諸臣卽日謝恩受爵自古以來有此世界有此事理乎柰何認為固有掦掦得意以假為眞以辱為榮哉及我
皇上有許自辭免之
旨煌煌
天語充耳不聞反覺偽器有香招搖都市臣節如此安能令臣不以白簡從事也抑臣非苛求於諸臣者敢平心與諸臣質當叙功之時固有在京者在差者在藉者之不同卽奉
旨辭免之後有辭於先者有辭於今者有竟不辭者之不同夫在外或出於不知猶可言也在內者其何說在遠之不辭猶可言也
【圖】
在近者其何說伏乞
皇上或勑該部查免或令諸臣自陳如再有頑鈍無耻係戀難捨者許臣仍疏紏叅以憑
聖斷臣于是有感前時之部覆也獨免於部屬以下者而寛於省臺以上者何也豈部屬以下者為矯而省臺以上者獨眞耶臣更有感於諸臣之辭也獨請辭其銜不忍辭其官何也豈盗竊人贓主人覺而捕之僅
【圖】
以贓還主人遂脫然為良民耶合無諸臣束身待
命聽
皇上之獨裁或盡行罷免或念平日有一二素履無咎者准辭先銜兾收後效又我
皇上法外之仁非臣之所敢言也
崇禎元年五月初十日具
題本月十三日奉
聖旨覽奏所指矯偽人數太多雖據所見其中各有本末不必槩詆該部知道
史／詔令奏議／柴菴疏集／部疏　卷之十七中／優崇大儒敬抒拜颺之忱疏(P.10-1)..[明鈔本]
柴菴疏集
兵部左侍郎加俸一級臣吳甡謹題
部疏崇禎十四年
優崇大儒敬抒拜颺之忱疏
臣恭遇
皇上躬臨太學釋奠
先師大禮吿成憶崇禎二年春臣以御史侍班今復叨列侍從恭護法駕煌煌大典兩逄其盛又遇
皇上臨閱角樓召諭輔臣等謂先儒周程張朱及邵子之賢與諸儒不同禮宜優崇傳與禮部知道欽此臣仰見我
皇上表章先賢倡明正學使天下學士大夫尊崇六子以著明孔子之道此前代帝王所未有也臣請抒一得以代拜颺可乎臣觀斯道統系聖聖相傳後先一揆自堯舜禹湯文武周公皆在君相之位而道行於上獨吾孔子以尼山布衣生值衰晚不獲行其道
於天下退而與七十子之徒講明絕學刪詩書贊周易正禮樂作春秋以六經詔萬世而道明於下堯舜以來之心法如日中天傳至孟子而後千有餘年不絕如綫至宋大儒軰出周子敦頤得不傳之妙於遺經作太極圖說易通等書程子顥頤繼起其學以誠正為本主敬為要語錄易傳斯道大明若張子載之以禮為敎著東西銘等篇邵子雍以數為學作皇極經世朱子熹纘述經籍開萬古之羣䝉集諸子之大
成是皆倡明聖學於世遠言湮之後直有以上接孔孟之傳所著諸書闡發性理最為精粹其於斯道薪傳最為正宗而程朱諸疏劄封事成就君德發明治道尤稱道鑑我朝理學惟薛瑄胡居仁講朱程之學獨得其正庶幾近之是故六子之賢若在聖門當居四配十哲之列非近代諸儒所可比擬也臣竊以為復崇其禮固朝廷重道之意而表章其言尤
聖明作述之心六子之學散見遺書雖半載性理而
篇帙未全所當急為輯正垂訓後世伏乞
皇上特命詞臣有學識者數員將六子之書正其訛缺輯其冗複精加印訂鐫刻成書更乞
御製序文頒布學宮令天下博士弟子員朝夕肄習講明其學曉然知道統之傳自堯舜禹湯文武周公以傳之孔孟而傳孔孟之道必自六子如世系宗派毫不容紊六子之書得與六經四書並傳我
皇上繼孔子之學紹堯舜之治身承道統垂法萬𥜥
又豈環橋觀聽所可髣髴其萬一哉如臣言可採伏乞
聖鑒施行
史／職官／諸司職掌／禮部／祠部／祭祀(P.13-1)
一樂章
迎神
荷蒙
天地兮君主華夷欽承踊躍兮備筵而祭誠惶無已兮寸衷微仰瞻俯首兮惟願來期想龍翔鳳舞考慶雲飛必
昭昭穆穆兮降壇壝
奠帛
天垂風露兮雨澤霑黃壤氤氳兮氣化全民勤畎畝兮束帛鮮臣當設宴兮奉來前
進俎
庖人兮列鼎肴羞兮以成方俎兮再獻願享兮以歆
初獻
聖靈兮皇皇穆嚴兮金床臣今樂舞兮景張酒行初獻兮捧觴
亞獻
載斟兮再將百辟陪祀兮具張感聖情兮無已拜手稽首兮願享
終獻
三獻兮樂舞揚肴羞具納兮氣藹而芳祥光朗朗兮上下方况日吉兮時良
徹饌
粗陳菲薦兮神喜將感
聖心兮何以忘民福留兮佳氣昂臣拜手兮謝恩光
送神
旌幢燁燁兮雲衢長龍車鳳輦兮駕飛揚遙瞻冉冉兮
上下方必烝民兮永康
望燎
進羅列兮燎瘞方炬焰發兮煌煌神變化兮束帛將感至恩兮無量
史／雜史／宋人軼事彙編／卷十九／唐珏　林德暘　謝翺　鄧剡(P.1048)
鄧中齋剡字光薦，丞相信國公客也。宋亡，以義行著。其所賦鷓鴣詞，有曰：「行不得也哥哥，瘦妻弱子羸馱。天長地久多網羅，南音漸少北語多。肉飛不起可奈何，行不得也哥哥。」其意可見矣。其所贊文丞相像有曰：「目煌煌兮疎星曉寒，氣英英兮晴雷殷山。頭碎柱兮璧完，血化碧兮心丹。嗚呼！孰謂斯人不在人間？」時虞伯生集挽丞相詩曰：「徒把金戈挽落暉，南冠無奈北風吹。子房本為韓仇出，諸葛安知漢祚移？雲暗鼎湖龍去遠，月明華表鶴歸遲。何須更上新亭飲，大不如前灑淚時。」
子／筆記／花當閣叢談／卷六／馮子(P.591-1)
邨老曰永樂間一事亦甚奇周尚山者廬陵人入京求仕不得都御史劉觀延館賓於同鄉諸老往還甚習宣德三年物故居數月忽附魂於修撰尹鳳岐之次子曰吾周尚山欲求見諸故舊可邀致之問欲見誰則首周忱餘某某尹不得已邀之於是文襄偕何御史文淵程中書南雲吏部鄭侍郎之弟某四人同往尹子閉目面壁臥口喃喃不絕何執牙牌叱之曰何人在此作鬧乎微笑朗吟曰諸公袞袞是朝臣不信陰陽與鬼神劉觀家中曾識面而今問我是何人指文襄曰長史先生王佐才連朝相請不輕來無
限胸中不樂事要與從容說一回又曰向年曾著尚山文爛若春空五彩雲久在泉宮時展翫天葩端的吐奇芬既而曰深辱雄文無可言謝文襄曰令嗣已惠四布曰此土物何足以謝吟曰蠢子來京帶土宜四端粗布表相知如何可潤雄文筆地下難忘一寸私又曰王抑菴行狀我楊東里誌銘我諸故舊或挽詩或哀些共成一冊感之不忘敢求一序文襄曰地下須此何曰九泉之下也是眉目譬如老尹得誥命即在地下誇耀於人復吟曰尹公誥命得焚黃地下逢人炫寵光詩序寫來焚與我九泉之下也煌煌忽呼何繡衣曰鳳陽墨何故爽信何曰昔鳳陽回先生已作乃作色曰斯時我尚未死吟曰道地元霜出鳳陽君曾許我助文房今朝忽發欺心語巡按回時始臥牀挽南雲手曰南雲內翰鳳池仙筆上生花正妙年我自沉淪君獨奮人生窮達總由天又謂鄭侍郎弟云縉紳知己滿朝端總是相思會面難此位郎君不相識風姿絕似鄭天官忽謂尹鳳岐曰吾來此借令子欲會諸公耳何不利於君而作文譴之尹謝無有乃朗誦曰既不念我同學又不念我同鄉吾與爾乎何負乃與吾兒見殃此非譴我而何尹作此文尚未脫稾乃大駭咋舌不敢辨文襄曰君是鬼耶曰我平日不信鬼今乃及我方信世間有鬼且人者日之光鬼者月之光日光能及物月光不能及物文襄曰何謂能及物曰一件濕衣服晒於日則乾晒於月則不乾又問曰何有靈有不靈曰月有晦朔弦望故鬼有靈感寂滅言訖大呼曰我去矣我去矣尹子遂醒
子／筆記／三垣筆記／筆記下／弘光(P.93)
馬輔士英為黃侍御澍所糾，密疏言：「上之得位，由臣及四鎮力，其餘諸臣皆意戴潞藩，今日彈臣去，明日且擁立潞藩矣。」上信其言，為雨泣久之。以後一切朝事，俱委士英，惟狂走宮苑中，如失心狀。後聞北警，十餘宦竪挾之出奔，外官尚不知也。又言士英聽阮大鋮奸謀，欲以三朝典要、挺擊事興黨人之獄，上獨不允，亦可想其為人矣。蓋濡忍勝而明斷少者。
劉翰林正宗、張侍御懋熺於弘光時皆仕南都，國亡，兼程而北，得補原官。已，正宗官至大學士，懋熺尋調外。高材捷足，未可盡詡。
萬曆四十四年丙辰，為北天命元年，是沈同和以贋元黜革之歲也。中國無元，而外國有元，且其得力之洪承疇，已於是科獲雋。
弘光乙酉二月，有五色日數十相鬬，煌煌激射，自未至酉始滅，天日為晦。
楊納言維垣曾語予曰：「當時不宜遽逐李選侍，選侍逐則客氏進，無內主故也。」亦是一說。
子／筆記／南村輟耕錄／卷五／鄧中齋(P.56)
【鄧中齋】鄧光薦先生剡‧號中齋‧廬陵人。宋亡‧以義行。著其所賦鷓鴣詩曰‧行不得也哥哥。瘦妻弱子羸㹀馱‧天長地闊多網羅‧南音漸少北語多‧肉飛不起可奈何。行不得也哥哥。其意可見矣。又有贊文丞相像曰‧目煌煌兮‧疏星曉寒。氣英英兮‧晴雷殷山。頭碎柱兮璧完‧血化碧兮心丹。嗚呼‧孰謂斯人‧不在世間。
子／宗教／證禮蒭議（稿本）／議祀孔子禮(P.10-2)..[明抄本]
議祀孔子禮
攷史載唐狄仁傑。巡視江南。奏毀吳楚淫祠千七百所。止存夏禹泰伯季子伍員四祠。則知祠廟之建。原以持世教。正人心為主。而興盛之朝。必革其所宜革。亦必因其所宜因。況如孔子之聖。固天生以啟萬世群蒙。尤非泛泛祠廟之可儗者乎。漢高祖魯。以太
牢祠孔子。識者以漢家四百年基業命脉。皆係於此。至武帝即位之始。首策賢良。而董仲舒對策。謂不在六藝之科。孔子之術者。皆絕勿進。於是罷黜百家。以明統一。世之學者。乃愈知尊孔氏。嗣是章帝至魯。亦祠孔子于闕里。作六代樂。皆得尊崇先聖之意。迄唐開元。置廟。乃追謚孔子為文宣王。坐南向。被王者服。歷宋元不改。明祖初㒷。詔正嶽凟名號。獨存孔子祀典。亦不襲前代所沿封號。其遣官代祀。制詞只稱先師孔子。盖以孔子善明先王要道。為天下師。以濟後
世。故宜尊之以師也及嘉靖朝。張孚敬又建議以為孔子周臣子也。乃尊孔子者。必崇以非號。加以籩豆樂舞。孔子肯安然享之乎。乃始改塑像為木牌。特稱先師孔子。并殺籩豆佾舞之数。而後孔子之祀典以正。至今遵用之。夫古今祠廟多矣。㒷廢不一。而孔子廟祀。不止崇于闕里。且達之天下。存之累世者。豈無謂乎。誠以孔子之刪定贊脩。教澤所被。寔非僅一方一時者比。故宜其食報之獨隆有如是爾然禮各有所自肇原後代之享祀孔子。乃本于古釋奠先聖先
師之禮。故立廟亦必於學宮之旁。凡天子詣學。則行釋奠。要無非重道崇儒。使國子民俊。中外臣庶。咸喻貴尚文學之意。未嘗以孔子能禍福天下。推奉為主宰而禱求之也。嘗考洪武初。江南鷄鳴山文廟初成。即嚴為之禁。不許婦女入觀。犯者斬趾。是以大而京畿。小而郡邑。䖏䖏孔廟清粛。大約一年之內。時惟二丁。日惟朔望。人惟官師諸生。方得以行禮廁足其中。外此則扄戶寂如。從未聞有敢以微細之牲醴褻物。如愚俗奔走淫祀。僕僕亟拜于孔子庭者。斯亦足以
明其故矣。有觧者曰。吾究世情所以莫敢者。亦皆曉然于大聖之德。乃聪明正直。素惡邪而不好謟者知言哉。由是觀之。乃知享祀孔子。匪為祈福。惟以報功。與奉祀祖先。亦非為求庇。祗以報本同義。此所以並存祀典。而為歷代所不能變革者也。雖然文教方㒷知尊孔子者眾矣。而恐猶未盡其所以尊也。何也。今世之冠儒冠者。孰不曰吾孔子弟子也。試思孔子之尊以道。吾為道而尊孔子。則煌煌聖訓。必欣佩而行之也。如孔子詔我以畏天命。而我果實無怠忽乎。孔
子戒我以祭非鬼。而我果絕無謟祀乎。立人達人。孔子訓也。而我于人已能無間否。朝聞夕可。亦孔子訓也。而我于生死已無憾否。故必若顏之克己。曾子省身。孟之願學私淑。程朱之主敬窮理。在於今日。聞有傳天學者。尤不憚虛心訪問。實意𠫵求。以得其所謂人生大本原。與大究竟。而復命𡚖根之有賴者。從事焉。庶幾為實尊孔子。而可無忝孔子弟子之稱矣。苟但口孔子而心不符。文孔子而行不應。則縱辯如懸河。才號繡虎究竟何益于真我哉。此學者不可不亟
猛省也
閩中景教後學李九功聖名多默著
子／宗教／辨祭參評／𠫵評總論(P.32-1)..[抄本]
𠫵評總論
謹按中國祀先祀聖。二者不同於他祀。以非聖與祖。欲人尊奉之也。但因後人追報之情則然耳且其礼亦非認為至尊莫重者也。何以言之。郊社之礼。所以祀上帝者。惟天子得行之。則煌
煌鉅典已為不可僣越之舉矣。向使中國無而共議敬事真天主之礼。則聖教大行之日。自不外彌撒祭義可知。若以求福免禍為中國祭義礼本意。而疑與彌撒相埒。何其大相懸絕也。盖以聖與祖有禍福之權。則先無以服彼不求福免禍者矣。或又以愚氓雜有異端俗說于正礼中。即不可行。則亦持論之偏也。盖礼制原属公理。如惡其後有俗說。竄入則宜去其小疵。而仍存其大礼。方為至當。今𨵃辨祭篇內所言。每以中國祭祀。皆為求福。只宜向於天主。是擬人立之礼如彌撒大祭。非異端乎。設有人以敬人𩔗之礼。用於天主者。吾知爾必曰。不敬莫大乎是。此曷故
哉。盖以天主為非真主不可也。以祭祀為即敬真主之礼。又不可也。不可。則極尊之礼。方為至重。必属彌撒必献天主必鐸德每日行之於聖臺。不可更易者也。若祭祀之礼。不為極重出於人情関於風化。其子弟以時行之於親师代有轉移者也。若晣理未精。而盡以中邦全無事上帝之礼皆貿貿然求主於人𩔗之中。不亦視人為不靈之甚矣乎。請立說者再詳察焉。
大西耶穌會士李西滿授
閩中景教後學李良爵述
子／醫家／景岳全書／卷十三　瘟疫／經義(P.1-1)..[文淵閣四庫全書本]
刺法論帝曰余聞五疫之至皆相染易無問大小病狀相似不施救療如何可得不相移易者岐伯曰不相染者正氣存内邪不可干避其毒氣天牝從來復得其往氣出於腦即不干邪氣出於腦即先想心如日欲將入於疫室先想青氣自肝而出左行於東化作林木次想白氣自肺而出右行於西化作戈甲次想赤氣自心而出南行於上化作熖明次想黑氣自腎
【圖】
而出北行於下化作水次想黄氣自𦜉而出存於中央化作土五氣䕶身之畢以想頭上如北斗之煌煌然後可入於疫室
子／醫家／本經疏證／本經序疏要／卷之四／心下滿急(P.1-1)..[清道光二十九年(1849)刻本]
心下滿急卽胷痹之類歟不然何以篇中有橘枳生薑湯茯苓杏仁甘草湯也心下滿急卽水飲之所為歟不然何以篇中有枳朮湯小半夏湯小半夏加茯苓湯也夫心下滿急之氣結不行固有類於胷痹其為病之根固不出於水飲第言其處則曰心下言其狀則曰滿急能不推求其故混同胷痹水飲治之乎夫曰心下則其處狹於胷中曰滿急則其狀甚於脹痛蓋貯物充盛毫無空隙謂之滿急如弦張謂之急通評虛實論王註非特不波及於腹且不徧於胷以為胷痹
【圖】
則胷痹有緩有急此則但急不緩以為支飲則支飲在傍此則在中所據之地甚微所憑之勢甚猛自是胷中之氣為水飲所格急切不能升降金匱要畧曰病人胷中似喘不喘似嘔不嘔似噦不噦徹心中憒憒然無奈者生薑半夏湯主之彼則言其所欲不能之跡此則言其為病之根若生薑半夏湯則正煌煌列於篇中者也更詳篇中之義此證係以陰困陽特其陽有盛有衰其最衰者宜化陰以伸之其次則導陰以舒之百合庵閭子其最盛者雖困於中仍能劫陰以助陽卻宜通陽以救陰者石膏其等限不可紊也篇中僅臚藥十味與腹脹滿篇同者四與痰飲篇同者六
【圖】
與上氣欬嗽篇同者四祗石膏一味無同焉以其病固與腹脹滿同狀而部位異與痰飲同體而動靜異與上氣欬嗽同源而趨向異耳
子／醫家／御製本草品彙精要／玉石部　卷之一至六／卷之六　下品之下／自然銅(P.1-1)..[清康熙四十年進呈寫本]
本草品彚精要卷之六
玉石部下品之下
石之金
自然銅　　　　　　　　石生
自然銅主療折傷散血止痛破積聚名醫所錄
〔名〕石髓鉛
〔地〕〔圖經曰〕生邕州山巖中出銅處今信州火山軍皆有之於銅坑中及石間採之方圓不定其色靑黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁鬚之類入藥最好火山軍者顆塊如銅而堅重如石醫家謂之銗石用之力薄今南方醫者說自然銅有
【圖】
兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵屎之類又有如不冶而成者形大小不定皆出銅坑中擊之易碎有黃赤有靑黑者鍊之乃成銅㨿如此說雖分析頗精而未見似亂絲者又云今市人多以銗石爲自然銅燒之皆成青熖如硫黃者是也此亦有二三種一種有殼如禹餘糧擊破其中光明如鑒色黃類䃋石也一種靑黃而有墻壁或文如束針一種碎理如摶砂者皆光明如銅色多青白而赤少者燒之皆成煙熖頃刻都盡今醫家多誤以此爲自然銅市中所貨往往是此自然銅用多須鍛此乃畏火不必形色只此可辯也〔雷公云〕石髓鉛卽自然銅也凡使勿用方金牙其方金牙真似石髓鉛若誤餌吐殺人其石髓鉛色似乾銀泥〔别錄云〕自然銅出信州鉛山縣銀塲銅坑中深處有銅鑛多年鑛氣結成似馬氣勃色紫重食之
【圖】
苦澀是真自然銅今人只以大𥔒石爲自然銅誤也〔别說云〕今辰州川澤中出一種形圓似蛇含大者如胡桃小者如栗外有皮黑色光潤破之與銗石無别但比銗石不作臭氣耳入藥用之殊驗
〔時〕〔生〕無時
〔質〕類方金牙
〔色〕靑黃
〔味〕辛
〔性〕平
〔氣〕氣之薄者陽中之陰
〔臭〕腥
〔主〕筋骨折傷
〔製〕〔雷公云〕如採得先搥碎同甘草湯煑一伏時至明漉出攤令乾入臼中擣了重篩過以醋浸一宿至明用泥六兩鹽一兩令勻名爲六一泥固封甆合子約盛二升已來於文武火中養三日夜纔乾便用葢葢了泥固火鍛兩伏時去土抉蓋研如粉用若修事五兩以醋兩鎰爲度
〔治〕〔療〕〔日華子云〕排膿消瘀血續筋骨
〔合治〕合酒摩服治產後血邪安心止驚悸○研極細末水飛過合當歸没藥各五分酒調頓服療打撲損服藥後仍以手摩痛處
〔贗〕方金牙及大𥔒石爲僞誤服吐殺人銗石燒之有臭氣亦爲僞
子／醫家／本草述／卷之四　五金部／自然銅(P.4-2)..[清嘉慶十五年(1810)還讀山房刻本]
自然銅
按自然銅．前哲俱云出銅坑中．命斯名者．以其未經礦煉．煉之乃成銅也．獨孤滔謂爲銅礦多年．礦氣結成．是或然也．觀赤銅屑．亦與斯銅皆能接骨．而斯名更著．得非此爲得銅之精氣者歟．然所說不一．姑錄蘇頌所述．有曰南方醫者說自然銅有兩三種．一種大如麻黍．或多方解纍纍相綴．至如
【圖】
斗大者．色煌煌明爛如黃金鍮石．入藥最上．一種成塊大小不定．亦光明而赤．一種如薑鐵屎之類．又有如不冶而成者．形大小不定．皆出銅坑中．擊之易碎．有黃赤．有靑赤．煉之乃成銅也．又云今市人多以銗石爲自然銅．燒之成靑焰如硫黃者是也．此亦有二三種．然不必詳析言之．但其三種．俱畏火．不等於自然銅之須火煅．只此卽可辨也．
子／醫家／本草詩箋／卷五／蔓草／紫葛(P.9-1)..[清道光二年羣玉山房重刊本]
紫葛
苗似葡萄丈許長根呈紫艷色煌煌含甘帶苦
【圖】
滋殊美去毒存寒性亦良癰腫獨消除醜惡氣凝兼散退炎凉莫因賤物輕捐棄血不能和還賴匡
子／醫家／普濟方／諸疾二／卷一百五十一／時氣門四／時氣令不相染易附論／導引法(P.1577)
導引法　養生方云。常以鷄鳴時。心存日滾神名三遍。辟百邪正鬼。令人不病瘟。
東海神名阿明。南海神名祝融。西海神名巨乘。北海神名禺
強。
又存念心氣赤。肝氣青。肺氣白。脾氣黃。腎氣黑。氣出周其身。又兼辟邪鬼。欲辟眾邪百鬼。常存心為炎斗。煌煌光明。則百病諸邪。不敢干之。可以出入瘟疫之中。
子／雜家／今獻彙言／東征紀行錄　明‧張瓚(P.1-1)..[明萬曆中高鳴鳳輯刊]
本年十月初八日重慶發軍渡江而南登城南高山整肅士馬将佐以下壮氣可掬馬上口占四絶句云長子帥師吾豈敢誤承兵柄付書生南山高行軍令龍虎雄才聚柳营又鳴笳疊皷發渝南手挈三軍駕両驂料得東苗諸部落馬前不信是張堪又大酋山谷恣跳梁
聖主寬仁浩莫量諄示小臣毋妄殺賊魁擒盡更擒王又十萬貔貅入播來秋毫無犯市門開此行本為安
【圖】
邉計說與諸苗莫浪猜是日宿百節驛依山而行陂平相半人不覺勞驛在溪橋之口面燕尾山水聲汩汩雲山疊翠亦有佳趣更成一詩百里長途險復平肩輿緩歩蹈莎行明朝纔是崎嶇道入播初經第一程初九日過白渡驛宿綦江縣是日途次大風有寒意行境有山嵬然在東起自重慶城南為真武山中為雲篆在百節為燕尾在白渡為鳳冠在綦江為太公皆一山發踪綿亘二百餘里矗矗起伏不絶漫不識其所關也有詩紀之峰蠻凌亂白雲封綿亘東來幾萬重形勝不同名亦異只堪瞻翫不堪從初十日
【圖】
宿東溪驛是日微雨過綦江三十里有山名魚梁髙不可名土人謂此山直抵播州千里不斷東行百餘里皆高山懸厓曲折艱於趍陟而两山木蓊欎翹翠可愛亦足以豁幽懐也峰巒潑黛號魚梁萬疊牽連至播陽形勝有餘行部惡情到此倍凄凉十一日宿安穩驛是日過桂厓與九盤坡閻王扁皆羊腸道若下井登梯居人綦播相叅語音不可省九盤曲折白雲邉下視平途井底連始信前人不欺我分明蜀道若登天十二日宿松坎驛即古夜郎故地盖李白所貶去驛不三舎有縣治遺址及竹王祠基尚
【圖】
存是日過清齋木交二坡甚崎嶇不可登行者宣慰使楊愛率其部属逆至境上貴州鎮守總兵廵撫三司亦遣指揮二人至途間懐古有詩按節三苗過夜郎徘徊因笑謫仙狂人亡邑廢名空在猶有祠基說竹王十三日宿桐梓驛其日過九龍山山有合抱青棡萬周圍九山環遶一山在中土人謂之九龍奪珠又過櫃崖崖如削壁上有懸石如櫃形土人魯班有木具在内人近視之輙出奇怪殊荒唐可笑為之詩曰顚崖懸石形如櫃怪誕相傳鬼物封矗起一山環九嶺土人號作奪珠龍十四日宿播川驛俗謂鬼
【圖】
崖又謂山其日過滴泪三坡坡皆陟數里迤陡峻輿夫拾級而上流汗如注予亦歩登不里武如重負在足喘息莫之前又過大小二箐雖不高險而廣薦大莾樹隂交合竟日不見天色殊是凄楚已而廣東朱廵撫時傑遣百戸劉昇至詢之舊事歷歷非前日有可感者紀行有詩何代人稱滴泪坡陂陀一望更嵯峨輿夫躑躅頻揮汗拾級行行費力多十五日宿永安驛俗名四渡水是日過樓山多磥砢圓尖獨立如樓連珠數十不止故名中道両山相峙樹木蓊欎曲逕百折望之殊覺無路而迤七十餘里皆能
【圖】
容八人肩輿亦可愛也抵晚楊宣慰又率属來迎道上有言両山對峙樹交加一逕潜通百路賒蓊欎不知天色瞑馬蹄薄驛日西斜十六日抵播州為湘川驛是日山勢自永安驛至播已漸低路可通車居民富庻有江南氣象楊宣慰父子率其土兵萬人布营壘於十里之郊砲馬交作軍容甚都抵城宿宣慰司謾賦一詩山到湘川勢漸平田連阡陌戍連营居人萬井青山外雲水中間是播城十七日與楊輝宣慰計議行軍事冝彭叅将遣指揮許昻至十八日馬布政馴張僉事子言至彭叅将再遣百户議兵事至十
【圖】
九日貴州都指揮許昻遣平越衞江指揮議進止二十日陳蒙爛土舊土官張冕子永慶率其子與部属三人泊天壩苗平寨首保阿利遣其部苗阿添皆至納欵示以軍威曉以利害給以榜文火牌各苗遂叩首刻木願以諸寨來劳撫而去二十一日出演武塲觀兵犒師條示行軍進止之宜二十二日定行軍次第二十三日遣典史侯祥徃貴州議邉鎮撫毛頴徃酉陽約束土兵二十四日微雨頗寒衣加薄綿二十五日遣指揮劉忠率合州江津等兵快千三百人為先哨因喜叛寨多聞風納欵賦一律識之萬里
【圖】
遐荒古夜郎提兵十日駐封疆攷鐘伐皷将從事吠犬跳酋漸息狂儒者帥師真自媿逺人違化正冝傷試慿一昭安檄盡取苗圖獻
聖皇二十六日遣千户劉泰率巴縣永川各縣民兵千三百人為次哨二十七日微雪宣慰楊輝父子率其部属土兵八千餘人禡纛啟行為三哨再給榜遣千戸劉顒仝頭目楊廣入夭壩深寨招安二十八日自調不謹遂成採薪之憂通夕不枕上口占自訟自喻瘴郷卧病若為情伏枕支頥百感生藥不除通夕火漏籌數遍五更聲謬膺厚享冝承罰檢點平生
【圖】
頗自明斗柄來朝當建子也知剥盡復元亨二十九日遣指揮李鑛率長寕鏢手千人為四哨貴州都司差指揮高賢賫文至三十日遣指揮宋禎率江安鏢手千人為五哨是日二哨官先發十一月初一日貴州廵撫鎮守總兵遣指揮楊雄來議進止初二日恭遇
萬夀聖節率属行禮畢誌喜有詩慶雲扶日上蓬萊
萬嵗君王夀域開大地歡聲同舞蹈九天佳氣見昭回瞻依身在遐荒外忠愛心從炙背來天保謌成偏雀躍臨風欲獻媿微才是日都指揮李璋輕騎先發為
【圖】
招撫之計已而茂州孫叅将差百户陳祥賫文至初三日原差賫榜招撫頭目何清回備陳招安之由與丹章宻秀乆叛山苗向撫之意随差千户郁貴促三司前進招安初四日晴初五日閱武且犒戎縣鏢手初六日遣百戸王永慶率嘉定等州縣民快千二百人為六哨是日住播已二十日燈下獨坐忽成老母之思為之悵怏不勝懐抱賦詩自訟獨坐悲身事高堂有老親音書勞嵗月定省矌昏晨霜鬂能欺我塵纓解縛人式微徒在誦掩卷益沾巾初七日微雨遣百戸張永譲率式縣鏢手七百人為七哨三司旣先
【圖】
發而米塩戎馬之事萃於一身殊覺尾瑣因賦一律自喻且以喻同事者僻壌誰籌筆軍門自拱稽牙旗朝布令刁斗夜聞殺伐非吾志懐柔是本題二苗雖異種一視總黔黎是日石砫宣撫馬澄率土兵至初八日犒石砫土兵郁貴回自白泥初九日率師發播東行馬上有口占曉緫三軍發鳴笳吶喊齊瘴烟随日散壮氣碍雲低羽纛金輝目花鐡蹄狂苗因落膽投欵莫猜疑其日循山依澗而行不堪崎嶇中道登高山立馬四望萬山在目莫知所窮火地水田殊無隙地盖土人不事工啇竭力耕作然也晚宿
【圖】
仁水驛立馬高山望逺天層峦疊障画圖懸林林萬井深山裏不見人居見竈烟初十日宿湄潭驛其日甚寒高樹雪片凍合不觧望之真瓊林玉樹而行次深箐高山草莾蔽日茫若無路凝睇山次竈烟如雲詢之則土地肥饒地利甚厚人樂居之且無訟無盗盖過扵播中諸遠矣喜而有詩不問征苗且問民水田山地两冝人鄉無盗賊民無訟疑道湄潭别是春十一日至鰲溪驛宿餘慶長官司其日過土門嶺與野猪山皆崇山廣箐踰此雖高低曲折亦可容車自湄潭東行四十里皆湖廣偏衞屯田與播民相叅
【圖】
住漸東行二十餘里率荒野無人居惟長莾恠石相為高下然地多蕨萁一望如黄雲土人藉之饑民不滿二里流亡相半而全設正副長官輕肥自若豈撫綏之失道欤事難懲究詩以紀之征斾行行日欲西黄茅深是鰲溪民惟十室官全設誰把流亡户口稽十二日宿岑黄驛其日過茅山坎其山蜿蜒自北而南嵳峩不可名循山趾行二十里為茅坪鋪從次口東進深谷幽箐竹樹蒙宻路在翠微絶頂上下兩難如此者又二十餘里始出坎度烏江江不甚闊而東西兩山壁立相峙水如建瓴急流奔湍怒號激
【圖】
搏艱設輿梁皆以桐槽篾纜貫縳為渡倚岸即登山高路從天落騎者皆舎馬歩登更十餘里為崖門高峻益甚行者呼喘流汗浹背至絶頂回首延佇萬山皆下而猿猱之聲呌號嗚嗚聞之殊為凄楚盖自綦江以東路之崎嶇山之巇險莫有踰於此者山之西有路通草塘安撫司不百里尚設関隘土人守之過江而東皆草塘舊征苗寨自鰲溪至岑黄土人居者絶少惟崖門有偏橋二屯居人在焉而岑黄在矌野草莾之區四無人烟岑寂為甚驛官如寓客居僅茅屋三間而已詩以紀之鰲溪東指是茅坪百種崎
【圖】
嶇未易名鳥道真從天際下馬蹄如在井中行一潯江水人難渉萬仭崖門鬼亦驚自是客懐禁不得猿猱啼更凄清十三日宿白泥驛白泥長官司在焉其日過小烏江與小腉箐路甚崎嶇土人號獚多住山趾近驛皆偏橋興隆黄平三衞所屯田頗為富畏途複道繞羊腸深箐長林走虎狼山水不同人亦異一般土着號獚十四日宿黄平安撫司黄平千户所在焉其日過大章大小二箐餘皆高嶺長坡迤斜險不可行三司官楊宣慰與貴州許昻都司各率官兵中道相迎日西抵城兩舎黄平路行行到日
【圖】
西箐依山趾去坡與樹梢齊疲馬逢高蹶寒猿到啼却憐荒服地何事走輪蹄十五日以大壩諸寨乆招不報為憂五皷時乃具衣冠焚香啟櫝卜以靈棋得二上一中三下之課其象為天隂雲升陽從下興君子治亂小人畏懲觧之者曰隂竊陽位如雲之升盛陽在下将登九五除逆禁暴衆邪自消小懲大戒此卦臨人宰制及長吏得之最佳筮畢予乃喜曰事當濟矣遅明楊宣慰果率乆叛新服苗頭寨長寄保等十有三人來寄保盖積年賊魁諸寨長所聴節束者撫諭既畢且自相刻木發誓願以所占田寨還
【圖】
主刻日各原巢冀免殺伐因曲原之犒賞遣合營萬卒聞寄保納欵皆咲言啞啞吾黨亦為之觧頥兵法所謂不戰而能屈人之兵者有矣於是益信靈棋報人之不也賦詩識喜遥持節鉞到黄茅盡道斯行殺氣高龍虎三軍初入境大酋萬醜已投刀蠻烟瘴霧随風散封豕長蛇望壑逃從此播東康定去干戈高閣不湏操其日彭将差指揮張英來迎十六日貴州都指揮司整至自都勻舎人劉清任高自京回十七日犒酉陽邑梅土兵十八日十九日微雨指揮李鑛安撫宋韜等率漢土軍兵六千三百人進
【圖】
重安是日湾溪翁當等四十六寨寨長阿條等六十有五人詣軍門獻牛二頭并以戈弩納欵投服各刻木發誓悉還原占田寨懇乞罷勦犒賞撫遣而詩以識之夭壩田初復湾溪寨亦大酋能聴命戈戟不劳揮次第施仁政權冝息殺機却慙踈淺術萬里仗
天威平茶土兵至二十日指揮劉忠遣人賫文至鏢手千六百人前進叅将韓忠遣人至二十一日大雪都指揮李璋率官兵五千七百一十人通綂漢土軍兵二萬二千八百二十有一人入湾溪撫勦不服苗寨
【圖】
二十二日宣慰使楊輝率土兵九千人入重安行事湖廣都指揮鐡堅偏橋衞指揮張齡至二十三日以楊宣慰等率師東征欲其善始慮終殊切憂懼乃集古詩句為八章勉之駟騵彭彭爰方啟行既敬既戒憂心京京又整我六師其會如林夙夜匪懈不顯亦臨又肅肅霄征踴躍用兵上帝臨汝嚇嚇明明又驕好人好念子懆戎有良翰方叔元老又駟牡騤騤烈烈征師以謹醜厲無縱詭随又哀我人斯民亦劳止豈不夙夜行邁靡靡又征人伐皷外禦其侮持盈守成繩其祖武又敬慎威儀纉戎祖考世執其功南
【圖】
土是保二十四日雨二十五日二十六日長至禮成有詩長至年年在異郷不禁此日寓遐荒愴懧聲裏經三月肅殺峕中見一陽天運如車頻自轉客懐與日共為長浮生碌碌年華邁兀坐書窓思渺茫是日得湾溪諸苗納欵之報二十七日二十八日貴州劉副使本龔叅議晟都指揮張驥蔡英偕至是日千户劉顒頭目徐泰自夭壩回聞已撫寨首寄保等背約敗誓将為别圖二十九日遣劉顒徐泰入軍营十二月初一日貴州三司回初二日彭叅将遣指揮方瑛賫文至黔江官軍至初三日馬布政張僉事入重安
【圖】
遣驛丞朱敏住清浪是日以夭壩苗賊敗誓将事攻勦復卜靈棋得三上二中三下之課其象為在上方直下人供職有志不違所求皆得姑記以竢抵晚遣百户程俊入軍营初四日重慶衞指揮左貴率官軍東進初五日遣土官同知楊入湾溪初六日程俊自湾溪回馳報連日攻勦削平諸寨斬俘數千人已而捷報踵至軍門歡聲如雷殊可快也是日孫叅将黄叅議差百户韓欽楊雄賫文至初七日遣長官張淵入营議事其日楊回自湾溪得容山新附四十三寨與丹章宻秀新附三十四寨納欵之由丹章盖
【圖】
六洞山苗素無官府鈐束者今一旦得之亦可喜也初八日都指揮許昻差人至初九日百户程俊入重安舎人王洪回自荊遣指揮宋禎率民鏢入哨其夜一更漏下十刻迅雷閃電交作良乆自西北而東南如此者二非時而雷良可畏也初十日大軍移营入夭埧十一日遣舎人陳教賫文徃湖廣且令順問老母起居十二日百户程俊入夭埧張淵回自湾溪朱敏回自清晨移入清平十三日十四日彭都督差人至宣慰使楊愛兄弟回自重安布政司差吏目吳俊至十五日寒甚遣百戸楊雄入营十六日大雪重
【圖】
安長官馮琇回自夭埧備言諸苗聴撫之由十七日長官張淵入埧茂州孫将差指揮顧恩賫文至十八日十九日發戎縣鏢手回二十日百户楊雄回自軍营二十一日二十二日以駐黄平日乆懐抱岑寂因院壁所凾崆峒夀意輙題其上曰驅車两月駐黄平世路干戈惱客情何似崆峒諸老子等閑騎鶴下瑶京是日張淵回自夭埧廵按貴州李御史差承差至二十三日二十四日劉顒回自夭埧二十五日郁貴程俊回二十六日三司與楊宣慰差人馳報自率師入旅湾溪丹章大埧諸苗或撫或勦彼皆望風披
【圖】
靡地方克平以是日班師仍播兵一萬人為備禦之計以防剽竊鳴笳疊皷振旅而因原其行師首尾集詩傳句為十章放古人短簫之意用識其事云其詩曰旂旐央央載飛載揚式遏寇虐不敢怠遑一章檀車煌煌武夫洸洸柔逺能邇覃及鬼方二章駕彼四牡四牡孔阜我行既集執訊獲醜三章既出我車既破我斧武夫仍執醜虜四章出車彭彭如雷如霆赫赫厥聲遹觀厥成五章擊皷其鏜干戈戚揚以謹無良以綏四方無此疆彼界莫敢不來王六章我車既攻駕言徂東屈此群醜在泮獻功七章赫
【圖】
赫業業一月三捷伐皷淵淵在泮獻馘八章迺陟南岡既溥既長徹我疆土告成於王九章鼉皷逢逢以奏膚公於疆於理
天子之功十章右旂十章一章六句九章章四句是日貴州鎮守廵撫總兵遣指揮楊雄至二十七日犒劳回軍二十八日發黄平二十九日過白泥道中有樹合抱勢干雲霄馬上技痒披題以詩用紀嵗月鳴笳疊皷擁班師不用磨厓更勒碑手挈苗圖
聖域萬年上謾題詩三十日抵餘慶長官司度嵗公寓岑寂百感萦懐悵然有作暫憇征驂度嵗除感時
【圖】
閔已謾躊躇過來嵗月應難復老至聦明漸不如浮世幾何常作客遐荒萬里獨馳車遥知故國高堂上白髮慈親正倚閭成化丁酉元日傴指犬馬之年為五旬檢點平生多為謬妄望道茫茫孔子所謂五十無聞韓子所謂聦明不及於前時道徳日負於初心者予皆備之矣拜
天舞蹈之餘輙有口占自訟萬方民物共欣欣又見春光滿紫氛回首五旬成漫浪浮生百嵗喜平分光隂荏苒年華改道徳蹉跎髩雪紛遥想故山風致好幾時容我息劳筋初二日湄潭道中積雪初消險途泥
【圖】
淖因念自為播東之役倐忽良乆民庻有飛葛輓粟之劳士卒有眠霜卧雪之苦兹得凱旋舉有室親之念晝夜行征雖風霜劳苦有所不憚既喜其又復閔之因集詩傳句為四章以逹其意且以自閔云駟牡騑騑雨雪霏霏二事就緒式遄其一章悠悠斾旌肅肅宵征君子於役式遄其行二章六轡如濡匪安匪徐僕夫况瘁胡寕忍余三章執轡如組王事靡盬征夫捷捷適彼樂土四章右駟牡四章章四句初三日過仁氷驛抵播州俶裝吉行口占自諭且以諭人也瀟瀟行李戒征途除却衣冠一物無秪恐傍人
【圖】
錯描画誤将薏苡謗明珠右紀行一通自出師至班師回播至此外皆吉行在所不録然所紀皆日用常事若為瑣屑漫浪無所関紹至於山川道里之險阻米鹽戎馬之徴調風俗氣候之不齊雲物之變態苗情之奸深夫役之驅馳臨髙履險可驚可愕之事亦可槩見一二大抵播為古夜郎地去蜀二千餘里人情風俗與蜀頗同而夭埧六洞諸地則三苗種落去播又千里王化不覃實封豕長蛇之區其地險而深抝其人悍而貪殘蛇蠱酖毒家以為常拂之必中中之必死喜人怒獸殊無倫理資長鏢大鎗為利以吞
【圖】
併占奪為能矧自據有夭漂獠田寨埀三十年所司頻年招撫莫之或聴緫戎大帥亦甞两入其地竟莫能闖其藩籬雖欲為招撫覊縻之計亦不可得今以書生帥師撫勦而兵戈所至之境皆望風披靡投戈授首不敢仰抗若穽中之虎繒中之魚乃使數千家被逐苗民得以唾手光復舊物而我全師凱旋者豈兵力所能屈服哉盖群醜積釁深重
皇天悔禍鬼神黙懾其狂而又
聖天子威徳無逺弗届之所致么麽小子何敢自冐其功邪夫自興師以來執戟之士卧雪眠霜轉輸之民
【圖】
劳筋苦骨繹騷一方縻費公帑驅馳焦劳百端叢脞顧用事之孔艱而成功之不易傳所謂民亦劳止汔可小康者是已惟諸苗豕心朝誓暮悔卒無常信未可遽同吾人氣指頥使此在馭之者何如耳馭得其道不失其心彼固馴服雖寇戎為父子苟待之不以其信殺之不以其時或朘削之肆行或徴求之無度雖禮義之民不能保其不肖而赤子亦為讐仇况彼草裳血食之蠻貊哉予故於紀行之後謾贅興師尅復之難苗醜靡常之性與有司撫馭之道如此用以自閱且以曉司馭者豈徒為日暦云乎哉
子／雜家／歷代小史／路史前紀　宋‧羅泌／路史序　金堡(P.1-1)..[明李栻輯刊]
路史序
金　堡撰
路史者故宋廬陵長源羅氏之書也先生學博而才宏識高而文偉遐覽載籍侈遊典墳玉版金匱之章海上名山之旨赤文綠字河篆龜圖罔不載之淸衷遞為心極辟若望衢者罕窺其術觀海者莫際其瀾使之端委大學論道紫宮垂縰玉階錯綜先典扶皇綱勷日馭□雍封禪著其儀井田封建修其制禮崩樂壞而正諸太始系訛氏亂而辨夫由來大業起歇功張誠東序之祕寳瑚璉之茂器矣惜也懷奇毓秀挺河嶽之上靈不得見諸行事迺搜集百家輯而成史始自邃古有夏之後勿傳其間事跡洪誕詳衆之略略衆之詳闡皇初欲墜之精傳後此未謀之祕寧獨爭奇侈富蹈怪詭荒迂之習
【圖】
哉蓋其耽志古風棲情醇治見後世之頖宮廢封禪繁阡陌開封建絕禮求原樂求野謂他人宗謂他人祖子孫不知其自日失厥序也且藉周伊之攝纂逆茲開假堯舜之傳禪位蠭起子擅父兵弟圖兄祚變亂棼紜難更僕數以故譚上帝之政紀太荒之風深信而樂傳也然而頻蟪蛄之吟不足欣黎黃之韻閟帶素之樂難與豁雲臺之觀滯途窔僻未睹康莊飾蹇狐兎妄姗騏驎拘儒守經生之見之死不更達士務獨往之奇扃藏莫示令先生之精義或幾乎息不可深悼者哉今天子睿明崇道尊尚鴻文凡九流七略八索三墳莫不樹幟辭林揚鑣翰國方之往代若干羽委曠膠序寂寥其相去寧咫尺哉夫紫衣賤服猶化齊風長纓鄙好且變鄒俗顧煌煌明詔宏奬人文巖穴之下豈無閉戶自精開卷獨得抵掌甘泉之儀畫地南宮之事鼮鼠必
【圖】
對竹書無謬者哉而猥以路史猶有題拙題疎之恐耶堡自慚謭劣未敢言文而弱齡有志恥列面墻顧其負笈問奇裹糧就道實亦中心之貺也社兄柏持吳子妙年嗜古髮握蜚聲食雞千距名越任何曩也共聯風雨以故路史一編得分留覽開奇引勝服古驅今豈復經生故本迄今夢寐之餘不能已已譬之精金美玉不卽人而人自近之耳已之冬栢持手誨有路史之役較訛訂偽考義彙評斯已精矣況以臥子坦公諸有道之門栢持就正殷殷則堡之夙契于路史而重以諸君子之齒牙則更有遙憶心折者屬予敍之義在無辭千里晤言藉茲古史盟弟金堡道隱父題幷書
子／雜家／兩京遺編／風俗通義　漢‧應劭／皇霸第一／三皇(P.9-2)..[明萬曆胡維新輯刊]
三皇
春秋運斗樞說伏羲女媧神農是三皇也皇者天天不言四時行焉百物生焉三皇垂拱無為設言而民不違道德玄泊有似皇天故稱曰皇皇者中也光也弘也含弘履中開隂陽布剛上含皇極其施光明指天畫地神化潜通煌煌盛美不可勝量禮號謚記說伏羲祝融神農含文嘉記虙戯燧人神農伏者别
【圖】
也變也戯者獻也法也伏羲始别八卦以變化天下天下法則咸伏貢獻故曰伏羲也燧人始鑚木取火炮生為熟令人無復腹疾有異於禽獸遂天之意故曰遂人也神農神者信也農者濃也始作耒耜教民耕種美其衣食德濃厚若神故為神農也尚書大傳說遂人為遂皇伏羲為戯皇神農為農皇也遂人以火紀火太陽也陽尊故託遂皇於天伏羲以人事紀故託戯皇於人蓋天非人不因人
【圖】
非天不成也神農悉地力種疏故託農皇於地天地人道備而三五之運興矣
子／雜家／夷門廣牘／宋明名公和陶詩　明‧周履靖編次／卷上／五言詩／飲酒二十首　蘇軾(P.8-2)..[明萬曆周履靖輯刊]
其八
我坐華堂上不改麋鹿姿時來蜀岡頭喜見霜松枝誰知百尺底已結千歲奇煌煌凌霄華纒繞復何為擧觴酹其根無事莫相覊
子／雜家／雅述／下篇(P.1-1)..[明嘉靖六年(1532)刊本]
楊雄反騷云溷漁父之餔歠兮潔沐浴以振衣棄由𥅆之所珍兮蹠彭咸之所遺此以明哲保身責原也膠柱而不時措於道其雄之謂乎在平世君臣之時或不得行其志或被讒賊搆陷先幾而退此義之當也原之時何時耶宗國危阽義不可去懷沙雖過近比干之仁矣雄不達此獨以保身為哲而不論其時義之可否是故賊莽篡竊君臣顛覆猶強顏於朝列而不耻與禽獸失其群主終死而不
【圖】
儷於他類者不如矣豈非臣道之大亂乎猶曰明哲煌煌旁燭無彊其所旁燭可知矣
子／類書／類書三才圖會／第三函　人物圖會／卷之九／十八羅漢尊者圖／第一羅漢尊者(P.40-1)..[明萬曆37年王圻刻,崇禎年間王爾賓重修,清雍正乾隆間黃晟槐蔭草堂後印本]
頌曰月明星稀孰在孰亡煌煌東方唯有啟明咨爾上座及阿闍黎惟佛出世是大弟子
眉山蘇軾
集／小說／韓湘子全傳／第八回　菩薩顯靈升上界　　韓湘凝定守丹爐(P.782)
湘子進到裏面，朝著兩師拜了八拜，跪倒地上道：「師父，你丟得韓湘好苦！韓湘受盡了百難千磨，方纔到得這裏投見師父，望師父慈悲弟子則個。」鍾師道：「韓湘，你來遲了，我這裏用汝不著。」湘子道：「師父臨行分付弟子說，若要見我，可到萬里外終南山來。故此弟子拋閃身家，越墻逃走來尋師父。怎麼今日說出用不著弟子的話來？」鍾師道：「我原叫你快來尋我，汝如今來得遲，我另度了別人，所以用汝不著。」湘子道：「弟子背了叔嬸，不知路徑，從那萬死一生中間，脫得這條性命出來，故此來遲了些。望師父方便，救度弟子，真是覆載洪恩。」鍾師叫呂師道：「我用韓湘不著，你
收他做徒弟罷。」呂師道：「師父且不留他，呂嵓如何敢收？」湘子見兩個師父你推我讓不留他，他便哭告道：「師父既不肯收留弟子，是弟子前世裏不曾栽種得，所以該受這般苦楚。說也是徒然了，弟子情願撞石而死，以表白弟子一點誠心，也羞回故鄉去見江東父老。」呂師見湘子這般哀苦，便跪告鍾師道：「韓湘既爾堅心，師父將就留他看守茅庵，也不枉他這場跋涉。」鍾師道：「然雖如此，韓湘且近前來聽我分付。」韓湘跪在案前，鍾師道：「我這終南山，從來是仕宦的捷徑。有一等粧高的便隱在此山中，足迹不入城市，不至公門以博名高。當道的大人敬仰他如景星慶雲。其實他營營逐逐，終日在那裏算計著城市中的名利。兜攬得公事，去講的時節，再不說是親戚朋友來央浼他，又不說自己得些錢鈔以共酒貲，以助放生祈祝勝會，只說我耳朵裏聞得有這件事，心中為他抱不平，素性又戇直，不能隱默，故此敢寫這書，為這件事表暴一個明白。那當道的大人看了他的書，便說某老先生頗有澹臺滅明之風，他的話句句是真實的，就依他問了。他便暗暗地稱心足意，得了謝禮置買田產，起造房屋。人只說他是好人！這便是如今世上做鄉官把持衙門，囑托官府的路頭。有一等巧宦的，見自己做官有些犯了周折，將次要掛人彈章，他便預先棄了印綬，一道烟跑回家來，躲在這終南山中。說道：『我無意于功名，隨人彈劾，我只是不做官了。』那惠文柱後見他棄了官去，彈章上便不寫他的名字。過得一年半載，見人土冷落了，不提起他，他卻鑽謀營幹，依先起官去做。見人只賣弄說：『我本無心求富貴，誰知富貴逼人來！』這便是晝夜乞哀，驕人白日的路頭。故此這終南山比不得那蓬萊三島境界清寧，汝既到此地位，我替汝把那利名關牢拴固鎖，任汝橫衝直撞，榮
享一生罷。」湘子道：「怎麼叫做蓬萊三島？」鍾師道：「蓬萊、方丈在海中央，東西南北岸，相去正等方丈，面各五千里。上廣，故曰『崑崙山』。有銅柱，其高入天，所謂天柱，圍三千里，員周如削。下有迴屋，為仙人九府治所。上有大鳥，名曰『希有』，南向張右翼覆東王公，左翼覆西王母。背上小處無羽一萬九千里，西王母歲登翼上之東王公也。故柱銘曰：『崑崙銅柱，其高入雲。圓周如削，膚體美焉。』其鳥銘曰：『有鳥希有綠赤，煌煌不鳴不食。東覆東王公，西覆西王母。王母欲東，登之自通。陰陽相須，惟會益工。』上有金玉琉璃之宮，錦雲矚日，朱霞九光，三天司命所治處。群仙不欲昇天者，皆往來此地。」湘子道：「弟子把現成富貴都拋棄如浮雲一般，只求師父領弟子到那蓬萊三島上頭，做一個散仙，也是師父莫大的恩。决不學那粧高巧宦的愚人，以圖榮享，為子孫作馬牛。」鍾師道：「汝心既堅，我當盡心教汝。」口唱《桂枝香》道：
天明月皎，修真學道。今朝領到山中，傳汝真經玄妙。汝把無明滅了。無明滅了。戒言除笑行顛倒。把門牢，五岳朝天日，金丹火內燒。
呂師亦點動漁鼓，口唱一詞：
心明意皎，工夫不小。只因你宿世根緣，遇著長生正道。把三尸降倒。三尸降倒。形神俱妙且逍遙。慢飲長春酒，方知滋味高。
湘子低頭便拜道：「弟子有緣，得遇師父。」亦唱一詞：
師明法皎，拈香祝告。若得見性明心，纔顯恩師傳教。喜穹蒼知道。穹蒼知道。心中情長
是今朝。乾坤互換，離坎卦中交。
集／小說／歡喜冤家／第十二回　汪監生貪財娶寡婦(P.235)
不覺光陰似箭，看看過了中秋，又是重陽節過，十月來臨。雲生與王大舅云：「目今將收晚稻時候了，明日煩勞尊舅往租戶家一行，先取些早米也好。」王喬云：「我已計議定了，只在早晚同妹丈一行方好。」雲生道：「使得。」王喬晚上與妹子說明此事。次日，王喬道：「妹丈今日且慢去，待小弟先去一看，若是時候，方可同去，不然何苦跋涉一番。」雲生說：「有理。」王喬去了一日方回，道：「明日同妹夫早去，已是將次了。」遂連晚僱下一隻小船，明早同行便了。次早，王氏早早抽身做了早飯，與丈夫、哥子吃了，下船一路往海鹽而行。船至曹王廟，王喬道：「住了船。」與雲生說：「妹丈，你且在船中略坐一坐，待我先去一看，我來接你同去便了。」雲生說：「大舅，你先去，就來便是。」王喬去了。雲生上岸閑行，步到曹王廟前，只見臺上演戲。雲生近前一看，演的是《四大痴傳奇》，正好盧至員外與妻子唱那《懶畫眉》道：
幾時得奇珍異寶萬斯箱，金玉煌煌映畫堂。珍珠瑪瑙愛垣墻，夜明珠百斛如拳樣，七尺珊瑚一萬雙。怎能勾，巴清寡婦守中房，倚頓陶朱販四方，烏孫阿保收牛羊，石崇王愷開銀當，刁氏豪奴千萬行。
那盧至妻子凍餒難當，唱與盧至聽道：
我笑你蠅頭場上歷冰霜，馬足塵中曉夜忙。你一生衣食兩周張，妻兒老小遭魔瘴。那裏有金椁銀棺葬北廊。
那盧至回唱與妻子聽道：
一生錢癖在膏肓，阿堵須教繞臥床。便秤柴數米有何妨？那飢寒小事何足講，可不道惜糞如金家始昌。
卻好裏邊孩子飢得哭起來。那妻子聽見道：「員外聽見麼？」
那嗷嗷黃口亂飢腸，你百萬陳陳貯別倉，便分升斗活兒娘。也是你前生欠下妻孥帳，今世須當剜肉償！
盧至回唱道：
我豈是看財童子守錢郎，只是來路艱難不可忘。從來財命兩相當，既然入手寧輕放？有日須思沒日糧。
集／小說／新鐫全像通俗演義隋煬帝艷史／卷五／第二十一回　　狄去邪入深穴　　皇甫君擊大鼠(P.1019)
新鐫全像通俗演義隋煬帝艷史卷五
第二十一回　　狄去邪入深穴　　皇甫君擊大鼠
詩曰：
不是天差與地訛，　　時當劫運自生魔。
乘權狐鼠千般橫，　　竊位豺狼百樣苛。
人事漫言爭不得，　　鬼神亦莫敢相呵。
不須感嘆生民苦，　　否泰循環可奈何。
卻說麻叔謀率領丁夫掘隱土墓，挖到第三層石板上，不防下面是個空穴，打碎了石板，連人連石板都一齊跌入穴中。忙忙救得起來，人撞石板，石板壓人，傷的傷，死的死，也不知損壞了多少丁夫。麻叔謀喫了一驚，忙差的當人役，下穴去探看這穴中有多大。眾人役忙用繩索繫將下去，四面探看，只見這穴有些奇怪，直落去止有二三丈深，到了下面，便有一個橫穴進去。進去不上十數步，便又是一個直穴。眾人扒到穴邊，望下一看，只見穴中黑暗暗，就如深井一般，也不知有許多
深淺。大家再要繫將下去，卻又沒有這樣大膽，都只在穴上轉來轉去。正商議間，忽聽得穴中隱隱約約有鐘磬之聲。眾人大驚，再往穴中一看，只見穴底下熒熒煌煌，一派燈火，照得雪亮。一直望將下去，就像枯海一般，其深無底。眾人見這般奇怪，誰敢自作主張？只得又繫將上來，報與麻叔謀知道。麻叔謀尋思道：「下邊既有鐘罄燈火，非神即仙，必定有些古怪，須得一個勇敢大膽之人，繫入穴中，探看明白，方好開挖將去。」因問道：「你眾人有膽大能入穴探看的，吾當重重賞賜，决不食言。」眾人就像啞了一般，那個敢出來答應？麻叔謀見無人答應，又坐名叫幾個健漢，要他入去。眾健漢都一齊哭將起來，稟道：「小的們雖然叫做健漢，不過止多幾斤膂力，實沒有甚麼本事，若是平地上差役，還可掙扎，這穴中有百丈之深，下面都是鬼怪出沒的所在，小的們一個活人，能多大氣魄，如何敢去？只望老爺超拔。」麻叔謀知道強眾人不得，隨喝退眾健漢，忙叫左右去後營請令狐達來商議。不多時，令狐達請到。麻叔謀將上項事情說了一遍，道：「如今只苦沒個膽大之人，敢入去探看。」令狐達道：「這不難，有一人盡可去得。」麻叔謀忙問道：「此人是誰？」令狐達道：「此人平素專好劍術，常自比荊軻、聶政，為人有膽氣有智略，姓狄名去邪。是個武官出身，現任武平郎將，如今現在後營管督糧米。若差此人，他定然去得。」麻叔謀聽了大喜，隨叫左右去請。
集／小說／隋史遺文／卷之八／第三十八回　宇文述計報冤仇　來總管力援豪傑(P.396)
于仲文與宇文述先到，正計議待各路兵馬到渡江，只見東岸一彪人馬來。差人打探，是高麗國差來請降的大對盧乙支文德。次日乙支文德渡江請見，于仲文便請宇文述、劉士龍商量。宇文述道：「自離遼左，為日已久。聞得軍中漸已乏糧，難于進戰，不若且許其降。就著乙支文德自詣主上軍前，請主上進止。」于仲文道：「正是。主上原有密旨，如高麗乙支文德來，可執送御前。如今押他自去面聖罷了。」劉士龍道：「將在軍，令有所不受。今既乏糧，若待乙支文德到御前，又轉麗國，時日擔延，必致軍士飢散。不若令他返國，取有降表侍子，諸軍便可退回。若執其使，高麗知乞降不准，畢竟死守，我軍飢疲，恐難决勝。」于仲文道：「右丞言之有理。」分付整飾軍容，然後召他入見。乙支文德帶了幾個將士來至隋營。果然齊整：
赤幟舉，炫晚朱霞，映著桃源春暮；黑旗揚，橫空墨霧，連著松塢秋深。雪霽春湖拍岸來，縹縹白旄縈帶；霜重秋林同野老，煌煌黃纛飛揚。旆□新青，千里九嶷橫黛色；戈搖新銳，一天孤月□寒波。雄凜凜控弦按劍，士皆百戰熊羆；氣昂昂嘯月嘶風，馬是千群獬豸。
集／小說／繡像金瓶梅詞話／第八十二回　潘金蓮月夜偷期　陳經濟畫樓雙美(P.239)
第八十二回　潘金蓮月夜偷期　陳經濟畫樓雙美
「記得書齋作會時，　　雲蹤雨跡少人知，
晚來鸞鳳栖雙枕，　　剔盡銀燈半吐輝；
思往事，夢魂迷，　　今宵喜得効于飛，
顛鸞倒鳳無窮樂，　　從此雙雙永不離。」
話說潘金蓮與陳經濟自從西門慶孝堂在廂房裡得手之後，兩箇人嚐著甜頭兒，日逐白日偷寒，黃昏送煖。或倚著肩嘲笑，或並坐調情。掐打揪撏，通無忌憚。或有人跟前，不得說話，將心事寫成，搓在紙條兒，內丟在地下。你有話傳與我，我有話傳與你。一日四月天氣，潘金蓮將自己袖的一方銀絲汗巾兒，裹著一箇玉色紗挑線香袋兒，裡面裝安息排草，玫瑰花瓣兒，并一縷頭髮，又著些松兒，一面挑著「松長青」，一面是「人如花面」八字，封的停當，要與經濟。不想經濟不在廂房內，遂打牕眼內投進去。後經濟開門，進入房中，看見彌封甚厚，打開卻是汗巾香袋兒。紙上寫一詞，名寄生草：
「將奴這銀絲帕，并香曩寄與他。當中結下青絲髮，松兒要你常牽掛，淚珠兒滴寫相思話。夜深燈照的奴影兒孤，休負了夜深潛等茶架。」

這經濟見詞上許他在荼架下，等候私會佳期。隨即封了一柄金湘妃竹扇兒，亦寫一詞在上面答他，袖入花園內。不想月娘正在金蓮房中坐著，這經濟三不知恰進角門，就叫：「可意人在家不在？」這金蓮聽見是他語音，恐怕月娘聽見決撒了，連忙走出來掀起簾子，看見是他，佯做擺手兒，說：「我道是誰來？原來是陳姐夫來尋大姐。大姐剛纔在這裡，和他們往花園亭子摘花兒去了。」這經濟見有月娘在房裡，就把物事暗暗遞與婦人袖了，他就出去了。月娘便問：「陳姐夫來做甚麼？」金蓮道：「他來尋大姐，我回他往花園中去了。」以此瞞過月娘。不久月娘起身回後邊去了。金蓮向袖中取出物事，拆開，卻是湘妃竹白紗扇兒一把。上畫一種青蒲，半溪流水。有水仙子一首為證：
「紫竹白紗甚逍遙，綠青蒲巧製成，金鉸銀錢十分妙。妙人兒堪用著，遮炎天少把風招。有人處常常袖著，無人處慢慢輕搖。休教那俗人見偷了！」
婦人一見其詞，到于晚夕月上時，早把春梅、秋菊兩個丫頭，打發些酒與他吃，關在那邊炕屋睡。然後他便在房中，綠牕半啟，絳燭高燒，收拾床鋪衾枕，薰香澡牝，獨立木香棚下，專等經濟今晚來赴佳期。卻說西門大姐那日被月娘請去後邊，聽王姑子宣卷去了。止有元宵兒在屋裡，經濟梯已與了他一方手帕，安付他著守房中：「我往你五娘那邊，請我下棋去。等大姑娘進來，你快叫我去。」那元宵兒應諾了。這經濟得手，走來花園中。那花篩月影，參差掩映。走在荼架下，遠遠望著；見婦人摘去冠兒，半挽烏雲，上著藕絲衫，下著翠紋裙，腳襯凌波羅襪，從木香棚下來。這經濟猛然從荼架下突出，雙手把婦人抱住。把婦人諕了一跳，說：「呸！小短命！猛可鑽出來，諕了我一跳！早是我，你摟便將就罷了！若是別人，你也恁大膽摟起來？」經濟吃
的半酣兒笑道：「早知摟了你，就錯摟了紅娘，也是沒奈何！」兩個于是相摟相抱，攜手進入房中。房中熒煌煌掌著燈燭，卓上設著酒餚。一面頂了角門，並肩而坐飲酒。婦人便問：「你來，大姐知不知？」經濟道：「大姐後邊聽宣卷去了。我安付下元宵兒，有事來這裡叫我。只說在這裡下棋哩。」說畢，兩個歡笑做一處。飲酒多時，常言：風流茶說合，酒是色媒人。不覺竹葉穿心，桃花上臉，一個嘴兒相親，一個腮兒廝搵。罩了燈上床交接。婦人摟抱經濟，經濟亦揣換著婦人。婦人唱六娘子：
「入門來將奴摟抱在懷，奴把錦被兒伸開。俏冤家頑的十分怪；嗏，將奴腳兒抬！腳兒抬！操亂了烏雲髻兒歪。」
經濟亦占回前詞一首：
「兩意相投情掛牽，休要閃的人孤眠。山盟海誓說千遍，殘情上放著天，放著天。你又青春咱少年！」
兩人雲雨纔畢，只聽得元宵叫門，說：「大姑娘進房中來了。」這經濟慌的穿衣出門去了。正是：
「狂蜂浪蝶有時見，　　飛入梨花無處尋。」
原來潘金蓮那邊三間樓上，中間供養佛像，兩邊稍間堆放生藥香料。兩個自此以後，情沾肺腑，意密如膠，無日不相會做一處。一日，也是合當有事。潘金蓮早辰梳粧打扮，走來樓上觀音菩薩前燒香。不想經濟正拏鑰匙上樓開庫房間，拏藥材香料，撞遇在一處。這婦人且不燒香，見樓上無人，兩個摟抱著親嘴砸舌。一個叫親親五娘，一個呼心肝性命，說：「趁無人，咱在這裡幹了
罷！」一面解退衣褲，就在一張春櫈上，雙飛肩，靈根半入，不勝綢繆。有生藥名水仙子為證：
「當歸半夏紅石，可意檳榔招做女婿。浪蕩根插入蓽麻內，母丁香左右偎，大麻花一陣昏迷。白水銀撲簇簇下，紅娘子心內喜，快活殺兩片陳皮。」
當初沒巧不成話。兩個正幹得好，不防春梅正上樓來，拿盒子取茶葉看見。兩個湊手腳不迭，都吃了一驚。春梅恐怕羞了他，連忙倒退回身子，走下胡梯。慌的經濟兜小衣不迭，婦人正穿裙子，婦人便叫春梅：「我的好姐姐，你上來，我和你說話。」那春梅於是走上樓來。金蓮道：「我的好姐姐，你姐夫不是別人，我今教你知道了罷。俺兩個情孚意合，拆散不開！你千萬休對人說，只放在心裡！」春梅便說：「好娘，說那裡話！奴伏侍娘這幾年，豈不知娘心腹，肯對人說！」婦人道：「你若肯遮蓋俺們，趁你姐夫在這裡，你也過來和你姐夫睡一睡，我方信你。你若不肯，只是不可憐見俺每了！」那春梅把臉羞的一紅一白，只得依他；卸下湘裙，解開帶，仰在櫈上，儘著這小夥兒受用。有這等事！正是：
「明珠兩顆皆無價，　　可奈檀郎盡得鑽！」
有紅繡鞋為證：
「假認做女婿親厚，往來和丈母歪偷！人情裡包藏鬼胡油！明講做兒女禮，暗結下燕鶯儔，他兩個見今有！」
當下經濟耍了春梅，拏茶葉出去了。潘金蓮便與春梅打成一家，與這小夥兒暗約偷期，非止一日，只背著秋菊。婦人偏聽春梅說話，衣服首飾，揀心愛者與之，託為心腹。六月初一日，金蓮娘
潘姥姥老病沒了，有人來說。吳月娘買一張插卓、三牲、冥紙，教金蓮坐轎子，往門外探喪祭祀。去了一遭回來。到次日，卻是六月初三日，金蓮起來的早，在月娘房裡坐著說了半日話出來。走在大廳院子裡牆根下，急了溺尿。正撩起裙子，蹲踞溺尿。原來西門慶死了，沒人客來往，等閒大廳儀門，只是閒閉不開。經濟在東廂房住，纔起來。忽聽見有人在牆根石榴花樹下，溺的尿刷刷的響。悄悄向牕眼裡張看，卻不想是他。便道：「是那個撒野，在這裡溺尿？撩起衣服，看濺濕了裙子了！」這婦人連忙繫上裙子，走到牕下問道：「原來你在屋裡，這咱纔起來？好自在！大姐沒在房裡麼？」經濟道：「在後邊幾時出來！昨夜三更纔睡。大娘後邊拉住我聽宣紅羅寶卷，與他聽坐到那咱晚，險些兒沒把腰累瘑了！今日白扒不起來。」金蓮道：「賊牢成的，就牢成的，就休搗謊哄我！昨日我不在家，你幾時在上房內聽宣卷來？丫鬟說你昨日在孟三兒屋裡吃飯來！」經濟道：「早是大姐看著，俺們都在上房內，幾時在他屋裡去來？」說著，這小夥兒站在炕上，把那話弄的硬硬的，直豎的一條棍，隔窗眼裡舒過來。婦人一見，笑的要不的，罵道：「怪賊牢拉的短命！猛可舒出你老子頭來，諕了我一跳！你趁早好好抽進去，我好不好拿針剌與你一下子，教你忍痛哩！」經濟笑道：「你老人家這回兒又不待見他起來，你好歹打發他個好處，也是你一點陰！」婦人罵道：「好個怪牢成久慣的囚根子！」一面向腰裡摸出面青銅小鏡兒來，放在牕欞上，假做勾臉照鏡。一面用朱唇吞裹吮咂他那話，吮咂的這小郎君，一點靈犀灌頂，滿腔春意融心。正是：
「自有內事迎郎意，　　慇懃愛把紫簫吹。」
原來婦人做作如此，若有人看見，只說他照鏡勾臉，麼不顯其事。其淫蠱顯然通無廉恥！正砸在
熱鬧處，忽聽的有人走的腳步兒響。這婦人連忙摘下鏡子，走過一邊。經濟便把那話抽回去。卻不想是來安兒小廝走來說：傅大郎前邊，請姐夫吃飯哩。」經濟道：「教你傅大郎且吃著，我梳頭哩，就來。」來安兒回去了。婦人便悄悄向經濟說：「晚夕你休往那裡去了，在屋裡。我使春梅叫你，好歹等我，有話和你說。」經濟道：「謹依來命！」婦人說畢，回房去了。經濟梳洗畢，往舖中自做買賣不題。不一時，天色晚來，那日月黑星密，天氣十分炎熱。婦人令春梅燒湯熱水，要在房中洗澡。修剪足甲，床上收拾衾枕，趕了蚊子，放下紗帳子。小篆內炷了香。春梅便叫：「娘，不知今日是頭伏？你不要些鳳仙花染指甲？我替你尋些來。」婦人道：「你尋去。」春梅道：「我直往那邊大院子裡纔有，我去拔幾根來。娘教秋菊尋下杵臼，搗下蒜。」婦人附耳低言，悄悄分付春梅：「你就廂房中請你姐夫晚夕來，我和他說話。」這春梅去了。這婦人在房中，比及洗了香肌，修了足甲，也有好一回。只見春梅拔了幾棵鳳仙花來，整叫秋菊搗了半夜。婦人又與了他幾鍾酒吃，打發他廚下先睡了。婦人燈光下染了十指春葱，令春梅拿櫈子放在天井內，鋪著涼簟衾枕納涼。約有更闌時分，但見朱戶無聲，玉繩低轉，牽牛織女二星，隔在天河兩岸。又忽聞一陣花香，幾點螢火。婦人手拈紈扇，正伏枕而待。春梅把角門虛掩。正是：
「待月西廂下，　　迎風戶半開；
隔牆花影動，　　疑是玉人來。」
原來經濟約定搖木槿花樹為號，就知他來了。婦人見花枝搖影，知是他來，便在院內咳嗽接應。他推開門進來，兩個並肩而坐。婦人便問：「你來，房中有誰？」經濟道：「大姐今日沒出來。我已安付元宵兒在房裡，有事先來叫我。」因問：「秋菊睡了？」婦人道：「已睡熟了。」說畢
，相摟相抱，二人就在院櫈內上，赤身露體，席枕交歡，不勝繾綣但見：
「情興兩和諧，摟定香肩臉搵腮。手捻香乳綿似軟，實奇哉！掀起腳兒脫繡鞋，玉體著郎懷，舌送丁香口便開。倒鳳顛鸞雲雨罷，囑多才，明朝千萬早些來！」
兩個雲雨畢，婦人拏出五兩碎銀子來，遞與經濟說：「門外你潘姥姥死了，棺材已是你爹在日與了他。三日入殮時，你大娘教我去探喪燒紙來了。明日出殯，你大娘不放我去說你爹熱孝在身，只見出門。這五兩銀子交與你，明日央你蚤去門外，發送發送你潘姥姥，打發抬錢，看著下入土內，你來家，就同我去一般。」這經濟一手接了銀子，說：「這個不打緊，你分付，我幹事；受人之託，必當終人之事！我明日絕早出門，幹畢事來，回你老人家。」說畢，恐大姐進房，老早歸廂房中去了。」一宿晚景休題。到飯時就來家。金蓮纔起來，在房中梳頭。經濟走來回話，就門外昭化寺裡，拿了兩枝茉莉花兒來婦人戴。婦人問：「棺材下了葬了？」經濟道：「我管何事？不打發他老人家黃金入了櫃，我敢來回話？還剩了二兩六七錢銀子，交付與你妹子收了，盤纏度日。千恩萬謝，多多上覆你。」婦人聽見他娘入土，落下泪來。便叫春梅：「把花兒浸在盞內，看茶來與你姐夫吃。」不一時，兩盒兒蒸酥四碟小菜，打發經濟吃了茶，往前邊去了。由是越發與這小夥日親日近。一日七月天氣，婦人早辰約下他；「你今日休往那裡去，在房中等著。我往你房裡，和你耍耍。」這經濟答應了。不料那日被崔本邀了他，和幾個朋友，往門外耍子。去了一日，吃的大醉來家，倒在床上，就睡著了，不知天高地下。黃昏時分，金蓮驀地到他房中。見他挺在床上，行李兒也顧不的，推他推不醒，就知他在那裡吃了酒來。可霎作怪，不想婦人摸他袖子裡，弔去一根金頭蓮瓣簪兒來。上面鈒著兩溜字兒：「金勒馬嘶芳草地，玉樓人醉杏花天
。」迎亮一看，就知是孟玉樓簪子。怎生落在他袖中？想必他也和玉樓有些首尾，不然他的簪子，如何他袖著？怪道：「這短命，幾次在我面上無情無緒！我若不留幾個字兒與他，只說我沒來。等我寫四句詩在壁上，使他知道。待我見了，慢慢追問他下落。」于是取筆在壁上寫了四句，詩曰：
「獨步書齋睡未醒，　　空勞神女下巫雲；
襄王自是無情緒，　　辜負朝朝暮暮情。」
寫畢，婦人回房中去了。卻說經濟睡起一覺，酒醒過來，房中掌上燈，因想起今日婦人來相會，我卻醉了。回頭見壁上寫了四句詩在上，墨跡猶新。念了一遍，就知他來到，空回去了。打了送上門的風月兒，白丟了！心中懊悔不已：「這咱的起更時分，大姐、元宵兒都在後邊未出來。我若往他那邊去，角門又關了！」走來槿花下搖花枝為號，不聽見裡面動靜。不免踩有太湖石，扒過粉牆去。那婦人見他有酒，醉了挺覺，大恨歸房，悶悶在心，就渾衣上床歪睡。不料半夜，他扒過牆來。見院內無人，想丫鬟都睡了，悄悄躡足潛蹤，走到房門首。見門虛掩，就挨身進來。牕閒月色，照見床上婦人，獨自朝歪著。低聲叫可意人數聲，不應。說道：「你休怪我，今日崔大哥眾朋友邀了我往門外五星原庄上，射箭耍子了一日，來家就醉了。不知你到，有負你之約，恕罪！恕罪！」那婦人也不理他。這經濟見他不理，慌了。一面跪在地下，說了一遍，又重複一遍。被婦人家反手望臉上撾了一下，罵道：「賊牢拉負心短命！還不悄悄的，丫頭聽見！我知道你有個人，把我不放到心！你今日端的那去來？」經濟道：「我本被崔大哥拉了門外射箭去，灌醉了來，就睡著了！失誤你約，你休惱我！我看見你留詩在壁上，就知惱了你！」婦人道：「
怪搗鬼牢拉的，別要說嘴，與我禁聲！你搗的鬼，如泥彈兒圓，我手內放不過你！今日便是崔本叫了你吃酒，醉了來家。你袖子裡這根簪子，卻是那裡的？」經濟道：「本是那日花園中拾的來，今纔兩三日了。」婦人道：「你還神搗鬼，是那花園裡拾的？你再拾一根來我纔算！這簪子是孟三兒那麻淫婦的頭上簪子，我認千真萬真！上面還鈒著他名字，你還哄我？嗔道前日我不在，他叫你房裡吃飯。原來你和他七個八個，我問著，你還不成認！你不和他兩個有首尾，他的簪子緣何到你手裡？原來把我的事，都透露出與他！怪道前日他見了我笑，原來有你的話在裡頭！自今以後，你是你，我是我，綠豆皮兒，請退了！」于是急的經濟賭神發咒，繼之以哭道：「我經濟若與他有一字絲麻皂線，靈的是東岳城隍，活不到三十歲，生來碗大疔瘡，害三五年黃病，要湯不見，要水不見！」那婦人終是不信，說道：「你這賊才料，說來的牙疼誓！虧你口內不害硶！」兩個絮聒一回，見夜深了，不免解卸衣衫，挨身上床倘下。那婦人把身子扭過，倒背著他，使個性兒不理他，由著他姐姐長，姐姐短，只是反手望臉上撾過去，諕的經濟氣也不敢出一聲兒來，乾霍亂了一夜，就不誤成頭。天明，恐怕丫頭起身，依舊越牆而過，往前道廂房中去了。有醉扶歸詞為證：
「我嘴著他油髻，他背靠著胸肚皮。早難送香腮左右偎，只在頂窩兒裡長吁氣！一夜何曾見面皮。只覷著牙梳背！」
看官聽說：往後金蓮還把這根簪子，與了經濟。後來孟玉樓嫁了李衙內，往嚴州府去。經濟還拿著這根簪子做證見，認玉樓是姐，要暗中成事。不想玉樓哄逃，反陷經濟牢獄之災。此事表過不題。正是

「三光有影遣誰繫，　　萬事無根共自生。」畢竟後來如何，且聽下回分解：
集／小說／三國演義／第八十回　曹丕廢帝篡炎劉　漢王正位續大統(P.496)
百官請曹丕答謝天地。丕方下拜，忽然臺前捲起一陣怪風，飛砂走石，急如驟雨，對面不見；臺上火燭，盡皆吹滅。丕驚倒於臺上，百官急救下臺，半晌方醒。侍臣扶入宮中，數日不能設朝。後病稍可，方出殿受群臣朝賀。封華歆為司徒，王朗為司空。大小官僚，一一陞賞。丕疾未痊，疑許昌宮室多妖，乃自許昌幸洛陽，大建宮室。
早有人到成都，報說曹丕自立為大魏皇帝，於洛陽蓋造宮殿；且傳言漢帝已遇害。漢中王聞知，痛哭終日，下令百官挂孝，遙望設祭，上尊諡曰「孝愍皇帝」。玄德因此憂慮，致染成疾，不能理事，政務皆託與孔明。孔明與太傅許靖、光祿大夫譙周商議，言天下不可一日無君，欲尊漢中王為帝。譙周曰：「近有祥風慶雲之瑞；成都西北角有黃氣數十丈沖霄而起，帝星見於畢、胃、昴之分，煌煌如月：此正應漢中王當即帝位，以繼漢統。更復何疑？」
叢書／百陵學山／仕意篇／仕意篇下(P.2-2)..[明隆慶王文祿輯刊百陵學山本]
仕意篇下
仕意不明則進者驕而退者愧至無以立存於閈里
【圖】
而有道之士亦無以自表於天下夫今城衢之內者門將將堂觀煌煌而竆極土木之麗者必進士之家也郊遂之間靑疇萬井桺埼百里而肆其𤱶畆之闢者必進士之家也役奴下走文衣麂履汎鷁浮馬賤妾愚婦翠髻瓊𠜍一珠千金拱如后妃出則象輿者必進士之家也夫天之立君與夫君之所以建臣者意豈如是而已哉今且天下而成風矣幼之所以誦習者以此長之所以服儒者以此通于帝籍而所以宦貴於四方者以此族屬之所以相高肺腑戚骨之所以相欺友儕之所以相誇者以此父師之所以為
【圖】
教子弟之所以為學者以此夫此宮室之巍煥田疇之連闢妻孥之華盛得之者為成器為罕才為天人失之者為不肖為下愚為無賴則三者皆利欲之常情也而且有成器天人罕才之名人亦曷不力騖而爭馳之哉故庻民儒士之家殘瓦斷甓漏日見雨田無尺寸衣無複再而為之妻孥者蓬𩬊垢顔以當井臼凡為里中之冨䝿者莫不撫掌而笑之滿氣以凌之而士之見道不明者含其笑凌於胸中一旦冨䝿亦必求與之相敵而為仕之意皆冥然不少聞識嗚呼此太和之治所以不復見於天下而亂臣賊子乃
【圖】
地有之也殊不知天之生斯民也而無主以綱之則必亂是以立之君君之欲安乎斯民也非臣則無以遍乎天下而繼其耳目蹈履之所不及故古之喩者以為元首股肱是以建之臣君邪臣邪俱奉天安民而已故茅茨土階鹿裘素馬堯不以為薄宮容膝惡衣被體禹不以為陋但為天主民而已初無一毫病民之為何古之天子且儉約如此而今之進士乃珍奉尊處其身如彼也使上天立君建臣之意雲飄海沉而不著是以彼長於此土此長於彼土互相吞噬互相割剝互相摽奪而斬關破篋之盗緒視為縉
【圖】
紳之常法游宦之公事而不之恠忌矣夫人而徒欲冨貴也則何所為而不至哉茲者宸濠之變名為元老而右輔者偽為儒而諮謀者宦其地而倒從之者與夫濳不軌之心而鼠伺於高位者欲乗便而起環待於下僚者亦不可以數矣凡此者皆仕意不明而徒以冨䝿為心故耳嗚呼仕意不明亂臣賊子其興也乎其能免乎接跡於人間也乎
叢書／紀錄彙編／餘冬序錄摘抄／卷五(P.1-1)..[明萬暦沈節甫輯陽羨陳于廷刊本]
雲南在古梁州之南乃徼外夷地三代封建之所不及秦置郡縣亦不與焉漢武南平百粵改梁曰益始領於益州部刺史然西南戎滔土之域兩漢亦特相羈縻爾自唐迨宋世㨿蒙叚二氏邈如外國元舉吐番兵入大理始開行省置宣慰宣撫諸司然以夷治夷聲教固無取也我朝綂一天下改行省為布政司若雲南所轄為府十有二為軍民府七附府莫不為州為縣為長官司而間以軍衞軍民指揮司守禦所謂宣慰宣撫惟至逺純夷不可
設流官處乃仍舊故如廣南西道宣撫司宋之特磨道處儂智高之裔者亦從置廣南府焉我朝疆宇之拓威德之被內盡四海外該八紘振古未能或之先也鎮沅元江等府無流官蒙化景東等府流官袛佐貳或首領而廣南府獨有流官正員　祖宗深意葢欲內地視之囿斯民於同仁中也然則為天子命吏以正員𦲷茲土可外而弗教耶而數十年未有一入其境但寄理於鄰郡者何也正德己卯春叨都御史持節雲南之明年廣南正員缺不聞其府士民事擾藩臬間喜其地方和諡非
他土官部落比以為得賢守至不我鄙夷家喻戶曉興行禮義其時乎嘉靖壬午會春替還此願竟未酬也越四年丙戌葉君拜廣南知府來問予其有酬逺人之所願望者乎今川屬貴竹土官弗靖坐隂削更易流官一再世後風俗與內地同已徃徃而然茲土置府設官肇自國初漸被德化乆矣矧今士民復異於部落國家聲教四逹煌煌天下今固無不可化之民君子無不可居之地也
叢書／寶顏堂秘笈／續集：皇明吳郡丹靑志／神品志／沈周先生　二沈處士　杜徴君(P.1-1)..[明萬曆繡水沈氏尚白齋刻本]
贊曰休矣煌煌乎沈先生之作集厥大成其諸金聲而玉振之者與二父庭聞杜公私淑其有以陶育之也夫然靑靑于藍矣允矣觀于海者難為水也處士淵孝固一勺之多也
叢書／寶顏堂秘笈／秘集：續狂夫之言／卷四／客星非子陵(P.18-2)..[明萬曆繡水沈氏尚白齋刻本]
客星者一曰周伯一曰老子一曰王蓬絮一曰國皇一曰温星凡五星皆客星也行諸列舍十二國分野各在其所臨之邦所守之宿以占吉
【圖】
凶周伯大而色黃煌煌然見其國兵起若有喪天下饑衆庶流亡去其鄉老子明大色白淳淳然所出之國為饑為凶為善為惡為喜為怒出見則兵火起人主有憂土蓬絮狀如粉絮拂拂然見則其國兵起若有喪白衣之會其邦饑亡國皇星出而大其色黃白望之有芒角見則兵起國多變若有水饑人主惡之衆庶多疾温星色白而大狀如風動摇常出四隅出東南天下
【圖】
有兵將軍出于野出東北當有千里暴兵出西北亦如之出西南其國兵喪並起大水人饑凡客星見其分若留止卽以其色占吉凶星大事大星小事小光武時大史奏客星犯帝坐蓋不祥之言也光武解剥群疑咲以子陵同臥當之其巧如此而讀史者遂以子陵上干象緯其亦未考天官書耳然光武下賢一節儘可反咎為祥雖指客星為德星可也
叢書／寶顏堂秘笈／廣集：蠙衣生馬記／馬記上／驪翰騵駱蕃鬣(P.3-2)..[明萬曆繡水沈氏尚白齋刻本]
驪翰騵駱蕃鬣
記曰夏戎事乗驪殷乗翰周乗騵夏駱馬黒鬣殷白馬黑首周黄馬蕃鬣疏曰魯有三代之馬
【圖】
騵駵馬而白腹者也武王代紂用之詩曰牧野洋洋檀車煌煌駟騵彭彭蓋武王常以是勝紂赤色黑鬣駵駵馬白腹騵
叢書／寶顏堂秘笈／普集：真珠船／卷三／沈存中論星月(P.17-2)..[明萬曆繡水沈氏尚白齋刻本]
沈存中論星月
沈存中謂五星有循度者有失度者有犯經星
【圖】
者有犯客星者或以為客星飛流奔迸倐忽無常其犯五星則有矣五星寧得犯之余按天文書周伯老子王蓬絮國皇温星皆客星也周伯大而色黃煌煌然老子明大色白淳淳然王蓬絮狀如粉絮拂拂然國皇星出而大其色黃白望之有芒角温星色白而大狀如風動摇常出四隅右客星錯出五緯之間雖曰其見無期其行無度而或能留止不移是以五星得而犯之
【圖】
若夫飛流奔迸者乃所謂飛星流星非客星也存中又謂月行疾者其前必有星余按天文書月行遇水火土金四星向之則速背之則遲非謂凡前有星皆行速也存中妙達緯象而偶有此失又後漢鄭興上疏曰日月交會數應在朔頃年日食多在晦先時而合皆月行疾也日君象月臣象君亢急則臣下促迫故行疾也
叢書／寶顏堂秘笈／普集：研北雜志／卷上／序　陸友仁(P.1-1)..[明萬曆繡水沈氏尚白齋刻本]
天台山有余𠁊題詩甚佳福聖觀三章云九峰囘合抱瓊田石蕋雲英潄瀑泉聞說丹成從此路玉虹芝駕上靑天一紫府金庭太帝宫露壇蒼
【圖】
檜響天風上淸神虎何年見雲錦官傳兩玉童二子𣈆鸞飛侍帝班吹臺今𡉈碧雲間高秋白月霜風夜時有吹簫赴洛還三玉京洞三章云羽駕歸來洞已扄洞門深鎻讀殘經瓊臺一覺仙都夢不覺松根長茯苓一東臨滄海宴羣仙悮入源小洞天一局殘棊消幾刻老龍須甲已蒼然二半山松栢散天聲芝蓋當年謁赤城我是上皇芸閣吏玉亰應有舊題名三又題桐
【圖】
柏崇道觀云乘風御雲氣來訪眞人家玉闕散朝彩瓊臺煥晨霞高臨太元天下盼赤水涯隂魄霜采陽精散丹華桐君奉玄書姹女弄絳紗祥虹混五色神芝秀三葩煌煌王母裾飄飄紫皇車飈輪動無迹風馬去亦賖矯首揖浮丘躡履追皇媧珠宫俯台斗石梁碍流槎操持却日鞭跨踏食月蛙龍旂拂烟鶩鶴袂策雲斜淸都隱虛無金庭鬱嵯峨橫霄雜美氣空界流浩波
【圖】
槖籥勞吹噓吐納煩羲和倐爾度灰刼超然絕塵羅靈簫步何徐玉斧髩已皤飛駕逐鳳吹班驎奏鸞歌寧留飲青精幸我栽胡麻交梨營肝膽火棗醒齒牙咽嗽華池津咀嚼碧奈花有待越三井思慮何由邪
叢書／正誼堂全書／方正學先生集／卷之二　雜著／鄭氏四子加冠祝辭(P.26-1)..[清康熙張伯行編同治左宗棠增刊本]
鄭氏四子加冠祝辭
浦陽義門鄭氏十世之長仲德父以禮冠其從子杓及諸孫燧爚燿而以字為屬余惟冠禮之不行也二千年矣擧曠古久弛之禮而行之夫豈為耳目之美哉亦曰以古君子成人之道望乎子若孫爾上以古道望其身而不能以君子自望謂之愛身不可也余欲四子者為君子故因字以勉其德杓之為用惟絲是理字曰叔理欲其精敏不懈以周乎事燧以改火民用是資字曰允資欲其致用於世而不爽於宜爚為光明明不進乎上則不能遠字以允進使進乎善燿者輝之著苟充其內則其輝也益遐而㫼允充是字俾篤實其中而致其昭也大余於四子蓋各有望
【圖】
焉不為無意也四子也豈可不勉以違父師之志乎祝辭曰加爾元服維茲令辰匪飾其外貴乎成人昔未有知德或未僃人曰童子宜有不至旣峩爾弁而童厥心人謂之何責望也深一言之善終身行之今字吿汝維名是徵杓之為器絲用以理解類析紛莫切乎此以理字杓其義孔章用之於身旣要而詳天下庶事紜綸舛錯如絲之棼不可控索急之則亂緩之則艱無為則弛有為則煩曷以治之其要甚寡知要則為優於天下人心之明與天地參何遠弗該何微弗涵養之以敬以澄其內制之於義以應乎外肫肫其誠允烈其光如揭日月以燭四方以理庶事靡
【圖】
有滯失孰能致然大本旣立繇身而家自家而推有以應物何適非宜曷以惎爾聖賢之事勿謂難能與汝不異○生民所資菽粟為甚苟微水火曷以烹飪火之為用與菽粟同此落二句古者用燧以寓政機楡柞桑槐各資其時字曰允資於義其可望爾致用比德於火酒醴牲牢或可暫違一日匪燧民實阻饑凡此生民孰資以立蓋有君子進其不及養之俾生導之俾成植其彝常牖其天明致用之功與燧無異何能濟物是在材智爾欲為燧惟德之修有以資民民咸汝求人之有心孰不思善惟其無學所思不遠學以為本篤行培之仁居義途勿怠於為政飭於家洽比
【圖】
閭里曁躋於位惠澤彌溥率履弗越斯為允資貴成厥躬賢者自期○惟古有訓冠為禮始曷始於茲僃服致美玄端而袒人必尤之佩而不冠則爽於儀致飾於外惟僃之務盍思厥德寧有未具爾生名胄有伉其門曷以永家在爾後昆爚為爾名光明是勉明不上進所及不遠字以允進以遠為明匪字之美尚躬於行日之方升其輝耿耿愈進而崇無物不炳譬諸為善其始甚微日進月升譽聞赫熹恆人之身望為聖賢其功之難有如升天進而向上靡有弗至謂吾豈敢斯為自棄天賦明命曷有不完久蔽而昏盍識其端人怠以嬉獨奮於學學功旣進乃亦有獲眾
【圖】
怯於善獨勇於為善集於身進德之基勿怠其易勿畏其難勿移於昏惑於人言日有孜孜惟道是信緝熙於光明斯為允進○古制名字以號其身匪欲務美以夸於人後之命名取義甚僃能思而行猶古之意爾名為耀耀為輝光曷以字之允充孔臧惟天之運厥章爛然日月迭行星辰昭宣天胡致斯陽體充實積中旣久光華外溢地厚而廣克配乎天實弸其中至文發焉其在聖哲煥其有章秩秩而陰煌煌而陽視於其身威儀甚都發為辭令為世大謨豈欲其然外施厥美道德內充不能自止至足而流至美而發雲蒸雨潤靡不暢達今爾何學稱茲嘉名苟能充
【圖】
之何德弗成出言則思聖哲則效擧足則思前武是蹈於親而孝而弟而兄自卑而尊無不敢承曰聖若茲我猶未及夫豈非人敢不汲汲仁覆天下智周萬彙吾獨何為而有未至知之使明踐之使弘反求諸心使及於誠涵蓄旣深遵養旣美光耀㫄燭孰之能禦世不知道習陋安卑聞師古人不訕則疑愼勿類斯勇往獨覺允擴充之匪聖焉學
叢書／正誼堂全書／朱子學的／卷之下／聖人第十七(P.46-1)..[清康熙張伯行編同治左宗棠增刊本]
聖人第十七
朱子曰聖人相傳只是一箇字堯曰欽明舜曰溫恭湯曰聖敬日躋　湯執中只是要事事恰好無過不及而已　禹入聖域而不優漢儒見得此意思好詩稱成湯言聖敬日躋聖人之所以為聖人皆自這處進去
朱子曰成湯當放桀之初便說惟皇上帝降衷于民若有恆性克綏厥猷惟后武王伐紂時便說惟天地萬物父母惟人萬物之靈亶聰明作元后元后作民父母傅說
【圖】
吿高宗便說明王奉若天道建邦設都樹后王君公承以大夫師長不惟逸豫惟以亂民惟天聰明惟聖時憲見古聖賢朝夕只見那天在眼前
朱子曰箕子為武王作洪範首言五行次便及五事蓋在天則是五行在人則是五事　問洪範諸事曰此是箇大綱天下之事其大者大槩僃於此矣又問皇極曰此是人君為治之心法周禮一書只是箇八政而已
問聖人無不可為之時且以人君言之堯所以處丹朱而禪舜舜所以處父母兄弟之間與所以處商均而禪禹以人臣言之伊尹所以處太甲周公所以處管蔡可見
【圖】
聖人無不可為之時朱子曰然　封之有庳是富貴之是不以公義廢私恩所以為仁之至使吏治其國納貢賦而不得肆暴是不以私恩廢公義所以為義之盡後世漢文之於淮南景帝之於梁王則縱之太過不得謂之仁後又窘治之甚不得謂之義皆兩失之
朱子曰文王之事紂惟知以臣事君而已都不計其他茲其所以為至德若謂三分天下紂尚有其一未忍輕去臣位以商之先王德澤未亡厯數未終紂惡未甚聖人若之何而取之若是則是文王之事紂非其本心蓋有不得已焉耳若是則安得謂之至德哉
朱子曰太伯之事正也太王王季文王之事權也權而不失其正則並行而不相悖矣
問魯之郊禘自成王之賜伯禽之受不是了後世子孫合如何而改朱子曰時王之命如何敢改曰恐不可自改則當請命於天王而改之否曰是
朱子曰漢高祖唐太宗未可謂之仁人然戰國至暴秦其禍極矣高祖出而平定天下隋末殘虐尤甚太宗出而埽除以致貞觀之治化二者豈非仁者之功邪　秦以苛虐禍世故高祖不得不寬大隋以拒諫失國故太宗不得不聽人言皆是他天資高見得利害分明　漢高
【圖】
祖私意分數少唐太宗一切假仁借義以行其私
朱子曰三代而下漢之文帝可謂恭儉之主
朱子曰武帝病痛固多然天資高志向大足以有為惜乎無眞儒輔佐不能勝其私欲之多
朱子曰今人只是不善推其所為范氏言明皇友兄弟而一日殺三子只是正以不能推此心也
朱子曰周世宗規模雖大然性迫無甚寬大氣象
朱子曰天下為一諸侯朝覲獄訟皆歸便是正統
朱子曰一治一亂氣化盛衰人事得失反覆相尋理之常也
朱子曰孟子曰執之而已矣非洞見皋陶之心不能言
朱子曰伊尹之志公天下以為心而無一毫之私者也
朱子曰六經說學字只是自傅說方說起來
朱子曰夷惠高似伊尹伊尹大似夷惠
問夷齊之遜使無中子不成委先君之國而棄之必有當立者朱子曰伊川說叔齊當立看來叔齊雖以父命終非正理只當立伯夷曰伯夷終不肯立奈何曰國有賢大臣必請於天子而立之不問其情願矣看來二子立得都不安以正理論之伯夷稍優
朱子曰管仲之德不勝其才子產之才不勝其德
朱子曰君子之於人取其大節之純全而略其細行之不能無弊則雖三人猶必有師者況如屈子乃千載一人哉又曰屈原之忠忠而過者也屈原之過過於忠者也
朱子曰賈誼之學雜他本是戰國縱橫之學只是較近道理
朱子曰仲舒本領純正　仲舒識得本原如云正心修身可以治國平天下如說仁義禮樂皆其具此等說話皆好
朱子曰司馬遷才高識亦高但麤率　子由古史言馬遷淺陋而不學疏略而輕信此二句最中馬遷之失
朱子曰太史公書疏爽班固書密塞
朱子曰讀通鑑至班固論郭解有溫良汎愛絕異之資而不入於道德以至於殺身亡宗處方為之掩卷太息以為天理人欲之間毫釐一差其為禍福之不同乃至於此
朱子曰揚雄說明哲煌煌㫄燭無疆遜於不虞以保天命便是占便宜說話所以他望這幾句誤
朱子曰古人年三十時都理會得了便受用行將去如鄧禹十三歲學於京師已識光武為非常人後來杖策謁軍門只以數言定天下大計
朱子曰古之名將能立功名者皆能謹重周密乃能有成如吳漢朱然終日欽欽常如對陣須學這樣時方得又曰要做大功名底人越要謹密未聞麤魯闊略而能有成者
或問黃憲不得似顏子朱子曰畢竟是資稟好又問若得聖人為之依歸想是煞好曰又不知他志嚮如何顏子不是箇衰善底人看他多少聰明便敢問為邦孔子便吿以四代禮樂
朱子曰近看溫公論東漢名節處覺得有未盡處但知黨錮諸賢趨死不避為光武明章之烈不知建安以後士
【圖】
大夫只知有曹氏不知有漢室卻是黨錮殺戮之禍有以驅之也
朱子曰荀彧之死胡安定引宋景之說以為劉穆之宋齊丘之比最為得其情狀之實無復改評矣
朱子曰義和之大命武侯知之有非他人所及者亦其天資有過人處若其細微之間則不能無未察處豈其學有未足故邪　諸葛武侯嘗言治世以大德不以小惠而其治蜀也官府次舍橋梁道路莫不繕理而民不吿勞是亦庶乎先王之政矣
朱子曰南軒論諸葛瞻權兼將相而不能極諫以去黃皓
【圖】
諫而不聽又不能奉身而退以冀主之一悟兵敗身死雖能不降僅勝於賣國者耳此論甚精愚所不及
朱子曰陶元亮自以晉世宰輔子孫恥復屈身後代自劉裕篡奪勢成遂不肯仕雖其功名事業不少槩見而其高情逸想播於聲詩者後世能言之士皆自以為莫能及也
朱子曰文中子一見隋文而陳十二策則旣不量其力不足以為伊周又不知其君之不可以為湯武且不待其招而往不待其問而吿則又輕其道以求售焉　王通也有好處只是無本原工夫卻要將秦漢以下文飾做
【圖】
箇三代他便自要比孔子不知如何比得
朱子曰自古罕有人說得端的惟退之原道庶幾近之卻說見大體　問原性三品之說是否曰退之說性只將仁義禮智信來說便是識見高處如論三品亦是但以某觀人之性豈獨三品須有百千萬品退之所論卻少一氣字　原性人多忽之卻不見他好處如言所以為性者五曰仁義禮智信此語甚實
朱子曰楊綰用而大臣損音樂減騶御則人豈可不有以養素自重邪
朱子曰如五代馮道眞鄕原也
朱子曰范文正傑出之才又云振作士大夫之功為多范文正公自做秀才時便以天下為己任無一事不理會過一旦仁宗大用之便做許多事業
朱子曰韓魏公為相或謂公之德業無愧古人但文章有所不逮公曰某為宰相歐陽永叔為翰林學士天下文章莫大於是
朱子曰歐陽子云三代而上治出於一而禮樂達於天下三代而下治出於二而禮樂為虛名此古今不易之至論也
朱子曰溫公可謂知仁勇他那治國救世處是甚次第其
【圖】
規模稍大又有學問其人嚴而正　溫公只恁地行將去無致知一段　歐陽司馬之學其於聖賢之高致固非末學所敢議然其所守皆不失儒者之舊特恐有所未盡耳
朱子曰王介甫質雖淸介而氣本褊狹志雖高遠而學實凡近　介甫之心固欲救人然其術足以害人豈可謂非其罪　莊生語云其所謂道非道則所言韙不免於非此正王氏之謂也
朱子曰蘇氏之學大抵不知天命人心為禮義本原之正而橫邪曲直惟其意之所欲此則蘇氏膏肓沈痼之疾
【圖】
蘇子由云學聖人不如學道他認道與聖人做兩箇物事不知學道便是學聖人學聖人便是學道　嘗論蘇氏易解曰性命之理甚明而其為說至𥳑今將言之而先曰不可言旣指之而又曰不可見足以眩夫未嘗學問之庸人矣由學者觀之豈不適以為未嘗見未嘗知之驗哉
問荊公與蘇公之學朱子曰二公之學俱不正荊公取佛老之似亂孔孟之眞仗人主之威行空言之敎蘇氏蚤拾蘇張之緒餘晚醉佛老之糟粕二人之學皆謂之不知道可也
朱子曰文定從龜山求見上蔡畢竟文定之學後來得於上蔡者為多　胡致堂議論英發人物偉然可謂豪傑之士　五峯善思然思過處亦有之　黃直卿言五峯說好惡性也本是要說得高卻反說得低了曰依舊是氣質上說某嘗與他改云所以好惡者性也　五峯云學欲博不欲雜守欲約不欲陋此天下之至言也
朱子曰陳忠肅公剛方正直之操得之天資而其燭理之益精陳義之益切則學問之功有不可誣者　陳了翁說人當自試以觀己之力量　陳了翁曾作諫官及被謫猶著白布衫繫麻鞋赴旬呈朝廷行遣罪人正欲以
【圖】
此困辱之若必求免是不受君命也不受君命不受天命也而可乎
朱子曰李忠定公雖以讒閒竄斥瀕九死而其愛君憂國之志終有不可得而奪者是亦可謂一世之偉人矣又曰李綱入來方成朝廷
朱子曰趙丞相中興名臣一人而已
朱子曰張無垢始學龜山之門而逃儒以歸於釋其所論著皆陽儒而陰釋
朱子曰辛丈今日如此人物豈易可得向使早向裏來有用心處則其事業俊偉光明豈但如今日所就而已耶
朱子曰子靜之學看他千般萬狀病只在不知有氣稟之雜
朱子曰洪氏釋懷沙曰知死之不可惜則舍生而取義可也所惡有甚於死者豈復愛七尺之軀哉其言偉然可立懦夫之氣此所以忤檜相而貶死也可悲也哉近歲風俗頽敗不復聞有道此等語者此又深可畏云
朱子曰歐公之言曰後世苟不公至今無聖賢蓋俗情之好惡雖有長短而公論之光明終不泯滅此古之君子所以未能以此而易彼也以上分五十五節
叢書／正誼堂全書／楊大洪先生文集／卷之首　序(P.1-1)..[清康熙張伯行編同治左宗棠增刊本]
楊大洪先生文集序
有明稱文章節義赫奕古今者莫盛於二楊曰椒山曰大洪一則發奸相於前一則摘逆璫於後而皆不免於巨憝之手嗚呼何禍之烈也蓋二公懷忠義之性抱貞直之操均所謂丹可磨而不可改其色蘭可燔而不可滅其香玉可碎而不可移其白金可銷而不可易其剛其質賦於天其學成於人夫孰得而撓之者余觀忠烈公大洪先生浩氣磅礴踔厲千秋當主少危疑權璫窺竊之際親承顧命正色抗爭雖羣奸側目有所勿恤方是時忠烈公一諫垣職耳乃諸大臣所欲言而未言者公獨迫切言之諸大臣
【圖】
所欲行而未行者公輒果決行之一念孤忠明目張膽此其潛消隱禍於將萌而匡扶社稷以勿替者煌煌大節其誰不耳而目之哉奈事權旣定謗議紛然竟以此犯宵小之忌而公亦跼蹐不自安乞身引退得非見機而作不俟終日者歟無何詔起田間旋司風憲惓惓君國鬱勃於中彼夫奸黨之鴟張婦寺之專橫表裏扶同其燄燄燎原之勢縱曰遽難撲滅而實不得不嚮邇是故公之聲罪致討也惟是賴祖宗之靈或得冀幸萬一而至熟覩乎其勢則早已付生死於度外矣迄今讀公奏疏痛切糾參詞嚴義正直足奪奸惡之魄而斬逆閹之魂至於擊之而勝固國
【圖】
家之福蒼生之幸也一或不勝則為朱雲之檻為侍中之血何所不可亦求吾盡吾心而已耳公之言曰雷霆雨露莫非天恩吾不為張儉之逃亡楊震之仰藥踉𨆉赴逮以身之生死歸之朝廷白日冥冥於我何有此心果未嘗死也況天理在人不容澌滅睍見陰消道所固然奕世而下猶知有義士貞臣揭日月而昭雲漢者易名表墓光照汗靑尚何所懼而獨不為君子又何所戀而更甘為小人哉竊慨當日之媚璫者或為上公勅書或為生祠碑版或為賀殿工之表箋他如像贊榜額種種諛詞一聞二十四罪之諫章儻有人心吾不知其顏赧何地也有眞節義自有
【圖】
眞文章公果與椒山同不朽而有明二楊之盛遐哉弗可及也已余彙刻氣節部因以公為之殿且弁其端云
康熙四十九年庚寅仲秋穀旦儀封後學張伯行題於姑蘇之正誼堂
叢書／知不足齋叢書／碧血錄／卷之末　附血疏(P.1-1)..[清乾隆鮑廷博校刊本]
烈皇帝旣誅逆璫褒卹死事諸臣周忠介公伯子刺
【圖】
血繕疏請擊父讎給三世誥命疏具姚文毅公以貼黃語涉諱且令典贈卹止一身無及父祖者欲更易而難之伯子曰苟得請嚙血剖心非所苦卽不得可以報我先人遂刺血更定以呈俞旨贈公父祖如公官給誥命誅璫孽倪文煥吳肅公曰人非甚頑懦鮮不痛覆盆而切戴天之誼者吾以謂伯子仁孝不難於請命擊父讎而所甚難者□推公顯揚之夙心而抱遺恨以不暝至格以二百七十年成憲於以邀三世之恩榮此其數眞萬億之杪分固掌故家所欲爭
【圖】
姚文毅所為遲囘而莫敢幾幸者也煌煌異數賁及泉壤雖天子仁聖亦詎非伯子之誠孝有以啟之乎嗣是胥援例以請不皆必得矣然則事固非偶然也予展貼黃原本欷歔久之伯子復出三代誥軸拜觀之謂予曰往改革患兵燹俾弟茂葵藏之霅水突遇兵失其二茂蘭無如何搏顙籲天庶幾延津之合耳無何有卒王得勝者踵門投刺出誥以還之而去嗚呼亦一奇也古有揮戈而卻日拊膺而隕霜悲泣而摧城浩歌而裂石而況忠孝之大乎亦誠而已矣
五十又一年年家子宣城吳肅公拜題
叢書／知不足齋叢書／古刻叢鈔／朱府君夫人南陽樊氏誌銘(P.27-2)..[清乾隆鮑廷博校刊本]
唐故右內率府兵曹參軍朱府君夫人南陽樊氏誌銘并序
序曰南陽之後軒冕間世最為國內所稱曾祖釗皇明經出身泗州連水縣令夫人連水嫡女有兄一人早逝唯獨孑立未登笄歲歸於吳郡朱氏二紀輔佐不幸居孀志在掬育悉知禮義皇天不祐大中四年七月廿日薨建業鍾浦之舊第春秋八十有一以其年歲次庚午十月乙巳朔十日甲寅合祔兵曹於鍾山之南善□里原禮也夫人遺息二人女二人長圓郞將仕郞前守淄
【圖】
州□□平縣尉次散郞拔衆敏利迥戰史□□曰先仰廿一娘適□□衞兵曹參軍琅邪王鎰廿二娘適前太常寺奉禮郞潁川陳□嗣子等泣血號叩感而為銘勒于貞石行焉銘曰
煒煒煌煌洎漢貽唐磊落軒冕連綿琳瑯令則和睦于何居孀提挈撫育歴饉經荒馮以積慶福壽無壃天不惠垂玉潤迴藏金爐歇豓寶鏡休光嗣子泣血孝女絶漿卜吉遷窆鍾領之陽禎柏森森永剋嘉祥㽖圓鐫
叢書２／歲時習俗資料彙編／歲序總考全集／四時令節詳解(P.51)..[日本內閣文庫藏明萬曆二十三年乙未刊本]
○七夕○七月七日之夜也唐天寶宮中七夕以錦綵結成樓閣陳瓜果酒殽設坐具以祀牛女二星嬪妃
各執九孔針五色線望月穿針過者為得巧宴樂達旦士民皆效之或以小蜘蛛置合子內次日看之若網圓正謂之得巧
七夕為織女牽牛聚會之日會于天河天河之西有星煌煌與參俱出謂之牽牛天河之東有星微微在氐之下謂之織女七夕渡河使鵲為橋故詩云寂然香滅後鵲散渡橋空
杜甫牛女詩云牽牛出河西織女處其東萬古永相望七夕誰見同神光意難候此事終朦朧颯然精靈
合何必秋乃通
