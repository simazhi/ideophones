集／總集／文苑英華／賦　凡一百五十卷／卷第三　賦三／天象三／慶雲抱日賦　一(P.19-1)
文苑英華卷第三　　　　　　　　　賦三
天象三
慶雲抱日賦二首　　日月如合璧賦三首
寅賓出日賦四首
慶雲抱日賦以雲日暉映精彩相耀為韻
太陽之昇兮鑠景氣而澄氤氳聖人之德兮上蔚結而生慶雲外浮相煥中映成文郁郁昱昱繽繽紛紛粲兮若組繡之縈寳鏡翊兮若申甫之相明君無心而生應德而出不矅青以干呂能叶慶以扶日縹緲蜿蜒遊龍相逐而不如斐亹葳蕤彩蜺舒狀而難匹始流形於孤嶽終垂象於九圍麗碧霄以增媚捧金烏而徐飛感覆幬之仁效雲表瑞憑玄黃之氣耀影含輝夫天道無言以物應聖聖功不宰物自効命故有非烟非雲為祥為慶付我元吉彰我元盛豈徒眾彩錯出重輪交映者哉且日者實也象君而貞明雲者運也應時而發生就日而浮若就君之朝聘五色成象告五方之和平騰乎天假其陰隲見于晝資厥炎精懿乎煌煌燭空曄曄呈彩域中之目無不仰觀天下之心若有所待何必蒼梧稱美橫汾是載者乎夫變化翕忽希夷混茫理至則無幽不感德盛則化妖為祥煥厥霄極亘于天光彼丹甑玉燭蓂莢芝房孰若此感化而見五彩其相者焉是知聖與冥通理由感召故我后之盛德不求彰而自耀
集／總集／文苑英華／賦　凡一百五十卷／卷第四　賦四／天象四／日中烏賦　康僚(P.23-2)
日中烏賦以輝光映出棲跡中在為韻
康僚
相彼烏矣超然莫同不振羽於域上自呈形於日中儀鳳肯慙信五色而都混高天已及豈三年之始沖懿此生成貫乎今昔東西必隨於運動昇降寧離於赫奕俯黃人而更助金光映王字而偏疑鳥跡既乃騰凌霄漢披拂雲霓那楚幕而堪處匪霜臺之足棲分明而不似籠中固非仙鶴髣髴而還如鏡裏豈是山鷄曷九雛之莫對乃三足而長在黑羽雖同於不黔白頭詎得而終待始來何地誰見入於重輪爰止何年孰可聞於真宰徒訝其煒煒煌煌形標翼張縱橫弄色宛轉和光風起而遙疑飛動烟含而杳若潛藏足令人子閑窺因寄情於反哺日官頻測空懷望於殊祥嘉其靄爾無疋裒然斯出鳴琴安得寫其啼流火焉能變其質復不知見也何期隱也奚歸有咸池兮飲不飲有蟠桃兮依不依誰使梯航景象沐浴光輝炫晃乎清晝優遊乎翠微靡願稻糧志士留之而莫得無猜彈射夸父驚之而不飛客有指寥廓之儀形訪前時之歌詠且彼素姿神異赤羽輝映不為陰隲之符盖本陽精之命今仁風已扇孝理方盛烏之靈兮得不降休而瑞聖
集／總集／文苑英華／賦　凡一百五十卷／卷第七　賦七／天象七／瑤臺月賦　王淮(P.37-1)
瑤臺月賦以仙家帝室皎潔清光為韻
王淮至元十八年試宏博
素月霄凝寒空迥徹照瓊樹以增麗煥瑤臺而共潔遠而望也浮皎晶之精光近而察焉帶巍峩之積雪美其清熒互映絢練相鮮洞玉砌以周設對金波而正圓增搆參差迥出林巒之表光輝照燭還同崐閬之前覩重壁以發地
曕百常之造天乍動乍搖難審詳於眾目若明若滅疑陟降於群仙顧兔凄涼崇臺窱惵意駭倏然悄駢階級以雲矗粲瓊瑛之霄皎徒引耀之可觀豈懷材之足表若見仙闕如遊玉京月映臺而九天共霽臺照月而萬里俱明含氷霰而逾潔軼氛埃而更清斯可以滌鄙夫之幽抱暢達士之高情皎皎寒光悠悠清質凝精以降委照而出玩浮光而神竦炫微輝而皆溢視乎外美清瑩乎瑤華鑒乎中致齋莊於虛室由斯可保亦既有光始激射以內照忽飛騰而外揚璧彩遙分奪氷壺以的的桂華中映同日觀之煌煌於是天地朗然纖埃不翳九成由其直上八表可以旁睨將以象清都朝玉帝豈徒恣遐想窮遠睇徘徊於臺榭之間悵望於蟾蜍之際而已哉吟翫　既久規圓已斜歎將傾於桂思復搴於瓊華庶竭精於冊府寧遠慕於仙家
集／總集／文苑英華／賦　凡一百五十卷／卷第七　賦七／天象七／玉鉤賦　一　張仲素(P.39-2)
玉鉤賦以常恊正經故無朓朒為韻
張仲素
月以陰德玉聞夜光伊在天而成象杳如鉤而可望每映樓而皎皎類照廡之煌煌隱見以時兮不愆其候虧全有節兮此惟其常當其霽景方晚清飈既涼瑩迢遰之初魄出西南之一方韜皎皎之輝尚潛玄兔呈纖纖之狀詎假白狼矧乃就盈之姿曲成是愜從三讓而載吐表四序之克恊侔雕瓊之異象契舒蓂之數葉臨洞房之內猶隔瑣
窓隱遙城之隅乍明粉堞觀夫媚霜烟掛遼敻悟如珪之有始知合璧之將聖既麗天而作則亦順辰而為政彎環而素彩未流蕭散而丹霞始淨所以增思婦之獨愁發詩人之興咏豈止生波海澨煥乎天經況於玉以比德復如鉤而效靈落魚浦之間偏宜泛影垂朱簾之側宛似分形思其迥出隴陰漸登雲路每因躔而進晷就新而去故沉澄寥之空碧麗柔明之微素曷蛾眉之足儔豈玉璜之能喻然而合其道也則圓景不渝順其化也而盈缺或殊當未光之時所明若昧自哉生之外其有如無且色依微於林表晦見西方之謂晀光掩映於暘谷朔出東隅以為朒今異此而守度諒君明而臣肅故其賦玉鉤之輝輝誠可增金波之穆穆
集／總集／文苑英華／賦　凡一百五十卷／卷第八　賦八／天象八／老人星賦　二　楊烱(P.41-2)
第二
楊烱
赫赫宗周皇天降休麗哉神聖皇天降命開綱布網發號施令河出圖兮五雲集天垂象兮三光映南極之庭老人之星煜煜爚爚煌煌熒熒秋分之旦見乎丙春分之夕入乎丁配神山之呼萬歲符水德之兆千齡晃如金粟粲若銀燭比秋草之一螢狀荊山之片玉渾渾熊熊懸紫貝於河宮曄曄暐暐曜明珠於漢水其光也如丹其大也如李稽元命之攸述按星經之所紀見則化平主昌明則天下多士經始靈臺嵳峩崔嵬星則唐都講藝氣則王朔呈材晝觀雲物夜察昭回覩南郊之炳燿欣北極之康哉三公輔弼庶官文武獻仙壽兮祝堯奏昌言兮拜禹瞻太霄而踴躍伏前庭而俯僂萬人於是和歌百獸於焉率舞穆穆神皇受天之祥邈矣台州之北窅然汾水之陽貞明也者日月同光貞觀也者天地為常有混成之獨立運元氣之茫茫若夫大虹流渚金天當宁大電繞樞軒轅受圖殷馗則黃星見楚雷煥則紫氣臨吳青方半月東井連珠辰極之齊七政泰階之平六符雖前皇之盛德又何以加於此乎至若甘露溢醴泉出蓂莢生嘉禾實鳳凰丹彩騶虞白質南海無波東風入律比夫皇穹之錫壽何足以談其萬一聖上猶復招列仙擇群賢日慎一日玄之又玄兵戈不
起至德承天臣烱作頌皇家萬年
集／總集／文苑英華／賦　凡一百五十卷／卷第八　賦八／天象八／五星同色賦　四　林益(P.43-1)
第四以天下偃兵無為而理為韻
林益
惟聖御極兮惟德動天神超繫表兮功軼帝先和氣欝以交暢休風裕乎上玄耀貞明於日月紛輕靄於雲烟九星不改而仰止五緯相次而燦然若乃歲位在木辰見於水熒惑表火正之中太白應金方之紀鎮實土德黃為中美惟我皇之至聖信體元以合理萬國同風三光叶晷岩廊有謐垂衣之化炳焉蠻夷自清戢戈之日久矣帝有孚而昭應天何言而効祉登觀臺以書於宣夜徵瑞典載叶於
聖期仰三辰之焜耀表文合之雍熙惟皇王之同德彰福應之允滋可以對越郊廟紛被歌詩贍彼景瑞候其禕而作候其緯而張衡東京賦昭回于天垂象于下廻列躔次遙通分野或表異於歲登乃呈休於王者觀五行之秀氣與一月而齊明同色已傳於堯曆聚井更弭於漢兵足使皇圖有耀史牒增榮天凝兮瑞彩聖稟兮休符映天津乍疑於流火寫漢浦更類於沉珠煌煌則燿衡碧落歷歷則光含白榆惟列宿之自拱倬前古之所無夜何時兮其未返天之廻兮光已遠隨斜漢而影移落堯城之更晚星兮懸倚蓋而垂休伯也知靈臺之已偃聖上事無事為無為精流緯象繇入熊羆猶下弓旌之詔俾收岩穴之奇夫或不敏備謳歌於聖代與帝力之何如
集／總集／文苑英華／賦　凡一百五十卷／卷第八　賦八／天象八／眾星拱北賦　二　李程(P.44-1)
第二同前韻
李程
邈矣辰極凝光於北以迢迢之遠狀出蒼蒼之正色蔭華蓋作上帝之居擁神休為下土之式厥高可仰其儀不忒觀眾星之附麗如小邦之懷德至於遐瞻五緯廻眺九圍湛河漢之秋景滅烟霞之夕霏此則信無大而無小諒知章而知微粲以低昂嗟在空而錯置煥而旋復訝共貫而知歸環紫極而未散流素月而方稀瞻夫攝提引翼鉤陳邐迤或重輝而王集乍浮爍而波委儲精定位叶天步之廓然有耀遠方振旄頭而嘒彼且沖漠之外或盈或虛霄則觀夫成列晝焉測其所如是知惟辰得中同睿作聖合真宰之至理稟昊天之成命陰滋玉燭徒見冥其六符洞契璇樞惟悟齊其七政當其重城未啔永夜向晨想清防於嚴密披玄霄而得真俱熠熠以晶朗乍煌煌而彩新類珠連之可媚儼天行而自陳拱之立言孔氏已傳乎舊史
犯而成象漢帝曾容其友人涓乎晷度環合躔次律中輻輳轂纔可比其稠水會瀛未足方其眾盖所以明上德之攸擬宣下情而通諷客有託身白社翹思青冥當天地交泰山川永寧敢属詞而體物照庶士之從星
集／總集／文苑英華／賦　凡一百五十卷／卷第八　賦八／天象八／眾星環北極賦　趙蕃(P.44-2)
眾星環北極賦以辰極鎮居眾星拱北為韻
趙蕃
惟極天之樞惟星日之餘日散精而外布天樞要以高居的然守中昭上玄之道著爛兮繁會助下濟以光舒況乎有條不紊既明且踈雖貫珠而奚擬縱編貝而豈如周流無窮隨五緯之軌道運行有度參兩曜之居諸疑徐而速若動而息不騫不崩匪差匪忒俱逓遷而序別各有位而分職瞻言粲粲何三五之在東嘒彼累累亦四七而朝北是知統太一而為眾處天心而稱極故能總懸象之綱作垂光之則不然何以探天之賾何以表天之闢必得一以含默乃聚黃以修繹明夫會者靜而處輔相者動而順靜乃常德不離動惟適道無吝然後眾星熠熠外辨方而不迷一極煌煌中居所而作鎮是以仲尼譬為政之德羲和時敬授之信則天道恒象人事或遵北極足以比聖眾星足以喻臣惟臣不矜德合星之夕惕惟聖不代道配極之日新故得肅清黃道利貞紫宸豈惟大邦是控臨朝御眾而已實將先天稽極後極立經仰觀其動靜旁暢其儀形然後為政同乎北極來方類乎眾星斯乃先哲之臣是崇是奉臯陶所以邁德虞舜所以垂拱不然比眾星之環
北又奚足以為重
集／總集／文苑英華／賦　凡一百五十卷／卷第九　賦九／天象九／泰階六符賦　三　房寬(P.46-1)
第三同前韻
房寬
天垂象其徒實繁聖作則克叶元元故六符之効祉同五星之可言匪侵名於傅說不奪彩於軒轅有道則見穎然以明示萬物之咸若表三階之砥平歷歷珠貫煌煌弁橫
高以視卑八表仰其不忒低而能燭四海悅其光榮昔昧者謂前王之淫縱今明者彰我后之元亨既歸仁於垂拱亦叶政於阿衡寧不以爕理詣極叶光莫京麯蘖以之作醴塩梅於是調羹近取諸身長乎庶類率土雖廣至德遐備救旱則霖雨為先濟川則舟楫是利不然者奚得與南極而齊出拱北辰而為次跂彼無報既織女之多慙晥爾服箱知牽牛之增媿繼東井之應福何穎川之足懿事契其誠萬邦以貞亦既啟瑞終然永清且逢時而不隱猶牧謙而作程每避日以照曜孰與月而爭晶順秋冬以廻幹隨河漢以低傾寧直降龍駟之特稟應仙郎之美名信可久而可大等無臭而無聲謬窺管以體物幸蒭蕘之見并
集／總集／文苑英華／賦　凡一百五十卷／卷第九　賦九／天象九／景星見賦(P.49-1)
景星見賦以垂象含輝有道則見為韻
皇天有知明命不疑既何言而守默亦懸象而高垂彼星之見者下符睿哲上麗圓規將旌德之治亂必審時而推移故行藏克叶乎道盈縮不失其宜於是稽其義觀其象色煥炳光烱晃挂青漢粲粲其輝連白榆歷歷其狀天以祚聖垂玄精而臨下聖以應天憑至誠而感上覩其貌美天文之昭昭原其本知王道之蕩蕩盖以瑞本斯表祥光是含五緯知讓七紀懷慙與時俱明兮皇化齊美將聖共出兮玄德相參豈同夫入蜀而使臣應其二在戶而詩人
詠其三徒觀其象高而遠質明而微如曙燈之欲滅若秋螢之不飛夜則出焉麗乾元以發彩晝而隱也讓太陽而藏輝不然則安知國家無為無事垂拱垂衣乎我唐至德可久立功不朽澤及四海化被九有繄彼景星契我元首俾千品萬類仰而知其太平四夷八蠻瞻而慕乎聖后若然則其驗可徵其事可考伊星之叶聖如風之偃草其靈也在乎或出或處其應也彰乎有道無道彼漢祖之聚五星唐堯之感五老未若帝命是錫生靈載造天祿無彊鴻業永保者也原夫莫大匪天莫明匪德天也惟德是輔德也惟天是則是以垂一星而呈萬國其明孔彰其儀不忒至若雲開天碧昭然可覿炳如金粟澯若銀礫煌煌其明爛爛其色九霄靜而載揚光芒千里望而不違咫尺客有觀天文察時變惟景星之所在信有道而則見美盛德之形容懷斯文而願薦
集／總集／文苑英華／賦　凡一百五十卷／卷第十　賦十／天象十／星回于天賦　馮宿(P.50-1)
文苑英華卷第十　　　　　　　　　賦十
天象十
星回于天賦一首　　　查客至斗牛賦一首
德星聚賦一首　　　　斗為帝車賦一首
天上種白榆賦一首　　明河賦一首
秋河賦一首　　　　　天河賦一首
曙觀秋河賦一首
星回于天賦以數將已終歲且更始為韻
馮宿
天其運乎歲聿云莫彼星回而斗建寔惟新而去故攝提克正無聞黍累之差懸象著明不忒陰陽之數仰觀蒼蒼悠久且長一十二分終而復始二十八宿巡而有常各安其位各正其方每披雲而見質恒耿漢而流光凌霜晣晣燭夜煌煌瞻彼星之回復知改歲之方將豈不以式遵晷度無失綱紀縱橫其狀逐青陽而左旋璀璨其容候招搖而東指匝四氣而為度臨萬戶而可視聖人所以參象於躬考正極中天蓋高而道遠星且回於歲終悠悠積氣奕奕長空潛應曆以相授若循環之不窮且運故無窮時亦有替三光垂其極四序成其歲必當觀大象以立規驗周星而取制方今時惟行夏令無苟且帝感於天而克保休祥星回於天而不乖次舍故得律應時貞昭回上清星歸其本歲亦將更遵舊紀而無謬反初元而作程則有愽古之士學於大史觀歲抄而星窮知有卒而有始於是徵月
令以揮翰談天經而賦美
集／總集／文苑英華／賦　凡一百五十卷／卷第十　賦十／天象十／德星聚賦(P.51-1)
德星聚賦以賢人下會德星上聚為韻
惟德星兮聚于中天伊賢人兮集于穎川人以文而會也星不言而信焉彼星惟德彼人惟賢不然安得萃於中夜格于上玄徛歟陳氏德必有鄰展矣乾象應亦如神繄伊人之所感諒皇天之無親蓋以彰矣星辰旌乎逸人人也惟何賢之眾也星也惟何靈之大者人之有感故昭昭而應上星之不諂亦煌煌而臨下於是太史既奏穎川斯會賢之生兮五百年中賢之聚兮五千里內星見而粲粲爛爛人集而無小無大至若雲開天碧廻然可覿接青漢之皎皎含白榆之歷歷參差其貌炳煥其色九霄列而再揚光芒萬里視而不違咫尺既含曜而應物亦昭賢而表德觀夫天經嘒彼德星稟陽高遠垂象青冥五緯不能亂其色七紀不能雜其形明麗乎天則高而可仰光粲于夜亦爛而有靈且其賢者人之所重星者人之所仰伊賢之契星猶影之與響者也是故星垂天際應彼穎上克明克信不忒不爽拂皓月而火微點晴空而珠朗借如三星現而在戶五緯聚而表祚氣沖斗而劍出客犯斗而槎度少微興處士之憂熒惑感景公之懼曷若乎名實可久古今是慕也則那抑賢人之聚
集／總集／文苑英華／賦　凡一百五十卷／卷第十　賦十／天象十／斗為帝車賦　白行簡(P.51-1)
斗為帝車賦以運乎中央臨制四海為韻
白行簡
惟斗之列在天之中象其車之為用明乎運而不窮爛然有光隨月建而不忒循環靡定轉天道而潛通爾其自彼
玄功彰乎真宰輻湊而眾星有次環回而周天可待將臨無極同樂御之在君隨轉無窮異月輪之生海故得四時式序九有皆臨順乎軌而克陰陽之分比於轂而正天地之心宛轉潛移循環微至周行不失於紀綱順動罔差於躔次何有象而著天何無跡而行地是使星辰日月之度光不失三春夏秋冬之期時不愆四懿夫拱極昭彰垂精耀芒將侔功於引重在載德以知方莫測車行式瞻其上象遙觀帝座宛在彼中央是動不過位止無其常作觧疑夫轞轞有耀想乎煌煌然則七星所臨下土之分度數必循於厚載經行用昭其廣運是以義將德比動與化俱廣覆之恩既愽致遠之道斯殊輪不摧兮展雲鋒而罔懼駕非馬也歷天險而無虞所以取轅轂喻璿樞見維北之運矣豈指南而已乎猶一人之在上而萬國之是制規圓而輪轉罔差鱗次而運行無替遵不已之道豈念窮途駕自然之車寧愁輿曳是則天衢可陟雲路有勢幸見殊於輪扁之徒不可使其功而効藝
集／總集／文苑英華／賦　凡一百五十卷／卷第十一　賦十一／天象十一／郊天日五色祥雲賦　元稹(P.55-1)
郊天日五色祥雲賦以題為韻
元稹
臣奉某日詔書曰惟元祀月正之三日將有事於南郊直端門而云一作未出天錫余以雲瑞是何祥而何吉臣稹稽首敢言其實陛下乘五位而出震迎五帝以郊天五方騰其粹氣故雲五色以相宣排空一作控壇乍直捧日初圓獸蹲而龍鱗熠熠鳥跂而鳳翼翩翩羽蓋凝而軒皇蹔駐風馬駕而王母欲前影帶其彩一作旂常疑錯繡之遙屬一作動光照乎一作昭文章物比摛錦之相連觀之者無小無大觀之日一作曰非烟若烟一作若烟非烟昔者卿雲作歌於虞舜白雲著詞於漢武皆跂望而為言非仰觀而遂覩今陛下德至天地恩覃草莽當翠輦黃屋之一有方字行見金枝玉葉之一有可字數陋泰山之觸石方出句鄙高唐之舉袂如舞昭示於公一有侯字卿士莫不稱萬歲者三並美於麟鳳龜龍可以與四靈而一作為五於是載筆氏書百辟之詞曰郁郁紛紛維慶霄之
雲古之一作有堯舜幸得以為君象一有胥字氏譯四夷之歌曰煒煒煌煌天宇之祥唐有神聖莫敢不來王帝用愀然句曰予何力澤未周於四海雲胡為乎一作而五色來以一作爾群后舉爾眾職由一作因五行以脩五事遵五常而厚五德正五刑以去五虐繁五稼而除五賊苟順夫人理一有之字父子君臣則安知雲物一有之字赤黃蒼黑進我輦輅就我鈞陶一作陶匏雖有光華之萬狀不若豐穰於四郊凡百庶僚相趨而顧稍疑江上之奇一作綺果異封中之素補天者維一作雖欲抑之而不出吞筆者安可寢之而無賦越明日臣稹詠霈澤於雞竿之前覩斯雲散之為五彩之湛露
元稹有集印行今間取二三為一作
集／總集／文苑英華／賦　凡一百五十卷／卷第十五　賦十五／天象十五／露賦　張彥勝(P.72-1)
露賦
張彥勝
夫露者陰陽之精氣也天地之靈液秋冬濁而春夏清晞於朝而生於夕隨時應變不凝不積遇物受彩因象而光滴滴瀝瀝熒熒煌煌爾其為大也澄九天而靜六合爾其
為廣也清四極而洒八荒故能消歇氛埃生成草木羃瀝千品霑濡萬族其澤厚矣其潤深矣願聞其始試言厥初兆自元氣生於太虛巨人飲之而不死上古吮之而穴居天無雲兮珠的皪野有草兮玉扶疎寫蟲鳥兮為篆懷蛟龍兮著書河洛建都兮氣均風雨甘泉築舘兮名亞儲胥或泛灧池臺或葳蕤竹柏鶬鶊鳴兮色紫鴻鴈來兮光白露之為德也天乙所以為王侯露之為文也詩人所以歌邵伯既因甘而作頌稱未晞而留客是時鷙鳥初擊鳴蟬向脫悲九節之相催恨三危之路遠或乃幽閨織婦初下鳴機徘徊空院悵望秋暉洞房月入羅帳螢飛看鴻鴈之將度怨良人兮不歸洒交頤之玉筯苦寒露之沾衣至如疑作山氣寒瀚海風急胡侵壠塞兵屯馬邑征人此時思歸下泣不覺漣如沾我衣濕別有洛陽才子人間人間　一作河間秀士遠自巖曲來遊學市有恨驚心無人知己聞墜葉而嘆息對浮雲而愁起恓恓兮怳若有亡此句疑有闕文覩薕葭之蒼蒼惜白露而為霜宋大夫聞而嘆曰歲乎不我與一寒一暑昔時春晚拂楊柳於南津今日秋深落芙蓉於北渚古人未達平生覊旅君何為而絕絃敢知音而相許重曰白日黯黯兮秋風多綠川蕭蕭兮空水波聞郢中之有曲試調露而為歌歌曰天降氣兮地凝精皇德茂兮芝蓋平金盤漬兮玉盃清葉有露兮落有聲遼東之鶴中夜驚日南之雞凌晨鳴華山柏兮多珠露松子服之得長生
集／總集／文苑英華／賦　凡一百五十卷／卷第二十二　賦二十二／歲時二／春儺賦　孫頠(P.103-2)
春儺賦
孫頠
是月也見斗於辰日交長至有司方成大禮展時事達九門以禳恊四靈而滌器匪歲之卒乃春之季令陰氣以下降使陽和而上利順三時而不忒恊萬福而必萃命方相氏出儺百神丹首纏裳辮髮文身摐金皷以騰躍執戈矛以逡巡驅赤疫於四裔保皇家於萬人斯乃卒歲之儺也豈比夫抑而畢春於是休徵允備有典有則洗滌氛癘祚我邦國其弓乃桃其矢乃棘野仲無以施其計遊光曷足逞其特然而禮法肅設干旌駢羅祠青帝以邀福抑金方以與儺將以窒陰氣發陽和已矣哉斯欲陳儺之儀述儺之餙盛可以仰功可以抑騰金耀一作輝於四目被熊皮於五色乍煒煒以煌煌或昈昈而赩赩既秉戈而揚盾率百隸而是職及乎出未央經上林芳菲發越瑕穢漂沉時令既畢嘉貺是尋黃龍白鳳大輅南金聚高冠之岌岌會
長劔之森森我皇堯舜比德夔龍是扶春儺高門載馳載驅玉以制容金以餙途流聲教以布濩乃洋溢於天衢既而陰陽交和庶物時育氛氳將埽祥光可掬綏我眉壽介余景福客有書劔三朝苦心簡牘荏苒青衿蹉跎白屋儻不棄於蒭蕘將刷羽於喬木
集／總集／文苑英華／賦　凡一百五十卷／卷第二十五　賦二十五／地類一／五色土賦　二　盧士開(P.115-1)
第二同前韻
盧士開登科記作士閱
尊彼國常乃立人極依大社以封土命諸侯以方色木官復位東方一作極於焉必書火正是司南方由之可識西同白帝之象北察玄武之職配中黃而立名覆西方而作式於是端扆穆穆授策皇皇賢戚封建君臣樂康既載人之爾厚亦植物而惟良可以載八紘包大荒豈離逷于爾邑盡東南于我疆昔神黷無厭聞革故於有魏天祚明德遂惟新於聖唐總祝融與蓐收臣玄冥與勾芒知合之以濟代故貢之以來王守于爾位亦有寵子思翦桐而是立故分茅以共理所以維城所以撫封爰作稼穡錫之附庸列五色以相備和八音以相從色能惟正音乃叶雅將察之以報功故封之以立社惟人是恤選賢以建仰夏王之攸敦法周官之大憲胙之而氏可命相之而宅可依五德聿修萬方知歸即之也真彩煌煌望之也靈壇巍巍足以表正方夏發揚德輝等乎珪瑞叶以元吉建樹侯家藩屏王室分之惟五行之惟一寔邦家之永固與天壤而齊畢
集／總集／文苑英華／賦　凡一百五十卷／卷第二十六　賦二十六／地類二／土風賦(P.118-1)
文苑英華卷第二十六　　　　　　　賦二十六
地類二
土風賦一首　　　　　塵賦一首
隟塵賦三首　　　　　泥賦一首
土風賦
班固曰人含五常貴于萬彙剛柔緩急音聲不同繫水土之風氣則謂之風其好惡取捨動靜不恒隨君上之情欲聖唐四三皇而六五帝一六合而光宅覽職方圖三川盡見歲七月木鐸狥于路命州里舉賢良於我睢陽古之大郡也唯君子能通天下之志也其詞曰
吳季札挺生江國自南徂北聽群樂之存亡觀諸夏之臧慝乃言夫大雅小雅周南召南陳俗夸而奢其國無主韓地薄而險其人不堪燕都渤碣秦負汧隴俠客憑陵世家淫勇顓頊之居衛也桑間濮上務耽聲色太公之存齊也冠帶衣履唯勤組織洙泗之間既當疑作富財力觜畢之下彌重獵弋冀州則紂之餘烈易為讐寇合浦則蠻之獷俗相尚戰鬪吳南有豫章之基燒銅山而煮塩海楚東有雲夢之區鞭火耕而驅水耨豈若睢陽城臨氐房其地平促其人溫良昔者舜漁雷澤堯作成一作平陽天乙都毫沛公潛梁故地多君子而風有先王富禮樂盛文章魚塩委積士馬精疆亦有顏邑野人居宋而生孔子漆園傲吏隱周而號蒙莊韋氏以占星著族楚宮以揆日居方宓子賤聽
訟築臺坐空囹圄巫馬期勸農作宰克正封疆亦有高辛故郡下邑軍塲蔡走定陶之國晉入涉疑作沙隨之鄉與夷出盟於瓦屋郤缺來會於承筐聊采綴而為賦敘菁華而未央言其國之始祖微子封於斯土先膺宗周之錫命招納暴殷之餘戶宅陶唐火正之檻就彭城鐵官之估於是孟諸為澤芒山為圃日尋干戈雲列郡疑作群伍起臺十仞作室百堵按弓甲飛樓櫓橫釣臺伐金皷討曹滅衛侵鄫掠魯會盟於鴻口之亭繳射於龍遊之浦及其楚國圍急澤門役苦外則旴目而歌內則折骸而哺妖星去國所移者三恠石隕空視之則五其後漢分元弟出食於梁景當作文帝則錫茅而建社文當作景帝則肅桂而稱觴由是綵艇畫樓鋪鴈池以千里蘭軒竹閣澄猿巖而四起徵廐馬於邊徼選宮人於街市千乘出車百金練士煌煌煒煒而軍容備矣南面稱覇而朝天子若乃秦名碭郡禹作豫州城池競於春色車騎溢於川流惠運則詠南山以作賦長卿則背西蜀而來遊入瓜亭而避暑臨穀塾而迎秋吊仙人於蒙邑祠閼伯於商丘想華門之瘈狗歎梁野之妖牛並忘歸於此地充近侍而淹留別有忠臣壯士貞夫孝子五侯競立三王俱死英靈遰見商推未已雖埋骨於黃塵俱列名於青史當今奄有萬國承平百年化被則如春露之沾草文同則若夜星之拱天惟茲都之宏壯北列土而居先屬城有師何代無賢伊昔全盛莫之與競食客駢闐諸
侯聘命旌旆互出臺殿交映忽瓜剖而豆分若煙收而雨竟已矣哉中則傾兮滿則缺陰靈起兮陽精滅始看春樹歇芳菲已見秋源漲沙雪自昔雄材與壯氣莫不埋恨而吞咽七十里之城郭仍在一千年之綺羅都絕京兆杜公久遊關東臨少昊之秋月過梁王之舊宮食水土問人風執官曹而正直抱身鏡而清通識寳者不遺於草澤懷材者喜遇於良工但能任土而作貢則我梁國之不空
集／總集／文苑英華／賦　凡一百五十卷／卷第二十七　賦二十七／地類三／西嶽望幸賦　閻隨侯(P.122-2)
西嶽望幸賦
閻隨侯
壯哉太華兮為金方之鎮削成四面壁立千仞勢阨河關兮橫地以傑出氣雄宇宙兮極天而增峻疏鑿則禹封崇則舜歷選列辟咸五載而一廵於昭有唐曷不登以肆覲我聖君之開元一十八載威靈限乎無外至德與日月齊明寳位與乾坤比大鴻澤洋溢湛恩滂沛萬國同於文軌百蠻襲於冠帶河海清夷風雲昭泰鬼神奔走而奉職玉帛梯航而入會蕩蕩乎巍巍乎誠聖人之神用也美不可得而稱載至若祖武宗文之業觀風問俗之勤舉由禮兮動為仁禔百福兮延群神無文之典咸秩中和之政惟醇邦國之鴻徽克播帝王之盛事畢陳若乃詩書禮義之府禮樂德之則設金馬石渠之署脩成均崇文之職坐公卿以
論道養更老而崇德詢善而當宁委裘禮賢而日旰忘食振木鐸而施令正銅儀而御極歌舞盡盛德之容聲明彰具物之餙此聖人之文教也先王剡木為矢弦木為弧所以脩戎器戒不虞於是簡車徒誓將帥百官象物而動軍政不戒而備重之以三令五申示之以戎昭果毅正卒伍駢部位鵝鸛魚麗兮鴈行鱗次鳴笳疊皷兮隱天動地自朝及野兮千乘萬騎谷轉山移兮天旋雲被赫赫震震耀武中原兮將除害以興利因農隙而講武事羗夷覩之以奪魄蠻狄聞之以挫氣雖商湯有景毫之命方此以知慙周成有岐陽之蒐比茲而多愧然後班師旅行慶賜穆穆煌煌焉舍爵策勳而飲至此聖人之武功也太原啟聖誕受駿命傳萬代兮本枝盛上黨興王休有烈光應大橫兮天業昌漢高不忘於豊沛光武不起於南陽故踰孟門越太行鏟危磴夷高岡馬無泛駕兮鑾珮鏘鏘車靡摧輪兮和鈴鈌鈌紛霍以電邁震隱轔以軍裝坌入乎舊宮之皇皇思宗祖之艱難詠潛龍於沂康出德教兮脩國章問老病兮勸農桑豈徒率子弟以佐酒歌大風而還鄉此聖人之廵狩一作省也古者為高必因丘陵為下必因川澤去舂陵之天邸望臺駘之星陌軒訪道乃逍遙於廣成丹陵出遊還悵望於姑射踐唐人之舊壤遵漢家之餘迹祠后土於汾陰盛禮容於瑤席既而泰折啟方壇闢有潔在盛有牲在滌奏咸池兮羅金石欽瘞繒兮埋玉璧幽髣髴
兮地祗格電輝輝兮神光赫時展豫兮群瑞臻紛景福兮隨吾君黃龍降兮應景運寳見兮寫龍文整樓舡兮濟橫汾縱歡樂兮歌白雲此聖人之報地也禮行於郊百神受職焉禮行於社百貨可極焉既即陰以報地遂就陽而禮天因吉土歷廣廛跨周服掩秦田萬乘星陳出直城之郊外八方雲會就京兆之天邊騎雜沓車駢闐赫赫奕奕而燭川以屆乎圓丘之前於是牲用特酒尚玄樂以雲門是重禮以蒼玉為先推高祖以作配五精率而來旋達上下合腥膻設柴燎致高煙上帝降監兮享明德子子孫孫兮萬億年此聖人之禮天也王者受命必升中以因名山告成功而紀厥美四時以春方首事五嶽以岱宗為始無懷以降七十有餘管仲所詳十二而已我皇承先王正統繼列聖遐軌幽明恊同靈物蕃祉故天不愛其寳地不愛其珍卿雲爛漫而動色醴泉湧溢而流津莫赤匪狐九尾而自擾莫黑匪烏三趾而來馴況復西鶼比翼東鰈呈鱗秬黍生於鄗沚苞茅出於江濱一莖九穗之禾備粢盛而競發雙骼一作輅共觝一作抵之獸供犧牲而自臻可不謂然乎我皇雖以地平天清時和歲貞欲行封禪之事猶執謙撝之情則有冠冕列辟搢紳諸生互陳嘉頌爭獻懇誠候屬車之塵者率土皆是請闕庭之下者靡日不盈於是備法駕順卜征襲時服肅天行河洛之人尚觀於後乘鄒魯之地已識其前旌氷湛千年之色山呼萬歲之聲常龍之
峯帝鄉之白雲遙接金雞之岫長安之曉日再明所以登封降禪所以騰鴻飛英既刻石以頌美亦泥金而告成信四三皇而六五帝曾何周漢之足名然後審度量正權衡咨嶽牧問黎甿人荷復除之惠家索牛酒之榮此聖人之東封也宗廟所以本仁祭祀所以尊祖馨香寧止於黍稷備物必該於水土故醴醆在堂粢醍在戶歌采茨肆夏之節奏文始五行之舞有來斯雍助我明主祝嘏祠說豈云虛取宜其時和人豊而神降之佑也故所以靈芝秀祥颷興月毳下膏露凝奉先帝而追孝遂加敬於園陵此聖人之致孝也倬彼靈嶽傑出秦畿豁為巨防壯我皇威雖國家盛德之無垠固先王設險而可依雄天府以岌岌符聖壽而巍巍萬物生華稟少陰之精粹五星分緯融太白之光輝俯壓黃壤上干翠微矧靈異之所蓄乃神仙之所歸實五鎮之為首諒群山之所稀且夫西嶽之為鎮也大焉西方之為義也多矣其色也白白為五色之質其音也商商為五音之紀其味也辛辛為五味之和其行也金金為五行之始帝則少皡居神位則蓐收在祀歲時有揫歛之功環寳多金石之美然所以能恊我大君之明命永作固而配天高峙也徒觀其交錯糺紛之勢盤礴峻秀之形嵒一作磊崿巘嶬停停熒熒紛刻峭其若削洞岈以杳冥樹色凝黛天光結青暗谷嵺而藏胚渾之氣幽嵒暘兮化神仙之靈中融寒暑下聞雷霆南澗載陽而北澗停雪
西峯見日而東峯見星偉哉靈造上峩窮昊憑之者永安涉之者難老疊嶂重巒互稠沓千巖萬壑相縈抱其虗谷也數行發地緣茂松其峻壁也百仞懸崖不生草夫崑閬峙於方外蓬傑於海島皆玄聖之所遊非化人之可保豈若茲嶽俯臨京鎬上有皇明玉女峯下有長安洛陽道作鎮并崇於雍豫靈祠化傳於洒掃雖則祀典遠更於百王都未若祚我唐之壽考矣然則神其聦明正直而一既德則斯輔知信不可失往歲垂天文運宸筆勒琬琰崇望秩云待子安民治國然後徐思其事懿夫俗阜時康今也正惟其日故可揚鴻徽而騰茂實奚不指河潼而嚴警蹕也又欲大康兆人兮嶽翼化淳四海兮嶽布沖和無疪厲兮嶽獎定禮樂諧神人兮嶽聽今萬邦胥悅四海肅清禮交樂舉人和政二世犯諱平豈猶茲嶽之所致實惟我后之明明又曰斯嶽降神生此多士則庶績咸若百工允釐河東地近領袖既得乎裴公圯上神人帷幄復歸於張氏況業固盤石城維宗子以為肺腑之親更任股肱之理惟邦是翰諒在乎此生甫及申豈惟於彼況乎聖德幽運通天玄一作至精山靈附化而開石蹊路非人而自成舊日隘途將帝道而俱泰從來絕險與太階而共平非我后至聖之所感豈能使造化之力再呈至乃紫闕東臨黃河北注嘉氣通於郊野休光被於草木桃林之野佇天馬而來遊蓮花之峯翼華盖而高度昔禹禪吳會穆幸崑丘既江山勞止
徒轍跡空留豈如是嶽不遠皇州何云歲時展狩信亦朝夕可遊今左馮郡縣萬方黎獻僉曰吾王不遊吾何以休吾王不豫吾何以助咸傾想於班瑞之辰屬望幸於肆朝之處國家頻成大禮天下大和豊穰歲積符瑞日多聖人雖欲行謙光遜讓之禮其如天意人欲何其如鬼神符命何誠可備西封之盛儀採東巡之舊制順三秋之仲月升二華而展祭巨靈贔負願高掌以扶輪仙廟虗佇欲睟容而警衛尋可封十狀之美盡遙陟七梯之勢命茲毛女執左纛而先驅策彼茅龍隨六馬而高逝坐金機於雲表題玉冊於巖際象榻與瑤壇共華石皷將天聲俱厲如是則鴻猷振於萬古盛烈光於千帝然後臨大河而沉璧更秩於百靈睠東洛以迴鑾永延於億歲已而歸格藝祖道洽華胥更崇太室之事復率東岱之初遂就恒山而展禮望衡嶠而移車聖主功成永穆羲皇之化小臣多幸敢獻登封之書
集／總集／文苑英華／賦　凡一百五十卷／卷第二十八　賦二十八／地類四／華山賦　二　達奚珣(P.126-2)
第二并序
達奚珣
太華之山前成四面方直者五十餘仞盖嶽之雄也往因行邁望之不及今來何幸作尉于茲因而賦之以歌厥美華山惟嶽群嶽之雄天開厥狀神致其功昔與襄山連岡不絕河水長注橫流曲折神元再造拓崖而兩分仙掌常存倚天而廻列其後多歷年所至于夏王窮地絡正乾綱綠甲之功既就元圭之業有光定我祀典因為舊章同夫
三事偉哉煌煌徒觀其倚伏而起削成而峻作秦塞之高標為豫州之巨鎮其南接楚其北臨晉嶔乎數都之間豈惟直上者五千餘仞遠疑將適近若將騰氤氳綠潤霮青凝發地壁立連天石稜披重霄而自致與元氣而相陵旁望群山兮盡為幽側猶夫南面兮用資峻極巍巍乎掩夏雲之奇峰蒼蒼然合秋天之正色近壓關輔載樞京國此其所以為嶽者也若乃人寰不遠勝氣常清石含古色泉落秋聲懸一作層巖蔽虧謂乾坤之闔闢洞壑幽邃泛雷雨之滿盈怳怳乎又似龍虎潛伏鬼神含精伊被崇林望之盡目參灝氣而森秀侔斷山之搖矗仙草殊品靈花異族不以無人而不芳香風麗乎函谷皆負靈造是潤是黷具物靈繁故難詳鞫蕭條世俗髣髴神仙玉女明祠星壇尚在羊公舊室石榻常穿霧雨迷處雲臺巍然則知大象所存何有於古列真攸萃寧獨於先國家南正司天北正司地人神不擾方嶽定位森森象設之若生憺憺威稜而可畏宗伯制禮巫咸視事殺氣每豋騂剛必備蓋所謂敬而無黷厲夫精意此則邦之禮物也受命如響依人而榮攸歆盛德載答嘉生不旬時作為雲雨白漿既挹黃玉斯覩隤止如山永康中土此則神之叶贊也物披山嶽非無壯麗或隱峯於群嶺或結根於荒裔空聞象外之談何貴人間之世而我直兩都之大道當三條之正中偏近日月高謝紛濛通天之氣成天之功鑾輅常幸聲明有融能
事無爽楊言莫窮舉天下而爭長故難可比而崇
集／總集／文苑英華／賦　凡一百五十卷／卷第三十二　賦三十二／水一／水彰五色賦(P.144-1)
水彰五色賦以渥彩彰明必資乎水為韻
善利無方莫先乎水識疑當潤色之際必取務滋之旨黑黃蒼赤皆類其激物黼黻文章咸本而資始德既洽於濟
物色且叶於通理自得玄之又玄何謝美之為美于以增瞱瞱于以散煌煌浴飛翬於陳寳浸社土於徐方染氏繄而眾彩繁糅繢人因而品彙咸彰愽我以文不獨專於潤下用而不竭將以効其靈長原夫被物如濡霑顏載渥狀暮山而翠疊法朝景而霞駮遠同墨氏類素絲之屢遷尚想蜀江嘉貝錦之斯濯餙袞衣而煥爛成繡服之葳蕤何采章之不昧一作勝由浸潤之所資漸以化成能令素以為絢期於敷演孰謂涅而不緇既得色斯舉矣亦可狎而翫之不假濯於滄浪寧同資於碧海凝瑞霞之炫燿發慶雲之光彩寫補天之績鍊石之資必該圖應聖之祥威鳳之儀咸在佐益丹而惟其深矣當後素而不曰白乎流濕之光允若受采之時是須且比成人之美實同因物有孚助其言而載隨炳其用而無必乍成藻火之文幾變素紈之匹榮光可愛初謂出河之符備色咸宣更入夢江之筆先王所以因而立旨諭以相成含章而其輝未著發澤而其道彌精儻不苟於體用庶可致於文明
集／總集／文苑英華／賦　凡一百五十卷／卷第三十九　賦三十九／氷八／履霜堅氷至賦　王起(P.174-2)
履霜堅氷至賦以君子之道闇然而日章為韻
王起
霜之履兮白商應氷之堅兮玄律分其履也結之寒露其
堅也矗若長雲當萬物始挫之時降於青女及六尺凝寒之日可薦明君信履微而至著宜布象於前聞乃若歲如何其夜亦秋止稜稜稍結競競未履漸皚皚於葛屨之下將皎皎於玉壺之裏雖嚴凝作氣必納於輿人而愴悽動容先感於君子此謂履霜之始暨夫變化無朕堅剛有期律移緹幕之候辰當黑帝之司由是璀璨無積清明自持則豐山古鍾不舂容而明矣鄴臺舊井可皎潔而藏之此所謂堅氷之時也霜之飛兮至微氷之潔兮自保所以通變其德所以馴致其道畜峩峩之色且寒於長河改丁頰反早霜也之光寧留於勁草凝冷兮漸滋積素兮斯瞰始落金波之上有助其明終藏陰室之中不欺於闇氷因乎厚地霜本乎高天何質變而增勵何節窮而更妍亦由洪因纖起高以下先投一跡而千里路極覆一簣而九仞功宣則求己者知霜氷之言理有漸周身者知霜氷之防於未然固宜妍精屑屑覃思乾乾豈翫蒹葭蒼蒼之色鑿山谷沖沖之堅哉士有錯綜文房琢磨儒術以脩詞為履霜也不同於豺祭之辰以干祿為堅氷也不同於狐聽之日願察言而觀行儻循名而責實況乃良牧煌煌近天子光引凝陰之義為勸學之方則因卑致崇匪一朝一夕為大於細在日就月將然後知作者之微旨嘉言孔彰
集／總集／文苑英華／賦　凡一百五十卷／卷第四十二　賦四十二／帝德二／漢高祖斬白蛇賦　白居易(P.189-2)
漢高祖斬白蛇賦以漢高皇帝親斬長蛇為韻
白居易
漢高帝將戡時難撥禍亂乃耀聖武奮英斷提神劔於手中斬靈蛇於澤畔何精誠之潛發信天地之幽贊卒能滅強楚降暴秦創王業於炎漢于時瓜剖區宇蠭起英豪以堅甲利兵相視以壯圖銳氣相高皆欲定四海之洶洶救萬姓之嗷嗷帝既心窺咸陽氣王芒碭率卒晨發一作往縱徒夜亡有大蛇兮出山穴亘路旁凝白虹之精彩備素一作白龍之文章鱗甲皚一作皛以雪色睛眸赩而一作其電光聳其身形蜿蜿而莫犯舉其首勢矯矯而糜亢勇士聞之而挫銳壯士觀一作覩之而推剛於是行一作從者告於高皇高皇乃奮布衣挺干將攘臂直進瞋目高驤一呼而猛氣咆哮再叱而雄姿抑揚觀其將斬未斬之際蛇方一有欲字縱毒螫肆猛噬我則審其計度其勢口噪雷霆手操鋒銳凜龍顏而色作振虎威而聲厲一有何字天之啟神之契舉刃一揮溘然而斃不知我者謂我斬白蛇知我者謂我斬白帝於是灑雨血推霜鱗塗野草濺路塵嗟乎神化將窮不能保其命首尾雖在不能衛其身盛矣哉聖人之草昧經綸應乎天而順乎人制勍敵必示以乃武乃神殄災沴不可以弗躬弗親一作不躬不親原夫一作若夫龍泉黯黯秋水湛湛苟非斯劔蛇不可斬天威煌煌神武洸洸苟非我王蛇不可當是
知人在威不在眾我王也萬夫之防器在利不在大斯劔也三尺之長于以懾萬物于以駭八方歷數既終聞素靈之夜哭嗜欲將至知赤帝之道昌繇是氣吞豪傑威振幽遐素車降而三秦歸德朱旗建而六合為家彼一有誅字鯨鯢截犀兕未若提青蛇而斬白蛇
凡一作皆集本
集／總集／文苑英華／賦　凡一百五十卷／卷第四十五　賦四十五／邑居一／雲中古城賦　一　呂令問(P.201-2)
雲中古城賦
呂令問
正北曰并有唐作京密近戎狄張皇甲兵尹也總居守之任將也當節制之名故卒乘輯睦而王都肅清於是斷武誼按亭燧電轉前旌風吹橫笛楊葉箭的蓮花劔騎下代郡而出鴈門抵平城而入胡地挾纊稱暖投醪必醉則知撫之者誠難用之者不易是時陰閉群山寒凋眾水川平塞廻冰飲霜宿慷慨乎大荒倘佯乎遊目區脫潛遁屠耆懾逐訴古城之謂何傳魏家之所築伊昔晉京版蕩海縣沸騰不有所命將何以興王師赫怒爰整其旅霧集雲屯龍驤鳳舉棄萬里之沙漠傍五原之風土肇為此都寔惟太祖夫其規典章辨封疆池桑乾之水苑秦城之牆百堵齊矗九衢相望歌臺舞榭月殿雲堂開儒士於壁沼貯美人於玉房翕習沸渭熒熒煌煌取威定覇於是乎在施令作法罔或不臧武破六州之內文宅三川之陽何其壯也既而年代倏忽市朝遷徙干戈鼙皷之雄綺羅絲竹之美孰不煙散雨絕沙埋灰委樹名歡而詎存鳥稱樂而俱死危堞既覆高墉復夷廖落殘徑依俙舊墀榛棘蔓而未合苔蘚分疑乎相滋伏熊鬬贙騰麕聚麋常鳴悍鷩乍嘯愁鴟不可勝紀但令人悲胡風起兮馬嘶急漢月生兮鴈飛
入可憐久戍人懷歸空佇立有客志遠才雄秉義由衷負詩書禮樂之用蘊蕭曹魏邴之風虜庭高枕河源鑿空霜犯鬢而先白塵染顏而少紅三為都護五掌元戎益封而廣國事利而業崇獨見凌雲而作賦誰言坐樹而論功者哉
集／總集／文苑英華／賦　凡一百五十卷／卷第四十七　賦四十七／宮室一／明堂賦　一　劉允濟(P.210-1)
文苑英華卷第四十七　　　　　　　賦四十七
宮室一
明堂賦四首　　　　　總章右賦一首
上陽宮賦一首　　　　阿房宮賦一首
望春宮賦一首　　　　華清宮望幸賦一首
晴望長春宮賦一首　　上陽宮望幸賦一首
明堂賦
劉允濟
大哉乾象紫微疏上帝之宮邈矣坤輿丹闕披聖人之宇聿觀文而聽政宜配天而宗祖體神化以成規應靈圖而立矩度七筵以垂憲分四室而通輔合宮之曲疑作典鬱乎軒丘重屋之儀崇於夏禹因殷成於五帝繼周道一作實於千吉統正朔之相循起皇王之踵武大禮興而三靈洽至道融而萬物覩其在國乎惟聖踐極配永登樞狹生成於大冶銷品彙於洪鑪貫星象而調七政列山川而宅五都開洛陽之寳籍受河闕之禎圖惣蘷龍於國序集鵷鷺於天衢包壯葉疑於玄頊籠景化於黃虞功既成矣道既貞矣答后土之家祥藹上雲之殊望仙閣之秀出瞻月觀之峙鏤紅玉以圖芳蕭龜壇而薦祀道不言而有洽物無為而自致嚮明南面高居北辰屬天下之同軌率海內以嚴禋想雲臺以應物考明堂以臨人叶和萬寓懷柔百神降虔心啟靈術採舊典詢故實表至德於吹萬起宏規於太一欣作之於有範佇成之於不日工於奔競人皆樂
康訪子輿於前跡揆公玉之遺芳順春秋之左右法天地之圓方成八風而統刑德觀四序而候炎涼跨東西而作甸掩二七以疏疆下臨星雨傍控煙霜翔鶤墜於層極宛虹拖於遊梁崑山之玉樓偃蹇曾何髣髴蒼海之銀宮煥爛安足翱翔於是覽時則徵月令觀百王綏萬姓肆類之典攸集郊禋之禮爰盛衣冠肅於虔誠禮樂崇於景令三陽再啟百辟來朝玄纁霧集旌旆雲搖湛恩畢被元氣斯調羅九賓之玉帛舞六伐之咸韶澤被翔泳慶溢煙霄穆穆焉煌煌焉粵自開闢未有若斯之壯觀者矣煥乎王道昭賁三才遠乎聖懷周流九垓鴻名齊於太昊茂實光乎帝魁浹群山於雨露通庶品於風雷盛矣美矣皇哉唐哉
集／總集／文苑英華／賦　凡一百五十卷／卷第四十七　賦四十七／宮室一／明堂賦　二　任華(P.210-2)
第二
任華
粵若稽古巨唐千靈累聖二葉重光思文烈以宗祀象天地之圓方考遺訓建明堂俯南端之赫赫北極之鏘鏘盤螭黝糺捧神珠而高翥遊鵾翕習仰層檻以廻翔星辰出納於疏牗虹蜺縈帶於軒廊遠而望之若扶桑吐日生高岡近而察之若叢雲轉蓋陵昊蒼屹崢嶸以岑立漫離披而翼張其奧祕也懿濞退概靈仙髣髴肅枚枚以實實窅眇清爽日月來往赫昈昈以煌煌堦陛嶙峋而分欒櫨磊落以相望實造化之難測非翰墨之所詳吾君正冠冕垂衣裳佩玉璽干將猛簴列崇牙張百揆時序萬國來王敦行尚年既在南而近夏貴仁親族乃居東而曰陽
中主尊於太室西導德於總章務競競之孝理匪晏晏之樂康然後知嚮明之位正隨時之教盛因方備色乘五運以順行選士養賢崇四學而敖令豈直若斯而已哉其宮十二以象辰行水四周而為海堂筵楣徑可以見乾坤之籌策暑往寒來可以知六九之變改室也州之數窻也卦之在高得黃鍾之實柱懸列星之彩畢千古之能事終一人之不宰至有虞之緫章期夏侯之太室殷重屋以五周太廟以七伊數君之餘制各殊途而並逸雖信美於當年是無取於今日別有清河絆鳥長沙求贄一作試討論公玉之圖錯綜伯喈之議儻繡桷之有漸庶青雲之可致
集／總集／文苑英華／賦　凡一百五十卷／卷第四十七　賦四十七／宮室一／明堂賦　三　王諲(P.211-1)
第三
王諲
大唐混合寰宇開張時邕體黃中之一德居紫微之九重既而成化載造天下有道得彩鳳之靈圖飛龍之太寳美其歷數會昌累葉重光真宰無為盛先天之景業聖人有作立配帝之明堂寫神規之大造嶷崇丘一作基之正陽燐燐爛爛榮榮煌煌徒觀其藻畫周設雕刻具美綺寮豁達以生風重檐周流以藏晷嶔崟崎嶬狀崑岳含霧而插天衢隆崇峍屼若蓬萊駕鼇而涌海水屹乎氤氳孤標紫氛琁題皓餙金鋪洞文拱星辰以端居傍晀白日憑軒檻以直視俯見青雲爾乃環曲析構重屋蓮銜綺井艷窋吒見靈光殿賦以垂珠階接彤庭影連延而造玉若夫靈姿眾出詭孌一作變叢生畫栱攢施龍桷參崖以星布陰室晝郎粉
啟皎曜以月明及夫四海波晏一人有慶寒風初盡陽月既正蠻夷颯沓以來王文物葳蕤以交映信所謂不宰而合通居中而作聖
集／總集／文苑英華／賦　凡一百五十卷／卷第四十七　賦四十七／宮室一／明堂賦　四　于沼(P.211-2)
第四
于沼
天子朝諸侯於明堂惟古之制始以講信修睦終以布憲施惠合至德之休光旌中國之巨麗下之象地也以列五位之神上之法天也以配五方之帝稟太一之威靈順陰陽之開閉左右分以寒暑之宜以筵以九度以堂室之際觀乎萬國來朝威儀濟濟聖乃負斧扆而南向以布政百僚端冕弁而北面以陳禮是知人以君為心君以人為體晏會之節以明於尊卑慶賜之儀以旌於孝悌原夫宅中而起繼天而作遙眡嵩少俯抌伊洛巍巍煌煌厥高不可乎彌度拏龍以蚴蟉亘虹梁而各落綷以綺藻施以丹雘四闥以四氣而開八窓以八風斯廓祥風布影對實檻以交輝皎日懸光曜金而璀錯於是陳三獻之禮臻九成之樂申儀於辟雍崇業於太學甄古今之至理議沿襲之蹖駮既而順斗極運天關皇恩普矣貴賤以頒東門之外以朝乎九國南門之下將享於八蠻正德是弘惠風斯布禁淫慝節制度重三台之任乃申命於中階寵五伯之功遂授鉞於東戶夫明堂者明帝之德體天為狀必資闡化以準程豈獨弘規而取壯出庶物而咸仰包宇宙而為量惟先聖之是則信百代之可尚
集／總集／文苑英華／賦　凡一百五十卷／卷第四十八　賦四十八／宮室二／含元殿賦　李華(P.215-1)
文苑英華卷第四十八　　　　　　　賦四十八
宮室二
含元殿賦一首
明光殿粉壁賦一首
含元殿賦并序
李華
宮殿之賦論者以靈光為宗然諸侯之遺事蓋務恢張飛動而已自茲已降代有詞傑播於聲頌而一作則無聞焉夫先王建都營室必相地形詢卜筮考以農隙工以子來虞人獻山林之榦太史貞一作占日月之吉雖班張左思角立於一作前代未能備也而曩之文士賦長笛洞簫懷握之細則廣言山川之阻采伐之勤至於都邑宮室宏模廓度則略而不云其體病矣至若陰陽慘舒之變宜於壯麗棟宇繩墨之間鄰於政教豈前脩不逮將俟聖德而啟臣心輒極思慮作含元殿賦陋百王之制度出群子之胷臆非敢厚自夸耀以希名譽欲使後之觀者知聖代有頌德之臣焉其詞曰
維皇高祖一作宗穆端命於一作于玄穹萬有千載一作歲鍾景祚於鴻一作于洪裔建北宮之尊嚴上取治於天帝乃圖正殿之逌居規崇山而定制信神明幽贊而人謀襲契不然何前王曠此之雄麗也先是大司空帥其屬執度而相之曰美哉川原一作后鶩乎其大哉垣坤靈兮配乹剛坤順乹而為龍舒廣衍兮走群山紛却面而朝宗陵正陽之奕奕鬱
佳氣之葱葱蓋昊天之作而皇祗授元聖獲以造新宮也乃審於一作于龜筮龜筮叶從太卜以告神人咸同皇曰欽哉是將宜於一作為朕躬一作宮曰一作因以鴻稱含元建名易乹坤之說曰含弘光大又曰元亨利貞括萬象以為尊特巍巍乎上京則命徵盤石一作碩之匠下荊楊之材操斧執斤者萬人涉磧礫而豋崔嵬擇一榦於千木規大壯於喬枚聲坎坎於青雲若神踣而顛摧勢動連崖拉風碎一作埣雷倒勁梢於窮谷斬巨柢於昭回時也山祗効靈波神作氣為桴為栰羽疊鱗萃朝沉江漢夕出河渭雲奔山橫井構二字一作交積於作宮之地於是農事既收靈臺勿函子來而就役者周邦畿而薄四海咸忘勞而獻力乃張為廣度考正極星邦伯是經國工研精剗盤岡以為址太階積而三重因愽厚而順高明築陵天之四墉四墉既列大階如截下上相嶔愕視沉沉其始也星鎚電交於萬堵霜鋸氷觧於千尋擁材為山欑杵如林乃占日月之吉以成帝室雄一虹作梁勁於中楹一作極榱桶艥以礱密析一作折姑繇以為楹隳喬山以為礩飛重檐以切霞烱素璧以留日神標峻樀一作摘非鬼疊曾一作層楣高卑迭作尋尺相持木從繩而後正棟操宇而不危陛瑩冰級瓦敷鱗差蕩晶景而升降歘睒皆以交輝聳大廈之奇傑勢將頓而復飛爰詔有司練日推時徵考室於周詩一作頌會公卿以落一作發之丕赫哉如俯如跂若會一作合若離瘁踈錦反脩邃以窅徼怳嶪騀二一
字岌作嶪而巖巍謂衝颷激海兮漩奫淪以無底奔雷觸山兮掉巘而傾石鮫拖一作拕首於堂廡狀出雲而撐嵩高之制靈丘上盤隣斗極之光耀邇天漢之波瀾密一作察鑿枘之吞吐吸山藂而水欑建升龍之大旆邈不至于一於作階端崢嶸孱顏下視南山炤燭無間七耀廻環虛咸笑也反欲呼合反□也赫以突兀攇閌弘以蕭樧捧帝座於三辰衝天街於九達進而仰之騫龍首而張鳳翼退而膽之岌樹顛而崪雲末嶷兮峩峩巨鼇載仙山而出滄波劃呼麥反兮煌煌燭龍拆穹穴而臨北方排層城而廓帝居豁閶闔而面蒼蒼左翔鸞而右棲鳳翹兩闕而為翼環阿閣以周墀象龍行之曲直夾壺之鴻洞平聲啟重閨之呀赩趨堂塗而未半望宸居而累息惟上聖之欽明爰聽政而崇德去雕幾與金玉絀漢京之文餙熾丹雘於抗重霄而競色若乃紫微晨曀彤墀夜明雲薄萬栱風交四榮冬止其陽則釋裘而燠夏休其奧一作陰則捐以清旂獵風而振響棄墜露而成聲懸一作櫨駢湊踈一作竦柱奔迾一作列複檻曾綴高窓景爇黭日翳而罘一作連曤天開而中絕形持神而欲離足慺步而將跌貯昭訓之崇崇瞵光範之揭揭其南則丹鳳啟途遐矚荊吳十扇開閉陰陽睢盱容九扃儀禮九設扃又考工記大扃七一作七扃非方駕五車示王者之無外不樹屏於清都望仙闢於巽維建福敞於坤隅偃朱旗而櫜玄甲屯仡仡之驍夫其後則深闈祕殿曼宇踈楹瑞木
交陰玄墀砥平鮮風歷廡凌霰飄英蔭藹武闈一作■增華穆清玉燭內融則嘉盛豊備太陽臨照而天下文明古有六寢御茲一人今也三朝繇古是因布大命於宣政澹玄心於紫羲和弭節於通乹望舒停景於觀象密勿旒扆臣人是仰左黃閤而右紫微命伊臯以為長其下則鶡冠魚服良家大族厲禁非宜金吾領之其前則置兩石以卹刑張三侯以興武告善之旌登聞之皷節晷漏於鍾律架危樓之筍以辨內外之差以正東西之序天光流於紫庭倒景入於朱戶騰祥雲之郁靄映旭日之葱籠清渠導於元氣玉樹生於景風夷坦數里徘徊無窮羅千乘與萬騎曾不得半乎其中厥初經營天下既乂文物未周孤其壯麗蓋重於施勞非不懷也乃眷睿孫睿孫開元萬物晏清而大和掩書契之所論既克廣於崇構聲明備而益尊蓋聖皇之孝也輝焯變化兮動搖乹坤其東於是弘文教而開館對日華之清閾蓋左學之遺制恊前王之講德其西於是延載筆之良史俯月華之峻扉集賢人於別殿朝命婦於中闈王風闡而成化陰教備而不虧加以詠周詩而展親睦魯衞而敦敘因合族而來宴置更衣之豊宇至於殿內諸曹則左右有局通軒並廡物有恒司供無廢舉又有銀璫珥貂寺人巷伯奉宣出納之令一作命更踐宮中之役熊羆之旅董以龍武矛戟森森材官羽林聲破丘山氣聾飛沉爪抉千鉤跟騰百尋克壯皇威恊比其心其外
則校人掌馬天駟在閑以備順遊放教疑作牧其間望我鑾和陟彼高山猶慮憲章或遺國容未備乃立掌之司館通事之吏職在達下情于上天儆王言於有位通太極隥指龍池重門內注複道潛移幽峻肅以相屬光彤融以熺熺懸象著明帝座維三皇居設位俯察仰參翼室正中游宮次南乃一作北起含元一作光其容耽耽惣而言之如山之壽則曰蓬萊如日之昇則曰大明自茲而北燕遊所經達於苑囿不可殫名周廬更呵匝以環衞南端百仞上極霄際卻視希今反崟經途廣深繚以層城黕為重陰至若時雨槀田九農恞音夷欣悅也暢雲歸山冗鯈以昭曠白日麗於宮隅混晶光而益壯於是風師歛威纖不升穎絕搖芒葉無飜稜自中徂外鏡洗川澄弦直閭閈井畫溝塍靡迆秦山陂陀漢陵知稼穡之艱難見皇王之廢興及乎玄冥戒寒海神飛雪瑤城粉野琪樹森列玉宇璇堦雲門露闕天華爽霽朗日朝徹赤旌降庭朱柱艷月仰白帝而金精開披河宮而銀燭發其或蠻夷不至帝用興戎降元帥於天上發神謀於禁中皇靈震燿殄一作殲厥渠凶矯矯武臣此焉獻功操俘一作俘人又作效俘虜以陳器械恢莫大之威容爾乃時殷仲冬日正南至上公奉斝群后在位一人壽昌萬國承賜式燕以樂欣欣具醉乃撞宮懸砯碣天地及乎獻歲元辰東風發春懸法象魏與人惟新儼文物於王庭兼九伐而宿陳威儀之嚴嶽嶽振振若太一披絪縕而俯
百神既而咸造勿會朝清明璿柄指寅寢闈發扃皇帝御袞龍之法服佩蒼璧之純精執鎮珪導朱紘降輦登階微聞玉聲於是典禮之官贊王就位南面穆然至若甸侯采衞要荒閩貊輸其方賮罔不來格統以千官六鄉二伯司儀敘進象胥儐一作重譯肅肅委皮乹乹奠璧設以庭燎天烘地赫雷皷殷殷朱干玉戚神簴如生熊羆敵危昂歇向歊爛歕射金根玉輅太常少帛一作伯火列一作烈門旂霜交陛戟乃進元元以觀禮珿初六反億兆之增增金吾南首麾之以肱遰攀楥而聳仰齊屨企而冠騰太史來告鄉雲勃興灑豊澤於生人答上玄之休徵申命司寇緩刑冢卿降德秩山川而問耆老周雨露而均邦國華戎竭歡喜氣闐塞揭金鷄於太清炫晨光一作陽於正色慶忻之聲不踰辰而靁四域當斯時也驅周驟漢於廓二字出木玄虛海賦煥爛王臨于朝天地貞觀靈宮巖巖上下交贊蓋所以法乹道而遵帝度豈惟安體而明威者哉夫瑤臺之美不可以刑萬國土堦之陋不可以儀天下一作地奢不遜而儉固允執中於大位洪範曰皇建其有極富哉上聖之宏議也詩歌楚室頌美泮宮諸侯之事也雲夢甘泉宴談一作恢景福僻王之志也論諸侯曷若以戴天子嘉僻王曷若以尊聖人烈烈盛唐祖武宗文五帝赧德六王慙勛而政本乎慈用過乎儉夫蒼生所奉者惟君所愛者惟親寧有君親宅體於卑室而臣子得安其身乎故有熊明庭帝姚總期從人
欲也天垂定星易有大壯君人一有者子法焉聖朝猶斥其華而憑一作凭其質今為是殿也四字一作是殿也者惟石丹素無加飾焉身居玄眇心與萬姓同畎畝之勞以是臨眾何眾不賓以是享神何神不若其天二字一作茲其德歟雖欲宮崑崙而館不周城八極而隍四海猶未足儲鴻醇而俯丕耀豈咸鎬一京之所在策一作崇四瀆之前歲一作戎懷鉛之小臣俾讎書於禁中正百代之遺文由是循環天造耳目日新敢頌成功告於神明一作宗無媿斯干之什式昭聖德之容頌曰
帝作含元含元言言崒若日觀呀為天門太階三層遠法一作達字崑崙鎮茲秦野揭以周原烈文祖宗永錫孝孫孝孫有慶于以施令奄甸萬姓受天休命歌之頌之管磬宜之穆穆皇君壽考無期既成斯文客有歡之上者對曰前王之宏祥詭瑞乃聖朝之細事今休徵已厭于聰明頌聲亦飫於天意夫私歌竊抃乃臣子之常一作本志又焉足以薦聞哉客曰不然今至尊明發不寐一作寢永一作有懷先皇周文之孝也允恭克讓光溢海內一作外堯帝之謙也自即位已來上下之休嘉臣人之詠歌歌於睿躬則固辭頌於宗廟則無斁今吾子之文一作明字昭乎累聖之耿光美于大君之孝德可進而退宜言而默使雅頌之音卷而不舒猶坦蕩其胷臆無乃過歟為人之下者有可達乎一作於君親雖濱于死亦冒行之況宗廟或啟其心乎一作哉臣華甞聞遷
善之規願升歌之末
凡一作皆文粹
集／總集／文苑英華／賦　凡一百五十卷／卷第四十九　賦四十九／宮室三／花萼樓賦　五　敬括(P.222-2)
第五同前韻
敬括
大哉神武四三皇而作主赫矣勛華一六合而為家莫不北荒于窮髮西極于流沙故得殊方效祥則黃銀紫玉禁苑呈瑞則芝草仙花彼成康與文景又安足以道耶美夫一人有作庶品咸若以為不壯不麗無以彰至尊是用上棟下宇將以信景祿於是建百堵之崇墉起九重之層閣上鬱律兮中窈窕靈煌煌兮神漠漠形直舉而孤標勢將飛而不却俯蘭叢之長坂對旗亭之延郭鑾輿屢降豈寫望於桂巖金牓遄開遂興名於花萼懿哉鴻紛以■寵夫何佳氣之蕭索洎夫氷開御溝春滿皇州青氣始霽旭日初浮皇帝乃被法服登茲樓羅綵伏駐鳴騶開繡戶之銀鏁卷朱簾之玉鉤冠蓋穆然而仰敬睟容端拱而倚旒將欲居北辰而觀萬國嚮南面而朝諸侯豈徒爰居爰處以遨以遊而已哉邈邈陵雲崇崇作固虹梁蟉而霞赩皓壁皛晃而月素亘以遐路近對東郭之門周以繚垣遙接上林之樹流雲衝牗而中斷飛鳥拂簷而斜度賁育之捷
猶昭而不能躋楊馬之才斯侍從而為之賦若乃雷雨作解乾坤得一澤布三春歡逢五日陳簪笏之濟濟耀威儀之秩秩皇帝乃臻夫此樓也若其旁倚鳳城却瞻龍首帟幕夥以分布車徒紛以相輮奉常陳百戲之樂太官進千鍾之酒巍巍天子南面山壽德洽蒼生樂乎大有別有失路營營棲遲此情時哉未遇命也難并參歲賦兮徒延佇懷明君兮變芳序思入仕以盡忠悵良時而誰與儻仙郎之高鑒冀夫鵷鷺而為侶
集／總集／文苑英華／賦　凡一百五十卷／卷第五十三　賦五十三／朝會／叔孫通定朝儀賦　白居易(P.240-1)
朝會
叔孫通定朝儀賦以制定朝儀上尊下肅為韻白居易集無
稷嗣君上稽天命下察人聽以為作樂者存乎功成制禮者本乎理定故易尚隨時禮貴從宜于以致理何莫由斯允矣君子休哉令規採三代之帝典起兩漢之朝儀于斯時也秦吞六雄之後漢承百王之弊禮壞樂崩上陵下替將欲剏洪業尊皇帝馴致王道丕革季世莫先乎正位以經邦體元而立制者也夫其將用於國先習於野辨度數於聲明文物審等威於君臣上下儒生肅以濟濟物有其
容國典煥其煌煌禮無違者然後闢闕會百僚動必嚴恪進無諠囂長幼之序不忒貴賤之儀孔昭鏘鏘兮若萬國赴塗山而會秩秩兮如百官仰太一而朝歲拾月天地澄爽宮殿清曠風傳警蹕日麗天仗於是右陳列辟左立丞相東西分而則別文武儼以相向簪裾弈弈頌鵷鷺之具寮劔戟森森列熊羆之名將帝容式展皇威克壯莫不上恭己以臨下下竭誠而奉上觀其威儀允淑容止具篤天子負鳳扆以皇皇正龍顏而穆穆百辟欣戴九賓悅服拔劔者懲懼而慄慄飲酒者敬慎而肅肅故知君有威故能守其邦臣有儀所以保其祿帝謂叔孫舊章斯存可以發揮我洪德啟迪我後昆方將守而經國豈止煥而盈門不然何以表一人之貴知萬乘之尊
集／總集／文苑英華／賦　凡一百五十卷／卷第五十四　賦五十四／禋祀一／南郊賦　徐彥伯(P.242-2)
文苑英華卷第五十四　　　　　　　賦五十四
禋祀一
南郊賦一首　　　　　進三大禮賦表
朝獻太清宮賦　　　　朝享太廟賦
有事於南郊賦
南郊賦
徐彥伯
維帝唐八十有五載鴻徽鑠於縣騰陽精握機矩還攝提以產氣配神明而作主倬四后之在天伊萬物之胥覩左日壑右星圃吹烈火於炎丘覿堅氷於委羽莫不匍匐我聲教駿奔我珪組納大荒之管鑰伏堪輿之扃戶茲可以孩黔羸扶盤古苞混茫而首出亦奚云於三五哉於穆我皇纂戎而昌青氣搖社白雲入房與天地合契與日月齊光杖太一敺群剛共工戮兮河嶽正旬始滅一作三苗格兮星辰張輯稽古之禮物懸象外之舊章雖配天復禹繼一作那嗣興湯者不其恧歟肇允神聖浸發葆命芬德馨香崇庸祗敬吟蓼蕭以游楃合枲一作台桑而蘊正關石龢鈞飛沉翔泳擇明居之全法撰蒼渠之闕令則太階平而王衡正也庶績洪凝賡歌浩作陰隲于下有孚顒若恢負勝之圖賁昭功之籥是以玄龜遊乎湍瀨丹鳥吟于觀閣芝房菌蠢而玉英景雲璀璨而金萼共一作抵之獸躑躅苑山一稃二米之穎紛拏畎壑邦誦中龢甿歌小毖歲合作噩日交長至遘朔旦之明期擇純陽之正地欲陳大旅
展時事告紫宙之成功定皇天之寳位蜃鷩司典鳲鳩藏職崇泰壇考星翼劃八卦以通道錯五行而辨域對越精祗森羅正直木巽火而殷薦豫乘雷以罔極載師清野上訓掃廛繚垣虹合參途電聯籠組惟以艾景覆皇邸以慶煙宮伯紏其禁內饔烹其鱻周廬攢構以戢孴列纛抗莖而翩綿繩繩都人濟濟多士九牧之守百蠻之子莫不絜一作挈鴈提羔攢驂一作酸噎軌紛鴻溶以騰逗叛遹皇而佁儗或駢肩而側足候吾君之戾止若葵藿之傾離光同江河之赴溟水也然後啟端門警仙蹕鳳矯首六龍齊膝青旆罥雲紅旌彗日鏘玉鵉之鳴轙按金鷄之廣術傳畫角以啾嘈曳朱旗一作羊以駢坒蒲必切見吳都賦呵風伯令戒道制玄冥使司律此靈祗所以保綏皇天所以宥密於是闢龍次幸蜺幬鶉鳥司襄熊羆奉收皇帝乃彰畫黻襲大裘端玉珽肅珠旒翼翼穆穆遂臻于圜丘躬孝享擁神休設天宗之六席援長發之二球盥以明水薦以香羞陳蒼璧而咸事藉白茅而闡幽絜騂旄之泔淡酌玄瓚之觩盛哉神疑作坤言后亞獻極順天而見邸乳祥開曾沙業薦赫禮數於彤壺布徽音於紫縣率先於金簿之蠶謹覆以瑤筐之鷰皇后介禮恭茲亞奠凝億兆之歡心注穹蒼之景紫薇開兮天香滿神之來兮軒星纂候黃鍾兮雪飛調大呂兮風煖戛雲和之寳瑟吟孤竹之清管石麟夭矯團翠煙而上征蕤鳳曶霍迓鴻釐之無筭瑞氣蜿蜒於藪甸祥光
熠爚於旄罕三觶終獻萬祗呈醺昇羽節導靈群凝肆夏以青晷颺登歌而咽雲徽鸞鷖之颯沓致戩穀之絪縕禮畢功成天旋日轉宸儀允穆后庸胥展引大火之流旂迴夷庚之翠輦倪三蠻見甘泉賦之崇構御六氣之遙辨覽太元之神策張集靈之瑞典草木亨兮雷雨霶霈湛恩灑兮雲霄霮壽觴霞舉兮絲竹龢筐篚岳立兮駢嵳峩天子方合符於大庭之國錯事以梁父之阿岱崱嶷兮清嶂汶泓澄兮紫波屯千轂以霆轉整萬轡而星羅則述易象者獻風行之繇談比興者奏時邁之歌蕩蕩乎巍巍乎無得而名言矣遂作頌曰煌煌靈臺告成功兮我君孝享亞坤宮兮純蝦布濩延皇穹兮惟策代表靄升中兮享壽千億傳無窮兮
集／總集／文苑英華／賦　凡一百五十卷／卷第六十一　賦六十一／儒學一／五經閣賦　許堯佐(P.277-1)
五經閣賦以禮傳詩書易成教為韻
許堯佐
王者為邦寔先學校不有載籍何以垂教必由乎文字使知乎忠孝東序西序取乎游焉息焉八索九丘俾其是則是效粵我后矣聖哲者歟命儒官兮至公以居所崇唯學所寳惟書搜羣言而斯在立重閣而藏諸觀其結搆孤高軒扉對啟餙不及侈儉而中禮刮楹之上標銀牓之煌煌峻宇之前閱子衿之濟濟於是六籍咸萃百代無遺恭儉之教比事之辭虞夏商周之五典國風雅頌之四詩既精微之與廣愽莫不森羅而在茲文移科斗之質字別魚魯之疑軸星攢而花散帶蜺舒而草滋櫺檻風來動芸香之苾苾綺踈日映見鉛槧之纍纍覽彼縑緗請披記傳或崇其臺以邀非望之福或邃其榭以逞荒怠之讌未若事惟
師古政以化成樸斵之勤每弛怠於儒學黼藻之餙不加賁於檐楹由是事美德風人歌懿績校則同於天祿藏乃異於魯壁左平右墄雖有陋於明堂上棟下宇乃不踰於大易別有名繫庠序身衣縫掖覩茲閣之岧嶤諒吾道之弘益
集／總集／文苑英華／賦　凡一百五十卷／卷第六十四　賦六十四／軍旅一／出師賦　一　趙子卿(P.288-1)
文苑英華卷第六十四　　　　　　　賦六十四
軍旅一
出師賦三首　　　　　大閱賦二首
飲至賦二首　　　　　旗賦一首
靈旗賦一首　　　　　太史奉靈旗指蔡賦一首
擊柝賦一首
出師賦并序
趙子卿
古之王者出師有征無戰然則兵革之事聖人是興盖所以威不軌而昭文德也帝乃一作庸欽若堯禹承天運行鮮卑在圖夜郎無外而髦頭賊醜忘道弄邊河浸海寒障路幽朔皇赫斯怒親師用征搖星纛神召募雄合白羽森月朱旗爛空俾夫翕東海之焱波掃北荒之沙雪國用長策人忘暫勞聊勝詠歌取思而賦賦曰
莫高匪天兮生我聖人聦明運用兮不測惟神恩澤洪融覆幬彌淳噴窮陸霈無垠珍怪煙委而波屬蠻夷鳥狎而蟲馴粵若鬼方兮獫狁孔狡固陰沍寒兮陵我河津於是按玉劍而憑怒耀金戈而雷震禡蚩尤誓勾陳會白帝騎蒼鱗天動地應羅羽衛而煌煌風咆雲鬬作笳皷之殷殷別有哮悍之旅毅勇之賓爰自幽并而投石走巴楚而來臻鐵馬金甲虹旌電輪鳴弦者飛鴈由其殞越揮戈者白日所以逡巡國體兵勢殊容共身既出師於鄠杜亦獵虜於新秦野氣蒼茫而助殺軍聲慷慨以合仁奮威則鯨鯢
忉疑釁流詠則梟獍懷親大荒搖落知單于之魄死層冰洋渙感天子之情春昆彙雜種于何不臣寧直誇胡而北省亦當撫揉於叢榛海岱攸類匪兵是遵固將歷三五而高視豈與夫費百萬於同勤
集／總集／文苑英華／賦　凡一百五十卷／卷第六十七　賦六十七／治道一／振木鐸賦　一　王起(P.303-1)
振木鐸賦以孟春之月道人狥路為韻
王起
國家敷文教布時令爰振鐸於九衢將採詩於萬姓上立其典將興詠之必聞下聽其音知從諫而則聖事且彰於歲首禮無虧於春孟所以下訓是崇周官克敬亦既戒止居然可珍赫赫奕奕爛爛燐燐以金為鈴且嘗巧於懿匠
剡木為舌將托音於下人及夫拂拭光生提携彩發順一人之施令採四海之箴闕鐬鐬於遐邇之路杳若和鑾煌煌於前後之車爛如明月于以闡幽于以搜冥知政教之茲始表申嚴之所由動素手而知音愈出注清耳而其義可求色耀皇衢映遲遲而日麗聲搖紫陌隨獵獵而風遒昭彰有儀掌握成韻因木德之將盛懷金聲而載振或聆之而胥悅或仰之而旅進豈比夫鼓有節而斯通雷發聲而先狥可以展六義可以成四詩在道途而無壅致朝廷之允釐驚百眾以冷冷昭其聲也沃九重於翼翼失則革之鐸之為義也深鐸之為用也固虛其中而不屈圓其外而合度可以揚天之聲可以遵王之路令出不返知遒人之是司道之將行幸夫子之可喻故其鎔鑄式珍錯磨永新舊典斯考英聲克振既有符於玄化斯永保夫青春
集／總集／文苑英華／賦　凡一百五十卷／卷第七十二　賦七十二／樂二／太常觀樂器賦　二　呂指南(P.327-1)
第二
呂指南
客有遊於大常者叔夜才貌長卿文雅歷階之間目簷楹之下彼美聲奏諒先得而聞焉繽紛器物復可今而觀也絲竹畢備匏土俱陳混季氏之八佾擬一作桂非鳧人之六鈞瑟既稱趙箏還號秦伐脩竹於嶰谷來一作徵浮磬於泗濱羽蟲畫之也可以成鳳翮鱗蟲刻之也可以作龍脣物以古兮不可識代雖殊兮亦可珍豈直有斯而已哉徒觀其廣廈駢闐脩廊逼側蘊今古之殊號被丹青之異色賁路鼗皷干戚羽旌班彬翕赩巨萬盈億文墨者莫之而記言談者罕之而識嘉夫貴賤攸重華夷是欽舜湯一舉而進韶濩荒隅一奏而成佅任君徒見雕瓊鏤玉之餘彩殊
不聞宮商徵角之奇音及夫金臯氣變珠樓春始煌煌帝庭濟濟卿士五樂具奏八音俱起惟斯器之有作備無為之燕樂紛綺靡之容裔混魚龍之交錯金木羅張厥用匪常施之於國則政其攸敘饗之於廟乃神其降祥舞青田之唳鶴儀丹穴之鳳凰諒鄙人之磬思固難得而備詳
集／總集／文苑英華／賦　凡一百五十卷／卷第七十三　賦七十三／樂三／雲韶樂賦　邵軫(P.332-1)
雲韶樂賦
邵軫
帝唐之於宣昭立極本乎神堯彌六葉以開泰接三正而會朝樂一人之淳德成萬國之謳謠故太宗載櫜而象舞聞於破陣我后垂拱而作樂嗣曰雲韶夫道者率性作者謂聖統同積和倫理知政斯古之所以歌九德誦六詩咸池備矣大章繼之玉戚朱干降及禮文之代簣捊筦一作敔籥行乎朴畧之時若乃周道衰王澤竭正始之音奔散哀
思之風欝結逾千載而未返以俟我開元之睿哲噫我樂之方作也天保定武功成紹堯光澤嗣武重明感物以風下理心而和聲稽六律之宮變諧八音而磬清越二十四祀建寅望之夕啟千門以達陽氣御重城而臨百辟張彩燈之煌煌敞新樓之奕奕甸師庭燎武賁陛戟命典庸使設簨簴餙羽旄而展金石納四夷之襟佅兠離奏六代之翕純繳繹乃翌日出雲韶而舞之徒觀其降輦路臨廣塲曳羅裙之嫋嫋鳴玉佩之鏘鏘始逶迤而並進終婉一作宛轉而成行於是合以絃匏從之磬管昭敬意於廉直本善心之嘽緩克和四夷應春候而角調取象八風如舞行之綴短霓裳綵鬪雲髻花垂清歌互舉玉步徐移俯仰有節周旋中規將導志以變轉幾成文於合離爾其美目流盻輕姿聳峙或少進而赴商俄善來而應徵貫魚初度驚鴻乍起容裔自得蹁躚未已褧衣屢更新態不窮忽舉袖而縈紫復廻身而拖紅及夫繁音九變曲度將終神人以和天地攸同立五常之行移四海之風然後樂師告罷退之惟宮時也皇歡浹睿澤深一人有慶萬國懽心群臣獻華封之壽天子御薰紘之琴照寰光於合璧式王度其如金乾道兮下濟湛思兮汪穢四三皇兮六五帝于胥樂兮千萬歲
集／總集／文苑英華／賦　凡一百五十卷／卷第八十二　賦八十二／雜伎二／樓下觀繩伎賦　張楚金(P.372-2)
樓下觀繩伎賦
張楚金
惟千金之令節啟聖壽兮無疆詔百辟以高會挾宸歡而未央地勝樓闢天清氣涼禮容克備樂府斯張翕赫曶霍熒熒煌煌伊曠古之未有豈名言之得詳迺有殊伎特異呈材累至動不勤物用非假器觀夫立象盖取諸意本自宮中之傳名為索上之戲掖庭美女和歡麗人身輕體弱
絕代殊倫被羅縠與珠翠鋪瓊筵與錦茵其綵練也橫亘百尺高懸數丈下曲如鉤中平似掌初綽約而斜進竟盤姍而直上或徐或疾乍俯乍仰近而察之若春林含耀吐陽葩遠而望之若晴空廻照散流霞其格妙也窈窕相過蹁躚却步寄兩木以更攝有雙童而並鶩還廻不恒踴躍無數驚駭疑落安然以住雖保身於萬終疑恃君恩於一顧節應鍾皷心諧律呂履氷谷兮徒云臨焦原兮虗語是時齊謳輟響趙舞掩色絲桐發而沮勢丸劔西京賦跳丸劔調而挫力方言疑寰海清天階平兵革不用兮國無征風雨既洽兮年順成上曰可樂人胥以亨大則有燾載之義小則無角和疑之名固端拱而成理豈繫物而為程者哉
集／總集／文苑英華／賦　凡一百五十卷／卷第八十五　賦八十五／符瑞二／黃龍見賦　潘炎(P.386-2)
黃龍見賦
前人
景龍二年秋九月五日黃龍見於上黨伏牛山之南岡留久之彰聖人之德也賦曰
龍之來兮乘其陽躍於泉兮臨高岡龍之至兮歸有德符於黃兮土之色精曜曜光雄雄上不在天兮接于物下不在田兮蟠于空列四靈智稱其首居五位色表其中將衒甲以無比與負舟而不同明皇家之王氣符曆數於聖躬飛煙噴霧若動若顧聲雖虩虩非同三尺之劔色乃煌煌下暎五花之樹誠帝王之嘉兆寧朝夕之可遇何虵蟥之足言諒騰黃之匪喻同翠龜之薦綠圖彰大人兮告元符覽史墨之言未之聞也驗登殷之祀不其然乎
集／總集／文苑英華／賦　凡一百五十卷／卷第八十七　賦八十七／符瑞四／竹宮望拜神光賦　一　張餘慶(P.394-1)
文苑英華卷第八十七　　　　　　　賦八十七
符瑞四
竹宮望拜神光賦二首　漢皇竹宮望拜神光賦一首
漢武帝齋宮產靈芝賦一首　西掖瑞柳賦二首
國子丞廳連理樹賦一首　連理樹賦一首
瑞橘賦一首　　　　　　再生檜賦一首
竹宮望拜神光賦以親饗虔潔靈報光燭為韻
張餘慶
洪惟漢后有事郊禋感流光之委照爰拜賜於上神初自竹宮覩殊祥之溢目俄低玉佩方致敬而俯身有以見感而必應孰謂其尊而不親徒想夫寰宇肅清齋庭夜敞辛日惟吉明神是饗德馨而祀事精慤福降而禎祥歸往彼靈輝之自天若有答於吉蠲下雲路而瞥爾照祠壇而烱然冥感而來耒狀如虹之炳耀齋莊前致配明火以昭宣武皇自以為備物展禮儲精告虔苟降鑒之不昧宜受賜於上玄仰而望之初奪目以爛爛俯而見也且鞠躬以拳拳若然者豈不以蒼璧儼陳圜丘宿設帝心精一祀物豊潔夫瑞聖而為光委靈壇而不滅不然則何以煌煌熒熒發自杳冥于以表異於焉效靈臨爟火張晏注史記權火音爟周礼有司爟許氏說文舉火曰爟此書第五十六卷有雍畤舉爟火賦不可泥司馬氏史記索隱改作爟火後同以助耀照俎豆而分形者乎跡彼光臨寔惟冥報宜望拜以俯偻表至精而懇到是知君德允臧天道孔彰崇嚴祀而神降之吉潔齋心而物効其祥初電烻以散色忽星流以耀芒降
自彼天豈慙於紫氣不資于水且異於榮光國家德邁炎靈時稱玉燭擁神光而先敬脩祀禮而將續有客觀光歎美不足何待時而就列庶餘光之可曯
集／總集／文苑英華／賦　凡一百五十卷／卷第八十七　賦八十七／符瑞四／竹宮望拜神光賦　二　張公乂(P.394-2)
第二同前韻
張公乂
祀之嚴者饗帝之盛者降神不勵精孰謂福之自己非表異曷知天實無親武皇卜郊以元吉祈靈於上辛密命始傳光則絪縕未感齋宮爰拜神其盻蠁有音蓋以穆爾精勤凝然存想屬屬乎蒼璧既奠煌煌乎太壇攸仰委佩盡餙庶無譁以端莊秉圭展儀□□□□□□□□□□□□□□□□□□□□彼電破乎祥烟逮闇之時疑燭而明爛矣遙望之處拜起而容肅然豈不以配合崇高昭陳宿設圓丘之上將候其耿光竹宮之中以備其齋潔既恍惚而有見竟超遙而未絕或左或右通幽洞冥炤灼兮凝分暉於畫燭焜煌兮乍聯影於低星所以彰有德赫炳靈實見詞祈疑周流福庭望神之休惟一人有慶主日之際必上帝是聽故天降德疑祥人窺其魚疑作奠至德而感豈玄邈之不臻至誠而祈豈昭彰之不報首茲祀事實在陽方望拜雖同乎手拜神光且異乎蕭光人皆見之孰不仰而祗慄夜則艾矣諒惟遠之馨香殷雉雊而稱異魯郊牛而用傷皆祈報之瑣細非昊穹之降康豈比夫神祠太一之靈樂飲一作進歌童之曲雖望之而如在懼敬之而不足漢后之虔恭也如此故景光而下燭
集／總集／文苑英華／賦　凡一百五十卷／卷第九十四　賦九十四／人事五／人鏡賦(P.426-1)
人鏡賦以主聖臣忠道光貞觀為韻
金為鏡兮其鑒則明人為鏡兮其象則精彼有取其昭燭我方致乎和平廣霽而磨礱既至酌獻而邦家以貞懸於心則四聽一作聦常朗寘於握而萬方不傾惟賢任賢自聖傳聖守之則通幽洞冥執之乃窮理盡性致和樂功逾止水之平徵古今道光仁壽之境比璿樞以潛運挂靈臺而韜映是委照以無疲每含光而不競無鑒於水自視於人曷容華之自餙惟道德之所親鎔範義陳恊於君臣八字一作功匪勤於鎔範義將恊於君臣斯乃至寳載光皇道辦物數之紛紛洞晦冥之杲杲放之可包乎海嶽卷之可盈乎懷抱煥乎發蒙皎若晴空光甚鑒兮塵不能翳德若容兮物莫能充以是為臣則獻可朁否以是為鏡則進思盡忠斯為理兮化洽斯為鏡兮照窮惟賢聖之光贊含英華而不散執一法而不回仰千齡而殊觀貞明而翹楚角逐皎潔而群邪冰泮茲鏡也克念則正罔念則荒播無疆以垂範披六幽而散光燭明明而洞洞歷久久而煌煌聖作物覩鏡清寰宇騐成敗之原知榮辱之主我鏡在德曾無盤龍之雕我鏡在心自有山雞之舞若然則皇唐邁德於陶唐吾君齊聖於文祖
集／總集／文苑英華／賦　凡一百五十卷／卷第九十五　賦九十五／人事六／夢捧日賦　蔣防(P.432-2)
夢捧日賦以神遇輝燭兆發嘉祥為韻
蔣防
靈降嘉夢天垂至陽誠發身之兆朕符翊聖之禎祥所謂神而遇闇而彰息沖澹之居于于而自得見貞明之質曖曖而彌光倏爾疑升瞰兮下燭曈朧甘寢之所恍惚曾泉之曲撫金烏之翼匪隔雲霄駐羲和之車乍廻昏旭想夫卑高莫隣授受何因忽煌煌而委照值默默而凝神寂其神乃無間而通碧落上其手自有而得紅輪縹緲交
光芒景附肘腋輝爍襟懷煦嫗類衘規於遠山同抱壁於中路在忘形之際用示無私當向晦之時將祛未寤豈不以精誠可託光陰可駐從九霄之降祉表千載之嘉遇者也故曰道契幽微天且不違肹蠁陰隲指掌陽輝載營魄而虛無默住荷靈貺而照燭潛依至若冥蒙上越埃中歇始悠悠以神契俄赫赫而明發驗扶桑之際其往阻脩偶支枕之時其來倏忽是知天無親降靈而非遐神不昧獨幽而不賖不然何虛徐衽席承奉光華高眠而不驚不悚見瑞而可仰可嘉然則荀令之談足徵程昱之榮有兆常眷眷於天路每拳拳於雲表周旋寤寐偃仰昏曉庶照臨之理感通知葵藿之誠不小
集／總集／文苑英華／賦　凡一百五十卷／卷第九十六　賦九十六／人事七／招李夫人魂賦　謝觀(P.438-2)
招李夫人魂賦以所思逝魂傷春榮落為韻
謝觀
李夫人月墜香焚花沉九原繁華委地零落何言有少翁兮術通神鬼為漢帝兮夜致精魂於是詔未央之宮備通靈之術五位之壇雜立九奏之音克序珠籠翠幰龍師虎旅銀燭之煌煌次列金管之愔愔慢舉帝乃坐中寢御纖幃森羽衛儼天師佩符籙以威重拂香花而步遲左止簫韶之奏右啟甲乙之旗搢霜珪而歛色執紅旌而盡思立北斗星文之下當中壇月午之時萬籟寂寥發清音於漢殿九天空闊寫招魂於楚詞詞曰白玉潔兮紅蘭芳忽玉折兮蘭已傷魂兮勿復遊他方盍歸來兮慰我皇又曰彩雲裾兮流霞袂倏而來兮忽而逝魂兮勿復遊四裔歸來兮膺萬歲已而愴恨沾巾凄涼侍臣窸窣而房櫳變色熒煌而戶牖生春如花如扇開覩恍惚之中韋非烟非霧卷見希夷之外人珠璫瓊珮鬢髮絳唇髣髴平生之貌依稀歌舞之身顧步嬋娟廻翔綽約似發言而尚默若將前而復却于時斜漢將傾繁奏爰作琳瑯璀璨綺羅廻薄風凄雨切忽消散於杳冥鳳去鸞歸空珠翠之寥落自是妖妄日恣虛無念作侮萬乘為脫屣陋百載之浮榮幸河海之無事賴干戈之蹔平不然少翁此夕豈宜一拜於文成
集／總集／文苑英華／賦　凡一百五十卷／卷第九十九　賦九十九／志三／大隱賦　皇甫松(P.450-1)
文苑英華卷第九十九　　　　　　　賦九十九
志三
大隱賦一首　　　　　幽居賦一首
大隱賦并序
皇甫松
欒子進不能強仕以圖榮退不能力耕以自給上不能放身雲壑下不能投跡塵埃似智似愚人莫之識也如狂如懦物不可知焉酒泛中山適逢千日萍漂上國迨逾十年遨遊不出於醉鄉居處自同於愚俗閔仲叔之殊見徒避猪肝屈大夫之褊懷浪投魚腹是以坐成滌器行將價春擁萬卷而笑百城舉簞瓢而歌一室必期口無二價居賣藥之流身抗三旌入屠羊之肆於是詩輕招隱賦陋歸田和光同塵嘗聞語矣遁世無悶豈虛言哉榮啟期之皷琴身終三樂嚴君平之賣卜日止百錢是可以融神保和含道詠德亦何必拂衣丹嶠散髮清流吸玉露之英金芝之秀鍊神化骨以為榮乎甚不然也何況華裾飛盖鏗玉拖金赫赫煌煌光寵相耀有是夫哉昔尚長設論富不如貧曹劌立言食肉者鄙請事斯語以奉周旋以書于紳以銘于座河上公之章句紛其纊歟漢陰叟之畦町不亦勞也言而不足聊為賦云蕪音適愧乎彫蟲浪跡遽同乎豹隱陋均傖父誠堪覆瓿以增嗤價重兼金未足披沙而擇有招隱謂欒子曰爾其賢乎何懵懵之如是也欒子喑然招隱者曰夫天地陰陽專其神日月星辰專其耀山嶽峯
巒專其高江海川瀆專其深所以滄忙曭朗巍巍瀰瀰者也殆非口適二字是所能彩發於其間矣自此以降各專其能眾自煩也龍專其靈虎專其猛火專其烈水專其柔霹靂專其怒魑魅專其怪至堯專於治民治民等字唐私文上闕筆舜專於治孝夏禹專於治一作理水成湯專於救旱周公專於接賢仲尼專於化物老聃專於道德莊子專於逍遙迨於史魚伯宗專於直也季札郭伋專於信也侯羸荊軻專於義也子胥晁錯專於忠也黿鼉魚豚螭龞龜蜃專於水也麏麖麋鹿狐狸熊羆專於山也飛鼠專於暗矣飛蛾專於明矣至于蜘蛛蟋蟀螳螂蝣皆有所專而未能暫悉其所專也觀爾之志退非專閑進非專仕愚不專愚智不專智操心若老成謀身若兒戲顛倒上下罔識所謂亦有專之者乎欒子曰有之吾專於不專也招隱於是知其大人也歛衽易容退而復拜拜而且跪言曰昔仲尼所謂走獸可羅淵魚可緍飛鳥可罾至於龍駕風電乘雲雷吾不知之今先生之謂矣請從而書之於是欒子廼推琴濡毫以訖其辭邈乎悠哉曠宇宙而氣埃古茫茫而日去今紛紛而月來開闢天地之上聖分裂山河之雄材蛇身虎鼻螭質龍胎乘剛柔於水火含變化於風雷莫不隨草莽而共腐與珠玉而同灰悲夫自茲已降又何營營而不廻所以八荒放志六合遊神皓然矯首兀若無身顧不懼於來者又何希於古人老聃煩於論德釋氏詭以推因苟吾心卓然
而不惑又寧見欺於此君何況駕鶴真人吹笙王子玉樹玲瓏金臺邐迤青鸞翠鳳之飛鳴丹豹赤麟之遊止劉安雞犬呂恭奴婢子英拜而魚飛初平叱而羊起或煮藥而針龍或飛符而縶一作繫鬼負柴草而廣施賭菜瓜而愽戲紛乎哉故吾不悉心而信矣又有青龍上漢白鹿陵虛變砂神米質酒靈書吁稚川與子政何相欺之甚歟赤城玄圃任公子之所居荒垣朽竹丁令威之故墟安用翩翩為白鶴何必悠悠騎碧驢已焉哉吾將居常待終而已矣又何神仙之學乎於是掩蓬扃閑茅屋几案詩書形骸土木雖促疑捉襟而露肘終擊壤而皷腹有酒劉伶無妻犢沐花菲菲而晚紅草凄凄而暮綠春水兩派晴山數曲吟四首以愁濃舉一觴而懽足波激越而瀛溶竹含烟而樸簌倚仗則手放青鳩脫冠則髮辭班鹿養牛不乘生雞嬾祝苟求仁而得仁又何榮而何欲世事紛紛生涯促促亦何為乎齅金亦何為乎泣玉悠哉已矣胡不順時而從俗耶亦有居陋若而易志顧好爵而廻膓耻白屋之簫瑟期青雲之頡頏寵崇朱紫譽藹馨香交親翕而相會門巷曄而生光危冠岌岌環珮鏘鏘朝朱門而受爵暮赤族以罹殃信刑漢朝胥流吳水一室薰而香焚三穴空而犬死能守節以保身然後謂之君子萬古勳庸逐風砂歌鍾玉帛散朝霞華亭晉陸悲朱頂上蔡李斯億素牙稽康臨刑而顧影竇嬰就戮而興嗟高鹿馬以喪國曄虵豕而忘家諒覆車
之在眼吾將易轍而止耶於是振遐思蕩清慮擺簪裙遯名譽聊踈放以安貧冀靜僻而為趣廼步重水常趍遙林奇峯峞古木森沉泉出山而漸淺雲入洞而愈深遇清風而籍席對綠條以開襟垂蘿以樛結連巒菌蠢而相尋望去鶴於沙尾見歸龍於水心青苔潤而饒露碧梧欹而足陰松脂滴酒樹癭臺琴山席平鋪而業墜書卷橫開而露侵廻首遙壑松蘿漠漠曲徑抱雲根斜陽遶山脚瀑迸疑懸峯危欲落歷斷岫而崢嶸入踈林而綺錯委葉交扶盤根相閣野鼠鬪於林稍山雞鳴於叢薄蔓韌時縈壁危或柘出入煙蘿徊翔寥廓靈葩露葉芳綿綿山青雲白心悠然徐生赴哭三千里萊子留書十四篇陸通避楚而負甑張翰辭吳而觧船豈求聞而矯俗諒襟懷之異焉予亦何人思為逸民朝常擁耒暮或垂綸山泉鳴而入夜洞花寒而變春閑遊諳野蔬食慣貧盤中之周生紫蓼嶺上之陶公白雲野岸波登蓬門露曉徘徊綠水之際蕭洒青林之表杞根成狗蘿葉垂蔦山鹿奔而草低野鶴飛而桂褭溪外負薪田中荷蓧鶉披子夏之衣哇鳴稚圭之沼壠畝連延桑麻繞繚入崦而朽竹芟踈出溪而茅茨稀少依林壑以終焉經沼沚而留連花披籬而綿絡瀑鳴山而布懸潭中則嗔一作頳魚躍日洞裏則沉鹿呌煙遇山客以停仗逢沙禽而駐船槎崩水沒樹空籬穿雉雊霧旦鼉鳴雨天灌於陵之藥圃耕彭澤之黍田偷閑散於一日役筋
骸於百年開山決水澆蘭蒔芷移風桂於嶺頭種煙篁於澗裏浪滿沉舟苔生濕地山廩空而鼠喧野浪高而鷗喜或曲岸而流觴或平崖而隱几煙霞繚繞松桂邐迤踉鶴二字一作踊踉西來驚鸞一作巒南起始嵺嶱之不極終渢漴而未已慨然懷古中心如醉憶躭酒之步兵想能詩之都尉先生則五斗成文君王則七言見志陸機之價難偕鄭眾之心莫遂古人往矣吾將已而諒紛紛於來者欲停觴而遲誰永懷掩抑遐思歔欷鑒往行之得失悞前賢之是非至如龍章鳳姿之異鵾化鵬立之姿重踵胼脇龜背虎眉莫不截野格禽深江軒螭捽搏犀兕磔烈疑作裂熊羆藉魚爛之勢興龍變之機日虧星隕海動山移澶漫亂推斥支離然後纘百王之鴻烈應五運之昌期於是玉帛郡國鍾皷神祗疊斝醪醴籩俎胹周旋登陟以嚴以私威儀文物繽紛陸離禮樂戎狄冠義蠻夷轟然一瞬雷疑作電威風馳明遠歎蕪成之作子仙敘離別之詞雖寂寞而遠矣良嗟而愍之若夫舒巧矜談沽多肆慾蒯通一說而亡三墨翟九拒而餘六智不如葵義輕於粟資汎說而有餘在通議之不足置此獨幽沉昔人難復尋繞南浦薜荔滿西林嶺遮亭而青獸不起松橫水而蒼龍欲沉鷗泛空而點雪月零渡一作波而蕩金獨徘徊以無侶悄持觴而未舉歎巨卿之不來嗟子皮之乖阻胡不長逝孑而隱憂決比德於單音善卷逝追蹤於許由道匪五往思無三求與傴
偻而同去共支頤而云休孰得孰失何思何讐豈若介子推之怨晉費子陽之泣周煙飈勃起涕泗橫流徒血盡於目竟灰錯於一丘所以順世浮沉與時消息冥神觀化何往不極齧缺之問惡乎知哀駘之心莫之識今昔茫茫興衰運長超然委命于何不臧亦何悲於麟獲亦何嗟於豹藏薜葉離披之島槐根擁腫之塲白鷗兩岸青莎一床遇四老而極逸逢七賢而甚荒露濕書笈塵生藥囊楊子袍穿仇生室方結痛飲之山簡就蔬飡之袁唐我有遐說超然自悅鄙文馬與華軒況金臺之玉闕藥不可還童方難為馭風莫希魚背客不作鹿門翁門何山而不對水何徑而不通雲歸則千峯臥綠桃飄則一川踏紅南湾漁者東郊老農形骸坐類襟帶自同或刺舟而共去或駕犢而相從採藥於巖下行歌於里中兒童目以癡叔鄉人指作愚公怪蔣詡之徑狹笑孫登之室空昔者梁伯鸞之牧猪馬仲圭之罣兔毛公隱身於愽徒嚴生攻書於卜舖咸蓄奇聲共沉高步雜閭里而寄清汩塵泥而自汙我亦悠悠何遠疑去留方寸自足徒勞外求入煙霄而何樂處城市而何憂於是抵鄽郭出林丘九衢駢羅而自適三市終譁而自遊楹接栱輓輅連輈金碧族而霞爛羅紈開而浪浮曉入屠肆春遊酒樓臥白犬於甕下懸青鳧於杖頭並肅父以補履同庖丁之觧牛遇茅狗之迎酒嫗逢木羊之随葛由旗亭日將夕百戲忘休息漢女踏紅綃海人拋赤
灰飛塵宵合囂聲晝塞泥燭巧成皮錢妙餙滌器則或損殊材當壚則時逢麗色與商丘而同懷共文賓而晦跡斥鷃逍遙藩籬可巢不憚負局何羞賣膠或有貨藥藏名傭書養志或屠狗於橫街或奔牛於列肆道合情同心諧跡似穢體濁形捐聦斥智雖殊之於萬途咸趨之於一揆天道云云亡知喪真孰能國士吾為市人德與時而偕益道随行而日新一牛衣以溫體五羊皮以易身羅衣駭日麗質驚鄰詎謂正色寧吾所珍不望豹變非圖蠖伸誓洗耳穢那挑指文惡心長而髮短驗齒亡而舌存損又損以立操材不材而用神伊大道緬邈而不極聊糟粕於斯文乃援琴而歌曰茫茫大塊兮奫淪逶迤生我至德兮其心孔殷茫茫兮孰知其施道之虛維吾之廬闤之隘維吾之賓矣道之謐維吾之室闤之囂維吾之黨矣杳乎徐乎遼乎冥乎維吾之娛矣剛龍之蟠長雲兮夭矯蜿蜒脩鱗之喜橫海兮紛潾漩沿游神於六合之外兮希夷自然又歌曰曾瀾起兮風自飄雲溶溶兮連沉寥微風息兮波以平雲霏霏兮開窅冥重巖邈兮脩己遠洄潭渺兮深復淺羽余觴兮空余罍玉顏兮山已頹羲皇何以不復回捐形棄世兮如我何哉金踴躍兮求莫耶為不祥兮將柰何招隱者歌曰大道由由一作悠悠而熙熙吾莫知施誰宗欒子吾其嗣之至化蕩蕩而一一吾莫知專誰師欒子吾其與焉歌闋杉竹蕭然而迭響鳥獸徘徊而更鳴怡然皷琴抗然起
舞於是標問答纂歌詩不知其強名為賦之
集／總集／文苑英華／賦　凡一百五十卷／卷第一百二　賦一百二／器用一／豐城寶劔賦　達奚珣(P.466-1)
豐城寶劔賦
達奚珣
劔之利者有豐城之寶鍔夫其始也赤山破耶溪涸洪爐洞融金景煽爍雖發揮於人事乃兆朕於天作爾為狀也鍜霆電明秋水殺氣森暎光輝四起歐冶失律風胡愕視豈徒決浮雲絕地紀若斯而已矣爾其大運迥薄陵谷推遷東南地一作此沒不知夫數千百年騰精動地直上衝天斗牛之間夜雄雄然異金陵之浮王氣同寶鼎之在汾川本知浮精粹剛牛疑必備明而用晦者君子之時義窮而待達者丈夫之志事兼此數德難乎見棄知我者寡大賴張公每讀舊書多茲感通不覺毛髮盡樹起雷息於胷中迨乎發蒙泉開秘匣文積幽翳上藏鱗甲磨礪畢兮見文章搖白日兮星煌煌鋒稜可畏動人膽表裏分明照眼光黃金裝兮綠龜飾荷提攜兮耿霜色豈辱命於洪造冀成能於武力君其試將倚天外不日為君清絕塞苟軍國之用在豈能雌伏於一代
集／總集／文苑英華／賦　凡一百五十卷／卷第一百二　賦一百二／器用一／斗間見劔氣賦　王起(P.467-2)
斗間見劔氣賦以神物下潛精光上射為韻
王起
彼玉斗兮列乎太清此寳劔兮埋於豐城遙天式瞻諒闌干以成象厚地斯秘遂熠而騰精若非五山錯秀六合含英則何以下藏鋒於穎銳上作氣於貞明昔伊雷氏未占張公莫訪祕龍淵之奇彩射斗牛之異狀或雄雄於曲柄之末或冉冉於斗杓之上金陵之王氣莫齊函谷之紫
氣應讓可大可久乃聖乃神嗟日月之逾邁怨土石之湮淪劔也氛氳連白榆與紫貝星為疑作焉昭晣應龜甲與龍鱗下埋照以煌煌上和光於歷歷何寶鍔兮斯隱在璇璣而必覿鋒惟切玉處玉匣以逾深氣則決雲每雲路而相射匪捨之則藏實闇然而彰仰九霄而遊目知百鍊之雄鋩乍滅乍明有扶於佳氣若離若合更類乎神光靈氣則浮利用猶鬱當繚繞而縈斗自表至珍倘陸離而佩身寧逢異物可以察三尺之滯淹可以見七星之沉潛石蘊玉而騰輝未專其美鼎居汾而見氣徒有其占固宜仰層穹求外野延瞰於寰城之裏冥搜於古獄之下則可以論國都驅駿馬是知劔氣之在斗間所以求神於知者
集／總集／文苑英華／賦　凡一百五十卷／卷第一百二　賦一百二／器用一／延陵季子挂劔賦　王起(P.469-1)
延陵季子挂劔賦以冥會心許暗無我欺為韻
王起
脩脩隴樹兮挂劔于茲所以表徐君之所欲明季子之不欺予取予求昔藏心而可測一生一死終棄寶而如遺蓋烈士孤標之節而神明幽感之時當其昔結歡娛從容不阻孤鋒乍拔密坐之所彼眷眷以目擊此默默而心許諒他日而來思非伊人而誰與及夫歷聘上國言旋東吳訪舊友遵舊徒亦當開寶匣獻轆轤何閱水兮不待弔荒埏兮已蕪由是執龍泉而慷慨望馬鬣而踟躕想間歲之披雲忽然而在撫今辰之切玉視之若無且曰器可謀新室寧欺暗解腰間之善結仰樹杪而延瞰乃脫白刃推赤心耀宿草之煌煌懸拱木之森森錯落金鐶疑夜月而生瓏晶熒霜鍔謂春氷之在林龍形蜿蜿而未化蛟枝亭亭而欲尋解珮義廣脫驂感深英聲遂騰於萬國善價不顧其千金嗚呼劔之擲也無前人之行也必果誠去彼而取此非祈君之祐我無宿諾疋之以庸庸不食言方之以璅璅向若蔑玄壤恡青萍重提携於掌握輕耿介於心靈則三尺之中空騰雲而漫漫重泉之下將愧色於冥冥無言者道之弘不約者信之大峻節卓以特立義風紛而繫會盛
矣哉挂劔之名將萬古而不昧
集／總集／文苑英華／賦　凡一百五十卷／卷第一百三　賦一百三／器用二／金劔出匣賦　韋肇(P.470-2)
金劔出匣賦
韋肇
劔者主生殺之氣匣者同隱見之心鳴於其中或幽閑以為恨出乎其外信利用以則深豈徒飾以調疑作琱玉比之兼金剉雄鋩而不舉緘異氣而甞沉者哉故劔利於人匣因於劔盖所以為重俾神物而不亦所以表能將瑞光而亦驗其始也若耶之溪涸赤堇之山開良金既選歐冶爰來合純精而鑄鍊召太一與風雷厥功既勤曠歲月而方就厥狀斯見法陰陽之所裁於是工技之儔金鏤為匣制其象也錯玳瑁與瓊瑰韜而藏諸秘龍鱗與龜甲故楚王之未識我含其章風胡之將鑒我耀其光發匣而覩爛然非常環啟蜯以吐月刃披雲而降霜若金隄始開橫秋水之漫漫如青天欲倚散陽彩之煌煌夫惟義也動而必言疑作吉夫惟神也行而無迹號龍泉而其善可珍指斗牛而其光可射用悔疑作晦之際思顧盻而無遺出幽之時思佩服之無斁伊昔三劔氣淩九霄臨敵高揮而血流千里復讐虛擊而疾不崇朝苟蒙蔽而未發雖晏陰之莫昭且劔之在匣蓄銳而誰玩劔之出匣器利而能斷亦將試銛鍔於鯨鯢決浮雲於天漢或提携之未及尚埋淪而可歎
願進用於張華如見知於雷煥
集／總集／文苑英華／賦　凡一百五十卷／卷第一百五　賦一百五／器用四／鏡花賦　何據(P.480-2)
鏡花賦
何據
金鏡精寶兮珠秀華臺插珊瑚之樹鉤垂菡萏之花暎若無質循則有體洞碧空其何際湛清潭其絕底鸞舞翮於曈曨龍怒鱗於清泚淮南王懸而玩之東方朔見而稱曰此瑾瑜之榮磩之英負陰而內景氷澈面陽而外景花明惚兮恍其中有象杳兮冥其中有精爾乃遇妖閑之佚女淘疑清爽之芳時爭捧鴛匣臨乎鳳墀既翻輪而隱耀又飛花以生姿如玉之明如雪之皎度翠璧以星落薄乘鹿而霜晶拂高淩深緣隟入奧乍滅沒而在空遂迷失其所造徒美夫不根不蔕扈扈煌煌若漢臯靈媛解仙佩洛川神女獻明璫似珠水梁簡文鏡銘水淨珠明之皎皎日月之相望芒角璀錯罔兩搖揚至用在無兮摶之不得極虛為有兮應而不藏淮南王曰旨哉大夫之體物也
集／總集／文苑英華／賦　凡一百五十卷／卷第一百十四　賦一百十四／圖畫／五色比象賦　陶拱(P.521-2)
五色比象賦以車服有制示不徒設為韻
陶拱
聖人以王命之施官秩之設貴有品類賤有等列望之可辨非旌表而焉知出而身疑自殊宜車服之有別於是招繪素之黨召彩筆之徒程亂目之眾色寫外物於百夫以侯伯子男之服為餙以山龍華蟲之象為殊莫不煌煌燁燁煜煜青為山兮曉疑嶷而爭峻赤為火兮赩熾而含燠粉米以純白而璀璨宗彛以太玄而郁工字一作黝儵翬一作綷而為羽則振迅而對飛暈而為龍則晇騰而相逐蓋上古之禮制亦當今之法服必謂美妙無盡精微有餘侔桂月之規縱麗天而莫勝擬海藻之質雖摛文而不知實逞巧之無比信取象而靡虛豈徒用別於涖職蓋亦或施於
來車懿其創自于心成之在手或大之者不遺其美惡小之者不失其妍醜此寔權等於真宰功齊於妙有所以作國家之程式辨王臣之印綬歷萬代之恒規經百王而共守不然者法實紛紏制有允休何必假其彩色之炳煥於君子之衣裘合九章之物者則寫非五等之服者則不故往代垂模明君立制一則爵命之易辨一則制一作物容之昭麗宜乎嘉其義重其事佐盛禮而罔易垂後代以永示信哉表德之為良亦美作者之深意
集／總集／文苑英華／賦　凡一百五十卷／卷第一百十五　賦一百十五／寳一／良玉比君子賦　暢瓘(P.526-2)
良玉比君子賦以精光茲色矩絕寳圖為韻
暢瓘
白虹為氣太陽為精堅其質孕其明卞子識之而曰至寳他山之石攻而挺英融雪華於潛潤一作映洞氷彩而凝清彼其一作既良玉焜焜煌煌瑩若既兼縝密粲乎其有文章積千金而比價掩十城以騰光將以配君子比皇王豈徒潤林薄蘊巒岡而已哉伊何配之溫潤含茲瑕穢已注在前不
匿貞心固持性自然也灼而不變質有餘也涅而不緇溫以作德成我邦式天子展四時之儀庶官修五等之職珪以為瑞佩以比德上下有軌尊卑有翼既山水節其文玄蒼差其色四者爰備勞逸是主民也事也右叶於角徵君也物也左諧於宮羽反而規旋而矩其志不散其容斯取況居則設朝則結進退鏘鳴揖揚磬折禮樂之儀著非僻之心絕是則維身允固惟玉不撤且駭雞之珍驪龍之寳雖赩其艷煥其藻但侈於庶心何補於王道豈若玉之義也深乎愽乎詩人以生芻取諭一作興賢則高矣孔氏以佩環讓德謙莫比夫故藏之瑞府偶一作隅之河圖奉之者生敬執之者不趨幸無棄於照廡得一獻而諭都尹文子王問玉價工日無價五城之都僅可一觀
集／總集／文苑英華／賦　凡一百五十卷／卷第一百二十三　賦一百二十三／薪火／取榆火賦　王起(P.560-2)
取榆火賦以方春改火用榆鑽燧為韻
王起
國家布和令稽舊章候葭灰之所應取榆火之有常鑽之彌堅初若切磋之響動而愈出俄生煒燁之光火則循利人惟嚮方豈徒宣明於四海固將貽範於百王時也遲遲日昇習習風至太簇中律勾芒整轡擇木之宜順天之利
歷歷初種常散莢而如錢煌煌是求必鑽木而成燧曲直有倫尋尺為珍啟炎上之氣當發生之辰佐暄妍於獻歲助煦嫗於陽春比皇明之燭幽既自邇而及遠叶時令而委照爰捨舊而謀新始青林兮見採終洪鑪兮有待鬱攸之氣方騰枯槁之容不改其執熱也殊金燧之感其攻堅也非水石之鑽佩之或雜於刀礪用之以代其槐檀運手而綠煙乍起属目而朱燄可觀餘燼收之而有耀死灰燃之而孰難束蘊是繁抱燋一作憔眾夥何鎔鑄而不賴何燔炙而不可紅星忽迸不異乎種天之星朱火既非疑詎同夫敲石之火則知調其玉燭取彼白榆誠國之美利亦君之遠圖始韜光而無朕卒既燥而有孚所以微成於著有生於無豈徒嚴凝之鄉樹於北塞晼晚之景失於東隅宜乎大化不爽餘光必共莫不愛一人之大化為百姓之日用
集／總集／文苑英華／賦　凡一百五十卷／卷第一百二十三　賦一百二十三／薪火／庭燎賦　一　王起(P.561-2)
庭燎賦以早設王庭輝映群辟為韻
王起
王者崇北辰之位正南面之威赫朱燎以具舉列彤庭而有輝助彼皇明可燭於夜色一作艾叶茲睿哲引曜於宵衣信乎令典有作舊章不違當其冠劔鏗鏘環珮昭晣峩峩爭赴肅肅就列聽玉漏而未央仰紫宸而初疑爇珠旒將出方熠熠以星懸綵仗徐來以疑作已煌煌而電設九儀稍布六樂爰分代晨光之昭曜雜佳氣之絪縕騰輝於鴛鷺之行若離若合委照於熊羆之旅或分一作友或群昭昭彰彰紫氣紅光聲明燁煒百物熒煌覩炎上之有赫知臨下
之無荒遠而曕之謂焚裘之煙昭儉於晉帝迫而察之似流屋之火呈瑞於周王金缸莫齊銀燭非競長風乍拂高焰彌盛華袞燦爛以相鮮猛簴攫拏而交映其容烈烈其明杲杲附寒者覺其春深假寐者疑其曙早則知統四海朝百辟勵夙興勤夕惕佐盛儀而有待惜流光而無斁昭其明也叶天鑒之清穆望而畏之左傳火烈人望而畏之一作望之儼然契天威之咫尺彼爟火秦舉神光漢覿何足示來儀之容呈入覲之績則知我皇立人之程為國之經旂渒渒而咸造鸞鏘鏘而可聆萬宇乂多士寧豈徒美君子之至在宣王之庭
集／總集／文苑英華／賦　凡一百五十卷／卷第一百二十三　賦一百二十三／薪火／獸炭賦　蔣防(P.562-2)
獸炭賦以朱火清耀昇為韻
蔣防
彼好奇者巧與之俱揉煨燼兮是謀是度象猛獸兮為虎為貙將以輝爍殊觀焜燿洪爐腹翕赩以凝電口喊呀而奪朱曳尾垂頭似無心而暴物噓煙吐焰若有齒而焚軀寓形兮必果徒搏兮莫可鋸牙鉤爪乍騰倚於寒灰隅目高載光芒於烈火所以援虛室娛密坐稽其狀也成鷙獸之雄雄求其類焉笑形塩之瑣瑣其靜兮無營其動兮匪驚稍頓足以狼顧時迸列以犲聲煜爚交光孰辯犬羊之鞹顤欲步似懷林野之情因炎上以委質殊檻中而狥生輝兮赫兮美其容之有焯不貪不暴嘉其身之中清無野心以見誚非內熱以自照恒虩虩而出勇復煌煌而引耀威而不猛謂馴擾於中堂攫而莫前疑踡跼於餘燎襲狐狢者對之而不驚被絺者向之而伏膺佐南薰之煦嫗却北陸之嚴凝金缸近之而發彩玉壺隣之而散氷髣髴枕籍爌晃依馮類火鼠兮炎丘是託比燭龍兮崑閬斯昇此制也不唯資於翫好抑亦彰夫伎能
集／總集／文苑英華／賦　凡一百五十卷／卷第一百二十五　賦一百二十五／道釋／太清宮觀紫極舞賦　一　張復元(P.571-1)
太清宮觀紫極舞賦以大樂與天地同和為韻
張復元
樂者所以諧萬國舞者所以節八風故玄宗致紫極之舞朝太清之宮俾觀舞以知德德以容備省風以作樂樂以文同吾君纘道紀修祖功將有事以朝獻必斯舞之是崇方其一人在庭群后列位奉常執禮以恭命太樂陳儀而藏事望聖主以龍升見舞童而麏至舞之作矣應其度而展其容樂乃徧焉動於天而蟠於地其始也顧步齊進躚有序既乍抑而復揚遂將墜而還舉始躡跡以盻睞每動容於取與陳器用之煌煌曳衣裳之楚楚觀乎俯仰廻旋乍離乍聯輕風颯然杳兮俯虹霓而觀列仙飄颻遷延或却或前清宮肅然儼兮若披雲霧而覩青天惟紫也取紫宮之清唯極也明太極之先用之則邦國之光備施之則中和之氣宣徐而匪濁比上帝鈞天之樂靜而不過小圓丘雲門之和亦何必持彼羽旌方聞乎得禮執其干戚然後為止戈彼延陵空歎于象箾宋王徒美其陽阿詎能合天地之大德調陰陽之大訛者乎洪惟我后遵祖為大道一作遵其樂使萬物無不宣餙其容使兆人無不賴客有觀而作頌願播之於九域之外
集／總集／文苑英華／賦　凡一百五十卷／卷第一百三十三　賦一百三十三／鳥獸三／萬年縣試金馬式賦　二　王起(P.613-1)
第二同前韻
王起
先贒鑄金之英為馬之形馬無疆而致用金不朽而垂名瞻之在前則至寶山立寂然不動則異體峰平固將六龍可驗八駿斯營遐迫絕足遠契長鳴豈徒玩熒煌之彩眄熠爚之情哉始其模既全體將具思求絕塵之貌是假在鎔之鑄踴躍其液渥洼之形未出撲滅其煙浮雲之姿已露方中矩兮圓中規勢倜儻兮情權奇誠可傳而可繼每不驅而不馳其一作甞巧既畢安貞莫移豈貪夫而是狥諒工者之所為若乃大閱群騶旁搜萬國獻絳闕而咸萃充華廐而尚惑乃審厥象俾臻其極仰從革之輝光知代勞之軌則駑駘沓至自乖百鍊之形駔駿俱一作員來允叶萬邦之式其狀惟肖其儀孔昭仰沛艾以龍翥若驂驔而鹿超摧詩推之秼之秣勿施異乘黃之伏皁縶維罔及殊赭白之來朝翼翼雄姿煌煌壯觀恒引耀以錯落每勝疑作騰精而半漢牛以石兮多慙池以同兮非翫是知武皇之制愽伏波之旨深用之則行昔飛聲於東道確乎不拔終成象於南金高門洞闢秘殿旁臨將萬古以駭目俾四方而宅心
豈作賂大宛其形見棄為神蜀郡厥祀方歆者哉固宜無迯於眾寡不昧於取捨永作鏡於域中比懸衡於天下則稱驥德頌駰牧者未若似是而非常以馬而踰馬
集／總集／文苑英華／賦　凡一百五十卷／卷第一百三十九　賦一百三十九／蟲魚一／漢武帝遊昆明池見魚衘珠賦　王起(P.643-1)
漢武帝遊昆明池見魚衘珠賦以題為韻
王起
漢武帝出咸京遊昆明覿潛魚之躍吐靈珠之英珍不藏川是獲媚川之色仁苟及物必能動物之誠先是鱍刺巨鱗傍畔水裔或詹何所中或任公所制利釣疑作鉤貫鰓而錯落長絲縈岸而掣曳殘瘁不振沉浮未濟是用脫其鋒觧其綴索於枯肆初同患於波臣銜以圖書終乃小於軒帝他日擇良辰鏡清流捨鑾輅登龍舟不徐不疾以遨以遊於是傍臨桂棹遠映珠旒或或垂似驪龍之頷將吐若明若滅比瓊蚌之胎未收光芒稍逼輝赫難儔實有意於豊報固一作同無情於暗投含幽育明轉煌煌於畫鷁振鬐棹尾時熠熠於牽牛既而千官動色百辟咸覩且曰脩其文耀其武澤之廣恩之溥雖彼池中之物亦懷天下之主報德而入於随掌比類蛇銜惑一作感音而失於晉庭彼慙鶴舞況乎燭龍奮艷石鯨獨吐泣鮫人之目固不可倫綴神女之軀曾何足數由是儼天儀俯洪池映噞喁而未出炫的皪而方施然後得廉寸韓氏外傳良珠度寸廉疑作度又文選魏都賦明珠兼寸疑作廉之彩失圓折之規則皎皎駒來自掩白狼之美翩
翩騅疑至徒稱赤雀之奇是知人能叶愽施物亦叶幽贊無煩罔象之索詎假闌干之貫向若安其忍棄其難俾頒首長逝刼灰永散安得此樂於江湖見託於河漢則玉殿之側誰綴其玲瓏金輿之傍莫矜其照爛以言于魚也厥道斯存以言于人也如何勿敦則受加惠蒙渥恩得不效節於當代而垂名於後昆
集／總集／文苑英華／賦　凡一百五十卷／卷第一百四十七　賦一百四十七／草木五／瓦松賦　一　崔融(P.682-2)
瓦松賦并序
崔融
崇文館瓦松者產于屋霤之上千株萬莖開花吐葉高不及尺下纔如寸不載於仙經靡題於藥錄謂之為木也訪山客而未詳謂之為草也驗農皇而罕記豈不以在人無
用在物無成乎俗以其形似松生必依瓦故曰瓦松楊烱謂余曰此中草木咸可為賦其詞曰
賓舘兮沉沉明月高兮重海深試一望兮上棟下宇開陽闔陰彼美嘉族依於夏屋煌煌特秀狀金芝兮產霤歷歷空懸若星榆而種天苯丰茸青冥芊眠葩條郁毓根柢連拳間青苔而裛露陵碧瓦而含煙春風搖兮欝起冬雪糅兮蒼然詎充採掇罕任彫鐫桐君莫賞梓匠難甄用匪適於時要必濫聞於俗傳慙魏宮之烏韭恧漢官之紅蓮觀其眾開榮列虛心獨潔高寧我慕無木禾之五尋卑以自安類石蒲之九節進不必媚居不求利芳不為人生不因地其質也菲無忝於天樂一作然其陰也薄纔足以自庇望之常見其表尋之罔得其秘蕭穆承華堂皇不賖繩懸麥穗戶刻菱花竹篬筤而眾色樹連理而相加芙蓉發池兮照爛日及木槿花也懸霤兮紛葩彼懷寳以遇賞此不材而見嗟雖有慕於階闥亦無混於泥沙已矣哉不學懸蘿附栢直蓬倚麻固將含美惡以同貫齊是非於一家亂曰少陽之地兮于何不春愽望之苑兮莫匪正人纖根弱植兮生君之舘荷施霑恩兮為人所翫物不謝生不知其榮唯願聖皇千萬壽但知傾葉向時明
集／總集／文苑英華／賦　凡一百五十卷／卷第一百四十八　賦一百四十八／草木六／長樂花賦　蘇頲(P.686-2)
長樂花賦并序
蘇頲
蜀太守庭際有紫華草秋中始繁英露洗冬早尚且一作直木霜封蕪雜大同於眾卉盛衰小異於群物余訝而未識吏或告余曰此長虞所賦蜀長樂花也故心暗賞焉因口授書吏遂墨而成作恨不見古人所為得髣髴其旨爾
夫長者以短長之形度其長者一作則至美夫樂者以哀樂之類同其樂者一作則至喜長也樂也吾安得而聞之嘉纖
植之並用偉令名兮在茲徒見其豊族苯高標璀璨莖丹外而縞中葉縹分以紅貫綴綠穎之重疊索紫蕤之爛熳迫而象之君子其常或微或章聳危冠兮纓若綬默退靜其何望遠以意之佳人欲翔炫炫煌煌重羅綺兮撲搖一作瑫瑤翠蹇來思而未嘗匪以幽兮自直匪以直兮自藏匪以晚兮自耀匪以耀兮自強文濁露之均灑庇清舒之汎光本無嫌於散地甘有寓於殊芳然則太液初滿上林新霽茸灼爍萬品千計搖瑞色而函芝雜奇葩而轉蕙孰與夫玉堂金闕一作閣之徧一作偏賞白日青雲一作春之特麗歲不與兮時向闌風蕭蕭兮夜漫漫賓遠鴻於沙塞呌離鶴於江干君曾不見三月華矣盡林間之稿木千霜殞矣亦庭下之枯蘭懿此常度陵於早寒假春期而不採一作彩雖秋令而不殘衝雨散之飛薄任雲山之險艱一作難芳弗珍於靃靡節常慕於檀欒吾則知樹背之奚託傾心之可安如後凋之是貴罔獨立其誰觀文學椽起而為辭曰
白露瀼瀼何草不黃紫華的的一作灼灼生君之堂彼不伐兮秋自翳時或珍兮君是惠形一作彤庭赫兮朱草駢交屈軼兮友賓連伊榛莽而荒些君曷為兮賦旃
凡一作皆文粹
集／總集／文苑英華／賦　凡一百五十卷／卷第一百四十九　賦一百四十九／草木七／庭菊賦　楊烱(P.689-1)
文苑英華卷第一百四十九　　　　　賦一百四十九
草木七
庭菊賦一首　　　　　百合花賦一首
浮萍賦二首　　　　　水藻賦一首
艾人賦一首　　　　　荷珠賦一首
牡丹賦一首　　　　　瓜賦一首
庭菊賦并序
楊烱
庭菊美貞芳也天子幸於東都皇儲監守於武德之殿以門下內省為左春坊今庶子裴公所居即黃門侍郎之廳事也其庭有菊庭有菊　集作庭有叢菊焉中令薛公昔拜瑣闥此焉遊處今兼左庶子止于東廳甍宇連接洞門相向每罷朝之後未嘗不遊於斯詠於斯覽叢菊於斯歎其君子之德命學士為之賦是日也薛愷一作凱以親賢為洗馬田巖以幽貞為學士高元思張師德以至孝託後車顏強學沈尊行以愽聞兼侍讀周琮李憲王祖英曹叔父以儒術進崔融徐彥伯劉知柔石抱忠以文章顯德行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之未敢闕其詞哉遂作賦云
日之貞矣于彼重陽菊之榮矣于彼華坊含天地之精氣吹集作吸是日月之淳光雲布霧合箕舒翼張欝兮曼衍郁兮芬芳珉枝珉枝　集作玳枝金萼翠葉紅芒其在夕也言庭燎之晳哲其向晨也謂明星之煌煌爾其萬里年華九州春色花灼爍兮如錦草
錦連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登雨還風去天長地久純黃象於后土故採桑而菊衣輕體御於神仙故登山而菊酒文賓採之而羽化康公康公　集作康服之而不朽東極於是長在長在　集作長存南陽以之眉壽胡大尉之允誠光輔漢庭萬機理三階平及暮年華髮垂肩一作白又作耳秋菊長一作落英及暮年華髮垂肩秋菊長英　十一字集作及暮年之華髮味秋氣之落英蠲邪滌瘵於焉永貞鍾大尉之聲實彛倫魏室道合塩梅功成輔弼降文屋之命修彭祖之術保性和神此焉終吉君章請老歲久歲久　集作歲及懸車秋風生兮北園夕白露濕兮前堦虛佇一作步閑庭之曠邈對涼菊之扶踈人生行樂孰知其餘泉一作淵明解印退歸田野山欝律兮萬里天蒼莽一作浪兮四下憑南軒以長嘯出東籬而盈把歸去來兮歸去來兮　此下有夫字何為者若此若此　集作若夫窈窕重闈亘青瑣兮接皇扉深沉大壯通肅成兮連愽望乃有步回切河東聞喜縣有鄉鄉貴族薛縣名家共汾河之鼎氣同庶子之春華朝遊夕處徘徊顧慕難搖落於三秋偉貞芳於十步伊纖莖之菲薄荷君子之恩遇不羨池水之芙蓉願比瑤山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至止聊從容以卒歲
集／總集／文苑英華／賦　凡一百五十卷／卷第一百四十九　賦一百四十九／草木七／瓜賦　康子玉(P.693-1)
瓜賦
康子玉
巫山之岡秦川之陽垂條引蔓布綠敷黃彌臯被野合芬吐芬轉晨風之穆穆湛宵露之瀼瀼花葉則燁燁煒煒文彩則焜焜煌煌錦秀為之失色霞日為之奪光遠而望之粲兮爛繁星列兮矅長漢光色連延遙相煖迫而察之瓞兮緜明璣盈蚌媚重泉大鱗巨介近相連細雨流風每飄飄兮葉上遊蜂戲蝶時歷亂於花前爾其大明疑作則三尺二升廣志青灯瓜大如三斗魁桂枝瓜長二尺餘疑當作二尺三斗美則金漿玉實狸頭羊骹之字黃白摶之質見陸機瓜感仙貴於孫鍾避世資於步隲異蔕表於前代同心彰乎曩日既而橫綺席會嘉賓琴罇逸賞海陸具陳香分四座氣雜八珍既取類於母子亦取辨於君臣欽哉彼美流玩不已何以剖之金錯刀何以澆之玉英水郡平固植以著業阮籍託詞而興已非但
留怨於戍夫抑亦取誡於君子
集／總集／文苑英華／詩　凡一百八十卷／卷第一百七十三　詩二十三／應制六／九日／奉和聖制重陽日中外同歡以詩言志因示群臣　權德輿(P.838-2)
奉和聖制重陽日中外同歡以詩言志因示群臣
前人
玉醴宴嘉節拜恩歡有餘煌煌菊花秀馥馥萸芳舒白露秋稼熟清風天籟虗和聲度簫韶瑞氣深儲胥百辟皆醉上萬方今宴如宸衷在化成藻思煥瓊琚微臣徒竊抃豈足歌唐虞
集／總集／文苑英華／詩　凡一百八十卷／卷第一百七十七　詩二十七／應制十／送餞／奉和聖製送張尚書廵邊　八　崔羽錫(P.864-1)
同前
崔羽錫
供帳何煌煌公其撫朔方羣僚御餞酌明主降離章關塞重門下郊岐禁苑傍陳兵宜雨濯集作洗臥鼓侯風涼炎景寧云憚神謀肅所將旌搖天月迥騎入塞雲長赫赫皇威振油油聖澤滂非唯按車甲兼以正封疆叱咤陰山道澄清瀚海陽虜垣行決勝台座佇為光
集／總集／文苑英華／詩　凡一百八十卷／卷第一百七十八　詩二十八／應制十一／寺院／奉和聖制同皇太子遊慈恩寺應制二首　二　張說(P.870-1)
同前二首
張說
翼翼宸思集作恩永煌煌福地開離光升寳殿震氣遶香臺上界幡花合中天妓樂集作日月來願君無量壽仙藻屢徘徊
集／總集／文苑英華／詩　凡一百八十卷／卷第一百九十二　詩四十二／樂府一／京洛篇　一　梁簡文帝(P.941-2)
文苑英華卷第一百九十二　　　　　詩四十二
樂府一樂府共六十卷以藝文聚初學記文粹諸人文集并郭茂倩劉次莊樂府參校注下同者為一作
京洛篇二首　　　　　帝王所居篇一首
帝京篇十一首　　　　煌煌京洛篇二首
新城安樂宮三首　　　凌雲臺二首
長安道十六首　　　　洛陽十七首
京洛篇
梁簡文帝
南遊偃師縣斜上灞凌東廻瞻龍首遙望德陽宮重門遠照曜天閣復穹窿城旁疑複道樹裏識松風黃河入洛水丹泉繞謝熊夜輪懸素魄朝天一作光蕩碧空秋霜曉驅鴈春雨暮成虹咸一作曲陽曲陽侯漢外戚王根也造甲第高安還禁中劉蒼歸作相竇憲出臨戎此時車馬合茲晨冠盖通誰知兩京盛歡宴遂無窮
集／總集／文苑英華／詩　凡一百八十卷／卷第一百九十二　詩四十二／樂府一／煌煌京洛行　一　張正見(P.943-1)
煌煌京洛行
張正見
千門儼西漢萬戶擅東京凌雲霞上起鳷鵲月中生風塵暮不息簫管夜恒鳴唯一作誰當賣藥樹不入長安城
集／總集／文苑英華／詩　凡一百八十卷／卷第二百三　詩五十三／樂府十二／放歌行　四　權德輿(P.1008-1)
同前
權德輿
夕陽不駐東流急榮名貴在當年立青春虛度無所成白首銜悲亦何及拂衣西笑出東山君臣道合俄頃間一言一笑玉墀上變化生涯如等閑朱門杳杳列華戟坐中皆是王侯客鳴環動珮暗珊珊駿馬花騘白玉鞍十千斗酒不知貴半醉留賓邀盡歡銀燈一作燭煌煌夜將久侍婢金罍瀉春酒春酒盛來琥珀光暗聞蘭麝幾般香乍看皓腕映羅袖微聽清歌發杏梁雙鬟美人君不見一一皆勝趙飛鷰迎杯乍舉石榴裙勻粉時交合歡扇未央鍾漏醉中聞聯騎朝天曙色分雙闕煙雲遙靄靄五衢車馬亂紛紛罷朝鳴珮驟歸鞍今日還同昨日歡歲歲年年恣遊讌出門滿路光輝遍一身自樂何足言九族為榮真可羨男兒
稱意須及時閉門下帷人不知年光看逐轉蓬盡徒詠東山招隱詩
集／總集／文苑英華／詩　凡一百八十卷／卷第二百五　詩五十五／樂府十四／擬古　九　釋皎然(P.1018-2)
同前
釋皎然
日出天地正煌煌闢晨曦六龍驅羣動古今無盡時夸父亦何愚競走先自疲飲乾咸池水折盡長桑枝渴死化爝火嗟嗟徒爾為空留鄧林在折盡一作摧折令人嗤
集／總集／文苑英華／詩　凡一百八十卷／卷第三百一　詩一百五十一／悲悼一　僧附／追述／八哀詩　杜甫／故秘書少監武功蘇公(P.1537-2)
故秘書少監武功蘇公源明
武功少也孤徒步客徐兗讀書東嶽中十載考墳典時下萊蕪廓忍飢浮雲巘負米晚為身每食臉必泫夜字照爇薪垢衣生一作帶碧蘚庶以勤苦志報茲劬勞願學蔚醇儒姿文包舊史善灑落辭幽人歸來潛京輦射君東堂策宗匠集精選制題墨集作可題未乾休聲集作乙科已大闡文章日自負掾吏亦累踐晨趨闔內足踏夙昔趼一麾出守還黃屋朔風卷不暇陪八駿虜庭悲所遣平生滿罇酒斷此朋知展憂憤病二秋有恨石可轉肅宗復社稷得無逆順辨范瞱宋書范瞱坐謀反誅將死顧念其兒英華作范雲恐非顧其兒李斯憶黃犬秘書茂松色集作意再扈集作載從祠壇墠前後百卷文枕藉皆禁
臠篆刻集作制作楊雄流溟漲木末淺青熒芙蓉劍犀兕豈獨剸反為後軰予實苦懷緬煌煌齋房芝事絕集作終萬手搴垂之俟來者正始貞集作徵勸勉不要懸黃金胡為投乳贙結交三十年集作載吾與誰遊衍熒陽復冥漠罪罟已橫罥鄭詩在後嗚呼子逝日始泰即終蹇長安米萬錢凋喪盡餘喘戰伐何當觧歸帆阻清沔尚纏漳水疾永負蒿里餞
集／總集／文苑英華／詩　凡一百八十卷／卷第三百八　詩一百五十八／悲悼八／懷古／金陵懷古　一　唐堯臣(P.1577-2)
金陵懷古
唐堯臣
晉末英雄起神器淪荒服胡月蝕中原白日昇暘谷金陵實形勝關山固重複巨壑隍北壖長江塹西隩鑿山擬嵩華穿地象伊糓草昧席羅圖華路戴黃屋一時因地險五世享天祿禮樂何煌煌文章紛郁郁多士春林秀作頌清風穆出入三百年朝事幾翻覆攙搶如雲勃鯨鯢旋自曝倦聞金移驟覩靈龜卜吁嗟王氣盡坐悲天運倏天道何茫茫善淫乃相復行路偏疑衣半逐疑亡大梁族日隱汀州上登艫川陸月廻吳山樹風聞楚江鵠因依蘭蕙
藂採襭不盈掬
集／總集／文苑英華／詩　凡一百八十卷／卷第三百二十七　詩一百七十七／花木七　草附／蘭／種蘭　陳陶(P.1697-2)
種蘭
陳陶
種蘭幽谷底四遠聞馨香春風長養深枝葉趁人長智水潤其根仁鋤護其芳蒿藜不生地惡鳥弓已藏椒桂夾四隅茅茨居其一作中央左隣桃花右接蓮子塘一月薰手足兩月薰衣裳三月薰肌骨四月薰心膓幽人饑如何採蘭充餱糧幽人渴如何醞蘭為酒漿地無青苗租白日如散王疑不嘗仙人藥端坐紅霞房日夕望美人佩花正煌煌美人久不來佩花徒生光劉穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐
集／總集／文苑英華／謌行　凡二十卷／卷第三百三十七　歌行七／草木／牡丹芳　白居易(P.1748-2)
牡丹芳
白居易
牡丹芳牡丹芳黃金蘂綻紅玉房千片赤英霞爛爛百枝絳焰集作艷燈煌煌照地初開錦綉段當風不結蘭麝囊仙人琪樹白無色王母桃花小不香宿露輕盈泛紫艷朝陽
照耀生紅光紅紫二色間深淺向背萬態隨低昂映葉多情隱羞面臥叢無力含醉粧低嬌笑容疑掩口凝思怨人如斷腸濃姿貴彩信奇絕雜卉亂花無比方石竹金錢何細碎芙蓉芍藥苦尋常遂使王公與卿士遊花冠盖日相望痺車軟轝貴公子集作主香衫細馬豪家郎衞公宅靜閑東院西明寺深開北廊戲蝶舞看花集作人久殘鸎一聲春日長共愁日照芳難駐仍張帷集作羅幕垂陰涼花開花落二十日一城之人皆若狂三代已還文勝質人心重華不重實重華直至牡丹芳其來有漸非今日元和天子憂農桑卹下動天天降祥去歲嘉禾生九穗田中寂寞無人至今年瑞麥分兩岐君心獨喜無人知可歎息我願暫求造化力減却牡丹妖艷色少回卿士一作士女看集作愛花心同助集作似吾君愛稼穡
集／總集／文苑英華／謌行　凡二十卷／卷第三百四十三　歌行十三／樓臺宮閣／司天臺　白居易(P.1772-1)
司天臺
白居易
司天臺仰觀俯察天人際羲和死來職事廢官不求賢空取藝昔聞西漢元成間下陵上替集作上陵下替謫見天北辰微暗少光色四星煌煌如火赤耀芒動角射三台半見集作上台半滅中台坼是時非無太史官眼見心知不敢言明朝趨入明光殿唯奏慶雲壽星見天文時變兩如斯九重天子不得知不得知安用臺高百尺為
集／總集／文苑英華／雜文　凡二十九卷／卷第三百五十六　雜文六／騷三／悼賈　皮日休(P.1830-2)
悼賈并序
前人
余嘗讀賈誼新書見其經濟之學大矣哉真命世王佐之才也自漢氏革羸高祖得於矢石不暇延儒生文粹作人及為天子制缺度弛處華而夷是時獨有叔孫生能定朝儀其制未悉唯生草其書欲以制屈諸侯推定正朔調革輿服通流貨幣天不祐漢絳灌興謗竟枉其道出傅湘南集作沅生自以不得志哀屈平之放逐及渡沅文粹無此字湘沉文以弔之故其辭曰丑離切九州而相君兮何必懷此都也一作此故都噫余釋生之意矣當戰國時屈平不用於荊則有齊趙秦魏矣何不捨荊而相他國乎余謂平雖遭靳尚子蘭之讒不忍舍同姓之邦為他國之相宜矣然則生之見棄又甚於平當漢時舍乎帝則為諸侯矣如適諸侯則新書之文抑諸侯而尊天子也捨諸侯則胡越矣如適胡越則新書之文滅胡越而崇中夏也是以其心切其憤深其詞隱而麗其藻傷而雅余悲生哀平之見棄又生不能自明一作用其道嗚呼聖贒之文與道也求知與用苟不在於一時而在于百世之後者乎其生之哀平歟余之悲生歟吾之道也廢與用幸未可知但不知百世之後得其文而存之者復何人也咸通癸未中南浮至沅湘復沉文以悼之其詞曰
粵炎緒之媽綿兮其國度之未彰天錫生以命理兮冀其道之益光偉吳公之知贒兮道其名於文皇既音刃音軫以召之兮遂位之於上庠愍耄儒之惷窒集作愚兮對天問文粹作懟天間之不臧既群愚之讓俊兮馳其譽之煌煌嘆集作嗟大漢之丕緒兮蚪其贒於汙潢上下溷而不分兮議削制於驕王殺僇棼而不制兮斷捽胡與集作其寇攘羗虜坌以侵華兮曾不能以抑強餌其嗜之延延兮寔一作定三代之計良念五德之更承兮論結而不綱乃秉臆以興說兮數用五而色上文粹作尚黃又諸侯以開國兮輸其租於咸陽曾不得以撫民兮俾其君兮可忘請紆音愚以乘印兮各馳化于所疆上既說而欲大通兮遭絳灌于東陽道既擯兮何明何出傳于三集作於阮湘音敖沅波之滃集作翁洫兮或漁集作漾棹以夷猶望靈均之沒所兮顮音頻其心之怊怊臨汨羅之浩漾兮想懷沙之幽憂森一作卉樛蘿以蓊鬱兮時狖以相號霧雨暗于北渚毒乎芳洲景黯沮以不明兮若夫悼乎離騷香依依兮杜若韻凄凄集作萋萋兮上音栗下音勞山隱隱以掃空兮煙微微而澹集作淡秋吾不知所感兮淚懭悢以橫流當抱憤于渺藩兮曾無足以少休既菼薍以傷思兮聞集作又鵂鶹而動愁嗚呼哀哉世既不平頷吾感切吾道以為非兮吾復何依蘋蘭憔悴兮稂莠繁滋麟鳳匿跡兮梟鏡文粹作獍騰威憒文粹作哲匠罷斤文粹作斧兮拙者搆之離婁閉目兮瞽者揚眉子都蒙袂兮敦洽騁姿嗚呼
哀哉亦先生之尤也貽其世之不可兮何不觧而去位文垂萬世之名兮取舍在此奚自取謗於童羖兮乃憫然而為累蓋伊尹三就五就之心兮冀其民之可治柰惛惛之不悟兮又被之以非議幸一人之再覺兮答受釐之奧義既孱王以墮駕兮乃冤慟而已矣訊曰君不明兮莫我知幽都寂兮和涕歸文懸日月兮俟後聖用之大故忽兮其何足悲
集／總集／文苑英華／表　凡七十四卷／卷第五百五十四　表二／尊號一／代百官請上尊號第二表　崔融(P.2832-1)
代百官請上尊號第二表
崔融
臣等言一昨仰稽舊章虔上尊號至誠猶欝沖旨未回孤遐邇之心缺神祗之望群臣百辟相顧罔然中謝臣聞古先王者祗奉天命遭時為法因事制宜不必相沿各有所立化而裁之存乎變推而行之存乎通故庖犧是生創天下之法則周成既作改人間之制度況煌煌大寳穆穆中興至道已邁於胥庭鴻名尚襲於漢代臣子之地悚迫不安又謝伏惟陛下紹開聖圖光復丕緒繼文之體行湯之政撫綏兆庶清蕩二兇舊物不失能收夏眾老吏垂涕復見漢官補三皇之缺文緝五帝之漏目享太廟祀明堂禁網踈闊凡事簡易道德海浸符瑞山承百蠻向風萬人樂業固以萌祗開闢彈壓往初自可去故而取新何必同條而共貫循季末之常躅忽殊尤之盛儀乎臣等顒顒不勝
致懇又謝臣聞天為上帝九名所以示崇高佛為法王十號所以稱具足陛下安得狥小節遺至公推而不居猶以為薄臣等敢昧死謹再拜重上尊號曰應天皇帝伏乞順萬國之歡心答三靈之睠命不違誠請昭備典冊使百代垂景光而作程飛英聲而不朽豈不美歟豈不盛歟臣等幸逢興運夙參朝列累獻非常之祈願奉惟新之慶所冀日回三舍天移二山愚有不奪期有必遂無任悃欵屏營之至謹詣朝堂奉表固請以聞
集／總集／文苑英華／表　凡七十四卷／卷第五百六十三　表十一／賀祥瑞三／皇太子賀芝草表　崔融(P.2885-1)
皇太子賀芝草表高宗
崔融
臣某言伏承某月日芝草生於乾元殿瑞命天來符祥日至煌煌三秀分芰一作藻井而攢柯曄曄九光問梅梁而吐葉晉都宮閣何必靈芝之臺洛邑山川居然密芝之地中賀伏惟天皇天臨海內帝有城中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如蓋如閣一作為蓋為閣如日如星得五方之氣象合
四時之景色仙人在上則車馬疑飛神龍居下則風雲不去謂蓬瀛之海列一作到即崑閬之山開魏皇之雙幹莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右目覽休徵雖玉脛逆疑作延齡在神仙而可致而方疑作刀圭入膳視朝夕而猶賖是用心馳仁壽之前慶集肅成之下無任抃躍之至謹遣某官某奉表稱賀
集／總集／文苑英華／表　凡七十四卷／卷第五百六十三　表十一／賀祥瑞三／代百官賀芝草表　獨孤及(P.2886-1)
代百官賀芝草表
獨孤及
臣某等言伏見開府儀同三司魚朝恩奏含暉院及白華亭院內並芝草生者臣等謹按圖謀集作謹披圖按謀竊考前典集作志蓋王者以道蒞天下而德及庶物則有靈木神草集作神木靈草儲祉集作祥効異陛下贒聖恭儉慈仁愛人開闡學校尊教勸德將以五經根本庶政風化所浹神人以和和氣旁達感蒸為瑞集作和氣傍感蒸而為瑞不然豈靈芝茵蠢異處同植不產他宇必於宸居曄曄九葩之蓋煌煌三秀之質蓋表陛下之欽明光宅以人文成化靈根碩茂萬葉無疆神應炳然天意如答臣等獲忝朝列幸覩禎祥云云
集／總集／文苑英華／表　凡七十四卷／卷第五百六十三　表十一／賀祥瑞三／中書門下賀芝草表　常袞(P.2886-2)
中書門下賀芝草表
前人
臣某言今日中使吳承一作永清至宣示宋汴節度使御史大夫田神功所獻芝草一株紫盖黃莖叢生者天生神物王者嘉瑞奇秀之狀靈篇未書伏惟陛下孝通神明德至草木和氣所感禎祥屢彰煌煌靈芝郡國來獻垂以金蓋發其瓊葩爛然紫雲之色灼然紅蕖之秀王德斯應皇家永昌固可寫狀圖諜薦于郊廟祗奉天意贊揚鴻休臣等獲覩殊祥喜倍恒品無任慶抃之至
集／總集／文苑英華／表　凡七十四卷／卷第六百十　表五十八／進文章一／為陳御史進奉和秋景觀競渡詩表　陳子昂(P.3162-2)
為陳御史進奉和秋景觀競渡詩表武后
前人
臣某言臣伏見去月日御製秋景務餘聊觀競渡故陳先作式佇來篇凡六韵天文爰降品彙咸亨金簡潛開珍圖斯見臣聞白雲興詠漢遊汾水之詞黃竹申歌周舞瑤池之駕然而志崇遠轍事式集作或勞人故文思之化未光太清之道猶集作攸闕伏惟聖母神皇陛下大虹齊聖感月含神玄德茂於皇階文明照於天下用能提玉斗把集作挹璇衡百神景從三靈叶贊青雲出洛爰開受命之符赤甲榮河終御興王之寳非窮神之至德者其孰能格集作與於是哉既而黃屋務閑紫機時暇洞庭張樂思接軫於軒遊媯水披圖想同參於堯輦然而遠而勞物者未若近而安人動而勤己者豈比靜而神泰於是徙金蹕鳴玉鑾清禁林御池殿肅波臣集作神而戒事命舟子為水嬉彩鷁蓮歌乍
起吳江集作江吳之引青龍桂檝時謳越女集作時搖甌越之風鳥逝虯集作虬驚沸珠潭而競逐雲飛電集橫玉浦而流光信可以娛樂性靈發揮文物皇歡允洽白日俄光於是奏薰風於管絃詠叢雲於林籞帝歌緩作天藻遐集作攸彰黼帳帷宮縟文房之綉綵祥煙集作雲瑞景霏翰苑之榮光信探賾集作道於玄包得斯文於紫極太平允矣元首康哉方欲朝明堂之宮輯集作受羣后之瑞尊崇顯籙集作號光啟聖圖封玉嵩丘以接千年之統泥金少室攸增萬歲之規卓哉煌煌聖君之表也微臣曲學蓬戶竊位蘭臺未聞騘馬之謠非有雕龍之思鞠躬霜署謬覩於天章逖聽鈞臺側聞於帝樂天文尊貴不遠於下臣帝寳殊集作珍崇曲宣於近貴竊以為君唱臣和固不隔於尊卑宮變商從方允諧於金石輒用齋心扣寂假翰求詞將以攀日月之末光繼螢爝之微照不勝云云
集／總集／文苑英華／表　凡七十四卷／卷第六百十一　表五十九／進文章二／進撰平蔡州碑文表　韓愈(P.3167-1)
進撰平蔡州集作淮西碑文表憲宗
前人
臣某言伏奉正月十四日牒已集作以收復淮西羣臣請刻石紀功明示天下為將來法式陛下推勞臣下允其志願使臣撰平淮西碑文者聞命震駭心識顛倒非其所任為愧為恐經旬涉月不敢措手中謝竊惟自古聖神之君既立殊功異德卓絕之跡必有奇能博辯之士為時而生持簡操筆從而寫之各有品章條貫然後帝王之美巍巍煌煌一作穆穆充滿天地其載於書則堯舜二典夏之禹貢殷之盤庚周之五誥於詩則玄鳥長發歸美殷宗清廟臣工小大二雅周王是歌辭事相稱善并美具號以為經列之學官置師弟子讀而講之從始至今莫敢指斥嚮使撰次不得其人文字曖昧雖有美實其誰觀之辭迹俱亡善惡惟一然則茲事至大不可輕以屬人伏以唐至陛下再登太平剗刮羣姦灑掃疆土天之所覆莫不賓順然而淮西之功尤為俊偉碑石所刻動流億年必得作者然後可盡能事今詞學之英所在成蜀本作森浙本作麻列儒宗文師磊落相
望外之則宰相公卿郎官博士內之則翰林禁密游談侍從之臣不可一二遽數召而使之無有不可至於臣者自知最為淺陋顧貪恩侍集作待趨以就事叢雜乖戾律呂失次乾坤之容日月之光知其不可繪畫強顏為之以塞詔旨罪當誅死其碑文今已撰成隨表謹錄封進無任慙惶怖懼集作慙羞戰怖之至
集／總集／文苑英華／序　凡四十卷／卷第七百五　序七／文集七／衡州刺史呂君集序　劉禹錫(P.3636-2)
衡州刺史呂君集序
前人
五行秀氣得之居劉集作若非多者為雋人其色瀲灧於顏間其聲發而為文章天之所與有物來相彼由學而致者如工人染夏以視羽畎有生死之殊矣初貞元中天子之文章煥乎垂光慶霄在上萬物五色天下文人文粹作人文為氣所召其生乃蕃靈芝萐莆呂集作脯與百果齊拆然煌煌翹翹出乎其類終為偉人者幾希矣東平呂和叔實生是時而絕人甚遠始以文學振三川三川守以為貢士之冠名聲四馳文粹作名都西馳速如羽檄文粹作翼長安中諸生咸避其鋒兩科連中鋩刃愈出德宗聞其名自集賢殿校書郎擢為左拾遺明年犬戎請和上問能使絕域者君以奇表有專對材膺選轉殿內史錫之銀章還拜尚書戶部員外郎轉司封遷刑部郎中兼侍御史副治書之職會中執法左遷緣坐出為二字呂集作謫劉集無此二字道州刺史以善政聞改衡州年四十而歿後十年其子安衡泣奉遺草來謁咨余敘文粹作伸呂集作紬之成一家言凡二百篇勒成十卷集本無此四字和叔名溫別字化光祖考皆以文章至大官早聞詩禮於先侍郎又師吳郡陸贄文粹作李質通春秋從安定梁肅學文章勇於藝能咸有所祖年益壯志益大遂撥去文學劉集作學與雋賢交重氣覈名實欽劉集作歆呂集作忻然以致君及物為大欲每與其
徒講疑考要皇王覇強之皇王覇強之　集作王覇富強之術際臣子忠孝之道出入上下百千年間詆訶角逐疊發連柱文粹作中得一善呂集無此三字輒旴衡擊節揚袂頓足信容得色舞于眉端以為按是言循是理合乎心而氣將之昭昭然若揭日月而行孰能閼其勢而爭天光者乎劉集無乎字嗚呼言可信而時異道甚長而命窄精氣為物其有所歸乎古之為書者先立言而後體物賈生之書首過秦而荀卿亦後其賦和叔年少遇君而卒以謫似賈生能明王道似荀卿故余所文粹無所字先後視二書斷自人文化成論至諸葛武侯廟記為上篇其他咸有為而為之始學左氏書故其文微為富豔夫羿之關弓唯巴蛇九日乃能盡其彀而廻注鷃爵亦要中於尋常之間非羿之手弓有能有不能所遇然而然也後之達觧者推而廣之知余之素交不相索於文字之內而已
集／總集／文苑英華／序　凡四十卷／卷第七百十　序十二／遊宴三／晚秋陪盧侍遊石橋序　于邵(P.3667-2)
晚秋陪盧侍遊石橋序
前人
以公責左遷于茲迨一周星矣首疾心痗繼日經懷實由南冠尚簪憂所未忘是以幽求人境之外將蕩滌煩慮得諸石橋久之豈無他人不如我志願言卒獲者亦久之殿中侍御史范陽盧子至監理下國未浹辰而居蕳乘睱行鑣載勒致為客數公方駕儐從如林煌煌焉奔走乎墟落延屬乎禫官疑矣三登彌高累息以進而後偕集于橋下徒觀夫挂長虹以飛來陵半霄而勢去下空如豁纖蘿不生上頂為惟佳木藂秀不可得而惣載也以為本於融結庸可自然資於造化力役不及明矣東極大水北走長安羅郭雉堞如示諸掌大田多稼宜乎有秋群山積翠以回合好鳥追飛而下上有是勝賞以是開懷盍賦新詩以紀
一時之事也侍御以嘗忝鵷沼潤色鴻業以文司錄俾序良遊敢復畢辭多慙老敗
集／總集／文苑英華／序　凡四十卷／卷第七百二十四　序二十六／餞送七／送尹判官之江陵序　于邵(P.3752-1)
送尹判官之江陵序
前人
文者人之華行者人之實不華無以見本匪實無以要終是以知在格物物格則知至及夫至也何所不集焉尹十
五官其集之矣故忠信寳於家貞幹珍於國前年度支剏平糴之法典斯南海今春轉運郎均輸之便導彼西江豈止度四方經費之用蓋在佐副相尹丞之秩先是太夫人在堂指途於涔陽原隰煌煌潔爾壽觴由此告軷孰不稱慶況高門傳綸詔之榮相宅主公台之兆光啟前列我有憑焉孟夏告朔雲陰四合風雨如晦江濤若崩南颷未廻好是行邁老夫沐普恩之宥一作澤承近地之遷鶉之首尾可以交歡言且貺別私其則那一作別邪
集／總集／文苑英華／序　凡四十卷／卷第七百二十四　序二十六／餞送七／送房判官廵南海序　于邵(P.3753-1)
送房判官廵南海序
前人
兩河稽誅為日舊矣固是迷悖腥聞于天法將汙瀦罪爾無赦是用調發集于東郊瞻上將於五道興王師之十萬千金之費實資經度中之一作之中別有塩府既愽之用不勤於人豈與夫漢武事邊窮兵蜀主以小謀大而較其損益哉則天下怙亂不得不除宇內稱兵不可不滅惣是任者惟我國楨兼御史中丞包公專其事佐衛倉曹房公分其廵公英姿秀發相門流慶以公忠為己任以學行為身文蹈和以全真脩睦以合義長途逸翮則未可涯冬十月桂林務要臯一無此字番禺利往輕楫既具高帆欲張煌煌元公作鎮南海在公為外舅在國為屏臣潘楊佳姻氷玉相映式瞻之地其誰不懷桂管經畧觀察使范陽盧公惜雲雨
為別悵江山蹔間置酒高會徵詩寵行南天不寒四氣爭暑黃柑未摘盧橘又一作未花請因眾芳以動佳興將我府公之厚意也
集／總集／文苑英華／頌　凡八卷／卷第七百七十三　頌二／帝德中／大唐封禪壇頌　張說(P.4070-2)
大唐封禪一作祀壇頌
張說
皇唐六葉開元神武皇帝再受命致太平乃封岱宗禪社首鑿石紀號天文煥發儒臣志美立碣祀集作祠壇曰厥初生人俶有君臣其道茫昧其氣朴畧因時歘起與運而紛落泯泯沒沒而集作文粹無此字無聞焉爾後聖人取法象立名位衣裳以等之甲兵以怛之於是禮樂出而書記存矣究集作文粹作反其源教集作文粹作致敬乎天地報其本致美乎鬼神則封禪者帝王受天命告成功之為也閱曩聖之奧訓考列辟之通術疇若天而不成曷背道而靡失由是推之封禪之義有三帝王之畧有七七者何傳不云乎集本文粹無乎字道德仁義禮智信順之稱聖哲逆之號狂悖三者何集本文粹無此字一位當五行圖錄之序二時會四海昇平之運三德具欽明文思之美是謂與天合符名不死矣集作已有一不足而云封禪人且未許其如天何言舊史者君莫道於陶唐舜禹文粹作虞舜臣莫德於臯陶稷三臣備德皆有天下仲尼敘帝王之書繫魯秦之誓明魯祀周公用王禮秦承伯
益按周統孔聖微旨不其效歟然秦定天下之功高享天祿之日淺天而未忘庭堅之德也故大命復集於皇家天之贊唐不惟舊矣其興之也玄靈啟廸黃祗顧懷應歸運以義舉撫來蘇以利見護也無放夏之慙武也無伐殷之戰高祖創業四宗重光有德集本文粹作德有格天漏泉蒸雲濡靈菌蠢滋育氤氳涵煦若天地之覆載日月之照臨溥有形而希集本文粹作景罄無外而宅心百有八年于茲矣皇帝攘集作襄內難而啟新命戴睿宗而纘舊服宇宙更闢朝廷始位盖羲軒氏之造皇圖也九族敦序百姓昭明萬邦咸和黎民於變立土圭以步曆革銅渾以正天盖唐虞氏之張帝道也天地四時六官著禮井田三壤五圻成賦廣九廟以尊祖定六律以和神盖三代之設王制也武緯之文經之聖謩之神化之然猶戰戰兢兢日慎一日約規誨以進德遂忠良以代工講習乎無為之書討論乎集賢之殿寵勇爵貴經門翼乎鵷鸞之列在庭毅乎貔貅文粹作豹之師居鄙人和傍感神寳沓至乾符坤珍千品萬類超圖軼集本文粹作益諜未始聞記我后以人瑞為心集本有初字不以物瑞為意王公卿士儼然進曰休哉陛下孝至于天政合於文粹作于道前年祈后土人獲大穰間歲祀圓丘日不奄朔感祥以祚聖因事以觀天天人交合其則不遠意者喬岳集作文粹作和埽集作域路望翠華之來上帝儲恩俟蒼璧之禮久矣焉可專讓而廢舊勛羣臣固言勤帝知罪至於再至於三帝乃
揖之曰欽崇天道俯率嘉話恐德不類敢憚于勤其撰廵狩之儀求封禪之故既而禮官不誡而備軍政不謀而輯天老練日雨師洒道六甲按隊八神警蹕孟冬仲旬乘輿乃出千旗雲列集本文粹作引萬戟林行霍濩燐爛飛焰揚精原野為之震動草木為之風生歷郡縣省謠俗問耆年舉百祀興墜典葺闕政攸徂之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿里之復見乾封之事堯雲往舜日還神華靈鬱瀾漫乎穹壤之間是月來至於岱宗祗祓齋宮滌集作亨濯靜室凝神玄覽將欵太一議夫泰山者聖帝受天官之宮天孫惣人靈之府自昔立國莫知萬數克升中而建號惟七十而有五我高宗六之而今七矣非夫尊位盛時明德曠代遼濶難并之甚哉先時將臻夫大封也累封壇集本文粹作疆於高岡築泰壇於陽阯集作趾夫其天壇三襲辰陛十二咸秩眾靈列座有次崇牙樹羽管磬鏞皷宮懸於重壝之內干戚釵殳鉤戟戣戵周衛於四門之外伐國重器傳代絕瑞旅之於中庭玉輦金轂翠冒黃屋夾之於端路庶官百辟集作僚羗夷蠻貊褒成之後讓王之客敘立於禮神之塲髦頭拏牙鐵馬金鏇介冑如雪旗幟如火遠匝於清禁之野於是乎以集有夫字天正上元法駕徐進屯千乘於平路留羣臣於谷口皇帝御六龍陟萬仞獨與一二元老執事之人出天門臨日觀次沆壑宿巉巖赤霄可接白雲在下庚寅祀
高祖於上封以配上帝命眾官於下位以享眾神皇帝冕裘登壇奠獻俯僂金奏作集作叶金奏佾羽舞撞黃鐘歌大呂開閶闔與天語請集本文粹作清將信公奉斗布度懋建皇極勤恤蒼生招嘏乎未兆禳災乎未萌上下傳節而禮成樂遍福壽同歸而帝賜神策乃檢玉牒於中頂揚柴燎於高天庶衷誠而上達若憑焰而駕煙日轡方旋神心餘眷五色雲氣拂馬而集本文粹作以隨人萬歲山呼從天而至地越翌日尊睿宗侑地祗而禮社首遂張大樂覲東后國風惟舊無黜幽削爵之誅王澤惟新有眚災大賚之慶不浹日至化洽於人心不崇朝景福遍於天下然後藏金櫃於祐室廻玉鑾於上都煌煌乎真聖朝之能事而高代之盛節者也于斯之時華戎殊俗異音同歎曰岳集本文粹作□合多雨山峻多雲一作靈豈有大舉百萬之師尅期千里之外及行事之日則天無點翳地無纖塵嚴冬變為韶景寒谷鬱為和氣非至德孰能動天如此其順者乎昔人云自西自東自南自北無思不服今信知聖人作而萬物覩其心服之謂矣或曰祭泰拆主先后非禮歟曰是禮也非宜也王者父事天母事地侑神崇孝無嫌可也且夫柴瘞外事帝王主之蒸嘗內事后妃助之是開元正人倫革弊禮起百王之法也故令千載承集本文粹作成末光聆絕韻咀甘實漱芳潤爍玄妙之至精流不已之淑聲臣說作頌告於神明四集作三非皇墳而六集作五非帝典雖吉甫亦莫能名徒採彼輿人之詩曰
大矣哉維天為大維皇則之集作則率我萬國受天之祺子孫百代人神共保綏之云爾而已矣
集／總集／文苑英華／頌　凡八卷／卷第七百七十四　頌三／帝德下／中和節頌　白居易(P.4080-1)
中和節頌并序
白居易
乾清而四時行坤寧而萬物生聖人則之無為而無不為神唐御宇之九葉皇帝握符之十載夷夏咸寧君臣交欣有詔始以二月上巳日為中和節自上下下雷解風動翌日而頒乎四岳浹辰而達乎八荒於戲中和之時義遠矣哉惟唐之興我神堯子兆人而基皇德太宗家六合而開帝功玄宗執象而薰仁壽之風代宗垂拱而阜富庶之俗舄奕乎赫赫煌煌八聖重光以至我皇我皇運玄樞陶淳精治二唐諱定而化成嗣皇極於穆清納黔首於清平集作昇平于時數惟上元歲惟仲春皇帝穆然居青陽太廟命有司考時令以為安萌芽養幼小緩刑獄布慶賜盖百王常行之道未足以啟廸天地之化發揮宗祖之德乃命初吉肇為中和中者揆三陽之中和者酌二氣之和其為稱也大矣非至德集作聖疇能建之於是謀始要終循義討源于以九八節而七六氣排重陽而拉上元煦元氣于原集作厚壤則幽蟄蘇而勾萌達噫和風于窮荒則桀鷔化而獷俗淳垂萬祀以攄無窮被四表以示大同于時兩儀三辰貞明絪縕千品萬彙熙熙忻忻繇是文武百辟僉拜首而揚言曰大哉睿德合於玄造又曰若在唐堯敬授人時垂於典謨降及周文在鎬飲酒列于雅頌斯盖欽若四序凱樂一方而已未若肇建令節混同天下澤鋪動植慶浹華夷若斯之盛歟盖聖人之作事必導達交太幽贊亭育與元化
合其運與真宰同其功丕體哉其至矣賤臣居易忝濡文明之化就賓貢之列輒敢美盛德頌成功獻中和頌一章附于唐雅之末頌曰
權與胚渾玄化集作□既分煦姬絪縕肇生蒸民天命聖神是為大人大人淳淳為天下君巍巍我唐穆穆我皇纂承九葉臨照八方四維再張兩耀重光齷齪唐虞趢趄一作超越羲皇乘時有作煥乎文章乃建貞元以正乾坤乃紀吉辰以殷仲春吉辰伊何號為中和和為大和中維大中以暢中氣以播和風萌芽昆虫昭蘇有融如幹玄化如運神功集有於戲二字德浹道豐萬邦來同微臣作頌垂裕無窮
集／總集／文苑英華／頌　凡八卷／卷第七百七十六　頌五／頌德下／凌煙閣勳臣頌二十二首　呂溫／許譙公紹(P.4095-1)
許譙公紹
羣動相食血流中原譙公夷陵豺虎與文粹作為鄰列境連城火炎煙昏皎其一邦如玉不焚三光忽開萬象皆新誰有天下平生故人公與高祖有舊引忠歸城豹變蠖伸金石之契移為君臣弈弈煌煌為龍為光元戎啟行大旆央央式遏大江奄征南方恩斯勤斯兩不相集作可忘
集／總集／文苑英華／讚　凡五卷／卷第七百八十二　讚三／佛像中　道像附／繡阿彌陀佛讚　權德輿(P.4134-1)
繡阿彌陀佛讚并序
前人
十二因緣之中生死循環憂悲蘊聚非天人大聖以利刃斷之慈航濟之則淪胥顛覆集作沒之不給矣集作溺不起矣惟阿彌陀佛化行西方其號極樂有生之乘念感化則游於斯今慈功德者清信女士隴西李氏為亡夫襄陵尉榮陽鄭君再期之為也女士歸鄭一周星而孀凡事舅姑以孝從嫦姒以敬佐夫以義拊下以仁隱約終歲集作窭至于晝哭衛風碩人栢舟之詩實兼痛焉初鄭君族人于晉因以筮仕成命甫臨集作行祿未及而大病女士方侍姑于吳承訃加慟弘誓徼福薦于冥冥紉針綴縷叶用五采青蓮白毫髣髴頻伸彼二大士列侍左右睟容交光炳燿煌煌發於心成於手阿鞞跋致其遠乎哉鄭固善士妻又吾伯舅之女子子也得周知之因以讚曰
西方大聖乘念則至寫彼相好導茲智氣冥助無方以成鄭志
集／總集／文苑英華／讚　凡五卷／卷第七百八十四　讚五／雜讚／歲星居心讚　權德輿(P.4146-2)
歲星居心讚文粹作并序頌下同
權德輿
興元紀號皇上宅位六祀七政貞明於上七教敷聞於下其有不迪不吉不庭不若之徒皆薰然而和晻然而化春三月司天氏奏歲星居心宿五度其色黃明潤大光祥文粹作澤帝位積五十餘日詔下有司頒示中外故臣得而言之以形歌頌臣謹按歲星五帝為蒼五行為木五常為仁五事為貌天意若曰時以至仁為理覆露萬人洽浹生類恊
於五行五事之用則發於星緯形於占文粹作禎應陰隲大化昭報成功玄符幽贊其昭昭如是禮運之論聖人曰以日星為紀以四時為柄洪範之敘皇極日歛時五福用敷錫厥庶人發於人格於天天人交感合若符節其年秋平河中之寇葬其遺骸復其世祀班淮右之師用弘文告用去武備此二帝三代所以恢令名也於是一統類以昭德明法制以塞違薦禮百神賓懷獷俗嘉瑞美祥紛委狎至置之而不有哲人端士連茹播職求之如已失然後端拱於穆清怡神於靜冥驅一代為純誠接萬靈於明庭斯又登邁邃古光昭聞見巍乎紹天統物之盛者也微臣伏於草茅之下六字文粹作瓚賤沐浴仁聖敢獻星歲居心讚一章以備周詩由庚由儀之闕讚曰
皇矣上帝降鑒下人后王承之制作禮文人用清明家尚孝仁人無厲疪俗以阜蕃敷佑四方一作海發為天祥重華煌煌乃居明堂下煦仁澤上為祥光肹蠁集本文粹作回復感通天人攸同乃去五事乃建大中君君臣臣德輝昭融保佑命之自天無窮微臣作文粹作頌歌敢備唐風
此本并權集皆節畧今以文粹增入
集／總集／文苑英華／銘　凡六卷／卷第七百八十九　銘五／器用／唐北京崇福寺銅鍾銘　吳少微(P.4169-1)
唐北京崇福寺銅鍾銘并序
吳少微
夫鍾者梵塲之信皷也聚萬法者莫大乎信鼓是故佛置信鼓所以窮遠究微一切賢聖恒河沙類者也所以開教設敬使天下之人善勸而淫懼也所以制鬼神之端而魔魅不得閃其人疑衍姦義剎一作殺不得載其毒也故以聽則
不感以念則受福者信鼓之謂矣洞夫樹之而不朽功一作攻之而不匱颺言曰皇后之舊業一作葉也飛龍在天載華厥號殿赩翼庭煌煌井甃不改耽耽萬構有鍾在堂窕而不滿越相公御史大夫鉅鹿魏元忠仗旄鉞振金鼓發秦兵河率利伐獫狁鉤車逐而北之於是休兵十月入自禪關聞鍾聲薄而觀之曰斯一皷鐵也曷以昭蘇群聾光響皇梵願稅金紫之秩賈梁岷之銅張而鏞之俾兵一作碑丘哮吼埏周俶字一作叔字會東郊不開公於是再有盧龍之役天子申命執金吾南陽張公仁亶以魏公之事端尹北京保釐府戎左右梁葉纂鑄洪器庀工慮鈞塗坯堪劂壤象睎炭墜宣火房飛廉扇回祿金光轢鉛液注煎準沸渭爛烻烘赫爇重雲焮寳界欝攸而不可嚮者旬有日矣廼撒乃相制作可觀嘗試而鏗之聲聞于天得未嘗有大而不槬敏也長而不掉正也周而無瑕忠也扣之則應信也大扣則麤厲而猛奮勇也小扣則清逾而溫韻仁也剛而為圜天也含章可貞地也非夫虛疑妙純粹幽贊而不測者孰能致於此故良冶歔欷群真恞躍自相與建高臺於西廂殫土木之瓌峻赫如也則俯紼以累之攢欒以扛之千人引萬人唱大力斯拔乃登夫懸焉猛虎贔負以奮翣長絙製疑作掣曳以縻疑四緇用壯是拒是考始作也鍠鍠乎雙城井陌震來虩虩少縱也驚遠而懼邇山訛而河泄蹶狂故顏一字疑啜爾其亂也天地殷雷霆鬬魚脫淵羽
雊虥駮栗栗而汗涸況貔虎與百獸夫其終也戢怒游威舂容將盡久而不絕雄雄乎無間北方之強能與疑罔不諦聽而求時夜於是旭旦之音達而人用悛惕伐虞泉而人悲衰老鼓昏定而人悞煩愛一作受霄中哉人釋其病昧爽哉人室疑其意欲惣九圍而利萬有者勉是夫初大夫之禱施也人咸曰休哉夫美而不稱君子以為誣矣若二公美莫不可歌也則其疇離之頌曰
佛說撞鍾本三聲昭會百眾持六情厥有吒王愛輪疑割故我長擊以護脫因而作偈演之曰一救冥獄湯劔時二救餓厲釋縲饑三救六畜報愚癡四救修羅勇且疑凡鑠堅剛十耗一我金再鍊溢一作滋百鎰巍神力誰其尸大道至感曰諸佛此銘序多不可觧疑有脫誤
集／總集／文苑英華／記　凡三十八卷／卷第七百九十七　記一／宮殿／唐重脩漢未央宮記　裴素(P.4216-1)
文苑英華卷第七百九十七　　　　　記一
宮殿
唐重脩漢未央宮記一首
廳壁一
中書
政事堂記一首　　　昭文館大學士壁記一首
翰林
翰林院廳壁記一首
翰林承旨學士廳壁記一首
重脩承旨學士廳壁記一首
翰林院使壁記一首
宮殿
唐重脩漢未央宮記
裴素
皇帝嗣位之年眾靈悅附日月所照莫不砥厲是以遠夷慕義琛賮鼎一作員來用文明以為理洞風露之所啟草木茂暢山川景清擊壤鼓腹莫識由乎帝力矣嘗因勝日聖思閑遠倦大廈之講習想鮮原之遊衍乃命法駕備宮馭細草迎輦神颷引衣超然肆行造適自得視往昔之遺館獲漢京之餘址邈風光以遐矚眇思古以論都襟靈洋洋周視若感者久之於是召左護軍中尉志弘指示之曰此漢遺宮也其金馬石渠神池龍闕往往而在朕常以古事況今亦欲順考古道訓齊天下也至是遐歷恍然深念且
欲存列漢事悠揚古風耳昔人有思其人猶愛其樹況悅其風登其址乎吾欲崇其頺基建斯餘構勿使華麗爰舉舊而已庶得認其風烟時有以凝神於此也於是命工度材審曲面勢裁成法度以就斯宮攢攎拱密玉石碧瓦龍錯層軒烏跂崇墉粉靜璇題月照舒廊四注以雲委隆臺分而山屹蟠虬蜿蜒鱗動梠桷蹲獸却騁姿雄欄檻宏袤乎豁達一作遠跨臨乎涇渭綠竹凝遠繁松藹深奇樹流光丹墀廻遶於是闢戲馬之廣場開遠目之閑館天地景新山川勢重廻大華之秀氣列終南之翠屏九嵕而固護八水分流以縈帶而又揚太液之波繚周帝之垣原隰成文丹素含華翼樓杳以分張雄虹直而中跱神機一發廓若懸祥煙瑞彩欝欝瞻廻途一作遠以下濟撫璇璣而高視見秦川風物漢原邐迤感前王興廢知稼穡艱難吾君用此鏡是非閱思慮豈獨資耳目縱遊翫也凡殿宇成搆揔三百四十九間工徒役指萬計武夫奮力將校呈規然而材匪藻梲塗唯儉靜經之營之不日而成也按漢史高祖初定天下悅卜洛之邑為天地之中有周室遺風將都之婁敬諫曰陛下取天下與周室異不可居也夫洛陽四戰之地豈若秦川天府之國山河形勝真百二之勢乎高祖是日駕如長安其後七一作十年北擊韓王信相國蕭何居守而營未央宮因龍首山作前後建觀闕街道周廻七十里臺殿四十所帝還見之怒曰何治宮室
之過度也何曰天子以四海為家非壯麗無以重威德帝悅而就居焉自漢元年乙未歲至聖唐會昌元年之辛酉凡一千四十有七年矣其傾頺毀圮悠然邈然竟無有存之者我后緬慕古昔之興時即其舊而新是圖築摧基而繩脩木不侈不約巍然嶷然時以通覽無方周視有截則有若志弘奉聖君之旨也志弘姓魚氏代宗皇帝之功臣朝恩之孫也以績効而封國公由忠義而位上將自揔右廣貞心冠古陛下龍昇大寳光啟帝運左右同德東西一心變生人之耳目渙大明之徽懿武力忠壯玄機天啟式是萬旅吾唐有人由是委以腹心寄之列上曰忠為令德有若士良志弘為吾左右矣明年上親見祖考郊天神雪灑川原塵清城闕陽和風扇綠野煙澹是月也三辰承初以表無事上乃顧新宮廻玉輦列騎雲動彩仗天旋乃出金風疑由是乎造于未央俯仰周視肅威神而煌煌遊焉息焉容與悅懌晴山屏開以四遶故城巉然而隱嶙鮮風美景薰然入座上從容言曰吾今建是殿且錫之以嘉名名其殿曰通光其東曰韶芳亭其西曰凝思亭乃立臯門曰端門其應門題曰未央宮所以志大臣之功力且不忘吾好古也乃命侍臣曰爾為我記之刻以貞石傳示乎不朽臣素任當承旨不敢固讓惶恐拜舞而文之時會昌元祀濡大澤之明月也謹記
集／總集／文苑英華／記　凡三十八卷／卷第八百　記四／廳壁記四／藩鎮　觀察附／河西節度使廳記　楊炎(P.4230-2)
文苑英華卷第八百　　　　　　　　記四
廳壁四
藩鎮觀察附
河西節度使廳壁記一首
邠州節度使廳壁記一首
黔州觀察使新廳壁記一首
州郡上
道州刺史廳壁記一首
江州刺史廳記一首
杭州刺史壁記一首
衢州刺史壁記一首
常州刺史壁記一首
藩鎮觀察附
河西節度使廳記
楊炎
皇帝肇建節制之任位以上將主四方之兵濟河而西五侯四將十有六縣大海磅礴乎終始山河廻流其左右旄頭虎力之勁劔服穹盧之長煌煌乎長轂千乘橫合萬里皆主乎是邦故秦已上為戎都漢已下為巨防有城府襟帶焉有良將大勳焉有五都污雜焉其風悍其國險鮮車龍服囂然相蕩非古之戰守曷以成其業而樹其風者哉昔在武德之初上用雄武大才則我隴西李王肅明乎神化大冢宰宇文公駙馬喬公出將我前軍中興之後循吏
繼作則舘陶侯郭公鷞鳩氏司馬公相國韋公蕭公庶績交脩以被昇平之化當今王室多故雲海沸騰則僕射哥舒公以縱橫之奇判緫軍國其意者將復用雄武大才乎君子曰武德之官神以畧其化咸疑衍中興之政儉以行其俗阜當今之理動以闔其人安宜乎盡天下之才隨質文之變以永來裔大康乎斯時天寶十二年夏六月記
集／總集／文苑英華／記　凡三十八卷／卷第八百十九　記二十三／釋氏三／佛像下／彭城公寫經畫西方像記　盧子駿(P.4322-2)
文苑英華卷第八百十九　　　　　　記二十三
釋氏三
佛像下
彭城公寫經畫西方像記一首
畫西方幀記一首　　　畫彌勤上生幀記一首
易州抱陽山定惠寺新造文殊師利菩薩記一首
興唐寺毗沙門天王記一首
經上
大唐金剛般若石經記一首
壽州法華院石經堂記一首
東林寺經藏西廊記一首
華嚴經社石記一首
香山寺新修經藏堂記一首
佛像下
彭城公寫經畫西方像記
盧子駿
滁州長史盧子駿太和六年十一月十七日自南譙抵鍾離謁太守彭城劉公公以鯫生文苑之舊常無疵瑕歡好同昔年宴游無虛日因及開元佛寺指大乘經藏曰我召傭書人書寫也西墉有西方像焉我俾畫工圖形也鑿戶牖以為廟我命梓人庀事也厥功暨秋七月而畢先時公由廷尉評佐畫中書令田公於鎮州田令公將朝天子藉公上請事未訖而田令公遇害從事者皆死白刃毒流於
妻孥亂兵相約曰評事國士也議帥一作師前未嘗不忠遇吾儕未嘗不信安可負評事耶駭評事家者眾誅之由是良賤獨無橫禍未幾天子震怒命將討賊鎮州阻絕公莫得知其家公曰吾孀姊依我少妻從我姊之子吾之子皆齒稚得脫虎口者非大聖相祐其可保全乎哉遂血淚橫下歸誠虔禱曰吾姊吾妻吾甥吾兒無恙而出寇境者則丹青極樂世界一鋪寫金剛般若波羅蜜經一千卷以酬焉不則吾終身不祿仕也明年公之長幼高下咸自賊中至君子曰劉公起諸生擅名文塲為聖朝愽士損益禮樂簪白筆瞻我衣寇者不犯居粉署大彌綸之績收濠梁著來蘇之謠履道坦夷濟物平施加以為弟之悌為夫之義為舅之惠為父之慈其在詩曰允矣君子展也大成公宜延洪我國家康濟乎兆庶有皇天之福祐靈祗之相助化危為安彌禍為福信修身飭行之報矣非祈佛之効也且徵之亂日公之同僚無一免者而公不在亂邦祈佛之辰公之同僚黨屬盡夷滅而公之家恬然無事可以明矣于公獄吏耳守法能平尚慶流後嗣矧公之於家也友愛如此於國也賢明如是鎮之狂寇其如公何而今公捐清俸鳩眾工亳相嚴備心法闡揚緘之以寳龕邃之以紺殿煌煌焉言言焉斯亦公不欺夙誠而欲復言也子駿辱公之遊于茲二紀熟公之懿範仰公之嘉猷因喜幽顯有答故刊石以祗命云太和六年十二月五□濠州刺史彭城劉
茂復建
集／總集／文苑英華／記　凡三十八卷／卷第八百十九　記二十三／釋氏三／佛像下／畫西方幀記　白居易(P.4323-2)
畫西方幀文粹作燈記
白居易
我本師釋迦如來說一作記言從是西方過一集無一字十萬億佛土有世界號極樂以無八苦四惡道故也其國號淨土以無三毒五濁業故也其佛號阿彌陀以壽無量願無量功德相好光明無量故也諦觀北娑婆世界微塵眾生無賢愚無貴賤無幼艾有起心歸佛者舉手合掌必先嚮西方有怖厄苦惱者開口發聲必先念阿彌陀佛又範金合土刻石織文乃至印本集本文粹作水聚沙童子戲者莫不率以阿彌陀佛為上首不知其然而然由是而觀是彼如來有大誓願於此眾生眾生有大因緣於彼國土明矣不然者南北東方集作東南北方遇見二字二本作過去見在未來佛多矣何獨如是哉唐中大夫太子少傅上柱國馮翊縣開國男一本作侯賜紫金魚袋白居易當衰暮之歲中風痺之疾乃捨俸錢三萬命工人杜宗敬按阿彌陀無量壽二經畫西方世界一部高九尺廣丈有三尺彌勒集作陀尊佛坐中央觀音勢至二大士侍左右天人瞻仰眷屬圍繞樓臺妓樂水樹花鳥七寳嚴餙五綵彰施爛爛煌煌功德成就弟子居易焚香稽首跪於佛前起慈悲心發弘誓願願此功德廻施一切眾生一切眾生有如我老者如我病者皆願集作願皆離苦得樂斷惡修善不越南部便覩西方白毫大光應合來感青蓮上品随願往生從見在身盡未來際常得新近而供養
也欲重宣明二本無此字此願而偈讚云極樂世界清淨土無諸惡道及眾苦願如老身病苦者同生無量壽佛所開成五年三月十五日記
集／總集／文苑英華／謚哀冊文　凡五卷／卷第八百三十六　謚哀冊文二／哀冊文下／順宗至德大聖大安孝皇帝哀冊文　趙宗儒(P.4414-1)
順宗至德大聖大安孝皇帝哀冊文
趙宗儒
維元和元年歲次丙戌正月一日丙寅朔十九日甲申大行太上皇崩于興慶宮之咸寧殿旋殯于大內太極殿之西階粵以其年七月壬申朔十一日壬午將遷座于豐陵禮也龍轀將進魚帷已拂庭引廞儀衢陳備物哀子嗣皇
帝諱孝思罔極昭感人神痛天儀之永閟攀德音而靡聞盡哀誠於祖奠徹永慕於顥旻欽惟宸範宜光典冊乃詔魯臣纘揚聖績其詞曰
太陽麗天朗曜清懸元后統位至化光被洪惟我唐紹興哲王德宣風土法化乾綱為政本仁寳系攸長積習和氣變為禎祥矩範相纘巍巍煌煌十葉丕慶膺茲駿命稟乎聦明生知孝敬秉文成訓惟睿作聖祚曆攸歸天保斯定厥初錫壤啟彼維城及升上嗣萬邦以貞道邁儲訓業茂繼明揔于至妙御乎至精天休廣運播茲清問緯武經文金鏗玉振不絕馳道有過茲慎莫見于微曷窺其朕六律諧度四時齊信庠筵齒胃望苑招賢學閫奧海詞峯峻天深工八體尤洞三玄秉志樂善銳思討研敬老尊道優游文囿至賾必精微言咸究不習而知莫非天授建中季祀邦都盜起皇輿出狩幸於郊壘逆祲晝霾衝發如燬扈蹕之辰從曰撫軍每躬誓眾能感師人竟掃兇孽於昭大勳惟謀靜難惟孝安親出震一作鎮非御圖如運璿樞慮弘拯物情窮一作殷泣辜深仁降感至澤旁敷洋溢汪濊格于天區寬刑恤隱省賦蠲逋斥絕奇貢歸還戎一作戌俘出中宮之音妓愍戎塞之勤夫有命焚鴆永光典謨玄風大扇庶類■愉疾瘵皆愈荑蕤發枯理臻至道我得玄珠垂裳負扆懷茲寅畏美利天下雲行雨施人自遷善時稱不諱覆育之恩無不茂遂含靈逢幸澡濯聖政泰元降祉媼神薦慶
猛戲一作獸皆仁翾昆遂性憬夷慕化向風翹聽八表無塵一時之盛方播金石流于舞詠爰降沖志稱乎倦勤褰裳釋位思保怡神惟聖禪聖光于君臨傳萬葉之丕籍浹四海之歡心付託之際人祗感深棄代昌期興運本枝遇乾坤之交泰見堯舜之同時尊名崇於聖壽至道體於希夷嗣皇帝□□□德永裔垂則資敬問安乾乾翼翼一人事親化行邦國沖舉何早栖靈物表聖慕極於充窮人悲集於荼蓼嗚呼哀哉葆翿儼陳招搖初轉背紫禁而歸壽陵出青門而臨下一作上苑金皷聲兮二儀震煙雲慘而百里遠寳馬局一作跼或作蹢步於逶遅縞士揚音於楚挽嗚呼哀哉瞻彼重峯中起靈宮眾山朝衞欝欝崇崇積凝巖之崇靄聚浩野之悲風睇長天而怨不極指流水而恨無窮嗚呼哀哉萬方臣子心崩以摧會七月之畢至望九疑而增哀攀龍髯而何及泣鸞輅之空廻嗚呼哀哉崇茲嚴寢邈矣終天獸方護闕鳥亦耘田閉虛一作靈儀於宸宇響夜漏於青川嗚呼哀哉五雲之上六龍以一作已飛難攀真駕空覩游衣廖廓一生曷其一作期有歸惟英謩與睿範傳萬代之洪徽嗚呼哀哉
一作皆唐大詔令
集／總集／文苑英華／碑　凡九十一卷／卷第八百四十四　碑一／封禪／大周降禪碑　李嶠(P.4461-1)
文苑英華卷第八百四十四　　　　　碑一
封禪
大周降禪碑
李嶠
愚臣觀象銅衡紬文金版變化莫神於開闢崇高莫大於富貴陰陽密運帝王操輔相之機曆數潛廻穹壤授甄陶之業故謂上下同德幽明合契靈祗有命既錫造於雍熙人主推功必甲虔乎報謁奉符而勤一作勒是成展乎疑作脩祀而益厚增高有道存焉其來尚矣自旦昏交謝文質逓遷朴畧洪荒上行於萬八千歲陵夷因革下傳於七十二家披圖而考其樹風按軌而詳其陳迹莫不祗肅其事神明其道龍駕帝服疆場於鄒魯之埛犧樽象彛藁秸於云亭之上咸就發生之宇以為禮神之宅未有廻輿按驛覲中土之神靈刻石泥金崇外方之禋祀名臣於是乎斷其去就良史一作吏非於是乎題其失得然則置表測日陽城當六氣之交際一作傑凝林奠山太室為九封之長神翰降生於廊廡王畿仰矚於峯岫風雷所蓄俯鎮於三河辰緯所躔旁臨於四岳立崇乾事坤之兆疏就下因高之位捨此地也疇其尚焉歷千載而徽音罕聞先覺超百王而崇軌躅允資元聖我大周之有天下也鼓道德之林藪恢聖神之事業始於閫閾成於家邦輝光燭於兩朝德澤流於八裔登庸納麓一作錄則舜有大功錫範陳謩則禹濟元后謳歌而新革故揖讓而改物承天由牝馬而御飛龍自頺
沙而臻練疑作鍊石盖千帝所不能及六籍所不能談若夫兆朕鴻源絪縕寳系載千嗣於改律窮桑連乎夢梓皇天命積大寳而為家聖道會昌擁洪鑪而作極神基將偃伏搆僊派於昭回同遠太祖無上孝明高帝合一作含幾察道盡睿窮神屈帝象而龍潛座台庭而虎變黃星造魏而文握漢圖赤羽興熙疑作姬而武遷商天冊金輪聖神皇帝遂荒三極奄有萬方御六辯而高馳憑九霄而下濟若乃玄通不測之智神用無方之業超因越果名流於貝葉之書應物隨緣迹滿於蓮花之會祕恍忽於言象徵希微於讖籙亦猶寳應慈物推心坐雄帝之朝吉祥哀時屈己登女皇之位此之謂神力張寰立蕩海夷山正八柱之低昂理三光之盈縮乾坤一作象關鑰於廡下品物鑪錘於堂一作掌內春生夏長循環奉亭毒之仁暑往寒來奔走赴財成之節此之謂天造左規右制俯察仰觀揆朱鳥於南宮契玄龜於東洛天威四臨而有截王道一家而無外均霜調露正六合之樞機叶軌同文立三川之朝市此之謂建國臨戶牖之法座垂星辰之采章嚮明而居端默以聽號令存於寬大規畫出於易簡循名責實而苟且之弊銷極深研幾而變通之理得此之謂立政焰煙灰之墜典寫溪谷之遺音無體無容與天地同節有法有象共陰陽通氣引之而被乎百代橫之而充乎四海此之謂禮樂雷電皆至先王以折獄致刑歲月履端君子以懸書立法殊井
疆而知禁畫衣冠而不犯疏械破杻掩方載而勝殘觧網取罘閉圓扉而靜讞此之謂刑典操盾秉翳立於賓主之階縫掖摳衣聚之東西之學辨尊卑於章服觀禮容於俎豆委裘多睱合九德以成歌垂拱無為援五絃而度曲此之謂文教因農隙而講事順天時而鞠旅定功在於歸一作休馬保大由乎止戈然後干苞虎皮箭射貍首鞞鼓不作廟堂懸百勝之威尉侯無虞征戍罷三邊之役此之謂武德籍乎千畝所以備粢盛齊於九疑所以嚴禋享苞茅潔乎楚入樽俎隆乎殷奠於穆顕相而公侯駿奔肅雍和鳴而祖考來格此之謂孝理金玉是賤委於嶄巖之山輿馬不珍捐其騕之服御高辛之黃黼垂孝文之皁綈栝柱茅茨未能埒其卑損藜羹糗飯無以儔其菲薄此之謂沖挹任臯夔衡旦之輔酌虞夏商周之書網羅并包商擬議眾目張而彛倫敘群才用而庶績康野無遺賢朝無闕典猶且昧旦懃懇方宵厲惕虛心觧顏愽愛兼聽防六事察五聲檢身有常視準繩而為度祗德罔倦刻盤盂而自警遺身主於循物勞己存乎逸人是以恩澤流通教化洽著龍荒鼠徼覃外之雍熙鳳亢麟州奉寰中之度律遠安邇肅地平天成一作天平地成玉律調年珠囊叶紀棲京坻於隴畝逸馬牛於衢路惸婺蒙餼班白不提閭閻無犬吠之驚風俗有鶉居之暇原隰驅軺之使採詩聽歌菑畬一作緇樶植杖之翁擊壤鼓腹和氣旁薄禎符肹蠁招一角五蹄之
仁獸儀九苞六象之僊禽亳蟬出其祥麟昆田化其珍物日烏素毛而丹喙天龜玄甲而青純雲蒸霧涌拜九洛之璿圖電激雷奔受三清之寳冊若乃山鶼海鯨石銘巖篆之符候月搖風連葉駢柯之祉神靈之所酬酢廣大之所薦成紛綸葳蕤紹至疊見董狐之窮墨罄簡書而未周夷吾之傾辯畢辭談而不盡昇平之浹洽也如彼符命之昭彰也若此固可以循類帝之事奉丕天之律聖上方固懷讓德虔守謙光升中之儀推而不蒞也於是王公庶尹牧伯群寮粵耆艾悙龐之儒洎蠻夷戎狄之長咸進而稱曰陛下欽承元命對越上玄廓天地之宏圖張祖宗之丕業臣妾四極驅馭百靈鼓舞發育經緯彌綸之績宣滲漉沉潛懷柔容保之恩備是以人祗順德遐邇宅心玄符畢臻黃瑞盡出幽贊乎祖考一作考姓之茂烈發明乎施尊之盛儀意者三塗滅氛二室儲貺以望屬車之塵久矣帝者雖倦焉得距而已乎伏願坦至公之懷捐獨善之意欽若大典疇咨故實上以光七廟之休德下以納群生之福祐長為稱首豈不美歟帝曰俞哉乃包含藝文考練風俗採儒術徵禮官窺五歲之典章覈四朝之制度叔孫掌事容成諏日以天冊萬歲二年臘月乙亥闢丹掖開紫微撫玄虬按黃道叶紀先路靈威並轂五戎促節旗常一作旌旗畫垂象之文六甲分營壁壘曖太陰之氣雷動海運天廻星轉踰觀而南下望圭臺而左薄陸離方攘煥炳聿皇以屆夫嵩
陽萬乘停鑣百司就列文物隱地遺光滿於竹一作獨非宮輿徒沸川輕壒埋於石柱天子乃幸齊寢披僊靡薛荔之席陟蟺蜎之臺惟夫蠲意澄心所以至誠盡敬於是乎山祗護野風伯清塵玉醴潛滋金砂闇涌神鍾驚曙峯巖傳九乳之音寒律移暄草樹動三陽之色徵祥之報影響不違壬午柴燎祀昊天上帝於南岳顯祖立極文大穆皇帝太祖無上孝明高皇帝侑神作主天子戴圓冕披大裘登三垓植四邸藉陳蒩秸器用陶匏高炎四施耀流沙而燭滄海廣樂六變來象物而降天神感霏煙瑞一作潏露之徵延薰風景星之祉大禮既畢應嘉既臻思欲契精爽於高明剖靈符於峻極甲申御金蹕登玉輿環拱百神導從群后遂陵桂萼攀松蹬跨崢嶸而出煙道排列缺而羾天門羽節高揮上下鳥星之次龜壇下映俯瞰鵬雲之色瓊文祕檢絡之以銀繩寳筭休期探之於金策交大靈於咫尺受洪釐於億萬然後倘佯煙霄怊悵古昔凝神於九天之上遊目於八紘之表睠觸石之雷雨爰覃作解之恩仰斗杓之運行仍布惟新之令是曰大赦改元為萬歲登封元年歡浹幽明慶霑動植千齡之統由聖代而連九皇萬歲之音自神仙而周四海休氣低而翔輦神光起而屬天抃舞相趍以降於行殿丁亥禪祭后土於少室下趾東南顯祖妣立極文穆皇后太祖妣無上孝明高皇后侑神作主戈矛山立玉帛星陳登澗沼之毛輯江淮之物禹會之殊方
異俗俱執豆籩漢祠之偉獸珍禽悉加壇墠撫空桑之琴瑟欝鬯之樽罍咸秩眾靈遍祀群望席以黃琮為鎮書以青石為緘元封之謁款一作款謁方丘儀因東峙建武之推功太析禮視北郊陽烏珥而僊鶴飛紫雲騰而黃霧起靈之來兮如雨瑞之委兮如山於是事畢功弘禮周慶洽方欲輯珪壁陳韎任鋪六代之禮文受萬邦之朝賀宏規大業其盛矣哉盖淳源浸衰叔葉多故神器不還於至道尊名或假於涼德秦嬴極暴企踵於無為之朝漢徹窮奢厚顏於盛德之事人不見義其來自久我后首出帝先遂康天步登封降禪拉宇宙之樞衡立顯崇功一作從初定皇王之軌式鴻勳上格於窮昊厚福旁浸於黎元煒煒煌煌亘寰區而宣壯麗巍巍蕩蕩橫山丘而殷聲名固已轥前聖之規模聞含靈之耳目方使炎農抱愧愕睨一作眙於梁甫之阿姚舜欽風延佇於崇高之路天下大功成矣域中之能事畢矣昔者鳥獸率舞一人賦元首之篇戎夷來賓四子詠中和之樂時僅平而頌作俗未泰而歌興況乎減五登三遠承文武之烈襲六為七近叶春秋之義神功與二儀並運顯號將七矅俱懸豈可使時遇無詩於皇不作臣嶠謬忝司牧躬陪錯事末光幸煦長傾捧日之心僊石徒攀終愧陵雲之筆敢承明制而為頌云
天命上君君臨下土靈祗允懷品物咸覩翕受三六時乘九五於昭文明粵若稽古關鏁一作鑰六氣庭衢八荒殊隣
筐篚絕黨梯航河海晏謐閭閻阜昌琴橫帝扆鼓臥邊塲齊衡均度制禮作樂武戢五戎文興四學法宮布政靈臺視朔化偃中和人還太朴湛恩布濩恊氣氛氳嘉庾歲積休符日聞祥開草樹慶動煙雲乾冊丹篆河圖紫文欽若元命率由前典道洽升中功成丕顕神筴演卦名山除單翠鳳衘蕤玄龍御辯廻鑾左屆弭節中樞萬騎雷動群方電趨層壇殷薦登鑾山符駐輦星躔交神漢曲雷雨下濟輝光仰燭地戶開扉天牢罷獄萬歲重熙三辰改旭迎陰廣澤報地方畦庭合六舞筵陳兩圭神靈第一作茅瑞巨象天犀牒貫銀縷函封金泥禮具德明神觀瑞浹儲筭玉斗賜齡金篋知崇高之可封悟梁甫之虛躡敷帝道於一藝振天聲於萬葉
集／總集／文苑英華／碑　凡九十一卷／卷第八百七十四　碑三十一／遺愛／唐故義武軍節度使營田易定等州觀察處置使開府儀同三司檢校司空同中書門下平章事符陽郡王贈太師貞武張公遺愛
唐故義武軍節度使營田易定等州觀察處置使開府儀同三司檢校司空同中書門下平章事符陽郡王贈太師貞武張公遺愛碑銘并序
權德輿
維唐十二葉皇帝纂太統建大中始初清明敷佑下土稽四征六服之理閱先正宗臣之籍流慶斯復遺風可懷繇是愽陵上谷列侯二千石元僚司武從事亞旅上其故府太師貞武公功德請銘于碑以示厥後乃詔小司徒臣德輿因地域之名物酌軍師之憲令舉而敘之云公諱孝字達忠其先燕人八代祖奇北齊右北平太守封右北平王齊季喪亂實開邊隙代有長技軼於外區曾王父靖乙失活部落節度使王父遜部落刺史父謐早襲先職來朝上
京星環北極輸君長之贄幣鵬變南溟發邊關之導譯拜開府儀同三司他日以公之勤累贈至戶部尚書公雄姿正志沉毅英達傳兵符於百勝襲王爵於九代年未弱冠入侍明庭才為異倫射必命中以日磾之信愛受秦仲之車服自他有耀至是來歸時玄宗御天下四十餘載習文事而去武備人不知戰恬於已然幽陵首禍穀洛恇駭公跡染汙俗心堅本朝豈求生以害仁將蹈難以明義史羯繼亂猶居刼中質其所恃無路自奮問道旁午密陳嘉猷俄而成德軍節度李寳臣錫姓撫封同信臣之任就義若渴推心於公綜其都軍以壯支郡乃策崇勳累居大官凡軍師之禁令攻守之奇正成德之重必咨於公隣帥猖蹷皇赫問罪公出自上谷覘于具丘寇徒六萬將犯中冀乘轅外嚮方陣而前公以駟介千數颷馳急擊突入其阻夾攻其堅敵人力屈昏夜引去遷御史中丞封符陽郡王尋拜易州刺史加太子賓客以軍之輯睦移於郡以郡之班制叶於軍文理武毅交脩四暢師貞人龢為列郡表儀初公與寳臣感慨於少年之塲周旋於多難之際迎導善氣切劘良規若驂有靳如熱斯濯異時自代前定於公且曰輿師之心也勳力之冠也俄然寢疾瘖不能言猶以手指北瞠然注目既而惡子阻命陰交匪人因喪以干紀專地而圖禍公驟諫不入飛章上陳請以州兵首遏亂畧優詔拜工部尚書兼御史大夫恒州刺史成德軍節度使一人
注意四履專征紏合諸侯連收城縣敗之於束鹿走之於常山以至斬首且無遺策轉兵部尚書易州刺史易定滄等州節度觀察使錫軍號曰義武時三分恒陽之地錄功有差而群帥奓心或懷觖望太行而東疆場日駭且有從約皆為假玉公居其腹心守正持重玉立於磷緇之際雞鳴於風雨之中靜柯勁草在我而已彼朱滔者以燕啗公夸大煽結譸張指斥公乃出和門以蒞眾援皦日以誓心義利之間死生不惑且曰縣官之所以賦軍宿兵下尺一之詔者在排難捍一作扞患而已吾徒之所以乘堅驅良佩丈二之組者在畢力致命而已碎首塗地吾無悔焉一心事君四面受敵俄屬京師急變鑾輅時巡時太師西平王以禁兵自魏來援于我於是與公決策赴行在所公素約以伯仲又申之婚姻分銳師選良將授以赴蹈使居顏行斷金之契匪石不轉定山東為己任坐制群疑清轂下為前籌行戡大憝赤誠相照血涕交頤西平繇是建大勳立大烈而公亦靜深以制動貞厲以伐謀使其徒集作從散約而無亡矢遺鏃之費者公之功也前此拜尚書左僕射至是同中書門下平章事貞元元年就加司空凡受律行師十有一歲承寧諸侯減黜不端動有節制人斯愛戴贍助其供養賻補其禮喪拊循接禮勞徠安輯輔以正德而不怵於邪濟以守忠而不回於利章灼卓異有初有終其居涼國太夫人憂也手植松檟倚廬於墓感致瑞祉詔旌其
門終身之哀加人一等不遺故舊皆以器使戲下多善吏庭中無留事雖古人之威懷無以過焉春秋六十二以七年三月感疾薨于位德宗皇帝不視朝三日冊贈太傅詔郎吏吊祠法贈有加其後累贈太師易曰貞武追封上谷郡王易之大有曰信以發志禮之中庸曰誠之不可揜惟公推本於是闇然而彰德宇弘大色容厲肅長才經武奇表出倫喬枝戛雲以直上雄劒發匣而耀穎始以天寳十載受詔即戎授范陽郡洪源府右果毅破九姓突厥改上黨郡漳源府折衝乾元初轉左領軍衞翊府左郎將實鎮飛狐之地寳應中拜左武衞大將軍加金印紫綬歷左金吾大將軍兼太僕卿殿中監以至于專席賓護剖符建牙載居六官乃進左揆爕和鼎飪平理水土真食大封異姓而王積功伐以崇厚履信順而光大壯武之後遠繼公台富平之門時推德器豈徒然哉嗣子今司徒同中書門下平章事延德郡王茂昭以全才休績保大宣力戴翼天子撫征諸侯常以工部尚書建旟愽陵以刑部尚書循方伯之職特詔所理郡為大都督府經歷左僕射司空丞居代官南北軍衞爪牙上將同氣分職寵冒一時侯王則銀黃相映子弟乃金埒對起流光貽訓其信矣乎二十年延德王以介圭四牡來朝京師德宗沃心嘉歎宴喜蕃錫如韓侯申伯故事順宗繼明崇德報功及居台宰進掌邦教敦喻還鎮涕洟就途今皇帝以道御天下燭明理本間歲再
入覲為守臣龜龍乞留京師以奉朝請堅若金石激以肺肝服勤王家丕赫宸睠感念勳節顧懷義方直以鄭武公桓公漢韋平父子古先懿鑠舉集公門二邦幼艾千夫長百夫長沐浴風烈怵惕慕思是儀古式以永耀斯不朽之事也拜君命之辱而傳信焉銘曰
天秉日星亦有風霆君用文德亦資武力太師矯矯生我王國時或艱屯師惟壯直大蹇朋來其心不回好謀而成義路乃開愽陵上谷地直木既夷狡童則理長轂威謀杭厲命賜渥縟回回盜泉曒曒喜王凡我所履與之豊福士皆賈餘人以仰足琱戈袞章裕此一方追錫吊祠禮優職喪司徒襲慶道叶仁聖三朝戴君皆受四命覲禮煌煌嘉猷洋洋湛露彤弓威儀有光甘棠蔽芾邵伯所憇緇衣改為鄭國之詩仍代洪集作休烈邦人戴之永言寘懷乃刻斯碑
集／總集／文苑英華／碑　凡九十一卷／卷第八百七十八　碑三十五／祠廟一／嵩山啟母廟碑　崔融(P.4629-1)
文苑英華卷第八百七十八　　　　　碑三十五
祠廟一
嵩山啟母廟碑一首　少室山少姨廟碑一首
后土神祠碑一首　　溧陽瀨水貞義女廟碑一首
湘源二妃碑一首
嵩山啟母廟碑
崔融
臣聞天地生成其法自然之謂道陰陽鼓舞其功不測之謂神然則物或類感事因通變乾棟傾而三光北馳坤輿缺而百川東瀉河淪越儁有郡邑之為魚水陷歷陽有吏人之化訪遺蹤於女峽風雨蕭條徵往事於始泉絃歌響亮盈虛靡定合散焉常不知誰子既老氏之多懵忽然為人寧賈生之足辯仰觀俯察裁識幽明之故原始反終未窮死生之說得於道而失於道義有必然出於幾而入於幾理無或廢知變化者其知神之所為乎臣謹按啟母廟者蓋夏后啟之母也漢避景帝諱改啟之字曰開厥後相傳或為開母而顧野王輿地志盧元明嵩高記並不尋避諱之旨以為陽翟婦人事不經見諒無所取粵若玉斗璇璣李母之居隣北極金臺石室王母之宅在西山氣為母則群物以萌月為母則容光必照坤為母則上下交泰后為母則邦家有成故華胥履跡而雄氏孕女登感神而炎運作星流華渚而白帝生月貫幽房而黑精降明明有夏穆穆塗山子娶於度土之辰女婚於台桑之地搜奇帝
紀識一作摭異歸藏束生發蒙而有迷韓子稱賢而不朽漢臣之筆墨泉海陳其令名秦相之一字千金敘其嘉應士歌南國徒聞一作問侯禹之詞石破北方終見生余之兆則郭璞所謂陽城西啟母石李彤所謂嵩山南啟母祠隋巢之說有徵鴻烈之言無爽者矣昔者鸞川之上母變空桑豚水之濱男生破竹美人之虹名螮蝀仙婦之月作蟾蜍精衛衘木而償冤女尸化草而成殯山崩蜀道臺候婦而無歸石立武昌亭望夫而不及論乎誕載群下莫尊於帝王語乎遷易凡百無聞於感致美矣哉不可得而稱也大唐革去故鼎取新與運而生繼天而作握乾坤而造物海內知春闢混沌而為家域中無外天皇膺曆數順謳歌金櫃玉板服皇王之能事衢室廟堂承祖宗之茂烈垂衣裳而作元后端拱北辰負黼扆而朝諸侯嚮明南面周邦赫赫其道洽於成康漢室巍巍其化鍾於文景東漸西被遠安邇肅海三年而無波雲連月而不散天瑞降地符昇靈鳳五文歲時來苑囿神龍八卦昏旦游池沼禮云乎哉無取於周旋揖讓樂之謂也必在於移風易俗司祿益富家國於是乎有餘司命益年臣人於是乎不夭明王三懼未嘗遺戒慎之心天子四鄰莫能展弼諧之用家安其業但聽於鄰雞人得其和遂同於野鹿表讖記奏河圖四十六事之著明曷云尚也豋太山禪梁甫七十二封之可識何以加乎且夫窮聖神備道德滋萌元氣開闢太初斯乃天
皇氏之所以應乎天也依土地明神靈駕六羽而上騰度九州而下濟斯乃人皇氏之所以順乎人也造書契教畋漁合五緯而節四時登九天而類萬物斯乃犧皇氏之所以制人法也務播殖該變通嘗藥以救兆人聚貨而交天下斯乃農皇氏之所以興人利也振夔鼓載龍旗天則玄女授符帝則黃神降升一作斗斯乃軒轅氏之所以除人害也均度量正都邑惣秋令於金天分瑞官於鳳紀斯乃帝昊氏之所以為人極也潔祭祀義鬼神履時以象天養財以任地斯乃帝頊氏之所以為人教也秋乘馬春乘龍順三辰而天道平建五正而人事理斯乃帝辛氏之所以為人政也明如日晦如陰人無識其名帝何力於我斯乃帝堯氏之所以昭君德也聞一善舉八才帝唱動而爛星雲天歌發而蹌鳥獸斯乃帝舜氏之所以章后功也夫三統者道之大五行者生之宗三皇法之而列五帝則之而序道以三興德以五立非天下之至聖孰能兼於此乎而猶雖休勿休損之又損下明詔發德音尊天而重人省方而巡狩舉星畢曳雲稍召風伯以清塵命山靈而護野馳洛邑騖壤城天廻而地游雲合而霧沓周穆王來遊太室先徵夏啟之居漢武帝有事嵩丘即訪姒開之石徒觀其丹青歲古霜露年侵聖情有睠興言改葺其山則古文之外方其地則新邑之中土銘壇邐迤斜分玉女之臺碑闕相望近對石人之廟金草生而五色貝樹長而三花紫雲合
沓於溪澗白霧氛氳於巖嶺考之易林信為神明所伏求之遁甲固以威靈肅然天其命有司乘務隙因高背下察隱嶙之餘基審日觀星揆摧殘之落構周官置臬郢匠揮斤異態神行金模化造紅葩奪日飛累榭於山間綺綴衝風架廻廊於木末仙人在棟神女臨窻周施瑇瑁之椽徧覆琉璃之瓦赤玉為階甃黃金作門闕山如白岸樹似青溪羞薀藻於前庭籍生芻於後徑蘭香夾水居然洗沐之資竹帚臨風自隔囂塵之境夢臺雲雨宋玉樹而先驚楚璧山川屈原書而幾倦壽宮蟾兮不擾象設安兮逾肅霜羅曳曳雲錦披披鴛鴦褥兮翡翠幬白羽扇兮青絲履垂玉鸞之珮若往而若還戴金雀之釵不長而不短其居處也曖曖昧昧陰閉陽開其被服也煌煌熒熒霞駮雲蔚鼎俎則麟胎鳳卵烝蕙燃蓂餌膳則木密金膏玉漿瓊酒當是時也合五岳訊九魁選太陰命玄闕馮夷鳴鼓女媧清歌左蒼龍兮吹箎右白虎兮緪瑟金真拂座玉女焚香肅肅習習天媛來風雨雰雰霏霏神姬下霜雪孔雀飛而儀鳳舞弄玉邀歡軿車合而羅綺陳智瓊陪宴麻姑服道變海水而來遊織婦希風填河津而下謁洛妃綽約江紀綿眇玄女以明月為珠素女以穨雲作髻九天真母八極夫人畢集於茲矣青霞衣兮翠雲裘靈連蜷兮既留車廻風兮馬飛電視倏忽兮無見昔者濟陰山下降堯母之精靈湘川水曲留舜妃之響像壝壇或在徒聞分福之名棟宇
不脩誰辯安歌之處豈知夫三仙福地百姓尊祠挾王者之都幾當聖人之順動犧牲玉帛可以洽氣和神幼婦外孫可以披文相質虔奉綸旨式陳壯觀雖周人作詩自得后妃之美而魏臣獻賦終慙神女之工敢作銘曰
九州地險五岳天中蛟龍洞穴日月仙宮蓄洩雲霧震蕩雷風笙歌近接鍾鼓遙通其一其在媯帝洪泉未塞昏墊下人汎濫中國於鑠大禹顯允天德龍畫旁分螺書徧刻其二佩文北海省土南方還從碣石更下台桑予娶有禮我都攸昌八年不顧四載惟荒其二宛委既豋轘轅佇鑿家室誤往熊罷方作天道幽秘生涯紏錯其化則遷其靈是託其四虙妃之館仙女之臺物類通感精去來巫山廟立漢水祠開壝壇歲古棟宇年摧其五皇矣大唐麗哉神聖膺圖受籙體元居正赫赫高祖天有成命明明太宗於茲為盛其六重光累洽下武嗣文負扆而化垂衣以君三靈肹蠁六氣氤氳魚龞咸若雞犬相聞其七重譯請命殊鄰稟朔化及中孚風移大朴天秩百禮人和萬樂汾水可遊峴山何邈其八隋巢舊說夏啟遺居盛德不泯嘉聲在諸周王轉蹕漢帝廻輿聿懷降鑒其祀如初其九虞衡掌木班倕葺宇虹亘梅梁龍盤桂柱草積庭院水周堂廡石室置儔軒官為輔其十珠簾洞卷玉座含清金翠玓瓅羅縠輕明儀刑若動侍衞疑生依俙有物惝怳無聲其十一帝子湘川天孫漢曲翩緜縹眇躊躇躑躅神女弄珠靈妃啟玉倏來忽往星繁電燭
其十二壯矣麗矣神之聽之聰明是屬景福無欺夫人立館幼婦鐫辭巍巍皇室萬萬餘基其十三
集／總集／文苑英華／碑　凡九十一卷／卷第八百七十九　碑三十六／祠廟二／燕支山神寧濟公祠堂碑　楊炎(P.4636-2)
文苑英華卷第八百七十九
祠廟二
燕支山神寧濟公祠堂碑一首
南海神廟碑一首
河瀆神靈源公祠廟碑一首
燕支山神寧濟公祠堂碑
楊炎
西北之巨鎮曰燕支本匈奴王庭昔漢武納渾邪開右地置武威張掖而山界一作介二郡間連峰委會雲蔚黛起積高之勢四面千里陽崖有栝栢之材備幹革陰壑有堅剛之璞化五兵維人氣雄其畜多焉虜得之以制陰國主天街周以之興秦以之覇漢得之以斷右臂却南牧西距于海比瀦一作經于河自外而望上也熊熊一作雄乎一氣旁蔭朔鹵前衡塞門與積石來朝崑崙相長一作負洎陟蒼蒼臨峻極則形變六合空同大荒青冥在混元之中絕壁揭宇宙之外舊史云封祀之山八中國之外三自夏缺壤一作秩奠漢疆土宇一作漢攘疆土時更百王四字一作于時更而王者莫能配天其意者將纘禹之業以俟聖人乎維唐百一作之非三十載賁玄化之紀息金革之虞一作金革之墟茫一作蠢蠢蒸然革一作萃于聖澤於是左丹穴右崆峒古而一作所未賓咸頓首于路門之外天子登神宮勒金版將復美于郡一作義于郡岳告成于昊蒼議夫一作云此山天合氣以正秋方地與神以主西國二作而主戎國俾蚪螭者為師為旅貔虎者為妄為臣不在於巨靈
乎其封神為寧濟公錫之鞶帶備厥禮物詔邦牧太子少保哥舒公卜吉日築臺一無臺字靈祠于高麓之陽每歲盛秋以笙鏞之器錡釜之品率封內以望之索群神以會之亞旅師氏旄頭弩牙金皷七校車徒十萬從饗于廟庭大閱于山外一無外字所以固一作因天界以崇聖功乘地險而恢遠略也觀夫叢嵓懸抱烟雨屑窣宮庭晃其閑一作角暮林石古而幽陰神其居之可以禱安靜矣樹一作拊是空桑變鍾石神其聽之可以感和樂矣大玉通帛熊蟠桂漿粲其傾筐采章一作物煌煌神其歆之可以祚永一作有年矣維石巖巖日月不老維靈是與生此熊羆神其薦之可以奉吾君矣於戲陳信克享正詞幽感宜乎有祈而降有祭而歆龍也無風雨之虵一作敵也無氣焰之作此神之職又何羞焉乃作頌曰
揭靈山兮天地界勢奔壯一作突兮風雲駭峰龍有一作峰蹲龍兮入天門氣蛇變一作變蛇兮破淫一作烟嵐祐自天兮得終古被一作備華蟲兮駕朱虎
一作皆唐文粹
集／總集／文苑英華／碑　凡九十一卷／卷第八百八十六　碑四十三　神道四／將相四／故正議大夫守門下侍郎同中書門下平章事成紀縣開國男賜紫金魚袋贈太子太傅貞憲趙公神道碑銘　權德輿(P.4666-2)
文苑英華卷第八百八十六　碑四十三　神道四
將相四
太子太傅貞憲趙憬神道碑一首
太師忠武公渾瑊碑一首
尚書左僕射宣武軍節度使董晉神道碑一首
故正議大夫守門下侍郎同中書門下平章事成紀縣開國男賜紫金魚袋贈太子太傅貞憲趙公神道碑銘
權德輿
在漢孝宣厲精理道則有魏相通故事丙吉知大體百職脩明中興有聲惟皇帝在位十四祀得賢相成紀公趙氏受天清淳佐時緝熙本洪範之正直躬大雅之明哲左輔右弼調若鼎味降祥而生盡瘁而終時貞元十三年年六十一皇上震悼不視朝三日詔奉常具儀法冊贈太子太傅又俾百執事為位哭於其庭吊祠禮贈集作賻率有加等二府之屬或銘其德於壽堂或狀其行於考功有司稽實謚曰貞憲公之盛業斯謂不朽又舉其始中終之畧識于神道公諱憬字退翁天水西人其先成子之文宣子之忠文子之知人左丘明太史公實書之曾王父仁本皇司列少常伯同東西臺三品以忠清勵翼多所發明乾封惣章之祭號為稱職王父贈趙集作越州都督誼歷右司郎中乾封縣令司僕少卿烈考贈鄭州刺史道先仕至洪州錄事參軍惟祖禰含章故慶延追錫崇構丕矩復大於公公保
抱之歲生知色養覊冠集作貫之年則無幼志及夫被儒服踐法言敬直而文肅莊而溫端誠愽物錯綜古今非大中至正不接於心術寶應中玄宗崩肅宗幸梓宮有司議方中復土之制時西鄙日聳歲饑人流公以王者追孝恤禮宜儉褐衣上疏詞約指明君子曰此劉更生諫昌陵之言也息偃江介名聲籍甚始佐州司乃辟戎車自試守江夏尉三遷至監察御史其後翹車繼轍賢侯虛左大凡難理之府皆待公為重歷殿中侍御史太子舍人集作中舍丁太夫人憂柴毀孺慕殆將死孝感導善氣降為嘉生有芝煌煌秀于壤樹之側公默而去之人莫知者既免喪徵拜水部員外郎未幾檢校工部郎中副湘中七州軍事居一年詔領留府尋踐方伯以中執法錫金印紫綬罷職家居拜給事中執法疊懷和北狄有下嫁冊命之禮復兼憲丞以副皇華旋軫未至遷尚書左丞畯人用彰皆以貞勝其初撫封上狩于漢中守臣之任憂寄愈切公恤隱布和仁而愛人輿師知訓善吏樂職行之三年教化明備底貢有藝賦政不煩絜矩以杜奇衺露章而無吐茹飛語雷動明誠山立受代踰年事實敷聞故有左曹之命講貫舊章惟真是視刑或失入議將必還公望日盛其勤靡盬故有和戎之役致賜諭旨恊寧殊憐疆埸之言專對而不給紀綱之僕承事而不征保就安利比方咸悅故有在途之拜整南宮之紀律起郎吏之功緒風望素重法制尤精嘗歲終舉吏
可以長人者或以其細故深詆將以病公公乃移書自訟請下其考有愽大之度無怨欲之私一臺承式六轡在手持綱體要善否有章故積公輔之望貞元八年夏四月拜中書侍郎平章事明年五月轉門下侍郎以厚德載物以全才宣化舉直盡忠敷納詳集作將明正王集作百是度之本去一朝之便事有統紀心無面從嘉猷匡英華被諱作讜言鎮定弘大謙厚而不伐持平而居易闢邪塞違貞厲而不校陟恪始終帝載用和戲疑夫先正集無正字帝伯歷左肅機東臺侍郎充著休功再參大政公皆踐之是以仰之嘗以為漢庭諸公罕備有集作其用以石慶之醇謹而不能關決薛宣之方畧而失於煩碎翟方進之通明而固其位公孫弘之節儉而近於名公備集作偏有其長彼實多缺唯丙魏所履我無愧焉嚮使天與之年盡行其道則天之所化可勝既乎故其登庸也士之仁者相賀而不仁者相吊其全歸也士之仁者相吊而不仁者相賀斯可知已至若睦中外之姻而均其祿賜嚴宗廟之祀而不理第室啟手足之日家無餘財奉終即遠待恩禮而後備難矣哉嗣子宣亮全亮元亮承亮等伯季以門子為弘文生叔仲始觧巾受祿皆稟德風幼而孝謹以十一月景午時得吉卜奉公之喪祔窆于河南緱氏縣景山之原禮也以德輿叨居宰士嘗辱深知職奉贊書備詳盛烈俾刻金石聞于無窮銘曰
晉有成宣代稱忠勳先正常伯匪躬事君纘復於公為時
獻臣德不踰閑心不違仁貞其所履以翼天子大猷集作猶是是經中立不倚乃賦明命宜躋遐紀吾道方伸脩途遽已緱原蒼蒼宰樹成行令名章章樂石在旁噫嘻太傅之風永代不忘
集／總集／文苑英華／碑　凡九十一卷／卷第八百九十一　碑四十八　神道九／王爵二／常山郡王田緒神道碑　丘絳(P.4690-2)
常山郡王田緒神道碑
丘降
維天以五星辨經紀維人以五常垂教化奉天者皇王牧民者侯伯故五星失次舍而天綱乖五常悖倫理而人紀
壞非夫人神厭禍天地合德俾降英傑以靜邦家則無以正綱紀成教化矣皇唐九葉今上馭曆之五載得佐命戡難之臣曰田公諱緒字某北平盧龍人也系自唐虞盛德載世祚于全齊醇仁酣和衰周鼎遷暴嬴璧返劉項角逐正者得之則齊王橫去國隕身與義終始議郎疇立功逃賞興讓淳澆十數世家于北邊議郎即公之十五代祖也至皇鄭州別駕璟生公大王父安東副都護贈戶部尚書有遮虜護塞之勳而生不登貴位加之以齊王之秉節一作義議郎之遺榮濬源茂本故尚書克生太尉承嗣歷檢校戶部尚書兼御史大夫魏愽貝相滄德州節度度之一作支度營田觀察處置等使尚書左僕射司空同中書門下平章事兼魏州大都督府長史封鴈門郡王歿贈太保累贈太傅復魏州大都督公太傅第六子也乘愽厚之慶得堅剛之氣君臣之大節理亂之形兆寔天賦不言而知侯王之姿見于童孺太傅朗識異而器焉以諸侯之嫡拜京兆府參軍兼五領騎士深得將畧嗚弓上馬雄稜挺然無何太尉寢疾以或措置故事不歸於公聖朝載懷輯綏永顧勳績爰命從子俾侯于蕃既履四封乃遷六官一有休字付畀于天威惠在己主恩寵章赫赫煌煌孝未昭而忠隳正不悟而邪及志惟悖德動則無名是以河朔塵飛隴右霧塞青兗既叶幽冀未一作同見多壘於魏郊發天兵於隴坻曠日持久連年不平履危者若安處禍者皆樂囂然相視孰
辯其非公斷天下之疑達天下之務以為君親可報也世德不可墜也犯是二者生將何為於是欷歔涕流冀其感寤靡有虛日而無正言及京師變生翠華順動人望愈惑堅不可離星疑辰之間戎帥薨謝師人將士退迫公理軍公清望威名眾所欣載且曰吾先公太傅之冢子也仁而能斷嚴不至殘當去禍就福化危使安敢以死請期乎息肩公雖懇辭人實誠奉於是三軍之裨將一作師列城之守宰及士吏卒伍大和會于旌門之外而聽命焉公乃陳其逆順曉其利病西嚮稽顙如對天顏萬人歡呼式抃且舞受公相誓如履夷逾疑作途曾不崇朝而獻狀行在于時黃屋南廵于邑濮元兇僭盜于鎬京握兵者鱗差失節者踵武公挺身禍敗拔跡危難掃氛祲之未開定危疑於已變乃分遣寮屬結約諸侯廻成德向闕之心合昭義勤王之志雖漁陽之勁悍比虜之猖狂公精誠籲天銳氣蟠地能走馬實於魏壤覆朱滔於貝丘希烈勢孤賊泚湲絕訖于收復經啟自公巍巍碩勳孰與公比由是捷書上聞未幾而降優詔拜魏愽節度管內支度營田觀察處置等使銀青光祿大夫魏州大都督長史兼御史大夫君臣之契運昭泰之玄符千載一時燭見茲日及六龍駕還九有風清然後議刑賞頒慶賜則公之茂績結于宸衷即日加工部尚書節度等使如故上復以麾幢之任賢賢也腹心是託親親也親賢之選簡于帝心賜公姻戚尚嘉誠長公主公
主肅宗文明武德皇帝之孫代宗睿文孝武皇帝之子今上之妹玉潤貞質蘭芳粹容德配元臣道光卿族降自九天歸于列藩獎納忠之誠重匡戴之績由此見公之寵畀群后也昔漢張敖曹窋皆因緣戚属稱榮主第若公之分茅胙土樹牙推轂上自振古迄于聖朝一人而已尋遷尚書右一作左僕射特封常山郡王食邑三千戶明德也改封鴈門真食五百戶襲慶也公惠訓封圻按部師律恢皇威以勉群師敷渥澤以潤蒸人禮讓興行廩積斯實修整人絕統和天常夷難戴君每為己任朝廷褒是休烈爰咨弼諧以本官就拜同中書門下平章事公既參廟謀又統兵柄方將刳禍胎之未兆措理本於永貞張三光之明調六氣之府致君堯舜身作夔益豈獨鎖結燕趙連衡齊魯嘉言有聞而遽嬰寢疾以貞元十有二年四月十日薨於戎府享年六十有三天子震悼不臨朝者三日列辟相吊邦人大慘即日詔遣尚書職方員外郎房挺申賻襚之恩備君臣之分追是勳伐冊贈司空詔書褒寵禮加常典不踰時而命公令子節度副使兼都知兵馬朝散大夫試光祿少卿兼御史大夫季安纂厥戎政式光茂烈雖哀過乎禮而義貴從權寧息魏人藩翰王國稟君之命移孝則忠生而顯榮歿有遺祉薰灼今昔在公一門越以某年十月四日葬我公魏州貴鄉縣金堤鄉吳河原邇先太傅之塋禮也嗚呼公精彩朗徹志氣雄厲性通事表心達化權二十
總戎三十作相俾魏愽為順本功以之高奉家國於正初孝以之大忠孝斯立福壽攸歸向蒼生失望國棟斯折今古之恨何勝言哉公有子三人長曰孝和朝散大夫使持節澶州諸軍事澶州刺史兼御史中丞充本州防禦使少曰季直朝議郎殿中侍御史內供奉銀青光祿大夫檢校工部尚書兼魏州大都督府長史御史大夫充魏愽相貝澶衛等六州節度管內支度營田觀察處置等使季安公之次子也十五授銊為唐名臣固河山奕葉之封奉貴主慈嚴之訓光闡前烈其不朽歟公左右王家底靜藩閫功勳一作豐功大畧書于淳史若乃垂休聲於開國之地申罔極於元侯之恩刊勒豐碑光顯舊壤門人之事也追慕感恩一有顧字直而不文其辭曰三光昏霾兩儀否閉爰資英傑用贊開濟天人合符斯人命世其一塞直盧龍山橫紫蒙元精委輸慶發于公其勳惟茂其德惟崇其二建中季年兩河難作淮圻怙亂燕趙濟惡洶洶鯨奔狺狺獸摶其三翠華順動關右塵飛戎輅載駕苞茅不歸且懷疑顧孰就是非其四時惟我公拔跡艱阻率彼叛徒悉為王旅白日精貫丹誠自許其五婪婪燕寇嗇禍稱兵動搖夏東應援咸京旌旗蔽野獷虜連營其六公仗天威修鄰叶志忠見于時泰生于否十萬姦凶一敗塗地其七帝嘉殊績乃授藩維輯寧有土惠訓成師威令自肅仁風載馳其八乃作宮師一作六官真食茅土窮寵極貴封王尚主恩光顯融獨映今古其九既司右揆爰陟
上台皇猷允穆俗阜爰來人望匡弼天胡降災其十冊贈同空念深宸扆道則致君人而知子帝命元侯傳封四履其十一高墳峩峩先隴之旁河掃通氣沙麓連岡歿而可作公其不亡其十二
集／總集／文苑英華／碑　凡九十一卷／卷第八百九十二　碑四十九　神道十／王爵三／武陵郡王馬公神道碑　熊執易(P.4694-2)
武陵郡王馬公神道裨
熊執易
大唐將軍能扶贊神武斬艾不王者曰太尉扶風王薨二十二年而長子蔚州牧御史大夫武陵王銊自朔易歸葬于萬年銅人原貞元戊寅歲五月六日克定焉禮也嗚呼自代宗末洎今上貞元二字一作第三元二紀之間所求乎高明昌盛之家伯仲肯構之力而能保勳烈於上繼事業於下包前慶以滋大食舊德而日新者蔚州有焉公諱某字某其先茂陵人在堯舜揖讓之盛則庭堅作士而五刑五流
克明伯益作虞而草木鳥獸咸若在殷周質文之極則造父啟風疑作封而秦始大宣孟作忠而晉蕃衍此其泉源之奧焉泊炎靈反動伏波為漢室天柱文教中興南郡為孔門一作聖木鐸此其祖宗之表焉在皇朝松安嶲鄯四府都督隴右節度加郿鄜三州刺史右武左武二衛大將軍扶風公食邑千戶贈光祿卿府君諱正會公之曾祖也左司禦率府兵曹參軍贈太子少保府君諱晟公之皇父也四鎮北庭涇原鄭穎等節度使開封儀同三司尚書左僕射知省事兼御史大夫扶風郡王贈司徒太尉府君諱璘公之烈考也於戲在玄宗時太尉仗劒萬里建績二府實獵邊陲振揚公閫七戎六狄莫不內侮盖神貺靈慶公生伊西寔忠精是感也在肅宗時太尉及唱大義以踰絕域提一旅以應王師既清西夏乃定有洛功盖郡帥勳在二京公與母弟績戀于大荒來寧上國覩茲盛業寔勳烈有嗣也在代宗時太尉乃總大兵居上將載雲旗控朔陲旄頭銷于舁糓蟻聚遁于虎落業揮而載氣讋戎旃火烈其威金聲方革羶不敢邇邊者十年公實耳目旌門手足閨壼萬鍾之賦自我以財威七校之雄多予以暢遂寔父蠱裕而天寵浹內行積而公議歸也故公自初命四遷至太子左贊善大夫歷光祿少卿左饒衛將軍從祖司徒節制太原奏統中軍兵馬拜左衛將軍武陵王尋加御史丞丁內艱起復右衛將軍兼雲州刺史大同軍使遷代州刺史
石嶺鎮北兵馬使代北軍使為本道所請復將中軍兼御史大夫遷蔚州刺史橫野軍使代北都知兵馬使嗚呼公之致身也以言乎天性則挺奇表於勁俗叶嘉慶於神州徇國可以彰忠克家可以明孝以言乎朝容則階貴胄以統環衛著通籍以履周行仍朱戶可稱赫翼宸居是謂嚴重以言乎邦正則本慈惠以撫三郡導滋殖以厚萬人乘塞寢柝智也告終罷市仁也以言乎戎律則盡瘁以被乎戰陣戮力以承其師帥書功在代郊一作書功代從叛可不曰勇哉啟手足歸全可不曰果哉總眾美而可覆恤平昔其故一作如在方一作藹有茂實諗無媿辭夫人南陽郡樊氏故侍御史衢州別駕晁之女之死之歎母天莫移嗣子前汾州平遙尉澹次泳湘漸汭深免喪之哀心目皆瞿長女歸濮陽吳曾次服沙門之教次歸汝南周邕泊幼女三人婉稚年以室處公之令弟皓右神武軍將兼御史中丞稟天策以警紫垣統禁旅而環黃屋貞忠一德向力帝家存沒永違茹哀天壤次晞前太常寺奉禮郎次曄前楊州參軍並耀弘文館明經盛矣夫光祿之威憺西陲少保之道高齊俗太尉之神扶聖祚君侯之惠敷朔郊將軍之忠衛宸極君子曰田宗三王彼可全矣石氏萬石我何謝焉嗚呼非夫人明柔慈愛孰撫吾室非愛弟仁厚忠肅孰昌吾族而諸孤能承佐先軌懼隕厥問周爰叔父之仁旨載王景行之遺烈敢稽代緒以表道周銘曰　將星有耀燭天煌煌
武庫多材我宗最良在昔光祿登壇保疆乃擁節旄以扼河湟左衽畏慕右地雄張降及司徒其道大彰遭德孔艱致命一匡既復區夏乃軌豺狼彤弓專征元戎啟行實倡九牧以定四方賢哉長嗣居焉廟堂庸勳是承父子皆王再秉龍韜中軍以揚出援魚符北地周康古人有言遏逸前光令子罔愆繼序不忘精騰魄復天望地藏高墳揭然豐碑在旁雨露既濡松栢蒼蒼獨有代功著于縑緗
集／總集／文苑英華／碑　凡九十一卷／卷第八百九十六　碑五十三　神道十四／職官四　南省二／贈禮部尚書褚公神道碑　蘇頲(P.4716-2)
文苑英華卷第八百九十六　　　碑五十三　神道十四
職官四南省二
禮部尚書褚無量碑一首
刑部尚書韋抗碑一首
工部尚書鮑防碑一首
贈禮部尚書褚公神道碑
蘇頲
昔軒轅至孔丘師止十一名之聖者今天下尊皇帝學踰三五教之神者既學且師考今猶昔蹈道從事伊褚公為公諱無量字弘度其先邑河南之陽翟十一代祖盛後漢海鹽長子孫因居遂為吳郡海鹽人也二唐書作杭州塩官人未詳五代祖陽齊民部尚書駙馬都尉嗣錢唐侯高祖遼民梁鄱王國常侍曾祖仁弘陳始興王法曹參軍暨陽令祖範隋豫章郡丞父義宗皇贈使持節和州刺史自微子封宋以迄于恭恭裔食褚因而得姓迺侯迺戚或史或儒粵不可量已豈岳鎮天峻是先人之郡國將湖清世平當天子之門舘靈其效矣公實休哉上哲鍾懿元和育粹忠乎孝乎盡至於至寬得眾易有親晦而明微而闡其並行也絲白不染不成黼黻砥黃不礪不就純鈞寢思益居待問功可倍論可愽其立言也始吳興沈子山吳郡曹福授以經次吳郡張嘉會授之史演至賾平抵捂研至精起廢疾貫心則中達革其餘師乃厭服爾為宗匠逮攝齊膠序揚袂河洛罔不企獨立以先赴聆遠音而響從猶彫材之有楩柟
綷翼之有鵷鳳下制家一作嘉辟用超倫等即拜成均直講轉右膺揚倉曹參軍直講如故稍遷成均助教累至國子愽士朝散大夫國子司業崇文舘學士常二仲齊祀會一時髦彥主賓難折群疑應不敢夸官閥單不能曜旗皷太夫人在東也庭闈是思鍾釜不違遂罷而就養我聖皇居震也司過惟吏聽聰則書復徵以侍讀及回金輅問辟雍搖柄前席有丞有祝聲群奔以坻頹辯連属而河瀉是日中賜章綬并時服雜繒就拜銀青光祿大夫以昭其業上正位遷郯王傅國子祭酒轉左散騎常侍特封舒國公實食二百公雖傳天人司國子然而載啟載沃百氏之言滿中禁日尊日事五更之禮存上庠故珥貂寵而刑馬誓也尋與中令范陽張說侍郎武功蘇頲黃門郎趙郡李文等開講序於掖垣悉上其昌言嘉謩可體要經遠者京都之政起有軒墀齊魯之風成於縣公以遭盛明而華皓不息迺作帝師懷喜懼而斑斕未旋孰為人子灑零獻懇于再于三重論思而久駐修切至而方遣臨軒贈詩盈篚將意華晨省而偉晝遊焉居無何太夫人即世公禮不當毀號而殆滅遂於塋兆之側伏苫塊時松楸鹿常犯之公祝乃止應物也通神也有如是乎喪既除驛徵至仍舊左常侍兼侍讀登朝則老臣布武自屏不趨侍講則宦者平肩必輿而進皆別旨之非常也上復以舊章散落群籍湮墜張購令捃逸文補其缺刪其謬公於都即東都乾元殿京
即西京麗正殿總而成之上帝之璧先王之府委墳素流筆墨可滌玄覽而照清光耶日者皇太子志於學齒于胄演經則太師憑几納誨則元良降席諭夫錯中刑外一物三善者禮如前粵開元庚申歲正月哉生魄景命不造遘疾薨於長安崇仁里之賜第春秋七十有五王輟朝不視旅次而哭遣中使潺湲以恤故盻近臣歔欷以追往乃贈禮部尚書膞物四百段米粟四百石小宗伯陳祭儀亞京尹護喪事歸則本州刺史帥属厚加焉僉謂公進以秉德動而率禮自石渠延首金華造膝時属升賢良杜讒佞雖明慮天斷匪獨開陳亦讜辭日聞寧虛聽受若藏罟者諗無藝出裘者思有惠使輕革也之說傲嬰也之譏又安能是果良圖中比則隱之微章之末所撰儲君翼善二十篇帝王要覽二十二卷帝王紀錄二卷心鏡三十篇刪正論語孝經疏各一部每條上則留中錫之孔殷盈不可數大抵以義約以文見俾興文有兆消長無傾規乎諷乎類乎指乎行之則是聞足自戒不然何以皇賚之聖叶之至於斯也化益淳儒益信則郊廟有典賓軍有容發揮牲王斟酌犧象必咨焉度焉此又眾之難公之易薨後群學士於書殿中得講史記至言十二卷即日聞之上悼甚重賜其家絹五百疋試為我著常奏新篇從取其書竟賫遺草悲夫粵某年仲冬甲子歸祔於錢塘臨平山之舊域容軒止塗喪服會葬者數百顧而歎曰公何學也何師也則我副君
惟君是登皇極天子之子是作孟侯皆受於公矣董則五朝典學無同道之用桓則三世各師有殊特之美曾不可援疑作收以事舉諸凡卓哉使後之人泛微波攀絕迹者我公也太常易名曰文宜也長子河南澠池主簿庭詢次左拾遺庭誨次京兆渭南縣尉庭賓三子之戚二連所善居家嗣徽繼世承烈則仲弓之有元及季伯起之傳疑作秉及賜故遠邇加之吳江漫兮將海合吳岫重兮與天沓公是屬兮公是安仁則返兮儉乃完異樹行兮生也志他石篆兮子也刊噫不慗歟寄之銘曰
昭昭府君生代叶期儒有斯文帝王者師探幽典墳贊道雍熙其德彌芬其謩益祗訓由老成榮以恩屢資孝是悅資忠是務禹嘗獻蓍光不言專褚之學啟書之賦六經芳兮七命章戴頻頻兮服煌煌無還齡兮有去光未餙疑杖兮歘擁疑作推梁宸極棲兮門人暮悲風起兮轅馬顧背西畤兮即東路路阻修兮日悠悠旌旐思兮空山秋吾見業可久而名不朽者猗那褚侯猗那褚侯
集／總集／文苑英華／碑　凡九十一卷／卷第八百九十七　碑五十四　神道十五／職官五　南省三／故中散大夫殿中侍御史潤州司馬贈吏部尚書沛國武公神道碑　權德輿(P.4724-1)
故中散大夫殿中侍御史潤州司馬贈吏部尚書沛國武公神道碑
前人
種德考祥賢人積厚之業尊仁安義君子揚名之孝其敬養也諭之於道其貽慶也教之以忠弘保乂於元臣集寵靈於追命見之於尚書武公矣公諱就字廣成沛國人周室之興本於忠厚趙王之裔厥有勳賢元魏步兵庚宰相世系表作五兵尚書鴈門朔方雲中馬邑四郡太守洽啟封晉陽田祿益大生國子祭酒受陽公諱神龜受陽四葉至太原王諱華太原生酇國節公諱士逸節公生河澗郡王諱仁範河澗生穎川武烈王諱載德代以文武上才為將軍二千石識芒碭之氣密贊皇圖承沙麓之祥公封戚里穎州生考功員外郎修文直集作殿學士諱甄字平一以字行於時未弱冠有重名閱覽愽學集作閱覽愽古為人之集作文龜玉在天后朝累徵不起以公族好爵為懼常晦其明與桑門大士修無生法中宗復辟甫踐周行載筆論思特盛淵雲之選賦詩感激必以昌霍為誡雖位有陟降而道無磷淄叢滋後昆纂服遺烈公即考功府君第三子也肅而清簡而廉忠方伉直信集作絕厚強固愽洽文誼周通憲法始以方聞之士對詔策佐宮衛李梁公峴之守右扶風也表為兵曹掾宣皇在岐供侍有勞改永樂一作榮令歷河中府戶曹轂下求吏轉萬年丞建陵復土推擇充奉拜醴泉令朝廷嘉其才擢為殿中侍御史修起居注集作矩度堅明不回時朝廷
集無此二字戎車方駕泉貨力屈皇華載馳董荊衡漢沔之賦以嚴見憚為吏議所侵貶郴縣尉句容丞二地有南嶽三茅靈仙遺跡於是浩然自得以道為徒方觧纓紱以暢天理且曰窮與通在吾靈龜耳外物其如予何本道觀察使挹其風聲薦授秘書郎潤州團練使入為京兆尹集作法曹加中散大夫忽忽不樂求為潤州司馬滿歲徙家嵩洛愈尚夷曠中朝名卿大夫四方賢侯通人多與公為道義之交賈太傅魏公用清靜理東郡以傾盖集作盖公待公亦既戾止俄然化性時貞元六年冬十一月享年七十八三字集作八十理命終制視道門儀法以明月之晦降體魄于邙山北原有靈鶴百數徊翔嘹唳其休徵歟其玄契歟惟公以集無以字文學政事官十二次冠神羊駕四牡剛膓正詞臨事風生君子之方有迕有合或忌公之直或愛公之才行藏牽乎時而道不屈得喪宜乎已而神益王嘗與張禮部謂元容州結歌詩唱和著文集五卷自有途中之適異乎澤畔之詞前夫人隴西李氏生長子譚而歿譚為金壇令士行清修官屈其志繼夫人汝南縣君周氏中書舍人思鈞之孫單父令瑛之女專柔淑慎以正家道有子曰元衡文行弘懿靜深周密遵道而行有儀可象代天工以熙帝載賦明命以贊皇極元和三年春正月由戶部待郎拜門下侍郎集無此五字同中書平章事秋八月兼領戶部侍郎事冬十月又以門下侍郎檢校吏部尚書成都尹劔南西川節度
觀察西川八國瀘南安撫等使自文水縣男徙封至臨淮郡公上以井絡之下新去湯火亦既震耀是圖生殖於是輟台宰之重為慈惠之師黃樞金鉉鏚銊秬鬯旬歲間三錫命烜赫嘉會綢繆樞極信嚮禮賜冠于郡倫豈非公之道阨不申而昌大於後抑義方家法固有類乎公捐館四年而夫人歿其明年臨淮公乃舉公之穴集作窆與夫人之喪改葬緱氏穎川王之兆從先封以敘昭穆禮也初臨淮公至監察御史而孤其後再為中執法朝典覃恩贈公杭州刺史其司大政也再贈公吏部尚書夫人始追封文水縣太君益封汝陰郡太夫人顧復罔極之報哀榮歸厚之禮成於德器名教稱之臨淮公考功府君之謫掾于吳也與德興王考府君有僑札之歡油素斯在青徽未泯德興獲與相君交代為地官小司徒陪外廷之末議承宰府之寬政有命論譔忘其菲薄刻茲樂石以表鮮原銘曰
君子之道剛方絜矩或涓或長或默或語於惟尚書執憲天朝密侍殿內肅清郡寮鋒鋩肯綮湖海飄颻以恬養智無落吾事合虛玄脫遺聲利劔題告第寵靈斯備玄袞介圭流光所自煌煌台司天子是毗廕庥岷峨灑濯癘疵視集作顧此忠力無非孝思緱氏峻原集作維原峻厚兮幽宅悠久崔嵬介石兮夭嶠螭首鏤嘉聞兮以示厥後
集／總集／文苑英華／碑　凡九十一卷／卷第九百八　碑六十五　神道二十六／軄官十六　諸將軍五／雲麾將軍李府君神道碑　楊炎(P.4780-1)
雲麾將軍李府君神道碑
前人
斗極之下曰幽都其氣角立其風精悍常山之下曰涿野其鎮碑石其神蚩尤海岳廻抱府君出焉雲龍感召府君感焉惟天永保唐運故府君來朝克生保臣輔寧大業坐中台者二子銘鼎鼐者六朝當國宣九合之勳昇堂有八元之族府君諱楷洛先族漢挍尉之裔也世居其疑北遂食堅昆之地實主崆峒之人大為王侯小為侯伯其精薄日月其動破山川厥後東遷復為鮮卑之右府君英明淳渾神踴天飛威嚴生介冑之容魁岸本山河之狀雙舞長劔左盤琱戈虎嘯于窮溟雲從於大澤有沉謀以忠一作惠中國有長技以服諸戎天子聞而思之密命奇士要之信謺君子曰井谷不可以遊龜龍蟻垤不可以栽松栢淮陰去楚百里絕虞尚父從周樂生歸燕此必精合於王覇魄見於祥符宜乎萬方而趨一言而感矣是年冬府君與帳下騎士言曰吾乃祖本漢將辱於單于之庭而今千年大恥壯士當建功大國上駕真龍曷有遇風雨而泥蟠無卷舒以蜿變由是奮躍遼海飜飛上京其來也戎羯生憂其至也幽燕罷警上御前殿庭列千宮鍾石畢陳君臣加賀始問其姓因賜以家族特拜玉鈐衞將軍先賜以大弓文馬又拜左奉宸內供奉升玉堂飧沆瀣矣帝曰余欲成幽都殪死市乃命府君為朔方討擊大揔管於是雲麾鐵騎川動地踴左飲青海北登狼山帝曰余欲宅嵎夷破鴨綠擊靺鞨俘林胡乃命府君兼幽州經畧使於是開榆關橫
障塞三以奇伏五以勝歸帝曰余欲軍比方之野乃命府君為清軍於是敵也無氣燄之作士也無踴躍之勞帝曰欲護坰牧使於是憑列走隊法掩亭院神螭水瑞孔阜充碩帝曰余欲書日月之常教熊羆之旅咨爾職典彼朔方復命府君為節度副使於是鎮之以德宣之以威師和年豐罔或不若帝曰余欲配鉤陳之位養死事之孤乃命府君為左羽林將軍於是蓬頭射聲上貫牛斗帝曰余欲屠石堡疇其代謀命曰府君乃命佐中發大號於是玄黃灑血玉石俱摧載初中兩蕃不庭有詔府君尋盟舊國單車從漢二憾來同戎狄變心懼我為患乘主客之勢合豺狼之兇甲興于門車結其外府君復為死地甘為國羞仰而騰駒若與神遇橫跳出於虎口伏念歎於龍顏的盧之師惡可喻也吐蕃之寇河源衝下憑矣矢口交作府君以精騎一旅濟河之一作而南萬火燎于他山三軍出其間道驚寇而潰重圍自觧加竈之奇孰云多也初府君將赴征西謂所親曰余往必尅敵殆不能歸及班師獻捷歿於中路明達人之委順君子之終鄧公之勇曷其智也至若秉季布之然諾法穰苴之政教動於軍誌舉合吏能奇謀絕於揣摩故事留於風俗神對曆象精舍晦明勤道不形進而人莫見也為政以德寵而久彌尊也始自天后之末至於聖皇之朝前後錄功凡二十四命食邑二千七百戶封薊郡開國公又加雲麾將軍參定國者兩軍拖侯服者四
紀會兵車者百勝出帳下者千人國有事米嘗不動勞無私可謂知禮故得大命三錫重侯累封輅車山玄藏于大室壯圖未極沉疾生勞臨合浦之秋伏波將老望河源之道征虜不歸其年某月日薨于靈州懷定縣之師次享年六十有七追贈營州都督賻物三百疋米粟三百石以明年某月日詔塟于富平縣檀山原禮也夫人某郡都鴻臚卿某之女異氣祥合高門欝興卜隣也鍾鼎再懸受祿也夔龍在席元子太尉臨淮郡王兼侍中光弼河圖鉤合上感神精磅礴于陰陽之和同符於元命之紀次子將作監光彥氣含精勁仁服孝慈列候于千石之家從事于四方之志少子太保光進命世忠義縱橫知畧天之辰象物之粹靈乾元中大尉以東諸侯三會于河再以駹髳濟于淮海天子美齊桓之志系凡蔣之盟以府君炳德丕赫積流仁慶追考功績發于簡書謚曰忠累有褒贈號韓國夫人於是建廟堂命宗祝室有山龍之服饗有金石之和昭宣令圖燠然銘篆以炎掌史之官也奉命為詞徘徊大名頌耿弇有終有慶慷慨觀德美張仲為子為臣銘曰茫茫上天下降狼星崆峒之野焜燿其形於赫巨唐風雨是經矧伊本邦曷不來庭煌煌府君為國之翰從順于戎威讐勦亂陰剛萃靈碣精悍志不可翫綿綿塞草天地疑之下北拒狼山野無胡長殊勳大績玉劔玄社天空武庫海折崑崙在昔遺慶魯之臧孫曰聖在天勤于至道既命大尉
亦崇太保一門四龍三作元老赫赫元老氣合清貞白髮垂冕高堂有親帝命韓國祚于夫人亦詔葪丘下寵明神左鑿貞石垂于將來矧我洪勛上懸雲臺彼丘之頺此澤之堆悠悠令息萬古不回
集／總集／文苑英華／碑　凡九十一卷／卷第九百十四　碑七十一　神道三十二／職官二十二　節度一／故通議大夫守戶部尚書兼御史大夫持節朔方鎮西北庭興平陳鄭等州行營兵馬及河中節度都統處置使兼管內觀察使權
故通議大夫守戶部尚書兼御史大夫持節朔方鎮西北庭興平陳鄭等州行營兵馬及河中節度都統處置使兼管內觀察使權知絳州刺史賜紫金魚袋贈楊大都督府李公神道碑
權德輿
周道親親夾輔王室分唐叔以懷姓九宗職官五正故其
後文侯受秬鬯之命文公受大輅之錫祿勳推恩敦敘昌大理道之所繇也國家憲章文武選建明德元功侯籍延耀本枝初祖景皇帝之支曰鄭王亮實生淮安王神通用親賢功德左右休運淄川郡王孝同淮安之昭也左集作右衞將軍燧淄川之穆也劔州長史贈太僕少卿廣業承祖稱積厚之慶而生尚書尹一有正字三王都揔六師八師四履投艱難服勤勞集作投難服勞有猷有守以至歿代禮賁於追命澤流於代官有由然也尚書諱國貞字南華天資風采為宗室儀矩冽如寒泉嶷若崇山脩身筮仕動有休裕開元十三年明皇帝肆覲東后柴于岱宗以公族侍祠調補綿州參軍事暴雨忽至江流泛集作羨溢公自下位能禦其災既堅舊防仍復故道累遷岐州錄事參軍太師苗公太尉房公繼為二千石皆所引重御史大夫張倚採訪關中表為支使天寶末林胡覆三川犯秦關詔除殿中侍御史為襄陽郡司馬且分集作介戎政公以待板輿辭革車換房陵太守表課尤異徵拜長安縣令風政肅清改秦州刺史成命中止復為長安令尋遷汴州刺史未及行復輟為京兆少尹天子以公積有誠効可居大官累命為河南京兆成都尹劔南西川節度使其撫周郊猰方熾公與大尉臨淮王議曰河洛為天下衝且無車賦比屋安堵寇將甘心焉不若虛其邑居挈以駿集作駿非邁羸糧善地可俟師期繇是太尉伯河陽公次于陜伐謀銷患君子推其智其在京
轂兵火之餘人命將泛方勇切集作沉非物力亦屈而百役煩苦出於傷痍公曰元元愁歎受命惠養儻不能曠然丕變豈副明天子鬱悼之心耶列上蠲除悉蒙可報凡調於人者去其十九清靜集作淨愷悌百姓稱之其集作其二鎮岷峨裔人樂禍殺嘉榮二州刺史以開邊隙公命將疾攻舉無遺類明年昆戎圍我三城分遣銳師據便城壁戒嚴持重徼其極而擊之賈余無前酣戰盡殪悉獻虜獲軍無私焉隣壤不靖偏師叛換將盜兵符已據城寺出車壓境指顧而平凡三整武經而巴蜀軌道拊循安置四封畏其威柄用者沮公勳猷徵為殿中監命書既下不俟駕行囊被單車無道里費取倍稱之息五萬甫達京師上嘉而賜之俾拆其券冠有段予章者恣睢就戮方帥以吉語聞詔公宴見前席嘉獎且曰利兵積穀皆卿之素也其無駭庈父之謂乎朝野嘉其首公而服其潔己臨淮王移鎮海岱長轂在郊西邊北朔合淮陽圻父五諸侯之旅主盟中權盡護諸將於是拜戶部尚書同中節度都統使又以職顓戎重則風俗不阜加管內觀察使權知絳州刺史公外揔方畧內脩班制當強弩之末無半菽之糧不忍加賦飛章木下猶以憲度為己任推剽者斃之集作不行師諸校譸張觖望至是夜暮變起或以跳驅諭公公曰吾之不敏當死節安下官敢貳偷以煩刑吏集作史亂之劇集作劉是也公竟及焉議者尚其潔矩而哀其不淑時上元三年建卯月春秋四十八是
歲改元寳應至夏五月寧神于三原縣之北原詔以楊州大都督府集作府字印綬告第憫其勞也公本諱若幽上元中天子以特立之操為宗工表率錫嘉名以更焉公忠儉誠厚方嚴密靜用儒行憲令修明事功大玉不劌楚金必割凡歷官二十四自觧巾至握節勤職十七其以內庭持書中執法亞丞相佩兩印以雄外服者又七命焉刺房陵之後五六年間車不輟鞅賦職任功名聲章明及公以司徒揔輿師令弟若水以內府司贊謁而大夫福履所介日陳壽觴懷黃佩玉左右溫清極魯侯之燕喜邁張仲之孝友宜錫壽寵為人倫龜龍曾未中身遭罹凶害前史稱霍去病亦有天幸然則命之所賦有幸焉有不幸焉斯不可問也夫人扶風郡君竇氏鴻臚丞光之女楊府長史御史大夫覦之妹集作姨也淑明柔順克叶公志家肥族睦抑有助焉公薨若干年而夫人歿有子四人長曰錡材器碩茂潔廉忠集作真肅遵脩訓則復大其門入作卿士為侯伯貞元十五年以御史中丞剖符潤州宣風以弘禮俗成賦以殖財用大績茂焉中邦賴焉明年就加御史大夫十八年進禮部尚書撫封題劔如公渥命次曰鎰蘄州刺史次曰豐士鄠縣令幼曰豐器長安縣尉皆有幹裕而屈於年位今尚書永惟先公丕矩未刻金石以德輿當叨史職久掌替書知王族大僚之事業見託論譔欲不敢沒其美亦不敢溢其言銘曰
堯睦九族漢封同姓烈烈淮安乘時佐命淄川而下三葉儲慶乃生我公詔續先正時惟宗英忠智廉清所至風行所居理平山玄朱組既靖蜀京鏚鉞琱戈乃主夏盟交脩藩衡纂服弘大陟降集作恪左右勤勞翼戴隱微之間乃與禍會夷途始半白晝中晦桓楹羽葆久閟鮮原煌煌密章肅肅絲言盛德復祉藂茲後昆列郡是式介人維藩大江南服考禮修職五曹十聯克嗣先德董是經費陳之藝極本於教忠懋此宣力伊昔祭器食銘丞彛禮則有變魂遊在茲連岡陂陀宰樹參差悠悠終古永揚斯碑
集／總集／文苑英華／碑　凡九十一卷／卷第九百十六　碑七十三　神道三十四／職官二十四　節度三／義昌軍節度使渾公神道碑　路巖(P.4823-1)
義昌軍節度使渾公神道碑
路巖
敘曰天業光昭寳臣間出雲臺重沓旂常紛綸吾巨唐乎鎮寧社稷纘揚忠烈勳居第一代代不絕其渾氏乎能遵祖法不失家聲立朝守土所居可紀其康公乎公諱偘字復貴其先姜姓之後漢郡渾邪王之裔始居于崤比後遷于河南今為代人為山西右族七代祖潭仕隋玉鈴衞大將軍生廻貴以兵從我高祖神堯皇帝佐平暴亂拜豹韜衞大將軍唐宰相世系表有靈丘伯三字生元慶為右王鈴將軍表作鎮國大將軍靈丘伯表無此三字生大壽為太子僕表作大僕丞贈廣府大都督生釋之為開府儀同三司大常卿寧朔郡王廣德中拒扞西戎身歿王事贈司空公大父諱瑊朔方副元帥河中節度檢校司空中書令咸寧王贈太師有大勳績其秩祿封賞埒汾陽西平皇家中興此三人力也父諱鎬義武軍
節度易定觀察使檢校工部尚書贈太子少保取隴西李氏女實生公公為兒時則柔敬敦厚篤志於學九歲由弘文王擢孝廉第釋褐參同州軍事既冠益以通敏密靜稱於人一無此三字因從先少師于藩方不忍去庭闈諸侯有以幣以馬取者一無所就元和十二年先少師奉詔以中山兵代叛而卒與寇遇以數千當數萬力戰而歸坐黜循州公憂蹙內結晨夜在側從容道否泰之理以觧發於至誠少師為之洒然少師薨屏勺飲壞容貌幾不全者數矣嚴護踰大江長號動神明親友見者莫不悽惻憂其困絕往往罷吊既而外除大戚不衰遂退不肯仕居處飲食若執喪者是時朝廷循疑作脩勳臣後或言曰咸寧功累代不可及其子身當聖朝以譴終未復無以示天下執政立言之天子感其事趣詔盡還少師爵土由是勳閥之家皆喜長慶中又有言公之材行不宜在閭巷者上亦以追顯咸寧功德未足遂授公右龍武軍倉曹參軍歷太常寺主簿太府寺丞由是以吏事自喜明習文法咸寧王股肱王室卑體下士召置幕府得一時之人少師仕官早成不廢法度有譽於士大夫間公又脩潔謙遜辭禮閑雅由是仁人與之遊長者訪其廬矣稱述日甚聞於庭中擢為左贊善大夫轉太子僕能勤其官改太府少卿始用利器貨泉事聚不頓鋒鋩益為試可一日昭獻皇帝讀國史至咸寧王卒嘆渾氏時無大官者欲用公未有緣即日以銀魚朱裕賜
之俄拜金吾衞將軍寵以金紫公愈益小心俯僂不暇武宗時至太僕卿以謹良選宣宗即位改少府監以繕理稱又拜左金吾衞大將軍肅環衞明年遷司農卿練經制每以處逸樂悖勤勞非忠也求出補吏不憚劇郡久之壽陽歲數饑有盜賊上選能理者丞相舉公可用公至則猛紏緩化曉告慰養先是有貨茶盜鬬變難制至是皆觧散走匿又勺陂之水溉田數百頃為力勢者幸其肥美決去其流以耕公隄防約束水復盛溢沃野之利歲歲增多徵為殿中監服用如法頃之為昭王傅多稱惜之再為少府監遷檢校工部尚書金吾大將軍日在彤庭宣宗器其能遂賜高牙暢轂鎮于回中公門有將帥風習知四夷事以故綏邊之績不日而成西戎別種王蒙數為邊害公曰胡夷剽刼亦常事不煩兵鏖可以信取諭以咫尺之書果相率遁去居無何又遣其舍人董英粲歸誠且貪錦繡物公必其善意乃許互市竟不敢負約反覆初有戍卒子為族長所掠奴畜之至是董英粲輒購而歸之曰用報德關城無警早開晏閉矣邊兵之衣輦自京師吏緣為奸纊帛悉濫公始周察變法犯必收按至乎聚給親往觀之舊調軍食倉廩庾回戶內反遠不克往取率為空名又度其途以便之自是寒無皸瘃戍益伉健既衣又食之撫士至矣萃戰馬凡五百二十匹牛騾稱是脩金革器五萬具備丁壯卒三千人聚新粟五萬斛邊備完富戎心震悚天子使使者賚
詔即軍中加公檢校刑部尚書以報之居歲餘復召為大金吾升三品階三領緹騎日益親貴令天子即位謀滄海帥視公曰無以易爾咸通二年遂授義昌軍節度使其理如在經始至則表蠲水旱逋甚眾先是井為海染人不可飲遂閼河以汲舟行則決決又輒塞公視而計之派鑿扃蓄舟來不留綆垂不息厥功亟就于今賴之有田十頃游惰者不顧公乃勤闢悉為膏腴既飲之又食之養人至矣窮民有鬻子者為之贖歸故校有孤女者時其配偶喪不辨葬骨暴於野皆為調棺柩具粟帛郵亭相遠道里患苦作室其間以庇來往歲比不稔給軍未贍峙糧十六萬石以為儲蓄大抵能推誠於下辛苦率先民愁未觧公費未足孜孜雖人之求去已疾謀致家溫不如也以故感神貺來瑞鷙百姓文武吏謳謌借留護戎者奏其狀天子嘉焉詔曰幸卒教化之許留旬歲五年秋受代朝廷方圖其功會其冬以疾聞明年三月二日薨于大寧里私第享年六十九其年十二月某日葬于京兆府萬年縣洪固鄉胄貴里於戲豹韜以義兵顯寧朔以邊患死咸寧以殊烈一作勳著少師以威名用泊公以材能選陳力無曠廢渾氏之風類是自穆宗後天下少事由是公未嘗有鬬戰功始則以至行好學恂恂若儒者中則以精力辨疑為循吏終則以和眾靜邊名之良帥不矜輿馬之餙不嗜梁肉之味家產稍贍則以振昆弟賓客士有賢者雖貧賤必與之均敵名
以脩飭光位以功效進自觧褐數十年歷九卿為二千石繼父位臨方面榮富代焉保身守道一無塗汙於戲渾氏陰德代封之慶則大於于公虞詡戰勳忘家之跡則優於平陽去病子孫支屬之榮則高於萬石耿氏然若公之材未大施設不繼乎台鼎不邇於期頣斯慊慊於五福也薨之日天子軫悼不朝贈大司馬葬之日給太常儀仗愽士定謚曰康斯可以自見於後代矣長子曰術詹事府司直早終次子徵特徽普卓皆幼父病篤召從父弟右威武上將軍佶泣告曰先少師以後事託吾季父爾必繼之佶涕泗遵用禮儀備具他日特故吏行狀託余斯文是以敘而名之曰
命氏自姜有後于唐咸寧達人實護玉璜功德愈甚其緒乃昌少師宜之龍節煌煌尚書有繼卓然丱歲執喪之日厥生幾逝渾氏有子天子下制擢為大官如翼高戾帝前謹恭俾牧于東盜走年豐後為元戎篲煙息波兩有顯庸厥庸惟富施之無窮宜久饗樂神報何薄厥德有本頌之靡涸實銘于斯不銷不落
集／總集／文苑英華／碑　凡九十一卷／卷第九百二十九　碑八十六　神道四十七／職官三十七　縣令一／原州百泉縣令李君神道碑　楊烱(P.4888-1)
原州百泉縣令李君神道碑
前人
金城裂地之玉弩驚天之禍蹴崑崙以西倒蹋泰山而東覆三微歷數盡薰歇以聲一作星非沉萬國衣裳咸土崩而瓦散是故殷憂啟聖聖人騰海岳之符草昧興王王者受風雷之趾集作祉則有思窮讖潛觀赤伏之萌識洞機祥暗察黃星之兆天懸兩日詢去就於河宗地震三州考興亡於柱史危邦不入亂邦不居剪荊棘而叩天門臨壇塲而對休命及其玄黃再造日月重輪功成而不居名遂而身退南華吾師也親居賤職東方達人也安乎卑位然後武城絃唱優游禮樂之中彭澤琴樽散誕羲皇之表雖杜
當陽之文武蘭菊猶集作恒存而薛孟嘗之池臺風煙遂歇悲夫死生命也貴賤時也用之則行舍之則藏出處者君子之恒務左右之攸宜吾聞其語矣今見其人也君諱楚才衞州衞縣人也昔繞樞神電軒轅氏之馭百靈貫月祥星顓頊氏之臨四海金科作範商丘有帝系之雲玉扎披幽谷有真人之氣由是公侯策命歷千載而彌昌鍾歡娛經百王而不替豈直將軍列位孫吳暗合之兵恊律當官天地冥符之樂若斯而已矣曾祖裕後魏東宮舍人太子洗馬使持節徐州諸軍事徐州刺史燉煌郡開國公贈兗豫二州刺史真城西望高闕東臨非無置驛之歡實有前軍之寵瑯玕負海八門都督之榮王彰穎河百代封侯之貴大父昌北齊彭城王府中兵參軍事隋濟陰郡成襲封燉煌公文塲筆海炤爛等於星辰班囿談叢鏗鏘叶於風雅九千里之丹鳳始踐王門七十日之黃龍初階郡職考孝友隋晉州岳陽縣令顏回稱太平王佐一作佐王月角殊姿仲由稱禮義覇臣星一作奇衡詭狀唐都晉野有恒山太嶽之風墨綬銅章有錯節盤根之化若夫于公之宅駟馬爭驅辛氏之門五龍齊駕英靈不已還當命代之期將有後徵集作物相有徵克保承家之業東郊競日探祕跡於機衡四蜀談玄測靈心於造化雄才壯思首九奏而和八音殫一作廣見洽聞披五車而接集作誦三篋加以興居禮樂出入孝忠簡於一人備於萬物弓旌疊湊始命賢良幣
帛交馳載徵巖穴從微至著濫觴萌括地之波積小成高覆簣漸排雲之搆隋大業十二年補謁靈集作者臺散從員外郎非其好也屬千三否運百六災年諸侯窺玉之尊天子厭金陵之氣蚩尤則命風召雨桀點於中州共工則折柱傾維崩騰於海縣能扶天下之危者必據天下之安能除天下之憂者必享天下之樂我高祖神堯皇帝所以從人望宅靈心鎮集作振天關廻地軸皷聲雷駭親張霹靂之威旗羽星懸手握招搖之柄君沖情索隱妙筭知來候東井而考前聞裂西河而尊故事抉三畧之奇謀蘊六韜之祕訣集作上畧中畧奏山石之奇謀文韜武韜奉川璜之祕訣義寧二年授車騎將軍累加開府武德五年遷右衞二十四府右車騎將軍仍於邛集作弘州鎮守皇階甫闢猶勞尉候之虛集作靈天步初夷尚有風塵之驚示之以文德陳之以武功所以夜集作外戶不扃所以重門罷柝六年轉仲山府左列南州集作巴舊俗淫其白獸之祠西棘餘甿背我黃龍之約王師直進陵劔棧以長驅廟路遐宣指銅丘而決勝七年詔君討襲楓天棗地金門玉帳之營方卦圓蓍剡木弦弓之射以此眾戰誰能敵之以此攻城何城不克雷出而星曜龍騰而鳳飛一皷而擒四姓三戰而平百濮大夫耆老非唯二十七人柘土開疆豈直五千餘里返行飲至捨爵策勳焉禮也其年加上大將軍賞口十六人并良馬一疋而俄以爭功得罪游俠從君集作居特降王綸遐遷騰府通塞有命潘安
仁之緒言富貴在天卜子夏之餘論無諧集作階封禪空歎息於周南絕望夏集作靈臺竟棲遲於漢北太宗文武聖皇帝承聖皇之大寳奉天帝之休期雷雨八光華四極旌賢赦過惟新之命屢覃念功簡勞惟舊之恩累洽貞觀元年授長樂監仍命集作令於北門供奉宜春禁苑太液神池浸石菌而揚波擢金莖而挹露南經丹徼恒陪萬乘之遊北統集作黃山再奉三驅之禮當是時也穆穆焉煌煌焉濟濟焉鏘鏘焉一陰一陽而有序自南自北而無外猶復中宵不寐殷勤多士之林吳景忘疲渙汗非常之辟十四年應詔四科舉射策登甲第明於國家之大體達於人事之始終可謂宰相之璞集作朝宰之璞可謂皇居之寳漢朝集作洛陽才子承宣室之談魯國儒士行踐中都之邑尋授靈州鳴沙縣令累遷原州百泉縣令科通紫徼却負黃州涼秋九月寒沙四面平雲匝隴處處而秋集作愁陰圓魄低開蒼蒼而夜色君乘輜演教佩紱臨人德被三城風移五縣抽琴命操還臨單父之堂繫石飛鳴集作聲即對李泉之學明以御下將水鏡而通輝清以立身共氷壺而合照神行有感方登玉鉉之階靈化無方獨歎瓊棺之墓春秋七十有一以顯慶元年十二月八日終于官舍君年十一丁　艱朋友相哀家人不識昔稱曾閔今日荀何近古以來未之有也隋郡東曹椽江溢見而歎曰此真可謂保家緯化嗟尚者久之大業末年皇綱漸紊不掃不室自懷包括之心獨
守太玄且忘名利之境于時魏特進房僕射杜相州等並以江海相期烟霞相許付同心之雅會訖刎頸之良遊或閉戶讀書累月不出或登山涉水經日忘歸斯賢達之素交蓋千年之集作而一遇泊塵埋丘岳海沒三山辭殷而奉周背楚而歸漢深謀遠慮即良平無以加也行軍用兵則韓彭不能尚也數奇命蹇一作舛遂無望於高門日往月來竟消聲於下邑情均寵辱則萬象同歸跡混彭塲則百齡俱盡浮生若寄大漸彌留遺誨子孫庶幾薄塟等梁鴻之宅兆邈矣佗鄉符祭仲之高居依然新鄭唯仁與達君其有焉存榮歿哀此之謂也即以某年月日葬於某原夫人廣平宋氏齊尚書左丞士順之曾孫隋建安郡司法長文之季女霜凄月塋菊艷苕華淑問秀於閨房柔風洽於詩禮琴前鏡裡孤鵉別鶴之哀竹死城崩杞婦孀娥之泣集作湘妃之怨長子金河府校尉上柱國輔仁等十輪方駕萬石駢衡窺上帝之兵鈴入先王之冊府指蒼天而永訴血不霑襟對白日以長號悲來填臆於是緦麻執友素蓋賓朋傳祖德於高陽考豊碑於太學庶使城隍一變猶知鄧文之名陵谷三遷尚識鍾繇之字其銘集作詞曰
玉斗之英瑤光之精廵河并洛握紀提衡柱史論道將軍用兵陸離簪紱奕葉公卿嶽牧騰譽弦歌有聲階蘭疊影巖桂增榮山澤通氣風雲表靈凝脂點漆月角珠庭白玉無玷黃金滿忠為令德孝實天經朋友千里烟霞百靈
琴鐏野尚松竹山情數屬郡海時逢星黃龍電震白騎雷驚赫矣高祖元亨利貞聖人有作天下文明自北提劔因茲間行攀鱗北海附翼南溟水火之陣孤虛之營左提右挈東討西征巨猾斯斬元兇載清功符衞霍思若良平自滿知集作人損居中忌盈蕭條異縣坎壈浮生降以中旨賓于上京陳書詣闕對問揚庭山連鴈塞野接龍埛朞月而已三年有成波瀾不息箭刻無停梁木其壞高臺已傾關雲斷絕隴鴈飛鳴頓鳧於葉縣跼四馬於騰城
集／總集／文苑英華／碑　凡九十一卷／卷第九百三十　碑八十七　神道四十八／職官三十八　縣令二　丞尉附／蜀州青城縣令達奚君神道碑　員半千(P.4891-1)
文苑英華卷第九百三十　　　碑八十七　神道四十八
職官三十八縣令二丞尉附
蜀州青城縣令達奚思敬碑一首
并州太原縣令路太一碑一首
州河間縣丞崔漪碑一首
故洛陽尉贈朝散大夫馬府君碑一首
蜀州青城縣令達奚君神道碑
員半千
粵以煌煌丹草非濟物之用而冊府書之粲粲白石豈益國之器而史官紀之況乃六義基身四維成性風調百里雨潤一方動植俟之以滋榮人倫資之以和樂使仰之者若日月敬之者若神明畏之者若雷霆愛之者若父母而可謂盛德湮滅無聞於後哉君諱思敬字安儼河南洛陽人也若乃二星分北掩龍沙以居宗六月圖南擅鵬溟以為大實一作寳非天命昌意啔我幽都帝一作宗封始均天一作代雄弱水積六十七葉凡九十九姓豫鄰之代分為諸國兄弟七人各統一部天倫之盛達奚居上高祖遷洛有志諸華思變其風多改舊族故達奚於後使姓奚焉周氏沿革復姓達奚氏矣自茲厥後可畧而言曾祖諱武字文朝為玉璧大將軍東道大行臺十二將軍同華二州刺史雍州牧太師太傅太保鄭國公謚曰桓于時齊氏跋扈於并鄴有遷之宏志周人經綸於關輔當運斗之有功一作几政兩界交爭三運遽及攻守之術應變若神戰勝之方倉卒得
妙由是天臺八柱分作宰牧之尊帝座三台合為師保之貴大父叡太子左千牛尚輦直長時高臺漸傾曲池向平金玉滿堂化為道德瑚璉入廟直接明神早露先霜不登爵秩昭考諱孝茂皇朝滑州司兵參軍易州易縣令却負盧龍之塞漢疑作魚陽之突騎成風前欵飛弧之門邯戰之俠客交亂君水火相濟文武兼施巨闕之前訟端自喪常山之下符採生輝君則驪泉夜光虹嚴朝彩籠雲罩月之穎必由於尺蘖遵江及海之浪亦經於寸源敘用有階莫或不踐緫章中以仁勇校尉守左衞率府翊衞秩滿以文藝優長簡入吏部後觧褐承奉郎行幽州新平縣尉雖時以為美心非所好故咫步之間無因聘馬也秩滿停家積年授徵展騣足未超一作起前路辭滿之後遂以丘壑為心垂拱之初天命已改則天皇帝攝行君政心遍區中採芳草於蘭澤省山苗於松澗迺留神陸沉隨方擢善二年授高陵縣主簿以舊德起也屬西蕃不靜北方多難被奏充牙道行軍司兵事不獲以遂即戎焉君設策請拔碎葉踈勒于闐安西四鎮皆知所計謀存於我功在諸人授之加朝議郎行蒲州司法參軍事既表裏山河股肱要壤用之惟器選擬為難君盤根錯節等庖人之遊刃發伏摘姦同郢匠之揮斷紫宸迴顧赤縣瞻風長安二年調補乾封丞矣疑蜀岷山井絡之分帝以會昌梁州輿鬼之躔人為繁雜相如之宅無復德音文翁之堂空餘陳跡人不見德年
代以深舊稱難理斯焉是賴四年授蜀州青城縣令以人望遷之君下車布政惟誠待物舉義壯忠貶惡除盜或謂曰不廼濶乎君謂之曰前史有之舉有義者所以救貪汙無耻也舉有行者所以救廢亂失道也舉廉讓者所以救分爭也舉遜順者所以救橫逆也舉質朴者所以救離弊也舉惇厚者所以救賤賊也今若此皆有吾何已焉吾薄劣實荷榮獎既承澆競之餘復當巧詐之盛若不憲章古道祖述前脩貞彼傾轍不遷其軌必也政成何望朞月遂為明科例自形諸己以上善而包荒用中而禁暴曾不晦朔闔境肅清剽狡潛散謠頌攸遠聲震錦城流為之變色德充集作重錦里八郡以之易心屬七廟靈長三光復道則天推位應天嚮明以加朝散大夫承國慶也將謂魯恭才識坐入司空卓茂賢明行昇太傅豈馳波易遠過隙難留遽沈連石之暉遂往懸碑之路神龍二年八月二十七日終於長安之義寧坊私第也惟春秋五十有九惟君少懷忠義以信分為冠冕長好急難以然諾為爵邑天姿孝友率性沖和虞仲寧學高德愽而蒸嘗無主劉休涓帝室王門而湮祀不繼太夫人隴西李氏將軍該之女有行業每以此歎之君夫人義興縣君蔣氏則尚藥奉御豈之曾孫太子門郎義安之女琴瑟友之同詠河州之什蛟龍合矣共赴延平之津景龍二年十月十六日終于義寧里春秋五十有一以景龍三年三月十日合塟于咸陽之畢陌
原禮也有第二女道光柔順德備幽閑雖裁柳絮之篇未獻椒花之頌適太原郭氏左衞武亭府別將長上如玉之妻墻宇端肅風神爽邁溫良日用忠孝生知束髮祈榮彈冠入仕敢當仁於潘掾荷昔脊於戴侯爰託青烏方榮白鶴南瞻渭水庶見儀天之橋北望荊山長摽鎮地之固其詞曰
龍司北溟鵬翻南海地鬱靈氣天降神宰奄有諸華遂荒章亥抑推高祖正朔斯在兄弟之國七族攸昌親賢胙土四姓斯光奚于陸穆衣冠紀綱西魏將末北齊竊號太祖經綸玉壁是犒匪禁小賊用虞大盜累加垂疑作重秩每贈優勞守禦功多鄭國是報昏明逓運陵谷成災直長垂翼有美且偲青松藹藹白雲皚皚施于易縣尉有楚才一作惟楚有才欽若惟君歷游華渚整翮理翰嘯倚命侶風光融融靈青湑湑道以濟俗德以禦侮龍飛中興明上騰丘方星聚六合雲蒸朝興斯炳大夫如陵翼搏風而上征倚天衢而元亨風叩京兆之郡日薄長安之域白鶴崇隴青烏相塋琬琰斯勒存沒為榮
集／總集／文苑英華／碑　凡九十一卷／卷第九百三十三　碑九十　神道五十一／婦人上／涼國長公主神道碑　蘇頲(P.4908-2)
涼國長公主神道碑
前人
乾坤既分彖象攸配変則成女終於歸妹惟長公主諱某字某我興家邦天錫宗社昌運及五聖真享鴻名聖期至六神武膺駿命絪縕構極倬彼雲漢的瀝垂春華如桃李順顏承志約禮知節得繭館從蠶之儀採公宮習史之藝載疇湯沐爰賦井田其創也與多於仙源其徒也穪長於涼國故丞相虞公太源溫彥愽曾孫曦台揆門閥風流儒雅僉諧是圖歷選伊尚君子至止碩人其頑恊時之吉備典之實雜珮明璫褧衣錦裳熒熒煌煌未詳有芳居廻暎以虹倚動群超而翠翔媛成肅雍候守祿位貴則能降降而不驕勞而在勤勤則不匱未嘗有也皇嘉之而謂曰台知
以樂變乎風揮五絃之盡美觀萬物之從令欲同聽乃親故特一作持傳汝公主清揚神潔妙指心閑猶白雪之詞冥通則應類青谿之曲多領悟皆賞初榮賜以得後誡盈而散恩過魯元王豈上邑寵逾竇太常疑豈臨山每絕館陶之祈自無昭平之贖粹溫而敏靜好而詳以北渚之愁苦何西方之聖如是大脩圓果深入至空竟而瑤草淪霜桂枝辭月開元十二載八月辛巳遇疾薨於京邸永嘉里第享年三十八嗚呼哀哉上徹懸久悼臨次增涕京尹護喪群司藏事其年仲冬壬午陪塟于橋陵生資敬愛歿效充奉蕭史樓中鳳音何望軒轅臺下龍得仍攀子西華等扶杖而立茹荼以泣赴賓憫默觀者慘容翰林酸嘶又昭乎遺風雖著縑簡垂厥後代諒憑刊刻豊碑詔立睿礼親紆捧戴則奔馳四靈光華則廻薄七耀明山可轉況連於銳玄團惟積重錯於琅玕俾銅鏤之湮沉由寳書而飛動礼臣不侫敢作銘曰
天其有章銀漢玉潢我則有祥霄明燭光柔祗不忒芳問允塞何彼穠矣其儀是則鳳凰于飛公子同歸琴瑟在御德音莫違何沉寥之素秋兮獨杳杳之玄夜何闇忽之誰忍兮痛明靈之不借清霜晶月楚挽將發流吹結雲秦聲不聞惟聖皇兮固金石噫長主兮森松栢榮以悼之兮長不斁
集／總集／文苑英華／誌　凡三十五卷／卷第九百六十七　誌三十三／婦人五／相國右庶子崔公夫人河東縣君柳氏祔葬墓誌銘　權德輿(P.5084-2)
相國右庶子崔公夫人河東縣君柳氏祔葬墓誌銘
前人
貞元十有一年歲在乙亥三月丁丑故相國安平公夫人河東縣君考終命于京師安仁里蓋春秋若干其孤曰懿伯號侍輤裧以十月庚午返祔於河南某原安平公之舊
封禮也夫人姓柳氏代為河汾右族齊周之際中書孝公虬司會景公慶以匪躬厚行為北朝名臣孝公生止戈後周洛州刺史洛州孫皇海州長史憬憬生皇伊陽縣丞璿夫人之祖禰也夫人憑積厚之祉體柔嘉之姿既笄歸于安平公公始以處士納采至于佩相印三十年間內則彰聞嘗以命婦宜家疏封於本郡又以中宮恤禮為位於內朝齋明以助祭慈惠以厚下褕翟五采副笄六珈幽閑必聞於法度侈汰不萌於心術盛德發於身而被於族姻不可詳已始用和樂安於隱約終以淑均居于集作於顯尊大君子之家肥道光其助弘矣既嬰未亡之痛深惟出世之法受微言於順禪師以蓮華普門為方寸津筏宜其永錫眉壽而為大家今則已矣予一不知夫命也懿伯為左千牛□身純孝好學居喪得禮長女適弘農楊弘徵集作微纔半歲有共姜栢舟之誓明識令行倫於古人幼女以衿褵來歸共承宗事故於夫人之道得周知之懿伯以陵谷之不可以不識哀請論撰大凡以乾元元年合姓貞元二年受封安平公薨八年而夫人捐舘集作歸其銘曰
於穆夫人徽柔淑溫儀于法集作德門蹈履內則六姻是式藹然慈仁魚軒煌煌珮玉鏘鏘威儀申申居貧且樂處貴逾約其道可尊不享天集作大年奄歸下泉孰司陶鈞哀此孝嗣煢然無恃訴于集作於蒼旻東周故園宰樹鮮原裳帷翻翻祔于幽穸刻是貞石厥聲長存
集／總集／文苑英華／祭文　凡二十三卷／卷第九百八十二　祭文五／交舊五／為杜尚書祭侍御史文　梁肅(P.5169-1)
為杜尚書祭侍御史文
前人
惟公天挺貞淳肅恭溫仁以禮立志以道藩身惟靜惟動克儉克勤正直自立邦家必聞久侍禁闈嘉名益振上曰爾才監戎于閩身許九重禮達三軍軍中恊睦罔或不親朱紱煌煌暎于銀章方期奏報歸侍天王外迫炎瘴內纏膏肓不永斯年今也則亡浮江涉淮遠窆舊疆丹旐翩翩言過維揚某早接公游仍弔公喪追懷宿昔感涕沾裳秋日悽悽浮雲無光敬陳薄奠悲塞中腸嗚呼哀哉伏惟尚饗
集／總集／文苑英華／祭文　凡二十三卷／卷第九百八十二　祭文五／交舊五／祭李處州文　梁肅(P.5169-1)
祭李處州文
前人
年月日淮南節度掌書記殿中侍御史內供奉梁肅謹以清酌庶羞之奠敬祭于故處州刺史隴西李公之靈和氣訴合乃生靈芝乃流醴泉降于人倫是為俊賢猗歟李公
有德有言煌煌九葩澹澹一源弱歲含章典教弘文聞喜太丘遺愛斯存于越于宣先在西集作西藩名高集作登蘭臺風動輶軒濯纓歸朝再踐郎官鴻鵠入冥白雲在天或謂盛才宜管絲綸潤色謨訓以垂後昆官無中人吾道不興留滯周南退守恭陵剖符于處美化斯弘雲油露濡山靜江澄解印歸來考槃是卜龍沙游衍餘干耕鑿與道為徒以農代祿河洛讖緯桓譚不集作之非學草玄法言楊雄有作志一窮通身安淡薄遇酒便醉工文且愽脫遺形骸形奄就冥漠士友殄瘁翰林凋落嚶集作一鳴既合久要乃申四海兄弟如公幾人公去南州角巾衡門予集艱棘哀惸苦辛眷恤何深弔問慇懃江湖眇然書札相因方期歲暮以德為隣今也則亡吾誰與親鄧攸無嗣桑扈反真天道茫昧誰云與仁嗚呼哀哉我圖其室得公之出相維茂族于以納吉眷彼三星成之不日魂而不亡知此親昵嗚呼哀哉季奉裳帷九原是歸葬於洛表路出淮夷平生歡愛一慟申悲已矣夫子忽乎何之旨酒盈樽幽明此辭尚饗
集／總集／文苑英華／祭文　凡二十三卷／卷第九百八十六　祭文九／交舊九／為楊廷評祭何大夫文　符載(P.5187-2)
為楊廷評祭何大夫文
前人
伏惟尊靈清明之氣秉中庸之德事業存乎教化忠厚形於家國文章根風雅之奧議論探玄聖之域虎視犀額山立玉色惟公昔年聲譽赫然拾遺補闕丹陛之前天子思理垂意藩外聿來沔鄂十五餘載浩浩茲邑民繁境大通至信於豚魚被深仁於幼艾秋霜可畏春日可愛卷風波於夏水失險阻於西塞嗚呼地有四海候一作俟公而清天有三階望公而平昊穹謂何殲我賢明小人君子號呼震驚嗚呼賓主之道人倫之義情禮所加殺身有地如朗小子孱愚下位無絕俗之姿寡卓然之異猥辱提引叨居賢次顧侶之榮撫心多愧頃將重命驅車遠使不憚山川敢告顦顇昔我往矣龍節煌煌今我來思丹旐悠揚慟哭江干若摧肺腸儻神理之昭鑒殊辛酸之未央
集／總集／文苑英華／祭文　凡二十三卷／卷第九百九十一　祭文十四／親族一／祭外舅房州李使君文　符載(P.5211-2)
祭外舅房州李使君文
符載
波澗濬廣根柢深長沃日淮海捎雲章氣韻孤高鴛鴻翱翔高行端簡秉心直方在天寳中族大且光一門六姻嗚玉琅琅作宰藍田政聳民康栖遲半刺亦振芬芬才盛位卑屈聲昭彰遂登侯牧答時之望雨洩雲蒸虬螭騰驤
浩路方騁羽鱗摧傷鳴呼昔公典郡歸江之涘小子旋蜀道途舍此扁舟旋泊弱植殘鄙公辱車馬晤言則喜與能獎善感慨知己意敵周親禮成半子迫切寧覲不遑留止爰方浹旬遽征千里縈紆岩嶂浩蕩雲水惠愛纏綿簡書填委食貧多故淹歷周祀遠侍板輿敬符深旨嗚呼哀哉歲暮胊夔州雲安縣之古號積雪皚皚旅舘蕭條凶訃亦來望風一號使人甚哀心膓結塞彌旬不開公嘗好古服膺儒藝擅美素琴騰芳草隸泊拜靈座清塵四蔽札蠧徽銷空知灑涕嗚呼公用中孚納人于誠人負長者薄塵頌聲道孤無隣怨抑不平逝景潛晦崇山忽傾孀稚冤號自硤徂荊霜降露濡毒漬中情今則虔恭歸厝先塋靈有安宅道無弛程泬寥之晨萬象凄清野矌鴻斷天色光明煌煌素車翩翩銘旌出祖荒逵惋慟交并聞諸格言黍稷非馨意有所欽生芻豈輕湛彼罇罍冀降明靈儻精爽之如在庶哀詞之是聽
史／政書／宋會要輯稿／樂／樂六／郊社群祀樂歌／五方帝／紹興以後祀五方帝六十首(P.樂六之一一)
升殿，《正安》：昧爽昭事，煌煌露光。滌溉蠲潔，容儀肅莊。牲肥酒旨，荐此芬芳。步降有序，禮無越常。
史／政書／宋會要輯稿／樂／樂六／郊社群祀樂歌／祠祭朝獻(P.樂六之一六)
皇帝詣哲宗室酌獻，宮架奏，用《重光》之樂舞：明哲煌煌，照臨無疆。紹述先志，寔宣重光。詒謀燕翼，率由舊章。苾芬孝祀，降福穰穰。
史／政書／宋會要輯稿／樂／樂七／御樓一(P.樂七之三)
降座：肆眚云畢，淳熙溥將。雷雨麗澤，雲物効祥。禮容濟濟，天威煌煌。大賫四海，富壽無疆。
史／政書／宋會要輯稿／樂／樂七／御樓二／皇帝上尊號一首(P.樂七之六)
皇帝上尊號一首按此為皇帝上尊號之樂章，《宋史‧樂志》本別為一類，與下「明道元年……十五首」等文相接，《輯稿》抄者誤與上文連抄，而入于御樓樂章之中，今移正。
冊寶入門，《正安》：於穆元后，天臨紫宸。飛緌星拱，建羽林芬。徽冊是奉，鴻名愈新。荷茲介祉，永永無垠。《宋會要》冊寶入門用《正安》(治平四年有司撰，一曲)：在宋五世，天子神明。羣公奉冊，乃揚鴻名。金書煌煌，遹昭厥成。思皇多祜，與天同聲。
史／政書／宋會要輯稿／樂／樂七／御樓二／明道元年章獻明肅皇太后朝會十五首(P.樂七之六)
上壽，《福安》：盛禮煌煌，六衣有光。千官在位，百福稱觴。坤德慈仁，邦斯淑祥斯：作「期」，據《宋史》卷一三八〈樂志〉改。。如山之壽，佑聖無疆。
酒再行，《四海會同之舞》：七德之舞，四朝用康。有如姬、姒，助集周邦集周：原作「習用」，據《宋史》卷一三八〈樂志〉改。。威克厥愛，居安不忘。風旋山立，濟濟煌煌。
降座，《聖安》：長樂居尊，盛容有煒。文王事親，萬國歸美。朝會之則，邦家之紀，受福于天，克昭隆禮。《宋會要》：皇帝初舉酒，用《靈芝曲》(治平四年諸臣撰，三曲)：華滋凝氣，靈粹發祥。紫蓋輪囷，金跗煒煌。陽寥三秀，甘泉九房。瑞圖休證，君王壽昌。　再舉酒用《嘉禾之曲》：太平之符，昭發衆瑞。爰有嘉禾，異壠合穗。大田如雲，既穫既刈。野人愉愉，不亦有歲。　三舉酒用《慶雲之曲》：毓粹乾坤，儲休陰陽。氤氳馥郁，紛煒煌煌。融為和氣，發為祥光。瑞牒昭紀，萬壽無疆。
史／政書／宋會要輯稿／樂／樂七／御樓二／治平皇太后皇后冊寶三首(P.樂七之八)
皇帝降坐，《乾安》：袞衣繡裳，嚴畏肅莊。八音具張，簨虡龍驤。玉簡瑤章，金書煌煌。壽千萬年，與天比長。
史／政書／宋會要輯稿／樂／樂七／御樓二／熙寧皇太后冊寶三首(P.樂七之八)
熙寧皇太后冊寶三首
出入，《正安》：煌煌鳳字，玉氣宛延。天門崛岉，飛驂後(光)[先]。龍簨四合，奏鼓。母儀天下，何千萬
年。
史／政書／宋會要輯稿／樂／樂七／御樓二／哲宗上太皇太后冊寶五首(P.樂七之九)
降座，《乾安》：皇帝仁孝，總臨萬方。褒顯其親，日嚴以莊。龍袞翼翼，玉書煌煌。傳之億世，休有烈光。
史／政書／宋會要輯稿／樂／樂七／御樓二／紹興十年發皇太后冊寶八首(P.樂七之九)
侍中奉寶詣皇帝褥位，《禮安》：祖啟搖光，誕生明聖。尊極母儀，帝庸作命。寶章煌煌，導以笙磬。還燕慈寧，邦家傒慶。
史／政書／宋會要輯稿／樂／樂七／御樓二／乾道七年恭上太上皇帝太上皇后尊號十一首(P.樂七之一○)
中書令、侍中奉冊寶詣殿下，《正安》：宗郊既成，交舉典冊。汝輔汝弼，威儀是力。陳于廣庭，迨此上日。巍巍煌煌，烏覩在昔。
史／政書／宋會要輯稿／樂／樂七／御樓二／淳熙二年發太上皇帝太上皇后冊寶十一首(P.樂七之一一)
冊寶出門，《正安》：蚴蟉青龍，婉嬗象輿。其載伊何？煌煌金書。乃由端門，乃行康衢。于以榮親，振古所無。
史／政書／宋會要輯稿／樂／樂七／御樓二／淳熙十二年加上太上皇帝太上皇后尊號十一首(P.樂七之一二)
中書令侍中奉太上皇帝冊寶、太上皇后冊寶詣殿下，《正安》：二儀同尊，兩耀齊光。巍巍煌煌，不顯亦彰。實茂號榮，玉振金相。於萬斯年，既壽且康。
史／政書／宋會要輯稿／樂／樂七／御樓二／紹熙四年加上壽聖皇太后尊號八首(P.樂七之一五)
冊寶出門，《正安》：煌煌冊寶，天子受之。言徐其行，肅展迺儀。其儀維何？劍佩黃麾。鸞駕清蹕，聳瞻九逵。
史／政書／宋會要輯稿／樂／樂七／御樓二／嘉泰二年恭上太皇太后尊號八首(P.樂七之一八)
壽慈宮冊寶入門：煌煌寶書，玉篆金縷。曷為來哉？自天子所。自天子所下「自天子所」原脫，據《宋史》卷一三九〈樂志〉補。，以燕文母。婉嬗祥雲，日正當午。
史／政書／宋會要輯稿／樂／樂七／御樓二／紹定三年壽明仁福慈睿皇太后冊寶九首(P.樂七之一九)
冊寶詣東階：煌煌儀物，繹繹鼓鍾。奉慈寶冊，至于階東。上公相儀，列辟盡恭。拜手慈宸，福如華嵩。
史／政書／宋會要輯稿／樂／樂七／御樓二／紹興十三年發皇后冊寶十三首(P.樂七之二○)
皇后降座，用《徽安》：寶字煌煌，冊書粲粲。副笄加飾，褘褕有爛。祗若帝休，委迤樂衎。億萬斯年，永膺宸翰。
史／政書／宋會要輯稿／樂／樂七／御樓二／乾道七年冊皇太子四首(P.樂七之二七)
太子入門，《明安》：琱瑉瑳瑳原脫一「瑳」字，據《宋史》卷一三九〈樂志〉補。，篆金煌煌。對揚于庭，是承是將。星重其暉星：原作「山」，據《宋史》卷一三九〈樂志〉改。，日重其光。觀瞻以懌，國有元良。
史／政書／宋會要輯稿／樂／樂七／御樓二／寶祐二年皇子冠二十首(P.樂七之二七)
皇子降：命服煌煌，跬步中度。慶輯皇闈，化行海宇。禮具樂成，惕若戒懼。寶璐厥躬，有秩斯祜。
史／政書／宋會要輯稿／樂／樂七／御樓二／淳化鄉飲酒三十三章／鵲巢六章(P.樂七之三○)
侍中奉寶詣皇帝褥位：曲名與奉冊同。祖啟瑤光，誕生明聖。尊極母儀，帝庸作命。寶章煌煌，道以笙磬。還燕慈寧，邦家徯慶。
史／政書／宋會要輯稿／樂／樂八／鼓吹導引樂歌／南郊鼓吹歌曲(P.樂八之一)
皇帝歸青城，用《降仙臺》熙寧十年南郊增一曲。　　清都未曉，萬乘並駕，煌煌擁天行。祥風散瑞藹，紫蓋聳旂常，建耀曾城。四列兵衛，爟火映金龍衡平爟：原作：「權」，據《宋史》卷一四○〈樂志〉改。。衆樂警作充宮庭，皦繹成。和聲。紺幄褰裳，袞冕色鮮明。壇陛霄昇振璜珩，神格至誠。雲
車下冥冥，儲祥錫嘏莫可名。御端闕，朌號敷榮朌號敷榮：原作：「朌敷號榮」，據《宋史》卷一四○〈樂志〉改。朌與頒同。。澤翔施溥，茂祉均被羣生。
史／政書／宋會要輯稿／樂／樂八／鼓吹導引樂歌／奉祀太清宮三首(P.樂八之九)
《六州》　　千載運，寶業正遐昌。欽至道，崇明祀，盛禮邁前王王：原作「玉」，據《宋史》卷一四○〈樂志〉改。。鑾輅動，萬騎騰驤。馳道紛綵仗，瑞日煌煌。奉秘檢，玉羽羣翔，非霧滿康莊。躬朝真館，齊心繹思，順風俯拜，奠酒爇蕭薌。　精衷達，飆輪降格昭彰。回羽斾，駐琱輦，舊地訪睢陽。饗清廟，孝德輝光。屆靈場，星羅萬國珪璋。陳牲幣，金石鏘洋，景福降穰穰。垂衣法座，恩覃羣品，慶均海寓，聖壽保無疆。
《十二時》　　乾坤泰，帝祚遐昌，寓宙喜平康。真遊降格，寶誨昭彰，宸蹕造仙鄉。崇妙典，敷意齊莊。欸靈場欸：原作「疑」，據《宋史》卷一四○〈樂志〉改。，潔豆薦芬芳，備樂奏鏗鏘。猶龍垂裕，千古播休光。極褒揚，明號洽徽章。　朝修展，春豫諧民望春：原作「眷」，據《宋史》卷一四○〈樂志〉改。，覩文物煌煌。言旋羽衛，夙設壇場夙：《宋史》卷一四○〈樂志〉作「肅」。，報本達蕭鄉本：原脫，據《宋史》卷一四○〈樂志〉補。。申嚴配，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫佑永無疆。
史／政書／宋會要輯稿／樂／樂八／鼓吹導引樂歌／仁宗神主祔廟導引(P.樂八之三○)
仁宗神主祔廟《導引》(嘉祐八年)
九虞初畢，黼座掩瑤觴，羽衛盛煌煌。數聲清蹕來天上，想像赭袍光。新成清廟勗雲堂，孝饗奉蒸嘗。子孫千載承丕緒，景福介無疆。
史／政書／宋會要輯稿／禮／禮三○／歷代大行喪禮下／孝宗(P.禮三○之一)
同日，攝太傅趙汝愚等請大行至尊壽皇聖帝諡曰哲文神武成孝皇帝，廟號孝宗：「臣聞帝王之出治，豐功茂烈，生則著見於天下，而其流傳於後世者，則待節惠之名，要皆取其盛者而傳之。文王一怒而安天下，非無武也；武王告成而作《洪範》，非無文也。取其盛者而傳之，則備道全美可以一言定也。甚哉，孝之大也！虞舜之大，武王之達，自漢歷唐，無不諡帝為孝。本朝累聖相承，皆用舊典，若夫集孝道之大成，則未有如大行之盛者也。恭惟大行至尊壽皇聖帝繩藝祖之武，重光堯之華，以天縱之能、日新之德，臨御天下二十有八載，巍巍煌煌，不可備述。若形容天地，繪(晝)[畫]日月，則不容無辭。方在初潛，龍德而隱，學聚問辯，師教不煩，日就月將，君德昭著。虔鞏勞謙，共為子職，日趨朝謁。威儀雝肅，雖莫窺其涯，而中外屬心，天人協應。光堯內禪，高視唐虞。嗣位以來，勵精庶政，召收故老，尊禮元臣。臨朝若神，待物如春。崇節儉以革奢汰之風，振紀綱以起偷墮之習。事無小而不察，人無微而不記。機務雖繁，酬酢無壅，立法定制，動為後則。以科舉為未盡，則立待補之法以蒐遺才；以武舉為未盛，則優入仕之級以收智勇。年勞並用，以裁濫賞，而不致於累遷；銓闈加嚴，以抑任子，而又為之限節。改秩必使之作邑，謂舉以親民而使之治民；御史必取之賢宰，謂受人之察而後可察人。以周
行速化，必使試郡而後為郎；以延閣清華，必俟有功而後除職。監司守將必廷見而臨遣，癃老昏繆之人不得而隱藏；姦贓之吏必窮治而斥逐，清介潔廉之士則從而拔用。朝士闕官乃除，遂無待次之淹；要郡留闕選才，遂無輕授之冗。黜贓吏之世賞，進軍功於流內。長慮卻顧，守之至堅，故雖日不暇給，而四方靡然向化矣。于時疆埸未寧，戎車方駕，激厲將士，嚴備邊陲，張皇六師，明見萬里。中原起來蘇之望，殊鄰多歸附之民，撫而有之，還以為用。天威既振，戎虜畏警。雖犂庭掃閭，未快初志，而信使復通，減幣殺禮，至今無煙火之警。苟非雄斷遠略，何以臻此！臨政既久，治道愈明，物來能名，事至(轍)[輒]斷。精神之運，上際下蟠於天地之間；智慮所關，六通四闢於帝王之德。行公道以銷黨偏之蔽，推平心而絕喜怒之私。間有水旱之變，應天以實而禮文尤備。州縣之奏恐其不速，蠲復之數恐其不多，傾囷倒廩以濟其急，賞勤罰隋以勵其餘，民不知其有災，歲亦隨以登熟。幸太學，幸祕書省，廷策貢士，布文教以振士風；御鞍馬，親弓矢，申嚴軍法，立武事以張國威。內外小大之臣，無不列之屏以待黜陟；山川險要之地，無不措諸掌以立防閑。治具畢張，化風已成，方且玩意希夷而無奉道之過，游心寂寞而無佞佛之迹。作敬天之圖，兢懼愈深；闢延和之殿，諏訪愈切。躬講讀之勤，設遺補之官。其餘保治，有
始有卒。至於脫屣萬乘，燕居重華，授受之際，尤為雍容。嗚呼！身退而道彌高，尊極而用彌儉，是以萬有千歲，永處慈扆，而厭代登遐，歸于帝鄉，此羣臣萬姓所以攀號擗踊、泣盡而繼之以血也。遠日有期，恭定尊諡，請之南郊，以詔萬世。謹按《諡法》曰：『能官賢才曰哲，帝德廣運曰文，思變無方曰神，保大定功曰武，持盈守滿曰成，慈惠愛親曰孝。』迹夫知人而善任，使文武各得其用，非所謂能官賢才乎？修德以來遠人，矢文以洽四國，非所謂帝德廣運乎？酬酢以周萬機，圖回以盡衆智，非應變無方乎？妙韜略而不用，極聰明而不殺，非保大定功乎？守基圖之廣大，延國祚於綿遠，非持盈守滿乎？若夫孝道之盛，非惟臣子所不能稱贊，雖考之諡法，求之六家，語其甚盛者，曰慈惠愛親而已，是則未足以彰大行之孝也。報本反始而奉郊禋，尊祖敬宗而事廟饗。惟高宗皇帝為天下而得人，太皇[太后]盡母道以愛子，而大行天賦至性，不可解於心。備四海九州之養，謹五日一朝之儀，委曲周盡，猶恐不及。兩宮九閏，終無間言，固已風動四方，震服夷虜。高宗屬疾，則衣不解帶，躬自嘗藥；及棄天下，則勺水不入於口，倚廬有過於哀。鄙漢文之短喪，陋晉武之無斷，身服苴麻，禮盡苫塊，行有匹夫之所難，哭則哀動於左右。虜使來弔，止許朝于喪次，顏色之戚，哭泣之哀，虜使退而歎曰：皇帝聖孝乃如此！大臣或進諭解之
言，則流涕被面，曰大恩難報。羣臣感泣，莫敢仰視。易月之制既終，因山之役既畢，孺慕無已，追遠弗勝，遂舉大寶，以畀聖子。不曰倦勤，不曰求逸，惟曰不得日奉先帝之几筵，躬行聖母之定省，又曰俾予一人獲遂事親之心，永膺天下之養。於是御潔服於乘輿，尊几筵於內殿，退處堊室以終三年之喪，哀疚不忘，齋素自若，欽事慈福，溫凊無違。嗚呼！茲豈非集孝道之大成，又豈慈惠愛親之所能盡也！大行至尊壽皇聖帝宜天錫之曰哲文神武成孝皇帝，廟號孝宗。臣謹議。」詔恭依。
二十九日，攝太傅趙汝愚率百官奉上哲文神武成孝皇帝諡冊寶。前一日，奉上諡冊寶太傅、讀冊中書令、讀寶侍中、奉諡冊官、奉諡寶官、舉寶官，並常服黑帶，去魚，守行宮門，入詣行宮殿門外幕次，太常寺贊引祗應人、禮部職掌及儀衛親從官等，並於殿門外隨地排立，以俟進
請諡冊寶。內侍官請降諡冊寶，將出行宮殿門，次引奉諡冊官、奉諡寶官於內侍處受冊寶，於殿門上幄次權置定。次禮直官、贊者引太傅已下詣殿門下隨地立班，再拜訖，如值雨或泥濘免拜。權退，側身立。俟有司奉迎儀衛進行，太傅已下步從至宮門合上馬處上馬，騎從至重華宮門外幄次權安奉訖，太傅已下退歸本司宿齋。其日俟開重華宮門，陪位文武百僚入詣幕次，有司設權置冊寶褥位於殿下，東向。次奉諡冊寶入重華宮門，太傅已下行禮官並後從，至殿堦下，東向權置位，冊北寶南，太傅已下權退歸幕次。俟有司排辦畢備，御史臺、閤門、太常寺分引文武百僚詣殿裏外，隨地之宜立班定。次禮直官引讀冊中書令、讀寶侍中詣冊寶之後褥位立，次引舉寶官於讀冊中書令、讀寶侍中之後立，次引奉諡冊寶官詣冊寶案之南東向立，次引奉上諡冊寶太傅詣殿下褥位西向立定。禮直官贊太傅躬拜，在位官皆再拜訖，次引太傅升殿，詣香案前搢笏上香，再上香，三上香。跪，一酹茶，三奠酒，執笏，俛伏興，再拜訖降階復位，少立。次再引太傅詣殿下褥位，北向，俛伏，跪奏，稱「太傅臣某言，奉詔謹奉上大行至尊壽皇聖帝諡冊寶」。奏訖，俛伏興，退復位。奉諡冊官詣冊案前立，次舉冊官詣冊案，搢笏跪，舉冊匣，興。凡舉冊寶皆禮部職掌助舉。職掌先捧冊案升殿，詣殿上香案前，置於褥位，北向。次奉諡冊官搢
笏奉諡冊。次引太傅詣冊匣之後，搢笏，奉諡冊官以諡冊授太傅。受訖，奉諡冊官執笏退位。次舉冊官舉行，太傅捧冊升殿，至褥位北向跪，奠冊匣於案上。太傅執笏興，少退稍西褥位，東向立。次舉冊官執笏興，少立。次引讀冊中書令升殿，詣冊案之後北向立，舉冊官搢笏，跪舉冊。讀冊中書令搢笏，跪讀冊訖，執笏興，降復位。舉冊官奠冊，舉冊匣興。職掌先捧冊案於殿下稍東褥位置定，舉冊官舉冊匣跪，置于案上。舉冊官執笏興，降復位。初，讀冊官讀冊將畢，次引奉諡寶官詣寶案前，次舉寶官搢笏跪，舉寶盝興。職掌先捧寶案升詣殿上香案前，置於褥位北向，次奉諡寶官搢笏奉寶盝。次引太傅降階，於寶盝之後搢笏。次奉諡寶官以寶盝授太傅，太傅受訖，奉諡寶官執笏退，復位立。次舉寶官舉行，太傅捧升殿，至褥位北向跪，奠寶盝於案上。太傅執笏興，少退稍西褥位，東向立。次舉寶官執笏興，少立。次引讀寶侍中升殿，詣寶案之後北向立，舉寶官搢笏跪舉寶。次讀寶侍中搢笏跪，讀寶訖，執笏興，降復位立。舉寶官奠寶，舉寶盝興。職掌先捧寶案於殿上稍東褥位置定，舉寶官舉盝跪，置於案上。舉寶官執笏興，降復位立。次引太傅降復位，西向立定。禮直官贊太傅躬拜，在位官皆再拜。如值雨泥濘，隨宜於殿裏外幷廟上趲那(主)[立]班。次移班稍東，進名班首出班致詞，復位再拜，奉慰壽聖隆慈
備福太皇太后，次進名再拜奉慰皇太后訖，次進名再拜奉慰皇帝，次進名再拜奉慰皇後訖，班退。次詣後殿門外立班，進名奉慰太上皇帝、太上皇后訖，班退。諡冊文：「維紹熙五年，歲次甲寅，十月戊子朔，二十九日丙辰，孝孫嗣皇帝臣擴謹稽首再拜言曰擴：原作「御名」，按此處指宋寧宗，今據其名回改。：臣聞道之大者，擬議之所不能加；尊之極者，形容之所不能盡。然天地之德非可俄度，而總其大曰生；帝王之美非可易言，而極其至惟孝。誠以萬善之本，孝為之先，理無不該，治所從出，建人文以立極，包衆甫以用中。巍巍煌煌，充滿天地，生闡丕憲，沒垂閎休，振古無倫，不可尚已。恭惟大行至尊壽皇聖帝以天縱不世出之姿，輔高明大有為之志，神武甚類於藝祖，至仁克叶於高宗。在位二十八年，紀綱法度，慶賞刑威，文物典章，源流品式，煥乎三辰之明，藹乎《韶》《濩》之音，截然風霆之震驚，沛然雨露之滲漉。雖精神之運微妙難測，而出治之迹較然可紀。方在沖幼，岐嶷徇齊，儼如神人，已係羣望。就傅王邸，睿質日躋，沉潛聖經，反復舊史，發為言訓，有老師宿儒之所不及。洎膺付(記)[託]，光御歷服，當宁太息，風揮日舒，蒐延浚明，昭發猷念。勤勞夙夜，以恢康濟久大之圖；明厲奮決，以起偷墮苟安之習。智出庶物，不流於滿假；思周萬機，罔病於叢脞。規為建置，常欲凌厲漢、唐而紹休祖宗。故推對越之誠，首輯敬天之圖；充惻怛之念，洊頒卹民之詔。
總章圜丘之迭舉，而報本之義盡；儒館辟廱之親臨，而右文之化展。重惜名器也，雖(官)[宮]闈之恩澤(婁)[屢]減損而不卹；務公賞刑也，雖勳戚之抵冒必詰責而無赦。貢稱羨餘則卻之，法奏祥瑞則刪之。復六察之彈糾，不止於檢簿書之稽違；詰三省之煩苛，貴在乎明朝廷之體要。課儒生以金穀，懼空言之無補；角進士以弧矢，慮戎備之或忘。申飭閹人，毋預軍政；體貌大臣，常延便坐。嚴更迭[之]法以練才實，躬臨遣之煩以達壅蔽。權任所寄，誕謾敗事者必謫；執御之臣，請託為姦者必戮。孜孜汲汲，日不遑暇，羣工奔走率職，而庶事秩然舉矣。至於躬服儉素，研精典學。聲色靡曼，未嘗留意，成湯之弗邇也；雙日休暇，間坐書筵，孔子之時習也。反安南之象，則《旅獒》之不蓄；觀御苑之麥，則《無逸》之先知。乾文參乎典謨，宸畫麗乎河漢。諸宮入侍，每迪以剛健；安康下降，必訓以溫柔。旁采崔寔之達權，深嘉陸贄之忠藎。言動以為法則，身聲以為律度。厥惟始初，遭虜匪茹，赫然震怒，焱厲武節。念版圖之未歸，痛陵寢之弗祀，大講岐陽之蒐，冀申有扈之伐。而敵釁未啟，雄圖終鬱。雖宿耻之猶在，顧大誼之已明，此則有開於後來，將纘聖志而成之也。歷考自昔，粵帝與王，雖謹於初，鮮不終怠，而大行臨御既久，日新又新，每深苞桑之戒，居軫朽索之懼。尊賢勵德，晚而彌篤，洋洋風聲，軼乎疆外。用能大和熏塞，方內底寧，肖翹
蚑行，罔不咸遂。神明未衰，王化方洽，迺舉神器，以授聖子，揖遜之盛，光於有虞。方且獨超希夷，為衆之父，玩其清淨，福我邦家，而生民無祿，昊天不弔，奄棄大養，歘乘白雲。率土崩心，際天雨泣。末予小子，追念烈祖之訓，煢煢在疚，罔知攸濟。王公卿士，諏經訂禮，以謂因山匪遠，升祔有期，當崇徽稱，庸詔罔極。夫惟懿鑠，豈易管窺，亶是孝思，寔高載籍。承顏之敬，綿九閏而益共；致養之隆，極九州而未已。和氣愉色，根於自然，纖介不形，淳篤天至。逮執喪紀，古制是遵。漢文弗思而輕變，晉武雖行而未盡。仁殫義備，始自聖明，固已挽百代之澆風，示一王之丕式矣。夫舜之獨稱大，武王、周公之獨稱達，豈其他聖賢皆不然哉，蓋即其特盛者而名之也。粵茲誄行，稽謀于天，鏤玉簡薦之清廟，於以揚厲景烈，宣明至公，貫顯幽而無慚，亘今古而如在。謹遣攝太傅、光祿大夫、右丞相、提舉編修玉牒、提舉實錄院、提舉編修國朝會要、天水郡開國公、食邑六千五百戶、食實封二千戶趙汝愚，奉玉冊、玉寶，上尊諡曰哲文神武成孝皇帝，廟號孝宗。伏惟威靈在天，膺受容典，於萬斯年，永幬厥後。嗚呼哀哉！謹言。」
史／政書／宋會要輯稿／禮／禮三○／歷代大行喪禮下／寧宗(P.禮三○之七九)
二十九日，少傅、右丞相史彌遠等請大行皇帝諡曰仁文哲武恭孝皇帝，廟號寧宗。議曰：「臣等聞皇墳帝典，咸述於徽謨；玉鎖全函，悉儲於美號。然史紀五帝之壽，於古獨高；而商稱三后之年，歷書有永。蓋履位既久，則膏潤之被也必深；而享國既長，則治功之凝也必盛。惟功德之兼茂，宜名號之益張。恭以熙朝，上承堯運，仁皇御歷四十二年四十二年：原脫「四」字，按宋仁宗在位四十二年，徑補。，高宗中興三十六載。偉淳熙之繼體，亦四七以承休。逮我先皇，垂及三紀。羲昊而上，莫可訂詳；《詩》《書》所編，於斯為盛。昭德作諡，宜鑒在茲。恭惟大行皇帝夢日開祥，神光闡瑞，萬善衆美，天授神鍾。迹其登賢聘逸，消庸斥回，放勛之明也；歡奉兩宮，善述前志，重華之孝也；食不御珍，衣裳屢澣，大禹之儉也；陰燠小愆，露禱清禁，文王之畏天也；未昕視朝，暑寒不變，宣王之勤也。視民若傷，念兵在己。敬大臣，恤小臣，察邇言而莫惑，塈讒說而
不行。郊廟迭舉以隆報本之心，親幸儒宮以示右文之化。日惟一講，肇始再臨。錄先聖之後，賜諸儒之諡。奧學上窺於軒昊，飛毫俯爛於雲章。既書《說命》以錫輔臣，復翰《無逸》以置坐右。蠲兩浙丁錢之困，減江東折帛之重。建學以垕宗枝，錫廟以表忠節。苑囿不修，游幸絕跡。禁罔持嚴於金翠，仁心下逮於肖翹。聞民食之稍艱，即發豐儲之廩；念民生之不易，數捐內帑之金。凡帝軌王塗，聖言哲行，若修身之三德，暨為治之九經，無不躬蹈而力行，積久而不懈。用是純德上格，實意下孚。五雨十風，羣生茂豫；冰洋桂海，愛戴同心。重譯韃靼，連歲輸忱；四世金讎，絕幣不與。粵自南渡，塊土未還，今也名若魏、梁，大若齊、魯，略河以北，循山而東，奉圖職方，請印少府。而又中土人心，影從風動，豪士則挈州送欵，黔民則繈褓歸仁。列處邊亭，凡數百里，萬艘餘粟，沾及傖荒。矧其傳國古璽，元祐寶章，與夫薦天之璧，祀廟之器，爵尊珂，鐘律鏗鏘，列玉大圭，盡歸廣內，邊吏不絕受，史館不絕書。履德於踐祚之始，收功於真積之餘。巍巍煌煌，光洗六合，如清風戒曉而白日昇，如蟄雷起春而應龍奮。良由德盛於身，故功顯於世，本末有第，非倖而致。仰惟玩志穆清，觀道昭曠，宜千億歲，比筭三皇。顧以求衣中宵，忘食過旰，焦勤聖體，寖爽天和。既愆豫於逾旬，尚臨朝於一日。若與臣子，永訣僊凡；自是廣庭，不再清蹕。三靈為
之色變，萬宇為之心摧。初，玉几甫憑，亟命聖子，自承大統，盛德愈新。付託得人，海邦胥慰。體天議諡，下屬末臣。臣等是用循列聖之規，刺六經之制，闡章天之藻德，酌希代之雋功，合為徽稱，用昭億世。謹按《諡法》：『功施於人曰仁，聖德廣運曰文廣：原作「光」，據下文改。，知人能官曰哲，闢土斥疆曰武，接下不驕曰恭，繼志成事曰孝。』夫澤流方夏，餘被北方，非功施於人乎？道統既明，邪說自殄，非聖德廣運乎？信賢逐佞，至明不惑，非知人能官乎？北方版圖，日衍月增，非闢土斥疆乎？羣臣謁奏，虛心樂從，非接下不驕乎？憤解百年，功光列廟，非繼志成事乎？夫賢起有堯之野，萬國咸安；舜躬天德之全，出寧四海。或遺大龜之寶，亦取安邦；或惟武功之圖，亦貴能敉。然則寧之為義，大矣哉！夫植顯號，建鴻名，必也稽之事業，考之僉輿，關於百聖而不疑，質諸鬼神而無媿。故薦於天而天心受，陳於廟而帝意愉。韋昭曰『王者無上，故於南郊稱天以諡』。大行皇帝尊諡，宜天錫之曰仁文哲武恭孝皇帝，廟號寧宗。」詔恭依。
史／政書／宋會要輯稿／禮／禮三四／后喪四／憲聖慈烈皇后(P.禮三四之二○)
四年正月三日，右丞相京鏜等請上大行太皇太后諡曰憲聖慈烈皇后。(諡)[議]曰：「臣聞周家肇造，施祉子孫，齊媚嗣徽，貽謀燕翼，于時聿來胥宇，自滸及岐，實惟太姜艱難經始。然而閱母儀於四世，擁聖襢於三朝，則莫之聞也。漢室重興，系隆基統，性仁躬儉，甄貺振炎，于時征伐將兵，徙淯旋洛淯：原作「涓」，據本書禮四九之九一改。按《後漢書‧光烈陰皇后紀》：光武初起兵，「后隨家屬徙淯陽」；光武即位，后至洛陽。即此所謂「徙淯旋洛」是也。，實惟光烈勤勞叶圖。然而侈尊養於九齡，衍號榮於七冊，則莫之見也。維天眷顧，宋德維宋，迓續天休，端瑞坤元，於赫景運，立憲垂則，再造有家，秉惠著慈，丕佑累聖，功成德盛，不能盡宣，巍巍乎，煌煌乎，弗可及已！繄欲篤追遠之志，煥賁崇之彝，則諡以彰功，名以賓實，誠邦家之景鑠，古今之豐規。允屬明時，發揚大美，天人協契，咸在茲歟！恭惟大行太皇太后淑哲而聰文，儉恭而仁聖，德足以配乾之運，明足以儷日之常。言動雍容，肅然法度；威容端穆，鬱有禮儀。昔者神羊告符，絳煇貫室，灼知帝意，垂羡皇圖。蓋自高宗規恢復古，則啟贊謨斷，同乂艱難乂：原作「義」，據本書禮四九之九一改。。航海之初，扈兵失軌，后擐戎服，射中數人，悉就梟擒，事克康濟。外難迄靖外：原作「舛」，據本書禮四九之九一改。，內政畢修，祗奉慈寧，日精寢膳，藥皆親餌，帶鮮釋衣。言婉計周，進賢是勸，誠明慮遠，贊巽惟先。頤懌大庭，全享曼壽。亦粵孝宗，襢膺寶祚，夙勤保養，特著恩仁。助決高
皇，親傳神器。天日之表，慈訓所形。黃屋非心，並安至養，甘旨必奉，燕虞必躬。芙蓉幸游，大安侍宴，四歲瑤冊，歲介玉巵。退處重華，密拱長樂，事親之篤，邃昔所無。至于上皇，祗承畀付，參定文命，光授神孫，夤事層闈，疊隆顯號，時則有慈福之稱。逮我聖上，遹駿巽謨，飭御簾帷，備勤擁立，曾孫有慶，天下以寧，時則有光祐之號。若乃大練澣服，斥翠賤璣，《葛覃》之儉也；選采嬪媛，登御掖闈，《關雎》之風也；開寤淵衷，援據前古，《雞鳴》之戒也；閔勞臣下，甄別勛勤，《卷耳》之義也。而又研繹《詩‧雅》，基化二《南》，璿闈邃深，榜以「賢志」，誠誦《通鑑》，陳戒后家，畹戚勤趍，厲以學行，其思遠矣。游心藻墨，耽樂典文，寶畫銀鈎，儷美堯翰，凝神澹薄，咀味道真，鳳篆龍編，日虔僊籍，其志崇矣。故輔治南內凡三十年，婦順宣明，陰教敷鬯，承祀宗廟，潔共粢盛，助篤求才，政銷私謁，而內治彰。優游東朝三十有五年，天貺叢臻，人心驩贊，養有聖子，禪有重孫，慶衍祥流，禮明物盛，而全福備。方當綿萬年之歷，來五日之儀，行地無疆，鞏宋罔極，遽興厭世，不返乘風。漢殿深沉，迥閟含飴之樂；母池杳渺，空傳飛鶴之迎。然而嗇用廣儲，豫裁陵役，卻藥輟進，務全護醫，若德與仁，亦至矣乎！仰聖上之懷思，期恩慈之報稱，中禁舉為期之制，外庭從易月之宜。迺詔司存，飭豐恤典，媲垂簾而質諡，即因山而圖陵，有以見維則之繩、謹終之厚矣。竊觀世有后
德，莫如聖朝。若章獻明肅，則擁佑仁皇，同決幾政；若慈聖光獻，則援立英宗，傳序神廟；若宣仁聖烈，則決策泰陵，臨朝九載；若欽聖獻肅，則預立哲后，宅勤帟帷；若昭慈聖獻，則基命中興，載定宗社。至於贊堯禪舜，以武繼文，戮力一心，垂模四世，時維太后，視前增輝。輯懋飭終之經，肇閎易名之義，宜鋪張而揚厲，俾碩大而光明。謹按《諡法》：『聖能法天曰憲，通達先知曰聖，視民如子曰慈，安民有功曰烈。』夫叶扶炎正，共致泰平，苞偃干戈，黼黻禮樂，非憲之大歟？蚤贊巽襢，申衍孫謀，允玩冲虛，躬享康祉，非聖之至歟？備嘗艱險，鞏成至功，涵澤深長，躋民仁壽，非慈之盛歟？基圖有永，宗廟再安，肅擁重闈，本支百世，非烈之偉歟？嗚呼！道大者莫容管窺，德隆者尤難藻繪，伊欲合典文而齊久，被金石以宣聲，庸建塗山之勳，式昭媧石之造。俯欽明命，恭獻棐辭，闡澤號文，受成廟袥，于以昌億祀之慶，于以媚在天之靈媚：原作「婿」，據本書禮四九之九二改。。大行太皇太后請諡曰憲聖慈烈皇后。臣謹議。」詔恭依。
史／政書／宋會要輯稿／禮／禮四九／尊號／冊尊號雜錄附／高宗(P.禮四九之二三)
三十二年，宰執、侍從、臺諫、兩省官、禮官集議于尚書省。翌日，尚書左僕射陳康伯、知樞密院事葉義問、參知政事汪澈、同知樞密院事黃祖舜、翰林學士洪遵、尚書禮部侍郎黃中、中書舍人史浩、敷文閣待制知臨安府趙子潚、敷文閣待制樞密都承旨徐嚞、權尚書戶部侍郎吳芾、權尚書禮部侍郎呂廣問、權尚書兵部侍郎陳俊卿、權尚書刑部侍郎路彬、權尚書工部侍郎許尹、權尚書工部侍郎張闡、太常少卿王普、禮部員外郎劉儀鳳、太常丞吳龜年、太常博士林栗、楊民望、太常寺主簿嚴抗等言：「臣等切惟至德之世，如容成、大庭、赫胥，皆洪荒杳邈，莫得而詳。自《詩》《書》所載，其甚德者堯、舜，迹其所以致之之效，蓋能以天下遜。考之于古，皆以耄期而倦勤，天下後世猶為美談。恭惟太上皇帝撥亂反正，身濟大業，中興之功煌煌乎不可掩已。方時敉寧，國威復振，上之五緯循度，下而百穀登衍。大功崇成，退卻不居，以春秋鼎盛之年，脫屣萬乘，粃糠唐虞，古今一人而已。夫
五帝之壽，惟堯最高，百王之聖，惟堯獨冠。今茲高世之舉，視堯有光，謂宜以『光堯壽聖』為號，庶幾揚鴻烈而章緝熙，仰副太上皇帝巍巍甚盛之德。恭請上太上皇帝尊號曰『光堯壽聖太上皇帝』，太上皇后尊號曰『壽聖太上皇后』。」詔恭依。
史／政書／宋會要輯稿／禮／禮四九／尊號／冊尊號雜錄附／光宗(P.禮四九之四九)
十八日，簽書樞密院事京鏜上孝宗哲文神武成孝皇帝諡議。議曰：「臣聞帝王之出治，豐功茂烈生則著見於天下，而其流傳於後世者，則待節惠之名，要皆取其盛者而傳之。文王一怒而[安]天下，非無武也；武王告(武)成而作《洪範》，非無文也。取其盛者傳之，則備道全美，可以一言定也。甚哉，孝之大也！虞舜之大，武王之達，自漢歷唐，無不諡帝為孝。本朝累聖相承，皆用舊典，若夫集孝道之大成，則未有如大行之盛者也。恭惟大行至尊壽皇聖帝繩藝祖之武，重光堯之華，以天縱之能，日新之德，臨御天下二十有八載，巍巍煌煌，不可備述。若形容天地，繪畫日月，則不容無辭。方在初潜，龍德尚隱，學聚問辨，師教不煩，日就月將，君德昭著。虔鞏勞謙，共為子職，日趨朝謁，威儀雝肅。雖莫窺其涯涘，而中外屬心，天人協應。光堯內禪，高視唐虞。嗣位以來，勵精庶政，召收故老，尊禮元臣，臨朝若神，待物如春。崇節儉以革奢汰之風，振紀綱以起偷墯之習。事無小而不察，人無微而不記。機務雖繁，酬酢無壅。立法定制，動為後則。以科舉為未盡，則立待補之法以蒐遺才；以武舉為未盛，則優入仕之級以收智勇。年勞並用以裁濫賞，而不致於累遷；銓闈加嚴以抑任子，而又為之限節。改秩必使之作邑，謂舉以親民而使之治民；御史必取之賢宰，謂受人之察而後可以察人。以周行速化，必使試郡而後為郎；以延閣清華，必俟有功而後除職。監司守將，必延見而臨遣，癃老昏繆之人不得而隱藏；姦贓之吏，必窮治而斥逐，清介廉潔之士則從而拔用。朝士闕官乃除，遂無待次之淹；要郡留闕選才，遂無輕授之冗。黜贓吏之世賞，進軍功於流內。長慮卻顧，守之至堅。故雖日不暇給，而四方靡然向化矣。于時疆埸未寧，戎車方駕，激厲將士，嚴備邊陲，張皇六師，明見萬里。中原起來蘇之望，殊鄰多歸附之民。撫而有之，還以為用。天威既振，戎虜畏讋，雖犁庭掃閭，未快初志，而信使復通，減幣殺禮，至今無烟火之警。苟非雄斷遠略，何以臻此！臨政既久，治道愈明，物來能名，事至(轍)[輒]斷。精神之運，上察下蟠於天地之間；智慮所關，六通四闢於帝王之德。行公道以銷黨偏之蔽，推平心而絕喜怒之私。間有水旱之變，應天以實，而禮文尤備。州縣之奏恐其不速，蠲復之數恐其不多，傾囷倒廩以濟其急，賞勤罰墯以勵其餘。民不知其有災，歲亦隨以登熟。幸太學，幸祕省，廷策貢士，布文教以振士風；御鞍馬，親弓矢，申軍法，立武事
以張國威。內外小大之臣，無不(烈)[列]之屏以待黜陟；山川險要之地，無不指諸掌以立防閑。治具畢張，化風已成，方且玩意希夷而無道之過「道」上脫一字，或是「溺」。，游心寂寞而無佞佛之迹。作敬天之圖，兢懼愈深；闢延和之殿，諏訪愈切。躬講讀之勤，設遺補之官。其於保治，有始有卒。至於脫屣萬乘，燕居重華，授受之際，尤為雍容。嗚呼！身退而道彌高，尊極而用彌儉，是宜萬有千歲，永處慈扆；而厭代登遐，歸于帝鄉，此群臣萬姓所以攀號擗踊，泣盡而繼之以血也。遠日有期，恭定尊諡，請之南郊，以詔萬世。謹按《諡法》曰：『能官賢才曰哲，帝德廣運曰文，應變無方曰神，保大定功曰武，持盈守滿曰成，慈惠愛親曰孝。』迹夫知人而善任使，文武各有其用，非所謂能官賢才乎？修德以來遠人，矢文以洽四國，非所謂帝德廣運乎？酬酢以周萬機，圖回以盡衆智，非應變無方乎？妙韜略而不用，極聰明而不殺，非保大定功乎？守基圖之廣大，延國祚於綿遠，非持盈守滿乎？若夫孝道之盛，非惟臣子所不能稱贊，雖考之諡法，求之六家，語其甚盛者，慈惠愛親而已，是則未足以彰大行之孝也。報本反始而奉郊禋，尊祖敬宗而事廟饗，惟高宗為天下而得人，太后盡母道以愛子。而大行天賦至性不可解於心，備四海九州之養，謹五日一朝之儀，委曲周盡，猶恐不及。兩宮九閏，終無間言，固已風動四方，震服夷虜。高宗屬疾，則衣不解帶，躬自嘗藥，及棄天下，則勺水不入于口，倚廬有過於哀。鄙漢文之短喪，陋晉武之無斷，身服苴麻，禮盡苫塊，行有匹夫之所難，哭則哀動於左右。虜使來弔，止許朝于喪次，顏色之戚，哭泣之哀，虜使退而嘆曰：皇帝聖孝乃如此！或進諭解之言，則流涕被面，曰大恩難報。群臣感泣，莫敢仰視。易月之制既終，因山之役既畢，孺慕無已，追遠弗勝，遂舉大寶，以畀聖子，不曰倦勤，不曰求逸，惟曰不得日奉先帝之几筵，躬行聖母之定省；又曰俾予一人獲遂事親之心，永膺天下之養。於是御素服於乘輿，尊几筵於內殿，退處堊室以終三年之喪。哀疚不忘，齋潔自若，欽事慈福，溫凊無違。嗚呼！茲豈非集孝道之大成，又豈慈惠愛親之所能盡也。大行至尊壽皇聖帝，宜天錫之曰哲文神武成孝皇帝，廟號孝宗。」
二十九日，命右丞相趙汝愚攝太傅，奉上孝宗哲文神武成孝皇帝諡冊寶于廟室。冊文曰：「孝孫嗣皇帝臣某。道之大者，擬議之所不能加；尊之極者，形容之所不能盡。然天地之德非可俄度，而總其大曰生；帝王之美非可易言，而極其至惟孝。誠以萬全之本，孝為之先，理無不該，治所從出，建人文而立極，包衆甫以用中。巍巍煌煌，充滿天地，生闡丕憲，沒垂閎休，振古無倫，不可尚已。恭惟大行至尊壽皇聖帝以天縱不世出之資，輔高明大有為之志，神武甚類於藝祖，至仁克叶於高宗。在位二十八年，紀綱法度，慶賞刑威，文物典章，源流品式，煥乎三辰之明，藹乎韶濩之音，截然風霆之震驚，沛然雨露之滲漉。雖精神之運微妙難測，而出治之迹較然可紀。方在冲幼，岐嶷徇齊，儼如神人，已係群望。就傅王邸，睿質日躋，沉潜聖經，反復舊史，發為言訓，有老師宿儒之所不及。洎膺付託，光御曆服，當宁太息，風揮日舒，蒐延畯明，昭發猷念。勤勞夙夜，以恢康濟久大之圖；明厲奮決，以起偷墯苟安之習。智出庶物，不流於滿假；
思周萬機，罔病於叢脞。規為建置，常欲淩厲漢、唐而紹休祖宗。故推對越之誠，首輯敬天之圖；充惻怛之念，洊頒卹民之詔。總章圜丘之迭舉，而報本之義盡；儒館辟廱之親臨，而右文之化展。重惜名器也，雖宮闈之恩澤屢減損而不卹；務公賞刑也，雖勳戚之抵冒必詰責而無赦。貢稱羨餘則卻之，法奏祥瑞則刪之。復六察之彈糾，不止於檢簿書之稽違；清三省之煩苛，貴在乎明朝廷之體要。課儒生以金穀，懼空言之無補；角進士以弧矢，慮戎備之或忘。申飭閹人，毋預軍政；體貌大臣，常延便坐。嚴更迭之法以練才實，躬臨遣之煩以達壅蔽。權任所寄，誕謾敗事者必謫；贄御之臣，請託為姦者必戮。孜孜汲汲，日不遑暇。群[工]奔走率職，而庶事秩然舉矣。至于躬服儉素，研精典學。聲色靡曼，未嘗留意，成湯之弗邇也；雙日休暇，閑坐書筵，孔子之時習也。反安南之象，則《旅獒》之不蓄；觀御苑之麥，則《無逸》之先知。乾文參乎典謨，宸畫麗乎河漢。儲宮入侍，每迪以剛健；安康下降，必訓以溫柔。旁采崔寔之達權，深嘉陸贄之忠藎。言動以為法則，身聲以為律度。厥惟始初，遭虜匪茹，赫然震怒，(焱)[猋]厲武節。念版圖之未歸，痛陵寢之弗祀，大講岐陽之蒐，翼申有扈之伐。而敵釁未啟，雄圖終鬱。雖宿恥之猶在，顧大誼之已明。此則有開於後來，將纘聖志而成之也。歷考自昔，粵帝與王，雖謹於初，鮮不終怠，而大行臨御既久，日新又日新，每深苞桑之戒，居軫朽索之懼。尊賢勵德，晚而彌篤，洋洋風聲，軼乎疆外。用能太和熏塞，方內底寧，肖翹跂行，罔不咸遂。神明未衰，王化方洽，迺舉神器以授聖子，揖遜之盛，光於有虞。方且獨超希夷，為衆父父，玩其清凈，福我邦家，而生民無祿，昊天不弔，奄棄大養，欻乘白雲。率土崩心，際天雨泣。末予小子，追念烈祖之訓，煢煢在疚，罔知攸濟。王公卿士，諏經訂禮，以謂因山匪遠，升祔有期，當崇徽稱，庸詔罔極。夫惟懿鑠，豈易管窺，亶是孝思，寔高載籍。承顏之敬，綿閏而益共「閏」上疑脫一「十」字，孝宗在位二十七年，共歷十次閏。；致養之隆，極九州而未已。和氣愉色，根本自然，纖介不形，淳篤天至。逮執喪紀，古制是遵。漢文弗思而輕變，晉武雖行而未盡。仁殫義備，如自聖明，固已挽百代之澆風，示一王之丕式矣。夫舜之獨稱大，武王、周公之獨稱達，豈其他聖賢皆不然，蓋即其特盛者而名之也。粵茲誄行，稽謀于天，鏤之玉簡，薦之清廟，於以揚厲景烈，宣明至公，貫顯幽而無慚，亘今古而如在。謹遣攝太傅、光祿大夫、右丞相、提舉編修玉牒、提舉實錄院、提舉編修國朝會要、天水郡開國公、食邑六千五百戶、食實封二阡戶趙汝愚，奉玉冊玉寶，上尊諡曰『哲文神武成孝皇帝』，廟號孝宗。伏惟威靈在天，膺受容典，於萬斯年，永疇厥後。嗚呼哀哉！謹言。」冊文右丞
相趙汝愚撰，知樞密院事兼參知政事陳騤書，寶文參知政事余端禮篆。
史／政書／宋會要輯稿／禮／禮四九／尊號／冊尊號雜錄附／寧宗(P.禮四九之六七)
十一月二日，命右丞相京鏜攝太傅，奉上孝宗紹統同道冠德昭功哲文神武明聖成孝皇帝徽號冊寶于廟室。冊文曰：「孝孫嗣皇帝臣擴。臣聞堯舜為五帝之盛，舜之繼堯則愈盛而不可及。故經傳所稱，必極其至，德曰大德，功曰大功，孝曰大孝，智曰大智，論其樂則曰盡善而又盡美，無非殫稱述之詞，極形容之意，以發揚其甚盛之美。萬世之下，巍巍煌煌，猶想見其如天之無不幬，如地之無不載者，豈無自哉！惟宋中興，聖作明述，揖遜授受，如舜繼堯。故承堯之運，循堯之道，重堯之華，稽古盛際，若合符節。然則建顯號，施尊名，揚厲昭揭，以詔無窮者，宜推崇無上，不一而足也。恭惟孝宗哲文神武成孝皇帝聖旨本於天縱聖旨：疑是「聖德」之誤。，精一得於心傳。粵自君德之潜，夙繫人心之望。逮親承神器之重，迺光紹正統之隆。謳歌來歸，信順協助。仰父子之相授，視唐虞而有光。清明之初，率循是務，憂勤念慮，宵旰圖回。闢數路以蒐攬人材，虛一心以延納忠讜。省費節用而率下以儉，輕刑蠲賦而撫民以仁。振舉紀綱，愛惜名器。賞罰必行，春生秋殺；號令必信，雷厲風飛。長轡遠馭，期於規恢，明謨雄斷，見於奮發。屬戎虜之犯順，命王師而徂征。指日奏功，聞風慕義。擣巢穴，復境土，志雖未遂；殺禮文，減金幣，威則已伸。于今邊陲，蔑聞烽警。至于欵郊丘，饗宗(祐)[祏]，幸館學，閱將士，御華光而親講讀，剙延和而勤咨詢。文事武備，並舉交修。時和歲豐，重熙累洽。方且作敬天之圖，見(見)祗敬之弗怠；裒卹民之書，示寬卹於無窮。居安思危，長慮卻顧。是以二十八載致治之盛，掩乎五三六經載籍之傳。若乃道盡事親，誠荐致孝，備四海九州之養，謹五日一朝之儀，常若靡皇，久而益敬。當思陵之厭代，居黝廬而執喪。甫畢橋山，旋安清廟，遂以天下，畀于上皇。奉几筵如平日之誠，服苴麻終三年之制。鄙(文)漢文倡易月之失，陋晉武惑除服之非，斷以力
行，自我作古。謹終追遠，處北宮而靡寧；送往事居，奉東朝而彌謹。雖務哀情之過，抑圖慈抱之寬。此聖人之德無以加，自開闢以來未之有也。臣惕惟菲質，欽紹丕基。燕翼孫謀，嘗承訓飭；潤色祖業，敢後顯揚？第惟乾坤之難名，亦豈繪畫之能盡？敬因蒼璧禮天之始，肅陳白玉鏤牒之文。謹遣金紫光祿大夫、右丞相、提舉編修玉牒、提舉實錄院、提舉編修國朝會要、提舉編修勅令、豫章郡開國公、食邑六千一百戶、食實封二千戶京鏜，奉玉冊玉寶，加上徽號曰『孝宗紹統同道冠德昭功哲文神武明聖成孝皇帝』。仰惟皇矣烈祖，顧于我家，申錫無疆，克昌厥後。謹言。」冊文參知政事兼知樞密院事謝深甫撰，參知政事何澹書，寶文簽書樞密院事葉翥篆。
同日，著作佐郎、兼翰林權直、兼權禮部郎官陳宗召上憲聖慈烈皇后諡議。議曰：「臣聞周家肇造，施(造)[祉]子孫，思齊嗣徽，詒謀燕翼。于時以來，胥宇自滸及岐，寔惟大姜艱難經始；然而閱母儀於四世，擁聖於三朝，則莫之聞也。漢室重興，系隆基統，性仁躬儉，甄貺振炎。于時征伐將兵，徙淯旋洛，寔惟光烈勤勞叶圖；然而侈尊養於九齡，衍號榮於七冊，則莫之見也。惟天眷顧宋德，惟宋迓續天休，端瑞坤元，於赫景運，立憲垂則，再造有家，秉惠著慈，丕佑累聖，功茂德盛，不能盡宣。巍巍乎，煌煌乎，弗可及已！繄欲篤追遠之志，煥賁崇之彝，則諡以彰功，名以賓實，誠邦家之景鑠，古今之豐規。允屬明時，發揚大美，天人協契，咸在茲歟！恭惟大行太皇太后淑哲而聰文，儉恭而仁聖，德足以配乾之運，明足以儷日之常。言動雍容，肅然法度，威容端穆，蔚有禮儀。昔者神羊告符，絳輝貫室，灼知帝意，垂羨皇圖。蓋自高宗規恢復古，則啟贊謨斷，同乂艱難。航海之初，扈兵失軌，后擐戎服，射中數人，悉就梟擒，事克康濟。外虞迄靖，內政畢修，祗奉慈寧，日精寢膳，藥皆親餌，帶鮮釋衣。言婉計周，進賢是勸，誠明慮遠，贊巽惟先，頤懌大庭，全享曼壽。亦粵孝宗，膺寶祚，(風)[夙]勤保養，特著恩仁。助決高皇，親傳神器。天日之表，慈訓所形，黃屋非心，並安至養。甘旨必奉，燕虞必躬。芙蓉幸遊，大安侍宴，四登瑤冊，歲介玉巵。退處重華，密供長樂，事親之篤，邃昔所無。至于上皇，祗承畀付，參定文命，光授神孫，夤事層闈，疊隆顯號，[時]則有慈福之稱。逮聖上遹駿巽謨，飾御簾帷，備勤擁立，曾孫有慶，天下以寧，時則有光佑之號。若乃大練瀚服，斥翠賤璣，《葛覃》之儉也；選采嬪媛，登御掖闈，《關雎》之風也；開寤淵衷，援據前古，《雞鳴》之戒也；閔勞臣下，甄別勳勤，《卷耳》之義也。而又研繹詩雅，基化二南，璿闈邃深，牓以賢志，成誦《通鑑》，陳戒后家，畹戚勸趨，厲以學行，其思遠矣。游心藻墨，耽樂典文，寶畫銀鈎，儷美堯翰；凝神澹漠，咀味道真，鳳篆龍編，日虔仙籍，其志崇矣。故輔治南內凡二十年，婦順宣明，陰教敷鬯，承祀宗廟，潔共粢盛，助篤求才，政銷私謁，而內治彰。優游東朝三十有五年，天貺叢臻，人心驩贊。養有聖子，禪有重孫，慶衍祥流，禮明物盛而全福備。方當綿萬年之曆，來五日之儀，行地無疆，鞏宋罔極，遽興厭世，不返乘風。漢殿深沉，迥閟含飴之樂；[瑤]池杳渺，空傳飛鶴之迎。然
而嗇用廣儲，豫裁陵役，卻藥輟進，務全護醫，若德與仁，亦至矣乎！仰聖上之懷思，期恩慈之報稱，中禁舉為期之制，外庭從易月之宜。延詔司存，飭豐卹典，媲垂簾而質諡，即因山而圖陵，有以見維則之繩，謹終之厚矣。竊觀世有后德，莫如聖朝。若章獻明肅則擁祐仁皇，同決幾政；若慈聖光獻則援立英宗，傳序神廟；若宣仁聖烈則決策泰陵，臨朝九載；若欽聖獻肅則預立哲后，宅勤帟帷；若昭慈聖獻則基命中興，載定宗社。至于贊堯舜，以武繼文，戮力一心，垂摹四世，時維太后，視前增輝。輯懋飾終之經，肇閎易名之義，宜鋪張而揚厲，俾碩大而光明。謹按《諡法》：『聖能法天曰憲，通達先知曰聖，視民如子曰慈，安民有功曰烈。』夫叶扶炎正，共致太平，苞偃干戈，黼黻禮樂，非憲之大歟？蚤贊巽，申衍孫謀，允玩冲虛，躬享康祉，非聖之至歟！備嘗艱險，鞏成至功，涵澤深長，躋民仁壽，非慈之盛歟？基圖有永，宗廟再安，肅擁重闈，本枝百世，非烈之偉歟？嗚呼！道大者莫容管窺，德隆者尤難藻繪。伊欲合典墳而齊久，被金石以宣聲，庸建塗山之勳，(戎)[式]昭媧石之造。俯欽明命，恭獻斐辭，闡繹號文，受成廟(佑)[祏]，于以昌億祀之慶，于以媚在天之靈。大行太皇太后請諡曰『憲聖慈烈皇后』。」
史／政書／宋會要輯稿／禮／禮五八／諡／歷代帝諡(P.禮五八之一一)
八月二十九日，太師、魯國公蔡京等
上加上神宗皇帝徽號曰體元顯道法古立憲帝德王功英文烈武欽仁聖孝皇帝。議曰：「臣等聞帝有所生，王有所成，事業不同，名聲異號，其來尚矣。自昔至治之君，殊功俊德，敷于四海，垂裕後昆，必有丕顯之號發揚而光大之，著在簡冊，揭若日月。然後普天之下，於萬斯年，傳誦不絕，嗚呼盛哉！若乃建非常之業而未備非常之稱，仰不足以慰在天之靈，俯不足以厭兆民之情，則在我嗣聖。敷賁前人，率籲衆志，弗敢已也。恭惟神宗皇帝稟上聖之姿，躡興王之運。爰自初政，慨然有為。遠鄙漢、唐之因循，近悼五季之卑陋。解越拘攣，追縱三代。帝王之美，巍巍煌煌，光塞天地，不可殫述，姑摭其大略而敷繹之。惟我神考，欽事兩宮，孝思維則；親睦九族，和樂且孺。旌別淑慝，登崇俊良。立原廟以燕祖宗，而春秋非懈；別二郊以事神祇，而天地明察。黜雕蠱篆刻之文，以求經術之士，攷賓興賢能之法，以革科舉之弊。以免役息民而力有餘，以青苗助民而用不匱。賑恤艱阨、則有常平以理財，懋遷有無、則有市易以通貨。乃勸農桑，而千耦其耘，百穀盈止；乃嚴保伍，而兵政以寓，奇(袤)[衺]以察。酌《六典》而正官名，則分職率屬而百僚師師；制九軍以飭戰法，則有嚴有翼而征師烈烈。乃議禮文，以興制度，而下土是式；乃考鍾律，以審音樂，而先祖是聽。至于西戎匪茹，敢讎大邦，乃命將帥，恭行天討，豈窮兵哉，勤
恤民隱也。東夷慕義，來獻其琛，乃遣使臣，寵宣王靈，豈好大哉，澤及四海也。是以十有九年之間，天下均被其賜，日星循軌，川洛效珍，叶氣嘉生，薰為太平。至若精微之學，表裏六經，雲漢之章，昭回萬物，則天縱之能，得乎自然。功蓋天下，謙以自牧，屢卻尊號，發于至誠，則不居之聖，無愧前哲。洋洋乎大哉！由三代以還，信史所戴，未之聞也。大勳既集，泰陵紹統。于斯時也，群臣訂議，請于太室，荐于明神，所以合國人之公願，以鋪張對天之宏休，匪曰後人之私也。歲在崇寧，明詔下頒，以謂德不可以先言運，功不可以特言建，乃易大號，于德曰帝德，于功曰王功，亦云至矣。然議臣講求，理有未盡，則丕昭究宣，其有待于今日。臣等聞之，堯、舜盛帝也，而二《典》所書以『若稽古』為言；文、武顯王也，而詩人歌之曰『皇王惟辟』。惟神宗皇帝與堯、舜、文、武相望于千百載之後，道同而心契之。是以先民是若，舊章是由，操以為驗，稽以為決者，有所謂法古；權輿萬事，綱紀四方，有典有則，有倫有要，制而用之以為法，舉而措之以為業者，有所謂立憲。而崇寧加號，曾未之及，固宜軫孝思，發德音，增長鴻烈，著于徽稱。若夫參天之載，順帝之則，不言而四時行，得一而天下正，所以為體元；降神出明，探賾索隱，形于五味，列為九變，所以為顯道；如天之無不燾，如地之無不載，而遠同乎二帝，是之謂帝德；六府孔修，三事惟和，而
上比乎三王，是之謂王功；藻色以明之，聲音以揚之，所以藩飾顯設者無所不備，是之謂英文；陽開陰閉，雷動風行，所以震曜威服者無所不至，是之謂烈武。於穆不已，兼愛無私，非曰欽仁乎？大而化之，永言保之，非曰聖孝乎？則昔時之議，無得而易矣。竊惟神人無名，不可以形容；大聖有作，或得而擬議。合而言之，庶幾道備德全，善幷美具，寫之琬琰，編之詩書，永永萬年，與宋無極。伏請增上徽號曰神宗體元顯道法古立憲帝德王功英文烈武欽仁聖孝皇帝。」
史／政書／宋會要輯稿／儀制／儀制八／集議／孝宗／紹興三十二年(P.儀制八之一九)
紹興三十(年)[二]年六月二十日，孝宗即位，未改元。詔有(可)[司]集議太上皇帝、太上皇后合上尊號。續禮部太常寺言：「用今月二十二日宰執、侍從、臺諫、兩省官、禮官於尚書省集議。」從之。至是，尚書左僕射陳康伯、知樞密院事葉義問、參知政事汪澈汪澈：原作「汪轍」，據《宋史‧汪澈傳》改。、同知樞密院事黃祖舜、翰林學士洪遵、尚書禮部侍郎黃中、中書舍人史浩、敷文閣待制知臨安府趙子潚、敷文閣待制樞密都承旨徐嚞、權尚書戶部侍郎吳芾、權尚書禮部侍郎呂廣問、權尚書兵部侍郎陳俊卿、權尚書刑部侍郎路彬、權尚書工部侍郎許尹、宗正少卿張闡宗正少卿：原作「權尚書工部侍郎」，按據《建炎要錄》卷二○○，此年六月四日以張闡為宗正少卿，據改。、太常少卿王普、尚書禮部員外郎劉儀鳳、太常寺吳龜年「太常寺」下疑脫「丞」字。、太常博士林栗、太常博士楊民望、太常寺主簿嚴杭奏：「臣等竊惟至德之世，如容成、大庭、赫胥，皆洪荒杳邈，莫得而詳。自《詩》《書》所載，其甚盛者，必曰堯舜。迹其所以致之之效，能以天下遜。考之於古，皆以耄期而倦勤。天下後世，猶為美談。恭惟太上皇帝撥亂反正，身濟大業，中興之功，煌煌乎不可掩已。方時敉寧，國威復振，上之五緯循度，下而百穀登衍。大功崇成，退卻不居，以春秋鼎盛之年，
脫屣萬乘，粃糠唐虞，古今一人而已。夫五帝之壽，唯堯最高；百王之聖，唯堯獨冠。今茲高世之舉，視堯有光，謂宜以『光堯壽聖』為號，庶幾揚鴻烈而章緝熙，仰副太上皇帝巍巍甚盛之德。恭請上太上皇帝尊號曰『光堯壽聖太上皇帝』，太上皇后尊號曰『壽聖太上皇后』。臣等謹議。」二十三日，有旨恭依，令學士院降詔，太上皇帝宜恭上尊號曰光堯壽聖太上皇帝，太上皇后宜恭上尊號曰壽聖太上皇后，仍令禮部太常寺疾速討論禮儀，條具申尚書省取旨。
史／政書／宋會要輯稿／瑞異／瑞異一／祥瑞雜錄／真宗／景德三年(P.瑞異一之一○)
三年五月一日，司天監言：「先四月二日夜初更，見大星色黃，出庫樓東騎官西，漸漸光明，測在氐三度，鄭之分野，壽星之次，後益潤澤。謹按《星經》：瑞星有四，其一曰周伯，色黃，煌煌然，所見之國大昌。又按《太一占》云：王者制禮作樂，內外咸得其宜，四方之事無蓄滯，君上壽考，國運大昌，則周伯星出。天示殊休，允符聖運。乞付史館。」從之。文武百官上表稱賀。初，是星之見，知星者屢言嘉瑞，雖考驗有據而帝未之信。至是，司天監、翰林天文連狀稱述，始聽羣臣表賀。
史／政書／宋會要輯稿／補編／樂曲(P.370-2)
熙寧十年，南郊增一曲。
清都未曉，萬乘並駕，煌煌擁天行。祥風散瑞藹，華蓋聳旂，常建耀層城。四列兵衛權火映，金支翠旌。衆樂警作，充宮廷皦繹成。和聲。紺()[幄]紺褰：「」字不見于字書，疑是「幄」的訛字。褰，袞冕明。妥貼壇陛，宵陛振璜珩。神格至誠，雲車下冥冥。儲祥降嘏，莫可名。御端闕，朌敷號榮。澤翔施，溥茂祉，均被含生。
《六州》千載運，寶業正遐昌。欽至道，崇明祀，盛禮邁前王。鑾輅動，萬是驣驤騰萬是驣驤騰：《宋史‧樂十五》，作「萬騎騰驤」。。馳道紛綵仗，瑞日煌煌。奉祕檢，玉羽群翔，非霧滿康莊。朝真館朝真館：《宋史‧樂十五》，「朝」上有「躬」字。，齊心繹思，順風俯拜，奠酒勢蕭薌。和聲。精衷達，飈輪降格昭彰。回羽斾，駐琱輦，舊地訪睢陽。饗淸廟，孝德光輝孝德光輝：《宋史‧樂十五》，「光輝」作「輝光」。。留靈場留靈場：《宋史‧樂十五》，「留」作「」。「」與「留」的俗字「」形近，致訛。，星羅萬國珪璋。陳牲幣，金石鏘洋，景福降穰穰。垂衣法座，恩覃群品，慶均浹宇慶均浹宇：《宋史‧樂十五》，「浹」作「海」。，聖壽保無疆。
《十二時》乾坤泰，帝祚遐昌帝祚遐昌：《宋史‧樂十五》，「祚」作「壽」。，宇內樂平康宇內：《宋史‧樂十五》「內」作「縣」。。真遊降格，寶誨昭彰，宸蹕造仙鄉。崇妙道，精意齋莊。疑靈場疑靈場：《宋史‧樂十五》，「疑」作「款」。，潔豆薦芬芳，備樂奏鏗鏘。猶龍垂裕，千古播休光。極褒楊，明號洽徽章。和聲。朝修展，春豫諧民望，觀文物煌煌。言旋羽衛，夙設壇場夙設：《宋史‧樂十五》「夙」作「肅」。，報本達蕭薌。申嚴配申嚴配：《宋史‧樂十五》，「配」作「祀」。，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫祐永無疆。
《神宗神主祔廟導引》嘉祐八年
九虞初畢，黼座掩瑤觴，羽衛盛煌煌。數聲淸蹕來天上，想象赭袍光。新成淸廟勗雲堂，孝饗奉蒸嘗。子孫千載承丕緒，景福介無疆。
史／政書／宋會要輯稿／補編／帝后尊號(P.542-2)
冊寶入門，用《正安》治平四年，有司撰一曲。　　在宋五世，天子神明。群公奉冊，迺揚鴻名。金書煌煌，遹[觀厥]成遹[觀厥]成：原僅作「遹成」，據《詩‧大雅‧文王有聲》補。。思皇多祐，與天同聲。
降坐，用《乾安》　袞衣繡裳，嚴威肅莊。八音具張，簨簴龍驤。[玉簡瑤章，金書煌煌。壽千萬年，與天比長]「龍驤」以下原脫「玉簡瑤章，金書煌煌。壽千萬年，與天比長」十六字，據《宋史》卷一三八〈樂志〉十三補。。
冊寶出入，用《正安》熙寧二年，有司撰三曲。煌煌鳳宇，王氣宛延。天門崛岉，飛驂後先。龍簨四合，奏鼓。母儀天下，何千萬年。
皇帝降座，以《乾[安]》安：原脫，據《宋史》卷一三八〈樂志〉十三補。　　皇帝仁孝，總臨萬方。褒顯其親，(日)[曰]嚴以莊。龍袞翼翼，玉書煌煌。傳之億世，休有烈光。
史／政書／宋會要輯稿／補編／樂(P.830-2)
導引一首　清都未曉，萬乘並駕，煌煌擁天行。祥風散瑞藹，華蓋聳旂常，建耀層城。四列兵衛，爟火映金支翠旌。衆樂警作(克)[充]宮廷充：原作「克」，據文意改。，皦繹成。　紺幄掀，袞冕明。妥帖壇陛，宵昇振璜珩，神格至誠。雲車下冥冥，儲祥降嘏莫可名。御端闕，盼敷號榮。澤翊施溥，茂祉均被含生。
子／醫家／御定佩文齋廣群芳譜／穀譜　卷七至卷十／卷九　黍等／嘉禾／集藻／表(P.31-1)..[文淵閣四庫全書本]
［集藻］
〔表］
〔増〕唐張說〈為留守奏嘉禾表〉臣聞天聽自人神和在徳代非乏瑞罕遇開泰之期福不虚徴必俟休眀
之主伏惟皇帝陛下仁覆萬靈孝理四海政每先扵帝籍役不紊扵農時嘉氣横㳺祥風紛灑騰文煒色九光連合扵貞眀逸軰殊倫百寶駢滋扵動植臣今月日奉進㫖告望鳳臺慶山醴泉之瑞其日扵山陵東栢城内得嘉禾一本臣初見衆苗亘壟香穎垂秋嘉玩繁滋欲觀成粒左右無識折以呈臣異其綠葉綬舒葱芒璧秀熟視竒状乃知嘉祥下則異畝合莖上又同連䨇穂昔雍熈之代政理之君雖導出應時而生不擇地未有託
根神域彰孝徳之能深吐秀夀宫助粢盛之豐潔此盖睿誠通感靈祐降祥中古以来未覩斯美臣籍慶宗枝久沐星潢之潤躬持瑞穎預奉天保之符忭悦之誠倍兼恒品　符載〈廬州進嘉禾表〉臣某言得廬州刺史裴靖状稱巢縣百姓唐海母䘮廬墓手自耕植以備祠祭無何扵粟田之中輙産嘉禾一本六穂一本五穂即時差録事叅軍朱寧丁寧考驗事状眀白臣聞感天地者存乎誠通神眀者極乎孝蘊而為精粹𤼵而為禎祥上
𤣥與之獻酬后土為之泄露故使騰芳髙隴擢穎清秋冠九榖之英英増大田之藹藹此皆陛下聖徳茂鴻化洽名教生人之内有淳孝靈瑞之下有嘉禾邁風烈扵前王煥丹青扵唐史不然何幽贊𤣥答其若是乎臣猥以鈍劣祗守風土宣陛下之恩澤撫陛下之庶甿覩茲盛美光榮耳目不勝歡忭踊躍之至　權徳輿〈嘉禾合穂表〉伏見武俊所奏恒州鼓城縣生嘉禾一本合穂又盧徵奏華州鄭縣獲嘉禾一穂者謹按孫氏瑞應圖曰
嘉禾者五榖之長王者徳茂則生伏惟陛下徳叶𤣥功仁育生類同穎擢秀殊祥並時昔周道既昌唐叔以獻表天下和平之兆為隂陽訢合之符五榖登成百嘉儲祉𤼲扵厚載集是休徴况嶽鎮之方表章繼至感通昭晰莫甚扵斯臣等忝列台司喜倍恒品　桞宗元〈賀嘉禾表〉今月某日宰臣以幽州所進嘉禾圖各一軸示百寮者伏以嘉榖順成靈貺昭格天人合應遐邇同心伏惟皇帝陛下睿謀廣運神化旁行植物知仁祥圖應聖
靈嶽不愆扵贊佑燕谷用遂扵生成豐稔隨均知朔南之被澤休嘉克叶見天地之同和六穂慚稱扵漢臣異畝恥書扵周典自中形外均慶同歡臣謬職憲司獲覩嘉瑞無任抃躍之至　〈禮部賀嘉禾及芝草表〉伏見今月某日内出劍南所進嘉禾圖及陕州所進紫芝草示百寮者珍圖煥開瑞彩交映遐邇偕至福應攸同伏惟皇帝陛下緝熈至道保合太和天惟𤼲祥地不愛寶嘉禾擢質靈草抽英獻于王庭唐叔慚同穎之異薦諸郊
廟班史謝連葉之竒既呈薿薿之祥更覩煌煌之秀豐年斯著聖夀用彰飲和之人歡忭無極臣等優㳺至化披翫殊姿慶忭之誠倍百恒品　張仲素〈賀嘉禾表〉伏見鄆州東平縣官荘地内有禾異壠䨇本合成一穂畫圖奏進傳示百寮者謹按瑞應圖曰王者徳茂而太平君臣和則嘉禾朱草以甲萌言不得中和之氣即不生也伏惟陛下鼓和風茂休應泰階平扵上下大中建扵人臣神眀是若徵見必報通彼殊壠總其䨇莖滋大澤
以㝠造成嘉穂而薦和合為一彰至化之會同堅而好表資生之豐實推物類以得天意觀繪事而擬靈篇凡在班行咸同慶幸
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／七言律詩(P.19-2)..[文淵閣四庫全書本]
［七言律詩］
〔増〕唐白居易〈石榴樹〉可憐顔色好隂凉葉翦紅牋花撲霜傘葢低𡸁金翡翠薫籠亂搭繡衣裳春芽細炷千燈㷔夏蕊濃焚百和香見説上林無此𣗳只教𣑯李占年芳　杜牧〈見𥠇三十中庭海榴花謝〉矜紅掩素似多才不待櫻桃不逐梅春到未曽逢宴賞雨餘争
解免低徊巧窮南國千般艶趂得東風二月𨳩堪恨王孫浪逰去落英狼籍始歸来　方干〈海石榴〉𠅘際夭妍日日看每朝顔色一般般滿枝猶待春風力數朶先欺臘雪寒舞蝶自隨歌拍轉逰人只怕酒杯乾久長年少應難得忍不叢邊到夜觀
〔原〕皮日休〈庭際海石榴花盛發有寄〉一夜春光綻綘囊碧油枝上晝煌煌風匀衹似調紅露日暖惟憂化赤霜火齊滿枝燒夜月金津含蕊滳朝陽不知桂𣗳知情否無限同遊阻陸郎
〔増〕陸
龜蒙〈和襲美海石榴花發見寄次韻〉紫府真人餉露囊猗蘭燈燭未熒煌丹華乞曙先侵日金㷔欺寒却照霜誰與佳名從海曲祇應芳裔出河陽那堪謝氏庭前見一段清香染郄郎　宋歐陽修〈西園石榴盛開〉荒䑓野徑共躋攀正見榴花出短垣緑葉晩鶯啼𠁅宻紅房初日照時繁最憐夏景鋪珍簟尤愛晴香入睡軒乘興便當携酒去不湏旌騎擁車轅
〔原〕方九功〈海榴花〉春花落𥁞海榴開竒種誰分寶地栽斜日捲簾深色映晚風
隔座暗香来披襟更擬頻燒燭把臂何妨數舉杯最愛芳時看不去繁枝折向月中廻
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／四言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十
花譜
荷花二
［集藻］
［四言古詩］
〔増〕晉傅𤣥〈芙蕖〉煌煌芙蕖從風芬葩照以皎日灌以清波隂結其實陽𤼵其花金房緑葉素株翠柯
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／七言古詩(P.11-1)..[文淵閣四庫全書本]
［七言古詩］
〔增〕唐權徳輿〈慈㤙寺清上人院牡丹歌〉澹蕩韶光三月中牡丹偏自占春風時過寳地尋香徑已見新花出故叢曲水𠅘西杏園北穠芳深院紅霞色擢秀全勝珠樹林結根幸在青蓮域艶蕊鮮房次第𨳩含烟洗露照蒼苔龎眉𠋣杖禪僧起輕翅縈枝舞蝶來獨坐
南臺時共美間行古刹情何已花開一曲奏陽春應為芬芳比君子
〔原〕白居易〈牡丹芳〉牡丹芳牡丹芳黃金蕊綻紅玉房千片赤英霞爛爛百枝絳㸃燈煌煌照地初開錦繡叚當風不結蘭麝囊仙人琪樹白無色王母蟠桃小不香宿露輕盈泛紫艶朝陽照耀生紅光紅紫二色間深淺向背萬態隨低昂暎葉多情𨼆羞面卧叢無力含醉妝低嬌笑容疑掩口凝思怨人如斷膓穠姿貴彩信竒絶雜卉亂花無比方石竹金錢何細碎芙蓉
芍藥苦尋常遂使王公與𡖖士遊花冠葢日相望庳車軟輦貴公主香衫細馬豪家郎衛公宅静閉東院西明寺深開北廊戲蝶雙舞㸔人乆殘鶯一聲春日長共愁日照芳難駐仍張帷幕𡸁隂凉花開花落二十日一城之人皆若狂三代以還文勝質人心重華不務實重華直至牡丹芳其來有漸非今日元和天子憂農桑䘏下動天天降祥去年嘉禾生九穗田中寂寞無人至今年瑞麥分兩岐君心獨喜無人知無人知可歎息我願暫
求造化力減却牡丹妖艶色少迴𡖖士愛花心同似吾君憂稼穡
〔增〕李賀〈牡丹種曲〉蓮枝未長秦蘅老走馬駝金劚春草水灌香泥却月盆一夜綠房迎白曉美人醉語園中𤇆晩華已散蝶又闌梁王老去羅衣在拂袖風吹蜀國絃歸霞帔拖蜀帳昬嫣紅落粉罷承㤙檀郎謝女眠何𠁅樓臺月明燕夜語　李咸用〈逺公𠅘牡丹〉雁門禪客吟春𠅘牡丹獨逞花中英雙成膩臉偎雲屏百般姿態因風生延年不敢歌傾城朝暮雲雨愁娉婷
蕊繁蟻脚粘不行蝶迷蜂醉飛無聲廬山根脚含精靈𤼵姸吐秀藂君庭湓江太守多閒情欄朱繞絳㽞輕盈潺潺醁醴當風傾平頭奴子啾銀笙紅葩艶艶交童星左文右武憐君榮白銅堤上慙清明
〔原〕宋歐陽修〈洛陽牡丹圖〉洛陽地脉花最冝牡丹尤為天下竒我昔所記數十種于今十年半㤀之𨳩圖若見故人面其間數種昔未窺客言近嵗花特異徃徃變出呈新枝洛人驚誇立名字買種不復論家貲比新較舊難優劣争先擅
價各一時當時絶品可數者魏紅窈窕姚黃肥夀安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰姸𡟎當時所見已云絶豈有更好此可疑古稱天下無正色似恐世好隨時移鞓紅鶴翎豈不美斂色如避新來姬何况逺說蘓與賀有𩔖後世誇嬙施造化無情疑一㮣偏此著意何其私又疑人心愈巧偽天欲鬬巧窮精微不然元化樸散乆豈特近
嵗尤澆漓争新鬭麗若不已更後百載知何為但令新花日愈好惟有我老年年衰
〔增〕歐陽修〈謝觀文王尚書恵西京牡丹〉京師輕薄兒意氣多豪俠争誇朱顔事年少肎慰白髪将花插尚書好事與俗殊憐我霜毛苦蕭颯贈以洛陽花滿盤鬭麗争竒紅紫雜兩京相去五百里㡬日馳來足何㨗紫檀金粉香未吐緑萼紅苞露猶浥謂我甞為洛陽客頗向此花曾渉獵憶昔進士初登科始事相公沿吏牒河南官屬𥁞賢俊洛城池籞相
連接我時年纔二十餘每到花開如蛺蝶姚黃魏紫腰帶鞓潑墨齊頭藏綠葉鶴翎添色又其次此外雖妍猶婢妾爾来不覺三十年嵗月纔如熟羊胛無情草木不改色多難人生自摧拉見花了了雖舊識感物依依㡬抆睫念昔逢花必沽酒起坐驩呼屢傾榼而今得酒復何為愛花繞之空百匝心衰力懶難勉强與昔一何殊勇怯感公意厚不知報墨筆淋漓口徒囁　梅聖俞〈牡丹〉洛陽牡丹名品多自謂天下無能過及來江南花亦
好絳紫淺紅如舞蛾竹隂水照增顔色春服貼妥裁輕羅時結遊朋去尋玩香吹酒面生紅波粉英不忿付狂蝶白髪強插成悲歌明年更𨳩余已去風雨摧殘可奈何　韓欽聖〈問西洛牡丹之盛〉韓君問我洛陽花争新較舊無窮已今年誇好方絶倫明年好更還相比君疑造化特著意果乃區區可羞恥甞聞都邑有勝意既不鍾人必鍾此由是其中立品名紅紫葉繁矜色美萌芽始見長蒿萊氣熖旋㸔壓桃李乃知得地偶增異遂出
羣葩號竒偉亦如廣陵多芍藥閭井荒殘無可齒淮山𨗉秀付草樹不産髦英産佳卉人於天地亦一物固與萬𩔖同生死天意無私任自然損益推遷定有彼彼盛此衰皆一時豈闗覆幬為偏委呼兒持𥿄書此說為我緘之報韓子
〔原〕蘓軾〈惜花〉吉祥寺中錦千堆前年買花真盛哉道人勸我清明來腰皷百面如春雷打徹凉州花自開沙河塘上戴花回醉倒不覺吴兒咍豈知如今雙鬢催城西古寺沒蒿萊有僧閉門手自栽千枝萬
葉巧翦裁就中一叢何所似碼碯盤盛金縷杯而我食菜方清齋對花不飲花應猜夜來雨雹如李梅紅殘綠暗吁可哀　楊萬里〈題周益公天香堂牡丹〉君不見沉香𠅘北専東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芬却染水雲鄊青原白鷺萬松竹被渠染作天上香人間何曾識姚魏相公新移洛陽裔呼酒先招野
客㸔不醉花前為誰醉
〔增〕元張養浩〈毛良𡖖送牡丹〉三年野𠁅雲水俱逢春未始襟顔舒故人持贈木芍藥慰我意重明月珠入門神彩射人倒荒邨争㸔傾城姝急呼瓶水浴紅翠明窓浄几相依於自言私第惟此夲每開蹏轂窮朝晡樹髙丈許花數十紫雲滿院春扶踈栽培直訝天上種熏染不𩔖人間株有時風蕩香四出舉國皆若蘭為裾貧家蔀屋僅數椽照耀無異華堂居天葩如此忍輕負轉首夢斷巫山孤明當灑掃遲鳧舄
未審肎踵荒寒無余聞感徳良勤劬乆習懶散倦世途深藏非是徳公傲索居莫哂儀曺愚禁厨一臠味已得𩔖推固可知其餘君持詩去為花誦蜂蝶應亦相歡娱　宋褧〈朝元宫白牡丹〉瑶圃廓落崑崙髙霓旌豹節凌旋飈東門偷種來塵囂開雲鏤月百千瓣雪痕氷璺辭鎪琱重臺複榭玉版白濕露擁出青霞嬌瓊娥愛春受春足香腴酥膩愁風消人間洛陽紅紫妖紫霞灔灔吹秦簫青鸞望極何當招
〔原〕明桑恱〈白牡丹〉一春無計
消繁華坐香傍色餐流霞妖桃穠李俱小器揩目晩㸔花大家素質盈盈美無度何年謫下瑶臺路精神飛入銀河篇體態都歸洛神賦神樂觀主容臺𡖖空花壓眼真無情吾儕放浪為無事東風斗酒消春晴曾聞二夲歸天上㡬度重瞳轉相向内園㸃綴黃金屋禁苑安排紫絲帳朅來此種㽞人間託根洞府非塵寰隨時窮達花不識天遊何必乗青鸞萬事到頭俱瑣瑣大觀萬物皆無我半醉題詩謝主人名花可鑄傳千古　沈周〈吴
瑞𡖖染墨牡丹〉雨晴風晴日杲杲趂此㸔花花更好澆紅要𥁞三百觴請客不湏辭量小野僧栽花要客到急掃風軒破清曉知渠色相夲来空未必真成被花惱吴生又與花傳神𥿄上生涯春不老青春展卷無時無姚家魏家何足道　唐順之〈同院僚觀閣中牡丹作〉西掖衡連翡翠城籠𤇆裊霧百花明祗謂紫薇方吐萼忽言紅藥已敷英紅藥葳㽔艶盛陽萬年春色在文昌寜同鄴下芙蓉苑詎比洛陽桃李場裁成異瓣千般錦纈就
同心一様黃金閣披時渾是畫𦂶樓凝處并疑妝濯枝故向鳳池上裛露偏依仙掌傍仙掌嶙峋對鳳池詞郎侍直鷺鴛齊玲瓏玉佩花間映飄曵羅衫葉下迷花間葉下情無極含笑含嬌似相識羞将雞舌鬭馨香欲取䴊冠並顔色翠幙分㸔態轉新朱欄斜𠋣不勝春未採孫根助靈液聊持芳蕊贈佳人　王世貞〈季園賞白牡丹〉三月一出遊季園千竒萬麗攅雕欄紛紛紅紫𥁞辟易中有一株白牡丹初疑龍池晏罷舞雙成盤又似洗
頭盆暫缷天女冠姑射寒生雪膚粟鬰儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麽何足觀太真霞臉帶醉色覩此亦學江妃酸舉觴酬季郎化工在手汝不難得非揚州觀頭逢七七又何必善和坊裏延端端即使宋人琢此瓣百嵗那得兹花㸔老夫乆寂寞為爾暫為歡𠕂進金叵羅屬客莫留殘日落不落天闌干欲去不去心桓皎然秀色轉可餐他年倘許蕊珠會別跨長螭勝紫鸞
〔增〕陸師道
〈昌公房㸔牡丹歌〉甞聞樂府牡丹芳春來一城人若狂我今日日被花惱毋乃花滛如洛陽吴中三月花如𦂶百品千名鬭竒靡名園徃徃平泉莊禪宫處處西明寺我今曵杖登武丘昌公精舎花枝𣐱動如迎笑静若醉頰白腮紅名玉樓此花初移得春淺六寸圎開天女面對花一飲三百杯醉裏題詩寫花片沈家白花湼不緇三花相亞玉交枝何郎膩粉拭香汗虢國新妝淡掃眉主人開筵浮大白為花傳神贈賔客輕綃颯颯欲飄香
琪樹盈盈轉生色酣酒為言興未已邀㸔石佛千頭紫衣色相鮮繡佛前天芬似入祗林裏初來一朶如傾杯坐乆數花相次開花神好客向客笑不用臨風羯鼓催三日㸔花花轉靚未似潘園稱最盛中庭一樹丈五髙碧瓦雕簷錦叢映西齋亦是玉樓春數之二百花色勻夀安紅與細葉紫更有異種誇東隣越羅蜀錦㸔不足艶裹明妝貯金屋身如遊蜂繞花戲月明還向花房宿也知天意自憐人但令到𠁅花枝新况逢晴景與佳侣
狂吟爛醉今經旬人生歡樂能㡬許百病千愁更風雨安得年年似此遊作歌且紀千花譜
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言古詩(P.9-1)..[文淵閣四庫全書本]
［五言古詩］
〔增〕宋歐陽修〈折海棠戯贈聖俞二首〉揺揺墻頭花笑笑弄顔色荒凉衆草間露此紅的皪草木本無
情及時如自得青春不可恃白日忽已昃繞之重吟哦歸坐成歎息人生浪自苦得酒且開釋不見宛陵翁作詩頭早白　揺揺墻頭花艶艶争青蛾朝見開尚少暮㸔繁已多不惜花開繁所惜時節過昨日枝上紅今日隨流波物理固如此古來知奈何達人但飲酒壮士徒悲歌　梅堯臣〈依韻答永叔海棠二首〉揺揺墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急逰子歎日昃彭祖與顔回相去猶
瞬息每觀形影篇曷在神所釋不可廢我吟畢竟焉免白　揺揺墻頭花一一如舞蛾春風買艶逸艶逸此何多不為遊蜂撓即為狂蝶過日光苦給給魯叟白波波人生若朝菌不飲奈老何揚雄寂寞居豈若阮生歌　劉子翬〈海棠洲〉煌煌海棠洲錦樹臨清灣常恨灣頭風吹花走潺湲潺湲去不息花亦無由還　朱子〈山館觀海棠〉景暄林氣深雨罷寒塘綠置酒此佳晨尋幽慕前躅芳樹麗烟華紫錦散清馥當由懐別恨寂寞向空谷
陸游〈張園觀海棠〉朝陽照城樓春容極明媚走馬蜀錦園名花動人意嚴妝漢宫曉一笑初破睡定知夜宴歡酒入妖骨醉低鬟羞不語困頓嬌欲閉雖艶無俗姿太息真富貴結束吾方歸此別知㡬嵗黃昏𤎉纎雨千㸃裛紅淚　〈海棠〉今日春已半風雨停出遊瓶中海棠花數酌相獻酬尚想錦官城花時樂事稠金鞭過南市紅燭宴西樓千林誇盛麗一枝賞纎𣐱狂吟恨未工酩酊醉不休那知茅簷㡳白髮見花愁花亦如病姝掩抑
向客羞尤物終動人要非桃杏儔東風萬里恨浩蕩不可收　金元好問〈海棠〉姸花紅粉妝意態工媚嫵窈窕春風前霞衣欲輕舉金盤𣺌華屋國艶徒自許依依如有意脈脈不得語詩人太冷落愁絶殘春雨　元郝經〈儀真館後園海棠兩花於秋因為小酌賦詩〉二年海棠秋幽姸對寥索霜後輒著花枯株吐纎弱化工為詩人故令造物錯木落出竒芬風度亦不惡尖黃簇短葉膩翠光欲鑠蹙縮苞紅粟𣪞濃入深萼稀踈生意怯静麗
尤綽約飛絲照青蟲蠨蛸共連絡深閨養春嬌霜華滿珠箔賴得西風輕微薰小隂作盈盈出宫妝新寒翠綃薄空庭自顔色含恨誰附著息入楚無言意婉心不樂琵琶怨昭陽所遇非所托獨有未歸人相㸔慰孤酌却似海南時坡仙政漂泊有酒仍有花世事且髙閣後時亦何遲適遇今猶昨香霧沾新橙傾酒兩螯嚼銀燭更髙燒秋花易零落
子／醫家／御定佩文齋廣群芳譜／花譜　卷二十二至卷五十三／卷三十七　玉蘂等／瓊花／集藻／賦(P.19-2)..[文淵閣四庫全書本]
〔賦〕
〔增〕宋張問〈瓊花賦〉揚州后土祠瓊花經兵火後枯而復生今歲尤盛邦人喜之以為和平之證也乃賦之賦曰偉赤社之會都滋黒壤之饒沃萃温潤之秀氣𤼵英華于地軸是為瓊花異于凡木香凝媚服之蘭色瑩光明之玉托根后土之祠擢𠏉蜀岡之麓曾不知其歲年亦弗紀于圖錄欲問司花之女但注詩人之目謂天下
之一株冠羣葩之芬馥豈唐昌之餘芳載後庭之遺曲者乎當其風入琳宮春歸華屋萼拆青綃色凝寒綠枝珊瑚兮鏤雪氷蘂珠璣兮爛金粟真庭靜兮朝曦麗其纖穠仙籞深兮瑞露滋其芬郁瑤林瑰艶之蔥蒨閬苑琪英之燿煜若蓋而繡似璧而縠如黃琮瑚璉璀燦于禋壇而文珠珮環玲瓏乎衣鞠桂娥競爽借月影于冰蟾阿母来觀下雲軿于皓鵠儷靚容于茉莉抗素馨于薝蔔笑玫瑰于塵凡鄙荼䕷于淺俗惟水仙可並其幽
閒而江梅似同其清淑真絶代之無䨇久彌芬于幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之粹温豈碔砆堅珉之碌碌蓋艶冶爭妍者衆之所同而蠲潔尚白者我之所獨是以兵火不能焚邊塵不能辱根常移而復還本已枯而再續疑神明之䕶持偏化工之茂育抑將薦瑞于太平而致祥于玉燭　元郝經〈瓊花賦并序〉中統二年春三月制使李公致瓊花數枝是年冬十月而夢二客
相邀至維揚之后土祠飲於花下嘯歌為樂既醉而覺乃作賦焉辭曰江風吹雲枕壓霜月神不棲目軼思超越栩栩曵曵境與世別天宇闢凡蹤絶歴蘭路開桂闕飄飄乎馮高御空不知身之幾何而造乎虛白已而扶搖頡頏恍惚莫量疑在鈞天亦如巫陽孤鶴飛来縞衣𤣥裳翩然負予背風翺翔下視淮海雉堞相望貝錯珠瑩接屋連牆繡簾琱櫳𦂶疏綠房十里一市金紗煌煌混灝海之魚龍駭飛埃而陸梁忽丹霄之二仙翥青鳥
以相將指仙花以為言可釂月而飛觴是閬苑之仙根来瑞世而呈芳拆膩雪以搖碧刻春氷而帶黃噴蘂蝶於花心引輕絲而不狂天風收其落英不委地而飄揚彼衆卉則俗死漫紅妖而綠倡玉隂婆娑徙𠋣徜徉清香忽来莫知其方乃誦明月之曲歌窈窕之章𠋣歌橫簫鏘鳳鳴凰挹芳瀾之浩𣺌傾墜露之淋浪巻瓊瑤於杯盤吸霜露於肺腸欲折枝而不敢懼真宰之或傷且對花而舉酒澆遯世之𣴭𣴭倐焉玉女隔花而語髣髴
花神是為花主謫自瑤華以臨后土翦氷綃以為裳染麝塵於金縷拂白霓而下征曵秋霞而輕舉現仙姿於塵寰寓風神於月府且曰有妹其字飛瓊適来瑤池善為新聲與君佐酒以薦予誠遽作穿雲振搖瓊英説仙家之幽杳詠蓬壺與赤城閲花朝以逍遙駐芳姿以輕盈嗟胡為乎斯世而沉冥於此生也時予既醉二仙亦去花落尊空歌殘玉樹斗轉參橫脱兔驚寤餘香冉冉月滿牎戸乃為記夢之歌歌曰玉宇春兮花始開與二
仙兮飄然而来花亦喜兮搖搖乎瓊瑰掇飛英兮汎酒杯飛仙為我兮歌以纍纍亦既醉兮胡不歸花滿䄂兮香滿幃謂予是夢兮余不疑嗟時之人兮孰非夢之為
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／五言排律(P.6-2)..[文淵閣四庫全書本]
［五言排律］
〔増〕唐白居易〈山石榴花〉曄曄復煌煌花中無比方艶夭宜小院條短稱低廊本是山頭物今為砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻燕支萼猶含琴軫房離披亂翦綵斑駁未勻妝絳熖燈千炷紅裙妓一行此時
逢國色何處覓天香恐合栽金闕思將獻玉皇好差青鳥使封作百花王
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿／集藻／七言古詩(P.6-2)..[文淵閣四庫全書本]
［七言古詩］
〔增〕宋司馬光〈修酴醿架〉貧家不辦構堅木縛竹立架擎酴醿風揺雨漬不耐乆未及三載俱離披往來遂復廢此徑舉頭礙冠行挂衣呼奴改作豈得已抽新換故拆四籬來春席地還可飲日色不到香風吹
蘇轍〈次韻詠酴醿〉蜀中酴醿生如積開落春風山寂寂已憐正𤼵香晻曖猶愛未開光的皪半垂野水弱如墜直上長松勇無敵風中娜娜應數丈月下煌煌真一色故園聞道開愈繁老人自恨歸無日百花已過春欲暮燕坐繩牀空歎息朝來滿把得幽香案頭亂插銅瓶濕一番花蘂轉頭空誰能往問天台拾
〔原〕楊萬里〈和羅武岡荼䕷長句〉花飛十不啻五六靑子團枝朱紫簇江南桃李總成隂不論少城與韋曲荼䕷珍重不浪開晩
堆綠雲㸃水玉體熏山麝非一臍水洗銀河費千斛滴成小蓓密於糝亂走長條柔可束醉眸須及月下来破鼻試從風裏觸先生未必被花惱偶與門人暮春浴為憐壓架十萬枝小立旁邉領新馥剰𢬵好語寵瓊蕤更掇清英付𨤍醁先生何得便杜門霜鬢猶須玉堂宿
〔増〕楊萬里〈走筆謝張功父送酴醿〉西湖野僧夸藏冰半年化作真水精南湖詩人笑渠拙不知儂家解乾雪藏氷窨子山之幽鑱透九地山鬼愁儂家藏雪有妙手分
明曬在翡翠樓向来巽二拉滕六玉妃夜投玉川屋翦冰作花吹朔風揉雲為粉散寒空醉揮兩袖拂銀漢梢頭萬斛冷不融瓊田挈月拾翠羽砌成重樓天半許盤作青蛟吐綠霧亂飄六出熏沉炷人間雪脆那可藏天上雪落何曾香三月𥁞頭四月首南湖香雪今誰有分似誠齋老詩叟碎挼玉花泛春酒一飲一石更五斗　王十朋〈次韻程泰之酴醿〉靑春果作堂堂去啼鳥喚春春不住明珠萬顆玉為錢欲買風光嗟已暮蓬山地冷
花木稀祇有寒梅已先吐誰遣虯枝上髙架稍覺雲隂覆行路雨餘景物猶未佳葉底精神不多露鼻観疑聞班馬香姿比何郎更風度平生惜春如惜別老眼待花如待哺幽芳相對止三人草草杯盤為花具　元華幼武〈荼䕷歌〉丹葩醉染猩猩血素萼便娟比霜雪呈妖逞艶豈足貴含芳嗜潔誇清絶荼䕷飽浥春雨膏玲瓏翦刻英瓊瑶千金腦麝和淑質萬箇玉蝶瑩柔條坐看明月花梢上便應題作清虚牓醉眠花底不須歸狼籍苔
茵空撫掌先生愛花何太濃對花一飲揮千鍾昔逢端伯稱韻友我欲結好慚衰容莫教揺落西風後賈島留題傳不朽憐君為作荼䕷歌多情又釀荼䕷酒
子／醫家／御定佩文齋廣群芳譜／花譜　卷二十二至卷五十三／卷四十三　玫瑰等／凌霄花／集藻／五言古詩(P.37-2)..[文淵閣四庫全書本]
［五言古詩］
〔增〕唐白居易〈有木詩〉有木名凌霄擢秀非孤標偶依一株樹遂抽百尺條託根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝為拂雲花暮為委地樵寄言立身者勿學𣐱弱苗
〔原〕宋梅堯臣〈凌霄花〉草木不觧行隨生自有理觀此引蔓𣐱必慿髙樹起氣𩔖固有合
縈纒豈由已仰見蒼虯枝上𤼵彤霞蘂層霄不易凌樵斧者誰子一日摧作薪此物當共萎　曾肇〈凌霄花〉凌霄體纖𣐱枝葉工託麗靑靑亂松樹直榦遭蒙蔽不有嚴霜威焉能辨堅脆
〔增〕范浚〈凌霄花〉栽松待成隂種漆擬作器人皆笑艱拙往往得後利君看植凌霄百尺蔓𣐱翠新花鬱煌煌照日吐妍媚風霜忽揺落大木亦凋瘁視爾託根生枯莖無殘蔕先榮疾蕭瑟物理固難恃凌霄亟芳華衰歇亦容易　明髙啓〈瞻木軒并序〉道
士李𤣥修所居庭有凌霄花依樹而生近樹伐而凌霄獨存因以名室求予賦詩凌霄託髙樹引蔓日已長纒緜共春榮幽花藹敷芳髙樹忽見伐無依向風霜亭亭還自持𣐱姿喜能強君子貴獨立𠋣附非端良覽物成感歎為君賦新章
子／醫家／御定佩文齋廣群芳譜／花譜　卷二十二至卷五十三／卷四十四　蘭蕙／集藻／五言古詩(P.26-1)..[文淵閣四庫全書本]
［五言古詩］
〈御製秋蘭并序殿前盆卉芳蘭獨秀昔人稱為王者香又以方之君子因題四韻〉猗猗秋蘭色布葉何蔥青愛此王者香著花秀中庭幽芬散緗帙靜影依疎櫺豈必九畹多侈彼離騷經
〔增〕梁武帝〈紫蘭始萌〉種蘭玉臺下氣暖蘭始萌芬芳與時𤼵婉轉迎節生獨使金翠嬌偏動紅𦂶情二遊何足
懷一顧非傾城羞將芩芝侶豈畏鶗鴂鳴　元帝〈賦得蘭澤多芳草〉春蘭本無艶春澤最葳蕤燕姬得夢罷尚書奏事歸臨池影入浪從風香拂衣當門已芬馥入室更芳菲蘭生不擇徑十歩豈難稀　宣帝〈詠蘭〉折莖聊可佩入室自成芳開花不競節含秀委微霜　陳張正見〈賦新題得蘭生野徑〉披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒徑裏遂不斷黃金
〔原〕唐李白〈贈友〉蘭生不當户別是
閒庭草夙被霜雪欺紅榮已先老謬接瑶華枝結根君王池顧無馨香美叨沐春風吹餘芳若可佩卒歲長相隨　〈古風〉孤蘭生幽園衆草共蕪没雖照陽春暉復悲高秋月飛霜早淅瀝綠艶恐休歇若無清風吹香氣為誰𤼵　賀蘭進明〈古意〉崇蘭生澗底香氣滿幽林采采欲為贈何人是同心日暮徒盈把徘徊憂思深慨然紉雜佩重奏丘中琴
〔增〕温庭筠〈余昔自西濱得蘭數本移藝於庭亦既逾歲而芃然蕃殖自余遊者未始以芳
草為遇矣因悲夫物有厭常而返不若混然者有之焉遂寄情於此〉寓賞本殊致意幽非我情吾常有疎淺外物無重輕各言藝幽深彼美香素莖豈為賞者設自保孤根生易地無赤株麗土亦同榮賞際林壑近泛餘煙露清余懷既鬱陶爾𩔖徒縱橫姸媸苟不信寵辱何為驚真隱諒無迹激時猶簡名幽叢靄綠畹豈必懷歸耕　陳陶〈種蘭〉種蘭幽谷底四逺聞馨香春風長養深枝葉趁人長智水潤其根仁鋤䕶其芳蒿藜不生地惡鳥
弓已藏椒桂夾四隅茅茨居中央左鄰桃花塢右接蓮子塘一月薰手足兩月薰衣裳三月薰肌骨四月薰心腸幽人饑如何採蘭充餱粮幽人渴如何醖蘭為酒漿地無青苗租白日如羲皇不𡮢仙人藥端坐紅霞房日夕望美人佩花正煌煌美人久不来佩花徒生光刈穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐　宋蘇軾〈題楊次公春蘭〉春蘭如美人
不採羞自獻時聞風露香蓬艾深不見丹青寫真色欲補離騷傳對之如靈均冠佩不敢燕　范成大〈次韻温伯種蘭〉靈均墮荒寒采采紉蘭手九畹不留客髙丘一囘首崢嶸路孔棘悽愴肘生栁遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂䕶塵垢孤芳亦有遇灑濯居座右君看深林下埋沒隨藜莠　陸游〈蘭〉南巖路最近飯已時散䇿香来知有蘭遽求乃弗獲生世本幽谷豈願為世
娛無心託階庭當門任君鋤　楊萬里〈題蕙花初開〉幽人非愛山出山將何之山居種蘭蕙歲寒久當知初藝止百畝餘地惜奚為先生無廣居千巖一茅茨四面祇藝蕙中間纔置錐鋭綠分宿叢脩紫擢幼枝孤榦八九花一花破初蕤西風淡無味微度成香吹燈夢得幽馥月寫傳静姿我欲掇芳英和露充晨炊眷然惻不忍環翫自忘饑豈無衆花草不願秋不遲種時亂不擇歲晩悔可追　薛季宣〈種蘭〉蘭生林樾間清芬倍幽遠野人
坐官曹兹意極不淺西窓蔽斜日松釵架春晚墻隂蒔花木顦顇根日損植此山國香坐與前事反扶疎可紉佩心緒端有本芽生僅盈壇高風成九畹羣芳顔色好祗自誇園苑何如淡嚼蠟草莽曾誰混對我靜無言忘形如莽𥳰　〈刈蘭〉東畹刈真香靜院篸瓶水髙逺不勝情時逐微風起和雨翦閑庭誰作騷人語記得舊家山香来無覓處　朱子〈謝人送蘭二首〉幽獨塵事屏晼晚秋蘭滋芬馨不自媚掩抑空相思晤對日方永披叢露
未晞翛然𤼵孤詠九畹陳悲詩　淹留閲歲序契濶心懷憂獨卧寄僧閭一室空山秋徘徊起顧望俯仰誰為儔伊人逺贈問孤根亦綢繆芳馨不我遺三載娛清幽愧無瓊琚報厚意竟莫酬瞻彼南陔詩使我心悠悠　〈秋蘭已悴以其根歸學古〉秋至百草晦寂寞寒露滋蘭臯一以悴蕪穢不能治端居念離索無以遺所思願言託孤根歲晏以為期
〔原〕周竹坡藝蘭當九畹蘭生香滿路紉君身上衣光明奪縑素孤芳一衰歇凋零濕秋
露佩服得君子亦足慰遲暮
〔增〕元岑安卿〈盆蘭〉猗猗紫蘭花素秉巖穴趣移栽碧盆中似為香所誤吐舌終不言畏此塵垢汚豈無髙節士幽深共情素俛首若有思清風颯庭戶　明宋濓〈蘭花篇〉陽和煦九畹晴芬溢青蘭潛姿𤼵𤣥麝幽蘤凝紫檀綠蘿托芳鄰白谷挹髙寒𤣥聖未成調湘纍久長歎菉葹雖外蔽貞潔終能完豈知生平心卒獲君子觀雜以青瑶芝承以白玉槃靈風曉方薦清露夜初漙此時不見知駢羅混荒菅春風
桃杏華爛若霞𦂶攢徒媚夸毗子千金買歌歡棄之不彼即要使中心安願結媺人佩把玩日忘餐
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／七言古詩(P.17-1)..[文淵閣四庫全書本]
［七言古詩］
〔増〕唐韓愈〈芍藥歌〉丈人庭中開好花更無凡木爭春華翠莖紅蕊天力與此恩不屬黃鍾家温馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將䨇頰一睎紅綠窓磨徧青銅鏡一樽春酒甘若飴丈人此樂無人知花前醉倒歌者誰楚狂小子韓退之　宋韓𤦺〈和𡊮陟節推龍興寺芍藥〉廣陵芍藥真竒美名與洛
花相上下洛花年來品格卑所在隨人趁髙價接頭著處騁新妍輕去本根無顧藉不論姚花與魏花只供俗目陪妖姹廣陵之花性絶髙得地不移歸造化大豪大力或强遷費盡擁培無艶冶東君固是花之主千苞萬萼從榮謝似矯東君汎愛心枉殺春風不肯嫁遂令天下走香名髣髴丹青競誇詫以此揚花較洛花自合維揚推定覇其間絶色可麤陳天工著意誠堪訝仙家冠子鏤紅雲金線妝治無匹亞旋心體弱不勝枝寶髻𣣱
斜猶墮馬氷雪肌膚一纈斑新試守宫明似赭䨇頭兩兩最多情象物更呈鞍面窊樓子𠅘𠅘欠姿媚特有怪狀堪圖冩見者方知畫不真未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植雖甚蕃及見花成由取捨出羣標致必驚人方徙矮壇臨大厦客來只見軒楹前國艶天姿相照射因知靈種本自然須憑精
識能陶冶君子果有育材心請視維揚種花者
〔原〕陳與義微雨濕清曉老夫門未開煌煌玉仙子並擁翠蕤來臙脂洗盡不自惜為雨歸來更無力老夫五十尚兒癡憑軒一賦㑹真詩
〔増〕楊萬里〈芍藥〉何以築花宅筆直松枝子何以蓋花房雪白清江𥿄𥿄將碧油透松竹畫棟峙鋪𥿄便作瓦瓦色水晶似金鴨煖未熖銀竹響無水汗容漬不濕晴態嬌非醉盡將香世界關作閑天地風日幾曾來蜂蝶獨得至勸春入宅莫歸休勸花住
宅且少留昨日花開開一半今日花飛飛數片留花不住春逕歸不如折插瓶中看　元𡊮桷〈新安芍藥歌〉洛陽花枝如美人㸃㸃不受塵土嗔輕朱深白鑄顔色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日隂晴看不足微雲澹蕩増寵光細雨輕濛賜湯沐何人看花不解理香雪紛紛手中毁酒酣跌蕩空低昻得意須臾竟如此翩翩驌驦雲中君愛花直欲留青春青
春如流欲歸去明年看花君合住　明徐賁〈次韻楊孟載觀芍藥作〉輕隂釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵汚纎手籠春為花䕶一捻芳容飽弄嬌臙脂細結玲瓏露綵貼單屏襯碧綃微風纔動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宫娥翦花情最重是何人應有鴛鴦帳裏身不用傳心題𦂶字踏歌當為喚真真　陸
粲〈賦内閣芍藥〉金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成芸閣留詩草卷幔頻看碧霧流揮毫正耐紅雲繞憶昨宣皇居法宫太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩𦂶繡明臨風宛轉如矜妬俯者如愁仰如訴半沾微雨妖紅濕太真泣凭欄干立至尊一顧六宫囘茜
裙霞帔俱羞澀華萼樓頭雨露偏芳容贏得美人憐君恩為與分春色詔許移來種閣前閣前複道連金谷翠輦經過幾廻矚内家敕進賞花詞昭容傳制黃門促沉吟此事六十載當日繁華宛然在紺幰金輿稀幸臨黃扉紫禁留風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣雲窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風
雨憔悴天之涯燕山遊子江南客獨對名花感今昔草木何知人自憐逢時亦復升沉隔世間榮辱偶然事不獨此花何歎息
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／金燈花／集藻／詩散句(P.2-1)..[文淵閣四庫全書本]
〔詩散句〕
〔増〕宋晏殊煌煌五枝燈下有玉蟠螭　楊巽齋如龍乍化青藜熖寧用窓前設短檠
子／醫家／御定佩文齋廣群芳譜／花譜　卷二十二至卷五十三／卷四十八　菊花一(P.1-1)..[文淵閣四庫全書本]
欽定四庫全書
御定佩文齋廣羣芳譜卷四十八
花譜
菊花一
〔原〕菊一名治蘠一名日精一名節花一名傅公一名周盈一名延年一名更生一名隂成一名朱嬴一名帝女花
〔增〕《本草》菊一名女節一名女莖一名金莖蘇頌曰白菊潁人呼為回峯菊汝南名荼苦蒿上黨及建安郡
順政郡並名羊歡草河内名地薇蒿
〔原〕《埤雅》云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黄白紅紫粉紅間色淺深大小之殊味有甘苦之辨大要以黄為上白次之性喜隂惡水種須髙地初秋烈日尤其所畏本草及千金方皆言菊有子將花之乾者令近濕土不必埋入土明年自有萌芽則有子之驗也味
苦甘平無毒昔有謂其能除風𤍠益肝補隂蓋不知其得金水之精英能益金水二臟也補水所以制火益金所以平木木平則風息火降則𤍠除用治諸風頭目其旨深微黄者入金水隂分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩𤍠四肢遊氣久服輕身延年或用之而無効者不得真菊耳
〔增〕《本草》陶𢎞景曰菊有兩種一種紫莖黄色氣香味甘為真菊一種青莖而大作蒿
艾氣味苦者名苦薏非真菊也葉正相似以甘苦别之又有白菊莖葉都相似惟花白五月取之吳瑞曰花大而香者為甘菊花小而黄者為黄菊花小而氣惡者為野菊李時珍曰無子者謂之牡菊
〔原〕其𩔖有甘菊一名真菊一名家菊一名茶菊花正黄小如指頂外尖瓣内細蕚柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則青老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致都勝一名勝金黄一名大金黄一名添色喜容蓓蕾殷紅瓣濶而短花瓣大者皆有䨇畫直紋内外大小重疊相次面黄背紅
開時黄暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黄千葉花如小錢大葉有䨇紋齊短而濶葉端皆有兩缺内外鱗次上二三層花色鮮明下層淺色帶微白心十餘縷色明黄葉比諸菊最小而青每葉不過如指面大或云出禁中因得名金芍藥一名金寶相一名賽金蓮一名金牡丹一名金骨朶蓓蕾黄紅花金光愈開愈黄徑可三寸厚稱之氣香瓣濶葉緑而澤稀而弓長而大亞深枝幹順直而扶疎髙可六七尺菊中極品黄鶴翎蓓蕾朱紅如泥金瓣面紅背黄開則外暈黄而中暈紅葉青弓而稀大而長多尖如刺枝幹紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者為下木香菊多葉畧似御衣黄初開淺
鵝黄久則淡白花葉尖薄盛開則微卷芳氣最烈一名腦子菊大金黄花頭大如折三錢心瓣黄皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色小金黄一名明州黄一名疊金黄花頭大如折二錢心瓣黄皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層葢為狀先後不同也如此狀如笑靨花有富貴氣開早勝金黄花頭大過折二錢明黄瓣青黄心瓣有五六層花片比大金黄差小上有細脉枝杪凡三四花一枝之中有少從蕊顔色鮮明玩之快人心目但條梗纖弱難得團簇作大本須留意扶植乃成黄羅繖花深黄徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鐵高可六七尺報君知一名九日黄一名早黄一名蟹爪黄花黄赤而有寶色開于霜降前久而愈艶徑二寸有半氣
香瓣末稍岐有尖突起葉青而稀長而大亞深莖紫枝幹勁挺髙可八九尺金鎖口一名黄錦鱗一名錦鱗菊瓣葉莖幹頗𩔖黄鶴翎開亦同時體厚瑩潤絶𩔖西施瓣背深紅面正黄瓣展則外暈黄而内暈紅既徹則一黄菊耳徑可二寸有半沈譜曰深紅千瓣週邊黄色半開時紅黄相雜如錦銀鎖口花初黄後淡週邊白色如銀半開時黄白相雜可愛上二花可為絶品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蔕即迸成三四亦有至五六者其瓣面重黄而背重紅開時奇怪一分為三截下截皆黄中截則紅其頂又紅四面支撑紅黄交雜如錦開徹四面盡露紅背盡隱厚徑二寸餘上尖髙二寸如樓臺氣香葉黑綠澤皺而瓦有稜角其尖最多亞甚深葉根多冗莖紫枝幹勁挺髙可四五尺御袍黄一名瓊英黄一名紫梗御袍黄一名柘袍黄一名大御袍黄花如小錢大初開中赤
既開瑩黄徑三寸半瓣濶開早瓣末如有細毛開最久殘則紅葉綠稀而長厚而大亞深葉根青淨莖葉枝幹扶疎髙可一丈狀𩔖御愛但心有大小之分青梗御袍黄一名御衣黄一名淺色御袍黄朶瓣葉幹俱𩔖小御袍黄但瓣疎而莖清耳范譜曰千瓣初開深鵝黄而差疎瘦久則變白側金盞此品𩔖大金黄其大過之有及一寸八分者瓣有四層皆整齊花片亦濶大明黄色深黄心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫狀元黄一名小金蓮其花焦黄燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根清淨莖淡紅枝幹順直扶疎髙七八尺翦金毬一名翦金黄一名金鳳毛一名金樓子一名密翦毬其色瑩黄瓣末細碎如翦頂突有細萼相雜茸茸氣香其殘也紅葉青而綠皺而稠肥而厚濶
而短亞深葉根冗甚枝幹勁挺髙可五六尺黄繡毬一名金繡毬一名黄羅衫一名木犀毬一名金毬花深黄葉色稍淡而髙大晩黄毬深黄千瓣開極大十采毬黄千瓣如毬大金毬金黄千瓣瓣反成毬小金毬一名毬子菊一名毬子黄一名金纓菊一名金彈子深黄千瓣中邊一色花較小突起如毬毬子開以九月中深黄千葉尖細重疊皆有倫理一枝之杪叢生百餘花若小毬諸菊黄花最小無過此者然枝青葉碧花色鮮明相映尤好金鈴菊花頭甚小如鈴之圓深黄一色其幹之長與人等或言有髙近一丈者可以上架亦可蟠結為塔故又名塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黄千葉菊以黄為正鈴以金為質是菊正黄色而葉有鐸形則于名實兩無愧也菊有花密枝偏䨇心貌長者謂之鞍子菊與此花一種
特以地脉肥瘠使之然爾又有大黄鈴大金鈴蜂鈴之𩔖或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黄千葉與金萬鈴相𩔖而花頭瘦小不甚鮮茂以生非其時故也秋金鈴出西京開以九月中深黄䨇紋重葉花中細蕊皆出小鈴其萼亦如鈴葉但此花葉短廣而青有如蜂鈴狀初出時京師戚里相傳以為愛翫蜂鈴開以九月中千葉深黄花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此别爾大金鈴開以九月末深黄有鈴者皆如鐸之形而此花之中實皆五出細花下有大葉承之每葉有䨇紋枝與常菊相似葉大而疎一枝不過十數葉俗名大金鈴以花形似秋萬鈴耳千葉小金錢畧似明州黄花葉中外疊疊整齊心甚大單葉
小金錢花心尤大開最早重陽前已爛熳小金錢開早大于小錢明黄瓣深黄心其瓣齊齊三層花瓣展其心則舒而為筩大金錢開遲大僅及折二錢心瓣明黄一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黄䨇紋重葉似大金菊而花形圓齊頗𩔖滴滴金人未有識者或以為棣棠菊或以為大金鈴但以花葉辨之乃可見荔枝菊花頭大于小錢明黄細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香清甚姚江士友云其花黄狀似楊梅金荔枝一名荔枝黄花金黄徑二寸餘厚半之瓣短而尖開遲葉青而稠大而尖其亞淺髙可三四尺荔枝紅一名紅荔枝紅黄千瓣棣棠出西京開以九月末䨇紋多葉自中至外長短相次如千葉棣棠狀凡黄菊𩔖多小花如都勝御愛雖稍大而色皆淺黄其最
大者若大金鈴菊則又單葉淺薄無甚佳處惟此花深黄多葉大于諸菊而又枝葉甚青一枝叢生至十餘朶花葉相映顔色鮮好甚可愛也金䭔子花比甘菊差大纖穠酷似棣棠色艶如赤金他花色皆不及葢奇品也葉亦似窠株不甚髙金陵最多開早九煉金一名滲金黄一名銷金菊花似棣棠菊而稍大瓣似荔枝菊而稍禿開于九月前外暈金黄中暈焦黄葉綠狹而尖亞深葉根多冗莖紫而細勁直如鐵髙可一丈黄二色九月末開鵝黄䨇紋多葉一花之間自有深淡兩色然此花甚𩔖薔薇菊惟形差小又近蕊多有亂葉不然亦不辨其異種也橙菊花瓣與諸菊絶異黄色不甚深其瓣成筩排𥪡生于萼上後乃開作小片婉孌至于成團衆瓣之下又有綂裙一層承之亦猶橙皮之外包也其中無心小御袍黄一名深色御袍黄花全似御袍黄瓣稍細開頗遲心起突色如深鵝黄菊瘦有心不突黄萬卷一名
金盤橙其色金黄徑二寸有半厚三之二其外夾瓣其中筩瓣開遲葉青而稠大而瓦其末團其亞深葉根多冗枝幹偃蹇而麤大髙五六尺鄧州黄開以九月末單葉䨇紋深于鵝黄而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黄菊而白者以五月採今人間相傳多以白菊為貴又採以九月頗與古說相異惟黄菊味甘氣香枝幹葉形全𩔖白菊疑𢎞景所說即此金絲菊花頭大過折二錢深黄細瓣凡五層一簇黄心甚小與瓣一色顔色可愛名為金絲者以其花瓣顯然起紋綹也十月方開此花根荄極壯垂絲菊花蕊深黄莖極柔細隨風動搖如垂絲海棠錦牡丹花之紅黄赤黄者多以錦名花之豐碩而矬者多以牡丹名或又名秋牡丹檀香毬色老黄形團瓣圓厚開徹整齊徑幾三寸厚三之二氣香葉幹短蹙麝香黄花心豐腴旁短葉密承之格極髙勝亦有白者
大畧似白佛頂而勝之逺甚吳中比年始有黄寒菊花頭大如小錢心瓣皆深黄色瓣有五層甚細開至多日心與瓣并而為一不止五層重數甚多聳突而髙其香與態度皆可愛狀𩔖金鈴菊差大耳薔薇九月末開深黄䨇紋單葉有黄細蕊出小鈴萼中枝幹差細葉有支股而圓又薔薇有紅黄千葉單葉兩種而單葉者差尖人間謂之野薔薇葢以單葉爾鵝毛一名鵝兒黄開以九月淡黄纖如細毛生于花萼上凡菊大率花心皆細葉如下有大葉承之則謂之杔葉今鵝毛花自内至外葉皆一等但長短上下有次爾花形小于萬鈴亦近年花也金孔雀一名金褥菊蓓蕾甚巨初開金黄既開赤黄徑三寸半厚稱之其氣不佳瓣尖而下垂隨開隨悴葉青而濁長大而皺其亞深根冗甚枝幹偃蹇而麤大髙可一丈黄五九菊花鵝黄色外尖瓣一層中瓣茸茸然徑僅如錢夏秋二度開葉青而稠長而多尖其亞深葉根有冗
枝幹細而高僅二三尺九日黄大如小錢黄瓣黄心心帶微青瓣有三層狀𩔖小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黄一名黄芙蓉一名金芙蓉一名近秋黄一名晩節黄一名大蠟瓣花蜜蠟色徑二寸有半瓣濶微皺開于秋末葉青稀厚而瓦大如掌亞深枝幹麤勁如樹髙可八九尺小殿秋黄朶瓣葉幹俱似殿秋黄而清雅過之疊羅黄狀如小金黄花葉尖瘦如翦羅縠三兩花自作一髙枝出叢上態度瀟灑繖葢黄花似御袍黄而小柄長而細萼黄莖青小金眼一名楊梅毬一名金帶圍一名腰金紫與大金眼同花朶差小枝幹稍細髙僅三四尺太真黄花如小金錢色鮮明黄木香深黄小千瓣花僅如錢黄翦羢色金黄黄粉團黄花千瓣中心微赤黄蠟瓣花淡黄錦雀舌一名金雀舌重黄多
瓣瓣微尖如雀舌金玲瓏一名錦玲瓏一名金絡索金黄千瓣瓣卷如玲瓏錦絲桃一名錦蘇桃瓣背紫而面黄餘𩔖紫絲桃黄牡丹其花鵝黄其背色稍深金紐絲一名金撚線一名出谷箋一名金紋絲色瑩黄開遲髙可一丈瘦則薄而小肥則與銀紐絲同錦西施紅黄多瓣形態似黄西施黄西施嫩黄多瓣瑪瑙西施紅黄多瓣二色瑪瑙金紅淡黄二色千瓣錦褒姒金黄千瓣似粉褒姒而韻態尤勝鴛鴦菊一名合歡金千朶小黄花皆並蔕葉深碧波斯菊花頭極大一枝只一葩喜倒垂下久則微捲如髪之鬈淡黄千瓣茉莉菊花頭巧小淡淡黄色一蕊只十五六瓣或止二十片一㸃綠心其狀似茉莉花不𩔖諸菊葉即菊也每枝條之上抽出十餘層小枝枝皆簇簇有蕊紫粉團黄花千瓣中心微赤錦麒麟一名回回菊其花極耐霜露徑
可二寸萼黄瓣初赤紅既開則面金黄而背赤紅葉綠而黑長厚而尖其亞深葉根有冗髙可五六尺鶯羽黄一名鶯乳黄嫩黄千瓣如大錢樓子佛頂花鵝黄其瓣大約四層下一層瓣單而大二層數疊稍縮三層亦數疊又縮四層黄萼細鈴茸茸然突起作頂徑僅如錢經霜即白其葉微似錦繡毬青而皺長厚而尖其亞淺葉根有冗其枝幹勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黄佛頂一名佛頭菊一名黄餅子一名觀音菊黄千瓣中心細瓣髙起花徑寸餘心突起似佛頂四邊單瓣瓣色深黄黄佛頭花頭不及小錢明黄色狀如金鈴菊中外不辨心瓣但見混同純是碎葉突起甚髙又如白佛頭菊之黄心也佛頭菊無心中邊亦同小黄佛頂一名單葉小金錢花佛頭頗痩花心微窪
兎色黄蓓蕾葉幹俱似繡芙蓉瓣似荔枝菊色似兎毛徑僅二寸殊不足觀野菊亦有三兩種花頭甚小單層心與瓣皆明黄色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　以上黄色九華菊此品乃淵明所賞今越俗多呼為大笑瓣兩層者曰九華白瓣黄心花頭極大有濶及二寸四五分者其態異常為白色之冠香亦清勝枝葉疎散九月半方開昔淵明𡮢言秋菊盈園其詩集中僅存九華之一名喜容千葉花初開微黄花心極小花中色深外微暈淡欣然丰艶有喜色甚稱其名久則變白尤耐封植可以引長七八尺至一丈亦可攬結白花中髙品也金杯玉盤中心黄四旁淺白大葉三數層花頭徑三寸菊之大者不過此本出江東比年稍移栽吳中粉團此品與諸菊絶異含蕊時色淺黄帶
微青花瓣成筩排𥪡生于萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚麤其梗柔弱龍腦一名小銀臺一名瑤井欄出京師開以九月末𩔖金萬鈴而葉尖花色𩔖人間紫鬱金而外葉純白香氣芬烈甚似龍腦是香與色俱可貴也新羅一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有青黄細葉如花蕊之狀盛開後細葉舒展始見其蕊枝正紫色葉青支股甚小凡菊𩔖多尖闕而此花之蕊分為五出如人之有支股與花相映標韻髙雅非尋常比玉毬出陳州開以九月末多葉白花近蕊微有紅色花外大葉有䨇紋瑩白齊長而蕊中小葉如翦茸初開時有殻青久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麤葉
尖長無殘闕枝葉皆有浮毛頗與諸菊異然顔色標致固自不凡近年以來方有此本出爐銀一名銀紅西施一名粉芙蓉花寶色瓣厚大初微紅後蒼白如銀出爐終始可愛徑三寸許形團葉青而黄有紋蠟色皺而瓦長厚而尖葉根冗莖青枝幹屈曲髙僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色青白而有光燄花抱蔕大于鵝卵其瓣有紋中有細萼開最久殘則牙紅葉稀而青長大而多尖亞深枝幹勁直而扶疎髙可一丈玉牡丹一名青心玉牡丹一名蓮花菊花千瓣潔白如玉徑二寸許中暈青碧開早開徹疎爽葉青而稀長而厚狹而尖亞深葉根有冗莖淡紅枝幹勁挺髙僅二三尺玉芙蓉一名酴釄菊一名銀芙蓉初開微黄後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇髙僅三四尺
銀紐絲一名白萬卷一名萬卷書一名銀絞絲一名撚銀條一名鵝毛菊一名銀撚絲初微黄後瑩白如雪徑可三寸體薄開早氣香味甘萼黄開徹瓣紐則萼亦不見瓣如𥿄撚殘則淡紅葉青而稠亞淺枝幹勁直扶疎髙可六七尺一搻雪一名勝瓊花花碩大有寶色其瓣茸茸然如雪花之六出葉似白西施而長大幹枝順直髙大玉寶相白多瓣初開微紅蠟瓣西施一名蜜西蠟瓣花不甚大而溫然玉質其品甚髙此外有紅蠟瓣大蠟瓣雖冐蠟瓣之名而實不相似惟紫蠟瓣花畧相似而枝葉又全不𩔖白疊羅一名新羅菊一名疊雪羅一名玉梅一名白疊雪一名倭菊蓓蕾難開中暈青而微黄開徹瑩白如雪徑可三寸厚三之二其瓣羅紋其殘粉紅葉青而稠大而仰其末團其亞深枝幹勁挺髙僅三四尺一團雪一名白雪團一名簇香毬一名鬭嬋娟花極白晶瑩瓣如勺長而厚疎朗香清中萼黄開遲最
久徑可二寸殘時紫紅葉稀似艾白而青大而長尖而厚濶如掌亞最深葉極耐日深冬五色斑然如畫枝幹勁直髙可六七尺玉玲瓏一名玉連環蓓蕾初淡黄而微青漸作牙紅既開純白其瓣初仰而後覆葉青長而濶厚而大有稜角葉根淨秋有采色莖淡紅枝幹順直髙可至丈玉鈴開以九月中純白千葉中有細鈴甚𩔖大金鈴凡白花中如玉毬新羅形態髙雅而此花可與爭勝白麝香似麝香黄花差小亦豐腴韻勝蓮花菊如小白蓮花多葉而無心花頭疎極瀟散清絶一枝只一葩綠葉甚纖巧萬鈴菊中心淡黄䭔子旁白花葉繞之花端極尖香尤清烈月下白一名玉兎華花青色白如月下觀之徑僅二寸其形團其瓣細而厚葉青似水晶毬長而狹其背弓其亞淺其枝幹勁挺髙可三四尺水晶毬其花瑩白而嫩初開微青徑二寸許其瓣細而茸中微有黄萼初褊薄後乃暄泛葉稀而弓青而滑
肥而厚大而長亞淺根有冗莖青枝幹挺勁髙可七八尺芙蓉菊開就者如小木芙蓉尤穠盛者如樓子芍藥但難培植多不能繁象牙毬其花豐碩初開黄白色其後牙色微作鴨卵之形柄弱不任其花色稠青而毛莖亦青劈破玉小白花每瓣有黄紋如線界之為二大笑菊白瓣黄心本與九華同種其單層者為大笑花頭差小不及兩層者之大其葉𩔖栗木葉亦名栗葉菊徘徊菊淡白瓣黄心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開亦若是矣其名不妄十月初方開或有一枝花頭多者至攅聚五六顆近似淮南菊玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉青而毛稀可數大如茄葉亞淺枝幹勁直如木髙可六七尺酴醿出相州開以九月末純白千葉自中至外長短
相次花之大小正如酴醿而枝幹纖柔頗有態度若花葉稍圓加以檀蕊真酴醿也玉盆出滑州開以九月末多葉黄心内深外淡而下有濶白大葉連綴承之有如盆盂中盛花狀世人相傳為玉盆菊者大率皆黄心碎葉初不知其得名之繇後請于識者乃知物之見名于人者必有形似之實云波斯菊白千瓣狀同黄波斯白西施一名白粉西一名白二色花初微紅其中暈紅而黄既則白而瑩徑三寸以上厚二寸許瓣參差開早葉青而稠狹而尖其亞深葉枝多冗枝幹偃蹇髙僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有䨇紋白葉謂之銀盆者以其下葉正白故也此菊近出未多見木香菊一名玉錢大過小錢白瓣淡黄心瓣有三四層頗細狀如春架中木香花又如初開纒枝白但此花頭舒展稍平坦耳亦有黄色者銀盤白瓣二層黄心突起頗髙花頭或大或小不同想地
有肥瘠故也鄧州白九月末開單葉䨇紋白葉中有細蕊出鈴萼中凡菊單葉如薔薇菊之𩔖大率花葉圓密相次而此花葉皆尖細相去稀疎然香比諸菊甚烈又為藥中所用葢鄧州菊潭所出枝幹甚纖柔葉端有支股而長亦不甚青白菊單葉白花蕊與鄧州白相𩔖但花葉差濶相次圓密而枝葉麤繁人多謂此為鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黄後牙色徑可二寸殘則淡紅葉青而狹長而多尖其亞深葉根冗甚枝幹細偃蹇髙可五六尺佛頂菊一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黄心初如楊梅之肉蕾後皆舒為筩子狀如蜂窠末後突起甚髙又且最大枝幹堅麤葉亦麤厚一種毎枝多直生上只一花少有旁出枝一種每一枝頭分為三四小枝各一花小白佛頂
心大突起似佛頂單瓣淮南菊一種白瓣黄心瓣有四層上層抱心帶微黄色下層黯淡純白大不及折二錢枝頭一簇六七花一種淡白瓣淡黄心顔色不相染惹瓣有四層一枝攅聚六七花其枝杪六花如六面仗鼔相抵惟中央一花大于折三錢此則所産之地力有不同也大率此花自有三節不同初開花面微帶黄色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁縟全似茉莉綠葉亦似之長大而圓淨玉盤菊黄心突起淡黄綠邊粉薔薇花似紫薔薇而粉色玉甌菊或云甌子菊即纒枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名
芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同白五九菊一名銀鈴菊一名夏玉鈴外瓣一層純白其中鈴萼淡黄徑僅如錢夏秋二度開葉青長大而尖亞深葉根有冗髙僅二三尺八仙菊花初青白色後粉色一花七八蕊葉尖長而青蠟瓣粉西施一名粉西嬌一名西施嬌葉幹全𩔖三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黄色似蘸瓊玲瓏白千瓣參差不齊碧蕊玲瓏白千瓣葉色深綠白絨毬花粉白餘𩔖紫絨毬白翦絨一名翦鵝毛一名翦鵝翎色雪白銀荔枝大㮣似金荔枝碧桃菊其花純白葉與紫芍藥相似艾葉菊心小葉單綠葉尖長似蓬
艾白鶴頂似鶴頂紅而色較白白鶴翎一名銀鶴翎一名銀雀舌一名玉雀舌花純白與粉鶴翎同瓣皆有尖下垂粉蝴蝶一名玉蝴蝶一名白蛺蝶千瓣小白花白蠟瓣一名玉菡蓞花純白與粉蠟瓣同腦子菊花瓣微皺縮如腦子狀樓子菊層層狀如樓子單心菊細花心瓣大五月菊花心極大每一鬚皆中空攅成一匾毬子紅白單葉繞承之每枝只一花徑二寸葉似茼蒿夏中開近年院體畫草蟲喜以此菊冩生殿秋白一名玉玫瑰花朶葉幹俱𩔖殿秋黄寒菊大過小錢短白瓣開多日其瓣方増長明黄心心乃攅聚碎葉突起頗髙枝條柔細十月方開　以上白色　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝幹𩔖棣棠但色
紫花大爾菊中惟此最大而風流態度又為可貴獨恨色非黄白不得與諸菊爭先耳紫牡丹一名紫西施一名山桃紅一名檀心紫花初開紅黄間雜如錦後粉紫徑可三寸瓣比次而整齊開遲氣香葉綠而澤長厚而尖其亞深葉根有冗枝幹肥壯髙僅三四尺碧江霞紫花青蔕蔕角突出花外小花花之奇異者䨇飛燕一名紫䨇飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟灑氣味芬馥不可以常品目之朝天紫一名順聖紫蓓蕾青碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根清淨枝幹細紫勁而直髙可五六尺翦霞綃紫多瓣瓣邊如翦其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞
香紫一名錦瑞香花淡紫如瑞香色徑寸許瓣疎尖而𥪡枝葉𩔖金荔枝紫絲桃一名紫蘇桃一名曉天霞蓓蕾青綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱𩔖紫玉蓮墨菊一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目為順聖紫皆紫之極非世俗㸃染之説也夏萬鈴出鄜州開以五月紫色細鈴生于䨇紋大葉之上以時别之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有䨇紋大葉承之諸菊如棣棠是其最大獨此菊與順聖過焉環美可愛荔枝
紫出西京九月中開千葉紫花葉捲為筒大小相間凡菊鈴并蕊皆生托葉之上葉背乃有花萼與枝相連而此菊上下左右攅聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅翦春花先紅後紫復淡紅變蒼白徑可三寸厚稱之其瓣濶大而鬅鬆開早氣香葉薄綠而澤稀而多尖其枝幹順直髙可四五尺繡毬出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉蓮一名紫荷衣一名紫蠟瓣蓓蕾青綠花紫而紅質如蠟徑可二寸瓣如勺終始上𥪡葉全似朝天紫瑪瑙盤淡紫赤心千瓣花極豐大紫薔薇花畧小似紫玉
蓮而色淡紫羅繖一名紫羅袍花似紫鶴翎小而厚色勻其瓣羅紋而細葉青大而稠根多冗枝幹勁直髙大紫繡毬一名紫羅衫其花粉紫得養則如紫牡丹之色蒨麗失養則青紅黄白夾雜而不勻瓣結不舒葉𩔖錦繡毬綠而混厚而皺紫翦絨四翦絨俱小巧紫者其名獨振金絲菊紫花黄心以蕊得名水紅蓮一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝幹勁直髙可一丈或以為太液蓮非雞冠紫一名紫鳳冠千瓣髙大起樓取象于雞冠花非以雞之冠為比也福州紫紫多瓣　以上紫色　狀元紅花重紅徑可二寸厚半之瓣濶而短厚有紋其末黄其紅耐久開早葉似猫脚跡綠而麗亞深葉根冗枝幹如鐵髙僅三四尺錦心繡口一名楊妃
茜裾紅一名美人紅徑二寸許厚半之外大瓣一二層深桃紅中筒瓣突起初青而後黄筒之中嬌紅而外粉筒之口金黄爛熳如錦香清開與報君知同葉綠而澤團而弓稀而可數其缺刻如㨗業枝幹紅紫細勁順直髙可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅既開彷彿亞腰葫蘆亞處無瓣黄蕊繞之其徹也黄蕊不見攅簇成毬大如雞卵開極耐久葉綠而秀濶而長薄而多尖葉根有冗莖淡紅枝幹勁直髙可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉青澤厚而大亞深末團葉根清淨莖青枝幹肥壯順直髙可四五尺紫霞觴一名紫霞杯花似狀元紅厚而大開早初重紅稍開即木紅葉青濶而皺亞深葉根多冗枝幹挺勁髙可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黄
並作瑪瑙色中暈穠而外暈淡其瓣尖細而鬅鬆徑二寸有半厚稱之葉青澤厚而長稍尖亞深莖青枝幹順直髙可四五尺海雲紅一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黄其徹也鬅鬆其葉長而大青而多尖其亞深枝幹壯大髙可四五尺臙脂菊𩔖桃花菊深紅淺紫比臙脂色尤重比年始有之此品既出桃花菊遂無顔色葢竒品也縷金妝一名金線菊深紅千瓣中有黄線路出爐金一名錦芙蓉金紅千瓣色如爐金出火火煉金花徑僅寸許外尖瓣猩紅其中萼金黄朶垂其紅不變葉綠而澤稀而瓦長厚而尖亞深枝幹勁直髙可四五尺木紅毬一名紅羅衫一名紅繡毬花初開殷紅稍開即木紅徑可二寸有半瓣下覆如毬心萼黄甚莖葉枝幹頗𩔖御袍黄髙可五六尺紫骨朶一名大紅繡毬一名
紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤豐滿如榴子其徹也攅簇如毬葉𩔖紫霞觴葉綠而小根有冗枝幹勁直髙可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉青厚短大而稠其尖多其亞淺葉根冗甚莖青枝幹偃蹇髙可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目既開徑二寸以上其萼如小錢初青後黄其中隱然有頂有開數瓣上𥪡者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅㸃面徑三寸瓣大而圓紅翦絨初殷紅後木紅徑寸有半其形薄而瓦其瓣末碎而茸攅簇如刺葉綠尖而小其亞淺其莖紅葉根清淨枝幹扶疎髙可三四尺錦繡毬一名
錦羅衫蓓蕾如栗其花抱蔕其初殷紅既開鮮紅漸作紅黄色瓣濶而短葉似紫繡毬稀而大皺而尖葉根有冗鶴頂紅一名不老紅花似晩香紅薄而小外暈粉紅中暈大紅開徹粉紅瓣下嚲大紅瓣上攅如鶴頂葉青圓而小枝幹不甚髙大雞冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖青枝幹挺勁髙可四五尺繡芙蓉一名赤心黄一名老金黄初開赤紅既開中暈赤而外暈黄其瓣面黄而背紅徑二寸有半厚半之開早稜層整齊葉青澤而脆亞深葉根冗甚枝幹偃蹇而麤大髙可四五尺錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙蓉菊狀如芙蓉紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黄色其萼黄徑二寸許厚半之瓣如勺而
毛末微皺上簇如蓮萼黄而大萼中或突起數瓣葉綠長大而多尖其亞深葉根有冗幹勁挺髙可四五尺襄陽紅並蔕䨇頭出九江彭澤賓州紅一名岳州紅一名日輪紅重紅褊薄如鏇徑二寸中黄萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為二三與花葉相雜比茸茸然花心與筒葉中有青黄色頗與諸菊異冬菊花薄而小徑僅寸半色深紅質如蠟瓣濶而短開極遲葉疎青而澤初似銀芍藥其後弓而厚長而尖亞深尖多莖紫枝幹順直扶疎髙可五六尺　以上紅色　桃花菊劉蒙泉云粉紅單葉中有黄蕊其色正䫫桃花俗以此名葢以言其色爾花之形度雖不甚佳而開于諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十
三四片開時長短不齊經多日乃齊其心黄色内帶微綠此花嗅之無香惟撚破聞之方知有香至中秋便開開至十餘日漸變為白色或生青蟲食其花片則衰矣其綠葉甚細小范成大云多葉至四五重粉紅色濃淡在桃杏紅梅之間未霜即開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃既開四面支撑紫燄騰耀後漸白紐絲葉青而稀濶大如掌亞深葉根多冗枝幹順直而扶疎髙可七八尺垂絲粉紅出西京九月中開千瓣細如茸攅聚相次花下亦無托瓣枝幹纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名即一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉青長大而稀亞深葉根清淨枝幹順直髙可一丈粉西施一名
紅西施一名紅粉西一名粉西花豐碩似白西施初開紅黄相雜有寶色開徹則淡粉紅瓣卷而紐背慘而紅如猱頭然柄弱不任葉青而厚長而瓦狹而尖亞深葉根多冗枝幹亦𩔖白西施合蟬菊九月末開粉紅筒瓣花形細者與蕊雜比方盛開時筒之大者裂為兩翅如飛舞狀一枝之杪凡三四花灑金紅一名灑金香一名金錢豹淡紅千瓣瓣間有黄色如灑紅粉團一名粉團花粉紅徑二寸厚半之中暈紅瓣短而多紋枝葉似金荔枝而青樓子粉西施一名晩香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠青而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍藥而髙大不及粉褒姒花粉紅而
小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人𩔖多混稱不知玲瓏者疏朗通透之物卷則書卷畫卷之𩔖管則簫管筆管之𩔖取象各不同有詠之連環絡索即玲瓏之别號于命名之意寖失不可不辨八寶瑪瑙一名八寶菊千瓣粉紅花花具紅黄衆色紫芙蓉一名勝芙蓉一名芙蓉菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣　以上粉紅色　珠子菊白色見本草注云南京有一種開小花瓣下如小珠子丹菊見嵇含菊
銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴往往有六七色黄白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朶二色西施一名紅二色一名黄二色一名二色白一名平分秋色徑可三寸厚半之開最久瓣葉枝幹皆與白西施同初開時數朶淡紅數朶淡黄逈然不𩔖半開時五彩寶色炫爛奪目開徹則皆淡桃紅色矣二色楊妃一名二喬一名金菊對芙蓉多瓣淺紅淡黄二色䨇出如金銀花徑僅二寸其萼黄其瓣如兎耳其葉綠而不澤厚而尖皺而瓦赤金盤一名脂暈黄一名琥珀杯其花初開紅黄而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅翦絨大寸許瓣疎初開黄而紅後紅而黄色易衰葉緑厚而短尖而
長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣卷皺密蹙下截深黄上截瑩白重臺彷彿水仙花下垂成穟如梅花清逸開早香甚葉綠大而皺尖而長其亞深葉根多冗其枝幹柔細而扶疎髙可一丈或以為茉莉菊甚謬海棠菊一名錦菊一名海棠春一名海棠嬌一名海棠紅一名小桃紅一名鐵幹紅色𩔖垂絲海棠徑寸有半形薄而瓦瓣短多紋而尖愈開愈竒有寶色中暈赤外暈黄邊暈純白或數色錯出變態不窮葉綠而澤厚而小亞深其枝幹勁直扶疎髙可四五尺蜜西施蜜色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其殘也紅而麗葉青而稠大而尖亞深葉根冗枝幹偃蹇髙可四五尺紫絨
毬一名紫絲毬一名紫蘇桃蓓蕾圓而綠如小龍眼大其開也碧綠紅紫黄白諸色間雜而紫燄為多瓣細而鑲四面參差茸茸如翦徑僅寸許圓如毬葉𩔖朝天紫小而青尖亞似少葉根清淨枝幹細直而勁髙可四五尺僧衣褐一名緇衣菊深栩子色小刺蝟菊一名栗葉花如兎毛朶團瓣如蝟之刺大如雞卵葉長而尖枝幹勁挺高可三四尺　以上異品
〔增〕劉蒙泉《菊譜》銀臺深黄萬銀鈴葉有五出而下有䨇紋白葉開之初疑與龍腦菊一種但花形差大且不甚香耳俗謂龍腦菊為小銀臺葢以相似故也枝幹纖柔葉青黄而麤疎近出洛陽水北小民家未多見也　范成大《菊譜》藤菊花密條柔以長如藤蔓可編作屏障亦名棚菊種之坡上則垂下裊數尺如纓絡尤宜池潭之瀕　史正志《菊譜》密友花頭大過折三明黄濶片花瓣形色不在諸品之下初開時長短不齊開
極其盛乃齊至于六層其中如抽芽數條短短小心與瓣為一色狀如春間黄密友花窠枝低矮綠葉最繁密見霜則周圍綠葉變紫色　沈兢《菊譜》諸州及禁苑品𩔖有樝子菊花小色黄香如樝子泰州黄　黄素馨　白素馨　蹙線菊　鐵脚黄鈴　黑葉兒　團圓菊　柳條菊　枝亭菊枝梗甚長用杖子撐之即籬菊一丈黄碧蟬菊青色鈸兒菊一種紫梗開早一種青梗開晩潛山朱新仲菊坡有玉盤盂與金鈴菊相似枇杷菊葉似枇杷花似金盞銀臺而極大却不甚香舒州有蜂兒菊鵝黄色水晶菊花面甚大色白而透明潛江有鋪茸菊色綠其花甚大光如茸二月間開臨安有長沙菊　滿堂金
壽安真珠俱黄色孩兒白　婺州有銷金紫菊紫瓣黄沿銷銀黄菊黄瓣白沿乾紅菊花瓣乾紅四沿黄色即是銷金菊三種乃佛頭菊種也浙有荷菊日開一瓣開足成荷花形衆菊未開不開衆菊已謝不謝金陵有松菊枝葉勁細如松其花如碎金層出于密葉之上　史鑄《越中菊譜》凌風菊黄色見山谷詩柑子菊黄色見后山詩楊妃裙黄色見徐仲車詩蠟梅菊見聞人善言菊卿公暇集　周師厚《洛陽．菊譜》紫幹子　五色菊　黄簇菊　柿葉菊　青心菊　葉紅菊　黄窠廷子　探白子　紅香菊　釵頭菊　川金菊深色單葉川翦金按原譜雜採劉范沈史諸譜以色分𩔖間
有遺逸續錄于此
子／醫家／御定佩文齋廣群芳譜／花譜　卷二十二至卷五十三／卷四十八　菊花一／彚考(P.23-2)..[文淵閣四庫全書本]
〔彚考〕
〔原〕《禮記．月令》季秋之月菊有黄華　《唐書．李適傳》凡天子饗㑹遊豫惟宰相及學士得從秋登慈恩寺浮圖獻菊花酒稱壽
〔增〕《山海經》女几之山其草多菊
〔原〕《列仙傳》文賔取嫗數十年輙棄之後嫗老年九十餘復見賔年更壯拜泣至正月朝㑹鄉亭西社中賔教令服菊花地膚桑上寄生松子以益氣嫗亦更壯復百餘歲　《西京雜記》戚夫人侍兒賈佩蘭後出為扶風人段
儒妻說在宮時九月九日佩茱茰食蓬餌飲菊花酒令人長壽菊華舒時并採莖葉雜黍米釀之至來年九月九日始熟就飲焉故謂之菊花酒　《神仙傳》康風子服甘菊花桐實後得仙　《神鏡記》滎陽郡西有靈源山巖有紫菊　《荊州記》縣北八里有菊水其源旁悉芳菊水極甘馨又中有三十家不復穿井即飲此水上壽百二十三十中壽百餘七十者猶以為夭漢司空王暢太傅袁隗為南陽縣令月送三十餘石飲食澡浴悉用之太
尉胡廣久患風羸恒汲飲此水疾遂瘳此菊莖短葩大食之甘美異於餘菊廣又收其實種之京師遂處處傳植之　《風土記》日精治蘠皆菊之花莖别名也生依水邊其花煌煌霜降之節惟此草盛茂九月律中無射俗尚九日候時之草也
〔增〕《拾遺記》背明國有紫菊謂之日精一莖一蔓延及數畝味甘食者至老不饑渴
〔原〕《續晉陽秋》陶潛九月九日無酒坐宅邊菊叢中採摘盈把望見白衣人至乃王𢎞送酒即便就酌　《續齊諧記》
汝南桓景從費長房遊學長房謂之曰九月九日汝南當有大災厄急令家人縫絳囊盛茱茰繫臂上登山飲菊花酒此禍可消景從其言舉家登山夕還雞犬俱暴死長房聞之曰此可代也　《名山記》朱孺子吳末入玉笥山服菊花乘雲升天
〔增〕《歲華紀麗》露凝白玉菊散黄金〔註〕秋日詩露凝千片玉菊散一叢金又云菊散金風起荷疎玉露圓
〔原〕《輦下歲時記》九月宫掖間爭插菊花民俗尤甚
〔增〕《清異錄》懿宗賞花歌云長生白久
視黄共拜金剛不壞王
〔原〕《九域志》鄧州南陽郡土貢白菊三十斤　《越州圖經》菊山在蕭山縣西三里多甘菊　《歲時雜記》盧公範重陽日上五色糕菊花枝茱茰樹茱茰為辟邪翁菊花為延壽客故九日假此二物以消陽九之厄　《東坡雜記》菊黄中之色香味和正花葉根實皆長生藥也北方隨秋之早晩大畧至菊有黄華乃開獨嶺南不然至冬乃盛發嶺南地暖百卉造作無時而菊獨後開考其理菊性介烈不與百卉並盛衰須
霜降乃發而嶺南常以冬至微霜故也其天姿髙潔如此宜其通仙靈也
〔增〕《東坡雜記》夏小正以物為節如王瓜苦菜之𩔖驗之畧不差而菊有黄華尤不失毫釐近時都下菊品至多皆人以他草接成不復與時節相應始八月盡十月菊不絶於市亦可怪也　李彦平《雜錄》韓魏公在北門有詩云不羞老圃秋容淡且看黄花晩節香識者知其晩節之髙
〔原〕《東京夢華錄》重九都下賞菊菊有數種有黄白色蕊若房曰萬鈴菊粉紅色
曰桃紅菊白而檀心曰木香菊黄色而圓曰金鈴菊純白而大曰喜容菊無處無之酒家皆以菊花縛成洞户　《牧䜿閒談》蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊㵼人　《遯齋閒覽》南方花較北地常先一月獨菊花開最遲菊性宜冷也東坡𡮢言嶺南氣候不常吾謂菊花開時即重陽故在海南藝菊九畹後至冬半始開廼以十一月望日與客泛酒作重九㑹云
〔增〕《西溪叢
語》楚辭云夕餐秋菊之落英王逸云英華也𩔖篇云英草榮而無實者後漢馮衍賦云食玉芝之茂英言英華之英洪興祖補註楚辭云秋花無自落者讀如我落其實而取其材之落此言為是今秋花亦有落者但菊蕊不落耳若云黄菊飄零滿地金即詩用楚辭之句且宋書符瑞志沈約云英葉也言食秋菊之葉據神農本草菊服之輕身耐老三月採葉玉函方王子喬變白增年方甘菊三月上寅採名曰玉英是英謂之葉晉許詢詩
云青松凝素體秋菊落芳英　《老學庵筆記》菊花色雖多種黄者為正月令他卉皆曰始華於菊獨曰菊有黄花正其驗矣種法有九要一曰養胎二曰傳種三曰扶植四曰修葺五曰培䕶六曰幻弄七曰土宜八曰澆灌九曰除害能如此法便堪為松菊主人不減淵明矣　《三餘贅筆》曾端伯以菊花為佳友張敏叔以菊為壽客　《花經》菊四品六命　《乾淳歲時記》都人九月九日飲新酒泛萸簮菊且以菊糕為餽　《吳興園林記》趙氏菊
坡園前面大溪為循堤畫橋蓉柳夾岸數百株中島植菊至百種為菊坡
〔原〕沈競《菊譜》臨安西馬城園每歲至重陽謂之鬭花各出竒異有八十餘種　東平府有溪堂為郡人遊賞之地溪流石崖間至秋州人泛舟溪中採石崖之菊以飲每歲必得一二種新異花
〔増〕《澄懐錄》終南五老洞碑記墨菊其色如墨古用其汁以書字
〔原〕《學圃餘疏》菊至江隂上海吾州而變態極矣有長丈許者有大如盌者有作異色二色者而皆名麤種
其最貴乃各色翦絨各色幢各色西施各色狼牙乃謂之細種種之最難須得地得人燥濕以時蟲蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首歸今吾地尚有此種然開不能大佳想亦地氣使然菊中有黄白報君知最先開甘菊可作湯寒菊可入冬皆賤種也而皆不可廢又有一種五六月開亦異種也
〔增〕《懸笥瑣探》范文穆公至能作菊譜
言月令以動植志氣候如桃桐軰直云始華而菊獨云菊有黄華豈以其正色獨立不伍衆草變詞而言之歟予始甚疑之信如譜中所載其色已不勝其多而月令獨云菊有黄華何也及來河南行熊耳錦屏𢎞農崤函諸山正秋草木俱衰謝盡山上下暨水厓籬落皆黄菊大如錢叢生粲然乃悟河南為中州得風氣之正黄為正色而正秋時著花隨地皆有此月令紀𠉀所以獨言之也然則如譜中所載諸品得無人智力變幻所致歟
則其見述於月令宜矣　《缾花譜》各色細葉菊一品九命　《瓶史》浴菊宜好古而竒者　菊以黄白山茶秋海棠為婢
〔原〕《梧潯雜佩》陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壊陶淵明也聞者心媿　《花史》王龜齡十朋取莊園卉目為十八香以菊為冷香　吳致堯九疑考古云舂陵舊無菊自元次山始植沈譜云次山作菊圃記云在
藥品為良藥為蔬菜是佳蔬　本草與千金方皆言菊花有子魏鍾㑹菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊冬收而春種之據此二說則菊之為花果有結子者　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　紫菊之名見于孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黄萼
照耀丹墀杜荀鶴詩雨勻紫菊藂藂色趙嘏詩紫艶半開籬菊静夏英公詩落盡西風紫菊花韓忠獻公詩紫菊披香碎曉霞則紫花定是佳品　屈原離騷經朝飲木蘭之墜露兮夕餐秋菊之落英王逸註云言旦飲香木之墜露吸正陽之精液暮食芳菊之落華吞正隂之精蕊
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／傳(P.6-2)..[文淵閣四庫全書本]
〔傳〕
〔原〕元楊維楨〈黄華傳〉先生姓黄字華其先有日精者初生筮之繇曰煜煜煌煌綠衣黄裳徳與坤協數用九
彰九九相仍俾爾壽昌佐用炎皇啓於兌方世為中黄夫中五數也寄旺四時九九重陽數也兌秋方也雖寄旺四時而盛必於秋乎陶氏旺春劉氏旺夏陶劉氏謝而中黄氏其昌乎後日精以養生術佐農皇氏壽登一百二十餘歲嘉其功封之雍州之土為壽鄉公賜姓中黄氏後有治蘠者注姬公旦爾雅旦上其名綴衣薦服於帝帝服之喜特賜御愛黄至孫英其祚始落三湘與屈原同夕餐英子為華西入秦遇陽翟大賈衒金爭價
咸陽市華文備五色名次月令至今夏小正以華之善記節名為節華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上𡮢之喜曰金盞銀柈真神仙食也吾不能效武帝食露盤矣華𡮢以氣岸髙自標置曰予圜冠準天純色準地當贊天地開八荒壽域黄中通理獨暢四支非予前聞人佐農皇志也時陽九厄矣遂入平蓋山鍊九華大藥時時與好事者出沽酒市中見者咸呼
為九華先生彭澤令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王𢎞送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬛較短長曰汝雖長遭斧創我雖短升中堂又以其能相殿最曰吾茹能使饑人辟糧汝能乎曰能吾飲能使癃殘人康寜壽
考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬛亦曰吾一出能棟天子明堂一灰迹能染歴代之文章子能乎曰不能也曰此吾所以上子也潛聞而笑曰九華既失五鬛亦未為得也二三子黜徳滅巧將太上從太上無名功故無窮於是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冒姓名者
曰滴金馬蘭童萬錢覆等凡六種題曰九華壽譜藏於家云
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／銘(P.12-2)..[文淵閣四庫全書本]
〔銘〕
〔增〕晉王淑之〈蘭菊銘〉蘭既春敷菊又秋榮芳薫百草色艶羣英孰是芳質在幽愈馨　嵇含〈菊花銘〉煌煌丹菊暮秋彌榮葳蕤圓秀翠葉紫莖詵詵神仙徒餐落英
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／賦(P.13-1)..[文淵閣四庫全書本]
賦
〈御製菊賦〉當金飈之蕭摵正珠露之飄零睹百卉之具腓感菀枯之逓更疇晩序而挺節矯氣化而敷榮爰有紫蔕含
芳黄華逞茂擢苕穎於春初曜丰容於霜後先梅萼而吐芬繼蘭叢而擅秀既勁操之彌堅實寒香之可嗅爾其密葉蒙茸繁英歴琭霞蔚雲蒸煙披雨沐色徴土徳之純氣禀金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤癯儒植而供玩擷以當蔬存真味於淡泊協潛徳以敷腴亦有餐霞御氣乘雲握符盤飣桐杞囊繫茱萸或年壽之永延或災患之潛袪斯其著效於仙靈之籙尤不可以耳目拘也至若賦餐
英於楚客傳送酒於晉賢泛甘馨於南郡準節令於渾天罔不貞操卓爾高韻悠然宜名流之競羨亦譜籍之長編矧茲北闕秋深西山氣爽餘桕葉之參差剰楓林之莽蒼蝶揚揚而𡡾秋鴈𡄸𡄸而流響寒漠漠而侵階月溶溶而度幌爾乃横逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之𡸁袖璀璨兮如白貝之編珂禀黄中之通理知中美之孔多蓋與松筠而共勁亦視桃李而殊科彼夫揚霜傑於詩人
誇日精於本草藉滋培於寒雨綻鮮華於清曉咸以孤潔方幽人之貞高逸擬君子之道苟其歴歲寒而長存何恨乎挺生之不早
〔增〕魏鍾㑹〈菊花賦〉何秋菊之可奇兮獨華茂乎凝霜挺葳蕤於蒼春兮表壯觀乎金商延蔓蓊鬱緣阪被岡縹榦緑葉青柯紅芒芳實離離暉藻煌煌微風扇動照曜𡸁光於是季秋九月九日數并置酒華堂高㑹娛情百卉彫瘁芳菊始榮紛葩韡曄或黄或青乃有毛嬙西施
荊姬秦嬴妍姿妖艶一顧傾城擢纖纖之素手雪皓腕而露形仰撫雲髻俯弄芳榮　晉孫楚〈菊花賦〉彼芳菊之為草兮禀自然之醇精當青春而潛翳兮迄素秋而敷榮於是和樂公子雍容無為翺翔華林駿足交馳薄言采之手折纖枝飛金英以浮旨酒拂翠葉以振羽儀偉茲物之珍麗兮超庶類而神竒　潘岳〈秋菊賦〉垂采煒於芙蓉流芳越乎蘭林遊女望榮而巧笑鵷雛遙集而弄音若乃真人採其實王母接其葩或充虚而養氣
或增妖而揚蛾既延期以永壽又蠲疾而弭痾　齊卞伯玉〈菊賦〉佇寒丘以彌望覿中霜之嫩菊肇三春而懐芬凌九秋以愈馥不履苦而淪操不在同而表淑傷衆花之飄落嘉茲卉之能靈振勁翮以揚綠含凝露而吐英　唐楊炯〈庭菊賦〉庭菊美貞芳也天子幸於東都皇儲監守於武徳之殿以門下内省為左春坊今庶子裴公所居即黄門侍郎之㕔事也其庭有菊焉中令薛公昔拜瑣闥此焉遊處今兼左庶子止於東㕔甍宇連接
洞門相向每罷朝之後未𡮢不游於斯詠於斯覽叢菊於斯歎其君子之徳命學士為之賦是日也薛愷以親賢為洗馬田巖以幽貞為學士高元思張師徳以至孝托後車顔强學沈尊行以博聞兼侍讀周琮李憲王祖英曹叔文以儒術進崔融徐彦伯劉知𣐱石抱忠以文章顯徳行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之末敢闕其辭哉遂作賦云日之貞矣於彼重陽
菊之榮矣於彼華坊含天地之精氣吸日月之淳光雲布霧合箕舒翼張鬱兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦草綿連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志强其骨獨歲寒而晩登雨還風去天長地久純黄象於后土故採桑而菊衣輕體御於神仙故登
山而菊酒文賔採之而羽化康公服之而不朽東極於是長存南陽以之睂壽胡太尉之允誠光輔漢庭萬機理三階平及暮年華髪𡸁肩秋菊長英蠲邪滌瘵於焉永貞鍾太尉之聲實彛倫魏室道合鹽梅功成輔弼降文屋之命修彭祖之術保性和神此焉終吉君章請老歲久懸車秋風生兮北園夕白露濕兮前階虚佇閑庭之曠邈對凉菊之扶疎人生行樂孰知其餘淵明解印退歸田野山鬱律兮萬里天蒼莽兮四下憑南軒以長
嘯出東籬而盈把歸去來兮夫何為者若夫窈窕重闈亘青瑣兮接皇扉深沉大壯通肅成兮連博望乃有𨛬鄉貴族薛縣名家共汾河之鼎氣同庶子之春華朝遊夕處徘徊顧慕難揺落於三秋偉貞芳於十步伊纖莖之菲薄荷君子之恩遇不羡池水之芙蓉願比瑶山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至此聊從容以卒歲
〔原〕陸龜蒙〈杞菊賦〉天隨生宅荒
少墻屋多隙地著圖書所前後皆樹以杞菊春苗恣肥得以採擷供左右杯案及夏五月枝葉老硬氣味苦澀旦暮猶責兒童輩掇拾不已人或歎曰千乘之邑非無好事之家日欲擊鮮為具以飽君者多矣君獨閉闗不出率空腸貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云惟杞惟菊偕寒互緑或穎或苕煙披雨沐我衣敗綈我飯脫粟羞慚齒牙苟且粱肉蔓延駢羅
其生實多爾杞未棘爾菊未莎其如予何其如予何
〔增〕宋蘇軾〈後杞菊賦并序〉天隨生自言常食杞菊及夏五月枝葉老硬氣味苦澀猶食不已因作賦以自廣始余𡮢疑之以為士不遇窮約可也至於饑餓嚼囓草木則過矣而余仕宦十有九年家日益貧衣食之奉殆不如昔者及移守膠西意且一飽而齋厨索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不謬作後杞菊賦以自嘲且
解之云吁嗟先生誰使汝坐堂上稱太守前賔客之造請後掾屬之趨走朝衙逹午夕坐過酉曾杯酒之不設攬草木以誑口對案顰蹙舉箸噎嘔昔隂將軍設麥飯與蔥葉井丹推去而不齅怪先生之眷眷豈故山之無有先生听然而笑曰人生一世如屈伸肘何者為貧何者為富何者為美何者為陋或糠覈而瓠肥或粱肉而墨瘦何侯方丈庾郎三九較豐約於夢寐卒同歸於一朽吾方以杞為糧以菊為糗春食苗夏食葉秋食花實
而冬食根庶幾乎西河南陽之壽　張栻〈續杞菊賦〉張子為江陵之數月時方中春草木敷榮經行郡圃意有所欣非花柳之是問眷杞菊之青青爰命采掇付之庖人汲清泉以細烹屏五味而不親甘脆可口蔚其芬馨蓋日為之加飯而他物幾不足以前陳飯已捫腹得意嘔吟客有問者曰異哉先生之嗜此也乎蘇公之在膠西值黨禁之方興歎齋厨之蕭條乃覽乎草木之英今先生當無事之時據方伯之位校吏奔走頤指如意廣
厦延賔毬場享士清酒百壺鼎臑爼胾宰夫奏刀各獻其技顧無求而弗獲雖醉飽其何忌而乃樂從夫野人之餐豈亦下取乎葑菲不然得無近於矯激有同於脫粟布被者乎張子應之曰天壤之間孰為正味厚或腊毒淡乃其至猩唇豹胎旋取詭異山鮮海錯紛糾莫計苟滋味之或偏在六府而成贅極口腹之欲初何出於一美惟杞與菊中和所萃謂勁不苦滑甘靡滯非若他蔬善嘔走水既瞭目而安神復沃煩而滌穢驗南陽於
西河又頽齡之可制此其為功曷可殫紀况於膏粱之習貧賤則廢雋永之求不得則恚兹隨寓之必有雖約居而足恃殆將與之終身又可貽夫同志子獨不見吾納湖之隂乎雪銷壤肥其茸葳蕤與子婆娑薄言掇之石銚瓦盌啜汁咀虀高論唐虞詠歌書詩嗟乎微斯物孰同先生之歸於是相屬而歌殆日晏以忘饑　元郝經〈牡丹菊賦有序〉初入新館客將宋日新致硃砂紅牡丹菊一本祗三四花慘悴萎暗不以為竒遂植之穿廊
西之隙地今歲忽茂逹成叢高六七尺及秋而放數百花所未見也適王甫書狀生朝而其花尤盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙綘綃於青苞翦翠羅於綠莛拆緗桃與紫薇訝鞓紅與鶴翎高層層以奕奕重裊裊以盈盈結膩黄以為心抹沉粉而含馨凝夜氣以夸晝姹斜陽而嚲晴仍牡丹之花王彊將菊以為名嗚呼噫嘻時哉匪時造化則奪形
色不移雖反常而似妖顧真宰豈予欺寓國色於羇孤謝凡品之芬菲掞金氣於西陸吐霜葩於東籬鄙傾城之鄭袖期佩蘭之湘纍獨超出於羣倫不繫累於等夷特以秋而為春乃竒花之出竒彼自為一時殆非後時也且持杯而浥露更嚼句以待月儘吳江之飛霜甚窮海之饕雪與後凋之姚魏共終全於晩節　明何景明〈白菊賦有序〉甲子九月十四日馮侍御宴集出白菊詠賞屬予賦之蓋以奉賔主之歡洽耳豈有望於榮觀哉
辭曰繄季秋之將望予恤夫序次之易代既無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尚愛喜幽玩以怡情追佳節之莫待豈無得於物觀實有感於斯㑹猥受簡以抒思庶形狀之具載爾其葳紫莖而上擢麃竒荄以孤植葉萋萋其微靄萼栗栗以寒色申纖縞以自貞羞組綵之外飾承危朶而不傾挺𣐱枝而益力香冉冉而不
繁豔娟娟而稍抑態屢覿而愈妍意凝想而彌極始嚴整而莫䙝終溫郁而可即華不露而已章思欲語而復黙神超有而入無豈髣髴之遽得廼若閒館重深高幕虚凉簷蕭蕭以下月庭藹藹而降霜燦灼爍以映夕紛委綴而明廊素娥兮聯裙青女兮駢妝縹輕鬢以雲鬚皎靚質而雪光驂連蜷兮鸞鶴服陸離兮珮璫信雕容之可赧嗤效顰之不量於是賔徙𠋣而久竚若耿耿其懷傷釭滅影兮續膏夜就深兮移牀馳留歎於永謝結
華思於餘芳允思美之所遇亦既隱而復揚乃歲律之甫遷慨金氣之何速鳥栖栖而斂翮飇颯颯以驚木怳窮莽於廣隰班紛薄於修陸衆已謝於塲野獨宛轉於寒谷甘苦心於螻蟻等末幹於樸𣙙雖曠絶以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉儻衣袖之是將亦絃琴而可錄吾觀夫懷逹人之隱徳抱貞女之幽衷詎嬰情於豐華奚移志於始終桃早秀而先萎槿晨敷而暮空苟清白之
為尚曷芉菲之足崇嗟予之不淑兮撫年運而興悲覩兹植之所由懼修名之失時彼斯人之同志吾何俗之不隨廼孑孑以矯激羡草木之所為偉夫君之超越幸方圓之有持矧諸公之奮竒俱發蹤之可師顧㑹合之不偶常寡歡而多離指孤芳而締好創遊燕以為嬉誠後期之不忘或有徴於微辭　〈後白菊賦有序〉菊有白色者超越他品予𡮢賦之矣丙寅之秋京師桃李皆花予庭是種生意淒然久而不敷至十月始盛開色益鮮
麗予感焉復作後賦大運荒乎何停隂陽奄以代謝究動植之所由嗟何物之弗化時維孟冬金虎兮屏舍白帝兮徂駕氣厲厲兮始嚴景曶曶兮將下值抱疴以閒居循周除而蕩思庭葉委以陳翳階蘚穢而不治覽庶草之先零撫茲根之獨遲彼桃李之非令亦競榮而呈姿曄丹華以鬱鬱冒緑林而萋萋胡衆人之好陊班紛慕其芳菲朝絲吹兮填闉夕車馬兮成蹊咎𤣥樞之舛訛諒人事之尤違矧天道之無逺或省予而弗知繄予
植之雖晩實鄙志之所欣賤羣穠之溷濁恥雜敷之糾紛俱並進以取姸表孤花以見珍寧他卉之我先甘避迹而弗羣乃其蘊金氣以内凝標皜質而外映蔓不踰垣繁不被徑葉塗塗其自沃枝矯矯而獨勁宛含意其孰語若鍾情而未定女幽房而專情士窮巷而寡行服縞組以修容珮珩璜以昭令寄岑寂以怡心襲馨香以飾性無良朋以修好憾邪妁之干正又如下國之擯臣離宫之斥嬪心怦怦以濳惻懷耿耿而苦辛緬中宵以
前席念昔日之下陳慨微欵之莫宣若有怨而弗伸分孤蹇以終畢羌孰予兮幸親結𣐱條而三嗅重延佇而欽心寂𨶑館以容與散塵營以滌襟鑒微月之曖曖步列星之森森天窈窈以條革疾風起而夕隂念冱寒之已逼慘獨悲夫衆林苟操性之殊軌豈華色之遽沉内惝悢以懷顧怳屏營以咨嗟覩日月之減毁恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而
弗衰亦何枯而弗華夫芝焚而柏薪皆菸顔而殞葩伊桃李之既零亦奚異乎泥沙委常運以流轉復胡戚而胡夸誠予衷之不爽彼夸戚兮如何亂曰有美一人揚清芬兮縞袖合沓囘素雲兮被服文徽皓繽紛兮令儀襜襜斂玉手兮傾城獨立世不有兮時無蹇修誰則覯兮谷逶迤兮雪霰來兮衆芳萎兮嗟伊人兮秉志不囘兮　徐氏〈園菊賦〉晨步小園一望疎林白雲縹緲黄葉紛紜風蕭蕭而異響寒凛凛而侵人驚天道已殘秋覺
霜氣之稜稜鴈嘹嚦而南還蛩啾唧而哀吟值時景之荒凉菊方華於後庭何其晩也是造物之無知乎善爾碧枝㸃翠嫩萼噴金無桃李之妖艶抱松柏之堅心雖素雅之非凡柰何生乎不辰寄寸根於塵世胡為乎不遇乎陽春及其華也不獲寵而鮮妍兮懷淒楚於秋霜隂雲慘淡以蔽天兮日色薄而無光日色既薄而苦短兮惜乎金英之徒芳遭風欺而雨妒兮獨㷀㷀而不變其常吁嗟佳哉細觀其高世出塵之姿幽黙徘徊之態
嬾隨俗以富貴愛清冷而盤桓似有為而不見用於時者也似抱道而隱逸者也順天而安分者也豈習俗之能知邪重曰聊植疎籬清且幽兮天運閉塞隱而潛兮隱而潛兮霜淒雨霏兮百草罷綠爾猶存兮困苦自持時窮見操兮行比幽人素位履貞兮
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／七言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷五十
花譜
菊花三
〔集藻〕
〔七言古詩〕
〔增〕梁簡文帝〈採菊篇〉日精麗草散秋株洛陽少婦絶妍姝相呼提筐採菊珠朝起露濕霑羅襦東方千騎從驪駒更不下山逢故夫
〔原〕唐杜甫〈歎庭前甘菊花〉庭前甘菊移時晩青蘂重陽不堪摘明日蕭
條盡醉醒殘花爛漫開何益籬邊野外多衆芳采擷細瑣升中堂念兹空長大枝葉結根失所纒風霜
〔增〕宋梅堯臣〈甘菊〉世言此解制頹齡便當園蔬春競種到秋猶得泛其英爛醉莫辭官有俸　〈和吳沖卿省中植菊〉園果已熟實未墜野卉已老葉未瘁菊叢是時方發榮潭上籬邊俱有為一從潭島輔長年一自籬根圖暫醉今將移近省中蘭壅培早與陶潜異黄土肥濃沃井泉朱欄屈曲侵堦地勁風不到何動揺清露能霑誰著意
看看重九各登髙金蘂滿頭無所忌及此頻邀同舎歡向來莫羨鍾繇賜我家蓬藋不足云强對嘉章顔起愧　歐陽修〈希真堂東手種菊花十月始開〉當春種花唯恐遲我獨種菊君勿誚春枝滿園爛張錦風雨須臾落顛倒看多易厭情不專𨷵紫誇紅隨俗好豁然髙秋天地肅百物衰零誰暇弔君看金蘂正芬敷曉日浮霜相照耀後時寧與竹相榮𡡾世不爭桃李笑煌煌正色秀可餐藹藹清香寒愈峭髙人避喧守幽獨淑女靜容修
窈窕方當搖落看轉佳慰我寂寥何以報時攜一樽相就飲如得貧交論久要我從多難壯心衰迹與世人爭靜躁種花勿種兒女花老大安能逐年少　曾鞏〈菊花〉菊花秋開只一種意逺不隨桃與梅遊人有幾愛孤淡零落野水空巖隈層層露萼間枝葉金靨萬箇圍蒼苔直從陶令酷愛尚始有我見心眼開為憐清香與正色欲搴更惜常徘徊當攜玉軫就花醉一飲不辭三百杯　陸游〈山園草間菊數枝開席地獨酌〉屋東菊畦蔓草
荒痩枝出草三尺長碎金狼籍不堪摘掃地為渠持一觴日斜大醉呌墮幘野花村酒何曾擇君不見詩人跌宕例如此蒼耳林中留太白　楊萬里〈買菊〉老夫山居花繞屋南齋杏花北齋菊青春二月杏花開抱瓶醉卧錦繡堆凉秋九月菊花發自折寒枝插華髪湘纍落英曾幾何陶令東鄰未是多吾家滿山種秋色黄金為地香為國就中更有一丈黄霜葩月蘂耿出墻飲徒無酒尋不得尋得一身花露香如今小寓咸陽寺有口何曾
問花事百錢擔上買一株聊伴詩人發幽意　病眼仇𡨚一束書客舎葭莩菊一株看來看去兩相厭花意蕭條恰似無清曉肩輿過花市陶家全圃移在此千株萬株都不看一枝兩枝誰復遺平地拔起金浮屠瑞光千尺照碧虚乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面密如積金鈿滿地無人識先生一見䨇眼開故山三徑何獨懐君不見内前四時有花賣和寧門裏花如海　林亦之〈奉題林
稚春菊花枕子歌〉故人所説菊花枕似把冰丸月下飲秋水一䨇明炯炯數在青嚢第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂蟲魚石渠文字大如斗塲屋歲月又不偶𨚫來南山青草邊東西盡為菊花田手提長筐向山曲一下收拾三百斛昨者昬迷才起來解把簷頭小字讀乃知妙物通羣仙一切藥囊應棄捐　謝枋得〈菊〉淵明豈但隱逸人淵明素懐諸葛志清香
不獨占秋天菊潭一滴三千歲　鄭思肖〈菊花歌〉太極之髓日之精生出天地秋風身萬木搖落百草死正色與秋争光明背時獨立抱寂寞心香貞烈透寥廓至死不變英氣多舉頭南山髙嵯峨　金宇文虛中〈白菊〉西風蕭颯百草黄南齋白菊占秋芳主人好事不專饗擷送客館分幽香幽香清艶兩難得冰雪肌膚龍麝裛悄然坐我蘂珠宮玉斧瑤姬皆舊識仙家藝菊名日精我今號爾為月英月中風露秋夕好感此仙種來曾城慿
君傳與金天令月與霜姿駐清景重陽好伴白衣來五柳先生憶三徑　元范梈〈送菊〉卧病髙秋留海浦明日重陽更風雨杜門不出長蒼苔令我天涯心獨苦籬角黄花親手栽近節如何獨未開含芳閟采亮有以使君昨暮徵詩來凌晨試遣霜根送畚土雖微甚珍重極知無意競秋光任作横窓歲寒供憶我初客天子都西垣植此常千株結花年年應吹帽始信南邦事盡殊願得封培自今日何間朱厓萬家室秋香端不負乾坤但嗔
簫管亂儔匹歸去來兮雖得歸念歸政自莫輕違他日采英林下酌誰向清霜望翠微　明吳寛〈過相城為沈陶庵和天全翁賞菊之作〉菊花開日是重陽坡翁妙語不可當我云但得花之趣何必秋來菊有黄神仙中人壽且康老年見客纔下堂幅巾飄飄映華髪導我直過東籬傍庵居春風定先到已見菊苗三寸長浩歌淵明飲酒章悠然依舊虞山蒼素琴無絃舊有例當春賞菊嗟何妨封題一笑報蘇子為我轉致陶柴桑　陳鴻〈買
西園菊至招同社諸人花下小飲因和短歌〉幾處菊花殘西園餘數畝買來竹𥦗下折簡會賓友把酒坐花㫄一齊衫袖香春天百卉𡡾不及此幽芳堦下凉風薄暮起枝枝低拂深杯裏願君盡醉宿我家明日更看西園花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／五言古詩(P.31-2)..[文淵閣四庫全書本]
〔五言古詩〕
〔増〕宋孔平仲〈食桃〉翦彼十圍木架此百尺梁
十圍不加大百尺不加長胡為被錦繡空爾飾文章根㫁膚已剥至朽不復昌食桃棄其核下與糞壤藏雨露之所濡𤼵生乃微芒回首枝幹大冉冉出我牆開花又結子意態何煌煌　梅堯臣〈將行與蔡仲謀飲分席上果得桃〉曽無千嵗人安見千嵗實聊效昔所投瓊瑶報非一
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／賦(P.4-1)..[文淵閣四庫全書本]
〔集藻〕
〔賦〕
〔増〕晋潘尼〈安石榴賦并序〉安石榴者天下之竒樹九州之名果是以屬文之士或叙而賦之盖感時而騁思覩物而興辭余遷舊宇爰造新居前臨曠澤却背清渠實有斯樹植於堂隅華實並麗滋味亦殊可以樂
志可以充虚朱芳赫奕紅萼參差含英吐秀乍含乍披遙而望之煥若隋珠耀重川詳而察之灼若列宿出雲間湘涯二后漢川遊女攜類命儔逍遙避暑托斯樹以棲遲遡祥風而容與爾乃擢纖手兮舒皓腕羅袖靡兮流芳散披緑葉兮修條綴朱華兮弱榦豈金翠之足珍實兹葩之可玩商秋授氣收華斂實千房同蔕十子如一繽紛磊落垂光耀質滋味浸液馨香流溢　張載〈安石榴賦〉有若榴之竒樹肇結根於西海仰青春以啓萌
晞朱夏以發采揮光垂緑擢榦曜鮮熻若羣翡俱棲爛若百枝並燃煥乎郁郁焜乎煌煌仰映青霄俯燭蘭堂似西極之若木譬東谷之扶桑于是天廻節移龍火西夕流風晨激行露朝白紫房既熟頳膚自坼剖之則珠散含之則氷釋　張協〈安石榴賦〉攷草木於方志覽華實於園疇窮陸産於包貢嗟英竒於若榴耀靈葩於三春綴霜滋於九秋爾乃飛龍啓節揚飈扇埃含和澤以滋生鬰敷萌以挺栽傾柯逺擢沉根下盤繁莖篠密豐
榦林攢揮長枝以揚緑披翠葉以吐丹流暉俯散廻葩仰照爛若百枝並燃爀如烽燧俱燎皦如朝日晃若籠燭晞絳綵於扶桑接朱光於若木爾乃赬萼挺蔕金牙承蕤䕃佳人之𤣥髻發窈窕之素姿游女一顧傾城無鹽化為南威于是天漢西流辰角南傾芳實磊落月滿虧盈爰採爰收乃剖乃拆内憐幽以含紫外滴瀝以霞赤柔膚氷潔凝光玉瑩璀如氷碎泫若珠迸含清冷之溫潤信和神以理性　應貞〈安石榴賦并序〉余往日職
在中書時直廬前有安石榴樹枝葉既盛華實甚茂為之作賦挹微露以鮮采承輕風而動葩南拂隂檐北扇陽阿其旁則有大厦崇房重廊髙廡皇籍帝典圖書之府時移節變大火西旋丹葩結秀朱實星懸膚坼理阻爛若珠駢　潘岳〈河陽庭前安石榴賦〉仰天路而髙睇顧鄰國以相望位莫微於宰邑館莫陋於河陽雖小縣陋館聊可以遊實有嘉木曰安石榴修條外暢榮榦内樛扶疎偃蹇冉弱紛柔于是暮春告謝孟夏戒初新莖
擢潤膏葉垂腴曽華曄以先越含榮𪄚其方敷丹暉綴於朱房緗菂㸃乎紅鬚煌煌煒煒熠爍委累似琉璃之棲鄧林若珊瑚之暎緑水光眀燐爛含丹耀紫味滋芳神色麗瓊蘂遥而望之煥若隨珠耀重淵詳而察之灼若列星出雲間十房同膜千子如一御渴療飢解酲止疾既乃攢乎狹庭載阨載褊土階無等肩牆惟淺壁衣蒼苔瓦被駁蘚處悴而榮在幽彌顯其華可翫其實可珍羞於王公薦於鬼神豈伊仄陋用渝厥真果猶如之
而况於人　宋梅堯臣〈矮石榴樹子賦并序〉襄城縣庭下生矮石榴往來者異之予為作賦寫其狀因以自勵云有矮石榴其髙倍尺中訟庭儷戒石訪諸走胥云非封植忽此生榮三傳歳歴密葉如盖繁條如織萎蕤下垂疲軟無力緗苞貯露纍纍仄仄下人俯視顛本可識雀愧卑棲而不肯集兮故啾唧以矯翼偃偃盤盤若屈若鬰紉紉結結非曲非直榦不足攀隂不足息夫何挺質之可惑耶意為異與為妖與人以為異我不知其異
曰殊衆人之類類人以為妖我不知其妖曰乖衆木之翹翹然而不生樊圃臺榭遊觀之所産兹堂下其有以警而有以覩因形取義庶将有補當革蔓衍之多枝無若軟柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十二
果譜
荔支三
〔集藻〕
〔五言古詩〕
〔增〕梁劉霽〈荔支〉叔師貴其珍武仲稱斯美良由自逺致含滋不留齒　宋梅堯臣〈和答韓奉禮餉荔支〉韓盛人所希四海餽名物韓復未疎予分珍曾不一莆陽荔子乾皺殻紅釘宻存甘尚可嘉夲味固已
失遥思海𣗳繁帶露摘初日安得穆王駿能置萬里疾
〔原〕劉攽〈荔支〉南州積炎徳嘉樹凌冬綠薰風海上来丹荔迎夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱迨今糟粕餘猶足驚凡目憶初成上林四方會竒木使臣得安榴天馬来苜蓿擢身自幽遐託地幸滲漉我欲咎真宰喟兹限荒服將非名實雄百果為羞縮區區化工意聊爾存衆族
〔增〕文同謝〈任瀘州師中寄荔支〉有客来山中云附瀘南信開門得君書歡喜失鄙吝筠籨包荔子四角俱封印童稚瞥聞之羣来立如陣競言此佳果生眼不識認相煎求拆觀顆顆紅且潤衆手攫之去爭奪逓追趂貪多乃為得廉恥曾不論喧閙俄頃間咀嚼一時盡空餘皮與核狼籍入煨燼　鄧肅〈看荔支〉荔子有佳品乃在府城東我来方秀𤼵紅雲幾萬重遥知香味色已具碎花中凭欄一念足不食意自充人世如夢耳當體色即空
謂是為真實便可侑千鍾謂是為非實真飽亦何從虛實兩無有樓髙雨濛濛　元林士敏〈詠宋家香荔支〉江南有嘉植託根在庭除扶持王母力珍重端眀書君家忠孝門餘澤尚沾濡子孫貴封植慎勿忘厥初　明沐璘〈咏晉安荔支〉建水夫何如厥土早而熱蠻花開佛桑𠉀禽罷鶗鴂莽雲覆溟濛梅雨滋霠翳接地茂緗枝遮空舒黛葉翠葆霞焜煌錦幄風掀掲香麝忌經過飛鶹防盗竊勁雛赤膚脫肥奢瓊瓤凸明璫怪可餐冰丸訝
許嚙真珠堆緑雲玳瑁垂綵纈鳳爪天下竒龍牙衆中傑飽食慚素餐長吟望林樾　林垐饋〈髙宗吕鳳池超荔支〉夲非凡品類超出鳳池羣自恨所居僻逺在瘴海濆至性耐煩熱丘園絶垢氛中含氷雪姿外纈紅錦文雨沾日已滋林髙爛紫雲龍牙尚莫敵蚶殻徒紛紜禽鳥不敢啄晨夕𠉀之勤起盻草亭前日日来南薰故人邈難見愁思劇如焚縱有一尊酒獨酌未成醺新摘不滿筐持贈将微芹封之吟不就無奈正思君　謝肇淛
〈五月十日初嘗火山荔支〉五月猶未半輕紅已出市磊磊朱葳㽔乍疑晨星墜雖無膏腴肪已勝醇酪味碧玉初破瓜珠胎尚含淚襦薄不禁風肌細還愁穉跫然足谷音始知希者貴　鄧道協〈霧居園噉中冠荔支〉火山出未乆中冠繼其後裛露蒂猶青緑衫裼紅袖齒頬有餘酸膏腴尚未厚措大性所宜拏攫不停手琴瑟雖未調亦已勝瓦缶酸盡回㣲甘佳境漸入口岸幘𤼵浩歌孤月上髙栁　〈積芳亭噉蜜紅荔支分得藥名〉袒卧桂
枝林紅雲實已羙酸漿猶殢人餘甘遂溢齒寒氷片片飛丹液巨勝爾殘香附筠籠擲地黄間紫劇談幸從容天半夏雲起預知佳味深早當歸故里　髙景倩〈齋頭啖鑛玉荔支賦得漢人名詩〉夏季布華筵鑛玉陳蕃枝輕黄香四座殷朱浮青絲出井丹液凉雪竇融凝脂楊盧植上苑桃李廣西陂未若三伏生微寒朗侵肌吾曹操彩筆揮霍光陸離餘甘寧可忘向子長相思　〈買莆田陳家紫一日夜直抵會城招諸子同賦〉閩海荔若雲
遝荅布山谷列品七十餘陳紫擅其獨末銳廣兩肩核焦埋深緑此種出莆陽祕書閉門鬻寥寥五百載接枝彌蕃育在山豐年玉岀鄉荒年榖六月火雲蒸紅塵勞急足朝採楓亭林暮走馬江瀆旦起日初髙葳蕤爛盈目翠籠未開椷流香已滿屋飛燕雪中膚太真風前浴色味不可名但知果吾腹敗襦委芳草遊蜂尋殘馥中冠慚後塵桂林甘雌伏勝畫浄江瓶三分堪角逐異品固不常勝會亦難續何時從九仙飽噉壺山麓　〈陳价
夫髙景倩齋頭啖鑛玉荔支各賦漢人姓名〉垂楊修竹下歌鍾會羣英門杜衆賔進譸張飛兕觥扶疎廣庭𣗳顆顆垂黄瓊朱李固難並况乃髙堂生在谷永殷繁出郭太縱横楚江乙萍實何足揚雄名　徐𤊹〈五月十日初食火山荔支〉仲夏氣欎蒸輕紅綴荔子厥種名火山早熟差足喜色香雖未全驟食亦清美不患甘傷脾且愛冷沁齒已勝餐来禽猶堪敵青李聊爾為先驅次第飽陳紫欲結林下盟請從今日始　〈十七日集鄧道協
新居食中冠荔支〉新居初落成荔子熟已半梢頭覓早紅正品得中冠摘来恱我口彷彿眀星爛始食味尚酸浃背有微汗小者猶若珠大者已如彈嘗新頗不厭錦殻堆几案輕風送晩涼清香廽鼻觀置堠無飛塵不作蘓子歎　髙景倩〈齋中食鑛玉荔子賦得漢人名詩〉江陳萬年種夏景丹顆垂檀欒布鑛玉香甘始當時千枚乗露摘盆子盛纍纍諦審食其實核焦延夀宜楊盧植太酢青李尋傷頤綺疏受殘照林髙相蔽虧盤桓譚轉
劇三伏湛凉颸　曹學佺〈石君亭噉荔嘲俞羡長〉纍纍荔子實采采動盈抱漫論市上錢詎秘林間寳充兹石君羞展彼山泉澡量腹受幾何百千恣傾倒齒牙沁甘露毛羽生難老嘗聞丹經言効驗良可攷使人羙顔色長似少年好為問羡門長何如瓜大棗
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言排律(P.29-2)..[文淵閣四庫全書本]
〔五言排律〕
〔原〕唐白居易〈題郡中荔支十八韻兼寄楊萬州八使君〉竒果標南土芳林對北堂素華春漠漠丹實夏煌煌葉捧低垂户枝擎重壓墻始因風㺯色漸與日争光夕訝條懸火朝驚𣗳㸃妝深於紅躑躅大較白㯽榔星綴連心朶珠排耀眼房紫羅裁襯殻白玉裹填瓤早嵗曾聞說今朝始摘𡮢嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尤珍重天髙苦𣺌𣴭已教生暑月又使阻遐方粹液靈
難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白似潘郎　宋陶弼〈荔支〉五月南游渇欣逢荔子丹殻勻仙鶴頂肉露水晶丸色應離為火甘殊木作酸枝繁恐相染𣗳重欲成團赤蚌遺珠顆紅犀露角端爽能消内熱潤可濯中乾桂嶺無霜處梅天暴雨殘闕十字一簇氷蠶繭千苞火鳯冠隔瓤銀葉嫩透膜玉漿寒
〔增〕明謝肇淛〈噉瀛州荔支〉見說瀛洲好濃隂十里堤香凝絲籠滿葉簇錦丸齊夾岸
雲猶濕浮江日未西肌豐埋𥡤核襦薄裂輕綈不分啇山橘還勝大谷棃紅釘金屈戍白乳玉玻瓈綘雪丹堪餌芳塵路不迷會湏乗興往斗酒聼黄鸝　祝𣗳勲〈荔支〉閩中新荔熟越客可休糧百谷成珠浦千林綴錦囊裊風湏細摘帶露合多𡮢消渇逢甘醴充飢得異漿青英團翡翠丹實炫鵞黄霞臉仍蒸日冰膚倍膩霜建宫遥自漢置驛廣于唐火齊緗枝綴珊瑚黛葉藏品多逾别域名重表炎方飽噉為名士嚬呼十八娘
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／賦(P.12-2)..[文淵閣四庫全書本]
〔賦〕
〔增〕魏曹植〈橘賦〉有朱橘之珍樹於鶉火之遐鄉禀太陽之烈氣嘉杲日之休光體天然之素分不遷徙於殊方播萬里而遙植列銅雀之園庭背江洲之暖氣處𤣥朔之肅清邦換壤殊爰用喪生處彼不凋在此先零朱實不御焉得素榮惜寒暑之不均嗟華實之永乖仰凱
風以傾葉冀炎氣之可懐颺鳴條以流響希越鳥之來栖夫靈德之所感物無㣲而不和神蓋幽而易激信天道之不訛既萌根而弗榦諒結葉而不華漸𤣥化而不變非彰德於邦家附微條以歎息哀草木之難化　晉潘岳　〈橘賦并序〉余齋前橘樹冬夏再熟聊為賦云爾嗟嘉卉之芳華信氤氲而芬馥既蓊茸而葳蕤且參差而橚矗已鬱鬱而冬茂亦離離而夏熟至如廣命賔客厯覽遊觀三清既設百味星爛炫熀乎玉案照耀於金盤
故成都美其家園江陵重其千樹既見稱於陸言亦標名乎馬賦　宋謝惠連〈橘賦〉園有嘉樹橘柚煌煌圓丹可翫清氣芬芳受以玉盤升君子堂味既滋而事美實厥包之最良　梁吳均〈橘賦〉增枝之木既稱英於緑地金衣之果亦委體於玉盤見雲夢之千樹笑江陵之十蘭葉葉之雲共琉璃而並碧枝枝之日與金輪而共丹若乃秋夜初露長郊欲素風賫寒而北來鴈衝霜而南度方散藻於年深遂凝貞於冬暮　唐可頻瑜〈洞庭獻
新橘賦〉洞庭之逺兮亘全楚而連巨呉路悠悠以窮塞波淼淼而平湖逺國之奥壤中華之外區風土所宜兮四方各異珍果斯出兮諸夏或無至於白商謝𤣥律改風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜清圓甚垂珠琪樹方而孰可味能適口玉果比而全輕在禹貢非它於周制則那充厥包於林下發使者於江沱穰橙不得而雜楚柚不得而和所獻者皆歎其美所貴
者不以其多嵗峥嶸而已晩路﨑嶇而自逺齊萬物以坌入離本枝而不返其價可重其味可珍固緑蔕而未變施素錦而猶新兹夕發於南國已朝奉於北辰匪雕飾以自媚實羽翼以因人獻芹者既非其匹敵獻桃者何足以等倫豈比夫江北則枳江陵則洲隨樝棃而莫遂備職貢而無由同碩果而已矣望君門兮阻修美哉植物斯多結實者衆斯橘也栽則隔乎淮浦生則主乎雲夢獨專美於當年及嵗時而入貢　仲子陵〈洞庭獻
新橘賦〉皇帝垂衣裳而洽萬國舞干戚而來九區包之橘柚至自江湖嵗以為常知方物之咸有時而後獻表庭實之何無本其來則風秋洞庭霜落寰海元侯布教下吏旁採碧林冬生大小異名已去霜蔕初辭緑莖然後盛以瀟湘之竹束以江淮之菁背楚塞以西走望秦雲而北征上方端想𤣥默深居穆清扇鴻鈞而不宰張大樂而無聲閲彼要荒之貢得斯華實之英乃明四目乃停九歌朱紱方來以彰其道泰碩果可食以表其時
和時和在乎務本道泰在乎柔逺一果熟知百果之不荒一方來知萬方之未晩橘之名也則珍橘之熟也惟新越彼千里獻於一人丹其實體南方之正酸其味含木德之純足以附荔枝於末葉遺檳榔於後塵然出自荒陬升聞莫由煙波無已嵗月空流豈知夫湮沉可逹職貢可修辭草澤以孤往入金門而見收物之因人也其則以衆人之象物也豈不或中儻草木之可儔希成名於入貢　李徳裕〈瑞橘賦并序〉清霜始降聖上命中
使賜宰臣等朱橘各三枚蓋靈囿之所植也臣伏以渡淮爲枳由地氣而不遷吹谷生黍信陽和之有感昔漢武致石榴於異國靈根遐布此西域柔服之應也魏武植朱橘於雀園華實不就乃呉人未格之兆也考於前史昭晰可知豈非天地同和羣物效祉去蠻邦之陋獲近太陽感王化之威更承膏露草木尚爾况乎人心漢宣帝宫館山澤意有所感必使近臣賦之臣幼學為文忝列樞近敢稽首而獻賦曰美南州之嘉樹受烈氣於
炎德固一志於殊方遂不遷於上國貞枝凝碧蔚湘岸之夕隂華實變黄動江潭之秋色雜丹楓於溪畔映緑篠於巖側翡翠以之列巢鵷雛於焉栖息雖同霑於雨露竊自得於雕飾終獲譽於皇明豈因人之羽翼感大鈞之獨運輸造化之𤣥力思六合以同風採孤根而移植播元氣以茂育諒英靈之不測逮乎霜飛文囿風落秦川金莖炫熀於朝日玉樹菁蔥於霽天峩方壺之翠島列靈沼之清漣上蔚檉松下秀蓀荃赩朱草與屈軼
曄紫芝與賓連靈卉必植而嘉橘在焉碧葉獨潤金衣更鮮天漢之華星焜燿閬風之珠樹粲然香若團於野露色疑炫於江煙既而大官獻新竒果列筵非厥包之自逺何菲陋之莫傳樹隐方塘比丹萍之初實盤映皎月與赤瑛而共妍東鄙孤臣謬塵三事既乏和羮之用猶霑可口之味并食不割竊愧晏嬰之知捧之以拜重感桓榮之賜庶不朽於雪霜永酬恩於天地
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／七言古詩(P.20-2)..[文淵閣四庫全書本]
〔七言古詩〕
〔增〕宋李綱〈食橘〉洞庭一夜天雨霜橘林緑苞朝已黄逺題書後三百顆入手便覺秋風香黄金為膚白玉瓤沆瀣深貯甘且芳雕盤初擘噀清露冰齒乍嚼流瓊漿色香氣味紛可喜下視衆果皆𣴭𣴭嗟余平生
愛種此木奴千樹梁谿傍只今蒿艾已埋没豈敢向日争熒煌蓬萊雲氣久寂寞漢殿無復羅瀟湘厥包縱有盡酸澀剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷　范成大〈清江道中橘園正夥〉芳林不斷清江曲側影入江江水緑未論萬户比封君瓦屋人家衣食足暑風汎花蘭芷香秋日籬落明青黄客舟來遲佳景盡但見碧𣗳愁春霜　金党
懐英〈題大理評事王元老䨇橘堂〉朱橘復朱橘傳分包貢實煌煌中堂榜奇畫照公堂前蘐草碧公今致養豐禄食更取蠻珍奉顔色舉觴一笑三千秋坐㸔諸孫索梨栗　元謝應芳〈洞庭胡敬之以余父執之交嵗饋新橘凡十有餘年感無以報是用作歌〉湖山清氣鍾而翁生兒亦有古人風年年送橘拜牀下甚愧我非龎徳公今年霜落洞庭早橘熟先於葑田稻青衣童子黄金丸橘頭摘來霜未乾儂家食指百三十分甘喜得皆波及
嬌癡堪笑兩曾孫手弄金丸口欲吞阿翁老饕三嚥畢已敎食之還自喫一枝一枝復一枝翁有笑聲孫亦咍枯腸久似長卿渴甘露適從仙掌來楚江萍實不可得華𡶶藕亦無人識冷比雪霜甘比蜜此句眞可題此橘韓子之詩今代無借作報章揮我筆懐哉故人家洞庭七十二𡶶環翠屏洛陽秋風塵滿城莫能汚爾䨇鞵青南山不爛黄河清正須坐閲三千齡山中舊識諸耆英煩道老夫多寄聲
子／醫家／御定佩文齋廣群芳譜／果譜　卷五十四至卷六十七／卷六十五　柑等／柑／集藻／頌(P.10-2)..[文淵閣四庫全書本]
〔頌〕
〔增〕梁宗炳〈甘頌〉煌煌嘉實磊如景星南金其色隋珠其形
子／醫家／御定佩文齋廣群芳譜／果譜　卷五十四至卷六十七／卷六十五　柑等／金橘／集藻／七言古詩(P.29-1)..[文淵閣四庫全書本]
〔七言古詩〕
〔增〕宋周必大〈曾無疑以長韻送金橘時已暮春次韻〉荼䕷殿春枝滿霜盧橘熟夏今乃黄彈丸煌煌照坐光老叟驚詫見未嘗客言採果孟冬月剖竹為符帶蒼雪包之赫蹏滿貯中纒以絲枲外合節或藏緑豆飲醉翁或雜寸稾仍緘封三説未識將誰從但覺色香新摘同分甘安能與衆樂祕方何惜都傳𨚫已誇指下石化金仙指併求君勿噱　楊萬里〈十月四日同諸弟訪三十二叔祖於蓬萊酌酒摘金橘小集〉誠齋老子不
耐静偶拄烏藤出苔徑獨遊無伴𨚫成愁羣從同遊還起興每過一家添一人須臾保社如煙雲褰裳渉溪溪水淺著履渡橋橋柱新蓬萊一㸃出塵外南溪裹在千花裏芙蓉照波上下紅琅玕繞屋東西翠槿籬竹石重復重雞鳴犬吠青霞中蓬萊老仙出迎客朱顏緑髪仍方瞳餐菊為糧露為醑染霧作巾雲作屨欣然領客到仙家幾盡蓬萊日未斜更傾山瓢酌仙酒酒外瓢邊亦何有偶看小樹䨇團欒碧琉璃葉黄金丸主人忍喫不
忍摘笑道未霜猶帶酸小童隨我勇過我不管仙翁惜仙果手撓風枝揀霜顆爭獻滿盤來飣坐隔水蓬萊看絶竒蓬萊看水海如池主人勸客對絶境不飲令儂坐生癭何如寄下未盡瓢留待早梅伴疎影
子／醫家／御定佩文齋廣群芳譜／果譜　卷五十四至卷六十七／卷六十七　甜瓜等／甜瓜／集藻／賦(P.13-1)..[文淵閣四庫全書本]
〔賦〕
〔增〕魏劉楨〈瓜賦並序〉在曹植坐厨人進瓜植命為賦促立成其辭曰布象牙之席薫玳瑁之筵憑彤玉之几酌縹碧之尊三星在隅溫風節暮枕翹於藤流美遠布黄花炳曄潛實獨著豐細異形圓方殊務揚暉發藻九
采雜糅厥初作苦終然允甘應時湫熟含蘭吐芳藍皮密理素肌丹瓤乃命圃師貢其最良投諸清流一浮一藏析以金刀四剖三離承之以雕盤羃之以纎絺甘逾蜜房冷亞氷圭　晉傅元〈瓜賦〉調土下種播之有經應運候時負甲徐生遂日就而月將既成母而盤縈次落莫之密葉兮交逶迤之修莖敷碧緑之純采金華炳其朗明育之以人功養之以六氣黄逾金緗青侔含翠雖貍首之甘美兮未若東門之奇偉舊有蜜筩及青括蔞
嘉味溢口鮮類寡儔一齧之頃至三揺頭選美芳園重簡其珍披以呉刀承以朱盤中割而破雖分若完質兼五味氣美芳蘭愈得冷而益甘兮怡神爽而解煩細肌密理多瓤少瓣豐㫖絶異食之不䬼
〔原〕陸機〈瓜賦〉佳哉瓜之為德邈衆果而莫賢殷中和之淳祐播滋榮於甫田背芳春以初載迎朱夏而自延奮修系之莫莫邁秀瓞之綿綿赴廣武以長蔓粲烟接以雲連感嘉時而促節䝉惠露而增鮮若乃紛敷雜錯鬱悦婆娑發彼適
此迭相經過熙朗日以熠耀扇和風其如波有葛虆之覃及象椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定陶黄㼐白摶金文蜜筩小青大斑𤣥骭素椀貍首虎蹯東陵出於秦谷桂髓起於巫山五色比象殊形異端或濟貌以表内或惠心而醜顔或攄文而抱緑或披素而懷丹氣洪細而俱芬體修短而必圓芳郁烈其充堂味窮理而不䬼德𢎞濟於饑渴道殷流乎貴賤若夫濯
以寒水淬以夏凌越氣外斂溫液密凝體猶握虚離若剖氷
〔增〕張載〈瓜賦〉羊骹虎掌桂枝蜜筩𤣥表丹裏呈素含紅豐膚外偉緑瓤内醲甘柤夏熟丹柰冬芳朱李零於桂圃蒲萄潰於椒牀雖茲肴之孤起莫斯瓜之允臧超椰子於南海越橘柚於𢖍陽若乃㯽榔椰實龍眼荔枝徒以希珍難致為竒論實比德孰大於斯　嵇含〈瓜賦〉世云三芝瓜則處全焉故植根玉巖潤葉飛泉攬之者壽食之者仙是謂雲芝芙蕖振采擢莖元瀬闕二字
葩映莫此為最是謂水芝甘瓜普植用薦神祗其名龍膽其味亦奇是謂土芝乃剖甘瓜旣淳且馨荒者饗之忘困解酲流味通其五臟冷氣反其迷精　梁張纘〈瓜賦〉惟茲瓜之實茂體太素之純精翕元潤於浮霄含皇澤於夏庭於是蒼春發歲天地交和乃啓沃壤是殖是播納佳種於畦畹應時運而芽剖揮萌散蘖㘽葉負柯蓊茸鬱薈苯䔿婆娑晞慶雲以吐蕤仰旭日之敷花朝晞重陽夕承朗月淸露湛而宵降翔風穆以晨發振柯
翹之繞若顧惠風以滋悅感靈化而絪縕覩佳實之並結始懷徵而苦發終感宫而甘通信不和而自馨與九鼎乎齊功蔓草是藉密葉是蔽潛湫獨熟墮莖落蔕芬馥酷烈氣暢雲際申狄不能詳其味隸首不能為之計昔東陵之甘瓜美顯名於中古彼服閭之攸擔乃衆仙之所睹美人神之同好何厥用之𢎞普惟令實於無窮永可殖於靈圃
〔原〕唐康子玉〈瓜賦〉巫山之岡秦川之陽垂條引蔓布緑敷黄彌臯被野含芬吐芳轉晨風之
穆穆湛宵露之瀼瀼花葉則曄曄煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相暖廹而察之瓞兮緜明璣盈蚌媚重泉大鱗巨介近相連細雨流風每飄颻兮葉上遊蜂戲蝶時歴亂於花前爾其大則三尺二升美則金漿玉實貍頭羊骹之字黄㼐白摶之質感仙貴於孫鍾避世資於歩隲異蔕表於前代同心彰乎曩日旣而横綺席會嘉賓琴樽逸賞海陸具陳香分四座氣雜
八珍既取類於母子亦取辨乎君臣猗哉彼美流玩不已何以剖之金錯刀何以澆之玉英水邵平固植以著業阮籍托辭而興己非但留怨於戍夫抑亦取誡於君子
子／醫家／御定佩文齋廣群芳譜／木譜　卷六十八至卷八十一／卷八十一　君子樹等／夜光木(P.27-1)..[文淵閣四庫全書本]
〔集藻〕
〔賦〕
〈御製夜亮木賦并序〉塞上古木夜視有光遇雨益明移置室
中即之可以燭物嘉其有異故賦猗嘉木之迥異垂四照之華英蜿輪囷於川壌萃盤錯於柯莖外禀㢲德内藴離精煥然夕皎灼爾宵明晼瑞星之初麗炯璧月之漸生既騰輝於山谷亦揚彩於檐楹若乃靈根濯雨榮枝浥露芳澤加鮮澄暉遠布方隐之而彌耀旋即之而如晤洵昭質之無虧何㝠行之是懼爾廼金膏灺蘂鶴燄韜光獨飛熛而振采長煜煜以煌煌吐瓊文於赤水懸瑶景於昆岡非朝華而夕謝殆積闇以能彰於是列之桂宫置以椒室流
映金鋪近燭緗帙豈浮艶之為容亮靈竒之足述庻含章之可貞雖在野而靡失
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／表(P.15-1)..[文淵閣四庫全書本]
〔集藻〕
〔表〕
〔増〕唐崔融〈皇太子賀芝草表〉伏承某月日芝草生於乾元殿瑞命天来符祥日至煌煌三秀分芰井而攢柯曄曄九光間梅梁而吐葉晉都宮閣何必靈芝之臺洛邑山川居然密芝之地伏惟天皇天臨海内帝有域中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如葢如閣如日如星得五方之氣象合四時之景色仙人在上則車馬疑飛神龍居下則風雲不去謂蓬瀛之海列即崑
閬之山開魏皇之䨇榦莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右日覽休徵雖玉脛延齡在神仙而可致而刀圭入膳視朝夕而猶賖是用心馳仁夀之前慶集肅成之後　孫逖〈為宰相賀合鍊院産芝草表〉臣等伏見道士黄河清等奏興慶宫合鍊院内產芝草五色分輝六莖並秀神丹入鍊而轉精禎祥應期以如荅覩兹嘉瑞望宣付史官者伏以靈芝所致和氣之精著美仙經標名瑞典
陛下深仁契道至徳通神鍊液飛丹既啟長年之館敷華有葉遽呈三秀之祥五色有類於卿雲六莖且符於帝樂豈惟動植昭感以表於休徵固亦真仙叶應用彰於聖夀　常衮〈中書門下賀芝草嘉禾表〉伏見兵部尚書中書門下平章事李抱玉進芝草嘉禾者臣聞王者道洽則靈芝生天下和平則嘉禾應伏惟陛下誕膺景命憂濟生靈合太上之徳感元精之氣天地氤氲神眀滋液降此珍物叶於昌期垂葢連莖三華煥發離根合
穎一穗孤秀沐我渥澤扇其祥風衆草之英百穀之長以兆稔嵗以符太平昔周得唐郊之獻列篇於典策漢獲甘泉之祉薦歌於清廟三瑞之極一朝㑹同長發其祥無疆之慶　〈中書門下賀芝草表〉今日中使吳承清至宣示宋汴節度使御史大夫田神功所獻芝草一株紫葢黄莖叢生者天生神物王者嘉瑞竒秀之狀靈篇未書伏惟陛下孝通神眀徳至草木和氣所感禎祥屢彰煌煌靈芝郡國來獻垂以金葢發其瓊葩爛然紫雲
之色灼然紅蕖之秀王徳斯應皇家永昌固可寫狀圖牒薦於郊廟祗奉天意贊揚鴻休
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／贊(P.24-2)..[文淵閣四庫全書本]
〔贊〕
〔原〕魏繆〈襲神芝贊〉青龍元年神芝産於長平之習陽其色丹紫其質光耀其長尺有八寸五分其本圍三寸有三分上别為三榦分為九枝散為二十六莖圍則一寸九分葉徑二寸七分其榦洪纖連屬有似珊瑚之形其吐柯載葉祥眀蠲㓗考圖案牒葢羙乎所聞於前代者矣
〔増〕無名氏〈神芝贊〉古瑞命紀曰王者慈仁則芝生採食之則延年與真人同又神農氏論芝云山川雲雨五行四時隂陽晝夜之精以生五色神芝皆為聖王
休祥焉自漢孝武顯宗世號隆盛而元封永平所紀神芝方斯蔑如也且其枝榦條莖本末相承乃協乎天官之數非神眀其孰為此哉推其類象則蓂莢之植階庭萐蒲之生庖厨視匹靈矣乃詔御府匱而藏之且畫其形遂以名圖為之贊曰帝徳允臻爰不難致煌煌神芝吐葩揚榮曩披其圖今握其形永章遐紀載之頌聲
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／古歌樂章(P.32-1)..[文淵閣四庫全書本]
〔古歌樂章〕
〔原〕漢四皓〈紫芝歌〉莫莫髙山深谷逶迤曄曄紫芝可以療饑唐虞世遠吾將何歸駟馬髙葢其憂甚大富貴之畏人兮不如貧賤之肆志
〔増〕《漢書．郊祀歌》齋房産草九莖連葉宮童效異披圖案牒𤣥氣之精回復此都蔓蔓日茂芝成靈華　班固〈郊祀靈芝歌〉因露寢兮産靈芝象三徳兮瑞應圖延夀命兮光此都配上帝兮象太微參日月兮揚光輝　《宋史．上尊號樂章》曄曄靈芝生於殿闈照映華栱紛敷玉㽔感召元和光符
聖期祥篇恊吉百嵗咸宜　〈朝㑹樂章〉嘉瑞降臨應我皇徳曄曄神芝不根而植春秋三秀晝夜一色物播詩歌聲被金石　彼茁者芝茂英煌煌敷秀喬嶽實繁其房適符修貢封巒允臧永言登薦抑惟舊章　煌煌茂英不根而生蒲茸奪色銅池著名晨敷表異三秀分榮書於瑞典光我文眀
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言古詩(P.33-1)..[文淵閣四庫全書本]
〔七言古詩〕
〔原〕宋蘇軾〈石芝并引〉元豐三年五月十一日夜夢游何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也予率
爾折食一枝衆皆驚笑其味如雞蘇而甘眀日作此詩空堂明月清且新幽人睡息來初勻了然非夢亦非覺有人夜呼祁孔賔披衣相從到何許朱闌碧井開瓊户忽驚石上堆龍蛇玉芝紫筍生無數鏘然敲折青珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脱終勝嵇康羨王烈神山一合五百年風吹石髓堅如鐵
〔増〕蘇軾〈石芝并引〉予昔夢食石芝作詩記之今乃眞得石芝於海上子由和前詩見寄予
頃在京師有鑿井得如小兒手以獻者臂指皆具膚理若生予聞之𨼆者此肉芝也與子由烹而食之追記其事復次前韻土中一掌嬰兒新爪指良具肌骨匀見之怖走誰敢食天賜我爾不及賔旌陽逺遊同一許長史玉斧皆門戸我家韋布三百年祗有隂功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時脱夢想至人空激烈古來大藥不可求眞契當如磁石鐵　蘇轍〈次韻石芝并引〉
子瞻昔在黄州夢食石芝起賦八韻記之元祐八年予與子瞻皆在京師客有至自登州者言海上諸島石向日者多生耳海人謂之石芝食之味如茶久而益甘海上幽人或取服之言甚益人客以一籃遺子瞻遂次前韻雞鳴東海朝日新光䝉洲島霧雨勻一晞石上徧生耳幽子自食無來賓寄書乞取乆未許箬籠蕉囊海神戸一掬誰令堕我前無為知我超諸數此身不願清廟瑚但願歸去随樵蘇龜龍百嵗豈知道養氣千息存其
胡塵中學仙定難脱夢裏食芝空酷烈中山軍府得安閒更試朝霞磨鏡鐵　陸游〈丹芝行〉劒山峩峩挿穹蒼千林萬谷嶓其陽大丹九轉古所藏靈芝三秀夜吐光如火非火森有芒朝陽欲升尚煌煌何由斸取換肝腸往駕素虬朝紫皇
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言律詩(P.35-2)..[文淵閣四庫全書本]
〔七言律詩〕
〔増〕宋蘇轍〈邵武游氏老人三清堂紫芝〉黑龜赤鳳早逢師白髮蒼顔老不衰丹鼎一丸深自秘紫芝三葉𨚫先知烟薰晴日雲容薄色凝秋霜玉性竒何日刀圭救羸病盡芟荊棘種交棃　張孝祥廟錫珍符豈偶然雲華再見幾經年詳開二室昭詒燕根托同楹自屬聨上瑞應誠難紹聖宸衷思孝益増䖍微臣願考皇天意不厭終童效異篇　煌煌瑞彩映金鋪元氣回旋即此都太史連年書盛事近臣更日獻新圖璇穹薦祉
寧虚應玉葉流芳已兆符早晚清塵欵原廟臨觀敢請駐前驅
〔原〕眀王世貞數盡潘園賦衆芳何如神草被昆岡庭中玉露傳三秀木末丹霞散九光出共萐蒲昭聖瑞歸同天韭作仙糧野夫亦有黄公癖地肺何年許並藏
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／詩散句(P.36-2)..[文淵閣四庫全書本]
〔詩散句〕
〔増〕魏曹植靈芝生王地朱草被洛濵榮華相晃耀光采曄若神
〔原〕晉嵇康煌煌靈芝一年三秀
〔増〕
張華西入華隂山求得神芝草
〔原〕唐杜甫空聞紫芝歌不見杏壇丈　但使芝蘭秀何須棟宇鄰　知名未足稱局促髙山芝　其陽産靈芝其隂宿牛斗　吾慕漢初老時清猶茹芝
〔増〕宋王珪柯同庭柏勁色近御衣深　夏竦四眀開奥壤三秀發靈芝　黄庭堅不須許斧子辛勤採五芝　汪藻齋房輝玉斚岱檢雜金泥菌蠢朝承露熒煌夜吐霓　唐李白身騎白鹿得飄颻手翳紫芝笑披拂
〔原〕杜甫知君此計誠長往芝草
琅玕日應長　李紳靈根盤錯呈天瑞寳葉蟬聫表地祥
〔増〕宋黄庭堅卓仙在時養瓊芝深根固蔕活人命　陸游不用采芝驚世俗恐人謗道是神仙　魏阮籍芝英耀朱堂　晉庾闡層霄暎紫芝　齊王融五芝多秀色　周庾信芝房脆似蓮　青泥羙熟芝　唐孟浩然采秀弄芝草　杜甫靈秀冠衆芳　張籍分采紫芝苗　李商𨼆紫見地仙芝　皮日休盡日嗅金芝　宋楊億芝苗晝茹肥　梅堯臣芝以保萬夀　蘇軾黄公
獻紫芝　金元好問紫芝僅盌匊　魏曹植東上蓬萊采靈芝　唐曹唐洞中天地足金芝　宋蘇軾枯朽猶能出菌芝　元倪瓚赤城霞暖神芝秀
子／醫家／御定佩文齋廣群芳譜／卉譜　卷八十七至卷九十二／卷九十一　萍等／垣衣／附錄　瓦松／集藻(P.33-1)..[文淵閣四庫全書本]
〔集藻〕
〔増〕唐崔融〈瓦松賦〉崇文館瓦松者産於屋霤之上千株萬莖開花吐葉高不及尺下纔如寸不載于仙經靡題于藥錄謂之為木也訪山客而未詳謂之為草也驗農皇而罕記豈不以在人無用在物無成乎俗以其形似松生必依瓦故曰瓦松楊炯謂余曰此中草木咸可為賦其詞曰賔館兮沉沉明月高兮重海深試一望
兮上棟下宇開陽闔隂彼美嘉族依于夏屋煌煌特秀狀金芝兮産霤歴歴空懸若星榆而種天苯䔿丰茸青㝠芊眠葩條郁毓根柢連拳間青苔而裛露陵碧瓦而含烟春風搖兮鬱起冬雪糅兮蒼然詎充採掇罕任雕鐫桐君莫賞梓匠難甄用匪適于時要必濫聞于俗傳慚魏宮之烏韭恧漢官之紅蓮觀其衆開榮列虚心獨潔高寧我慕無木禾之五尋卑以自安類石蒲之九節進不必𡡾居不求利芳不為人生不因地其質也菲無
忝于天然其隂也薄纔足以自庇望之常見其表尋之罔得其祕肅穆承華堂皇不賒繩懸麥穗户刻菱花竹蒼筤而衆色樹連理而相加芙蓉發池兮照爛日及懸霤兮紛葩彼懷寳以遇賞此不材而見嗟雖有慕於階闥亦無混于泥沙已矣哉不學懸蘿附柏直蓬倚麻固將含美惡以同貫齊是非于一家亂曰少陽之地兮於何不春博望之苑兮莫匪正人纎根弱植兮生君之館荷施霑恩兮為人所翫物不謝生不知其榮惟願聖皇
千萬壽但知傾葉向時明　無名氏〈瓦松賦〉式觀圖籍幽山窮野聞卉木之名焉考神農之嘗者根莖可驗洪纎不捨惟瓦松兮闕書何昔人兮智寡原其所托高而又雅抽形先寄于鶴樓聳質更資于鴛瓦旖旎芬葩含風接霞既當春而吐葉亦凌秋而㸃花異山苗之極秀狀澗松兮抽芽高居壤霤匪雜泥沙向朝陽兮發榮經夕露兮増華常在危簷心必直詎欲牽風影暫斜小大殊品高卑異盼離離兮若星榆之照灼煜煜兮疑石蒲
之蔥蒨既乏棟梁之用寧怯鐫雕之變豈比夫桂山上蘭谷中長幽隠兮銷馥為芬芳兮敗叢奚若兹物之獨茂無憂患兮養䝉
史／正史／宋史／志　凡一百六十二卷／卷五十二　志第五／天文五／景星(P.1076)..[底本：元至正本配補明成化本]
景星
景星，德星也，一曰瑞星，如半月，生於晦朔，大而中空，其名各異。曰周伯，其色黃，煌煌然，所見之國大昌。曰含譽，光耀似彗，喜則含譽射。曰格澤，狀如炎火，下大上銳，色黃白，起地上，見則不種而穫。曰歸邪，兩赤彗向上，有蓋。曰天保星，有音，如炬火下地，野雞鳴。皆五行冲和之氣所生也。其王蓬芮、玄保、昭明、昏昌、旬始、司危、菟昌、地維臧光
之類，亦皆為瑞星。然前志以王蓬芮已下星為妖星。又奇星，古無所考，見於仁宗、英宗之時，故附於景星之末云。
史／正史／宋史／志　凡一百六十二卷／卷五十二　志第五／天文五／客星(P.1077)..[底本：元至正本配補明成化本]
客星
客星有五：周伯、老子、王蓬絮、國皇、溫星是也。周伯，大而黃，煌煌然，所見之國，兵喪，饑饉，民庶流亡。老子，明大純白，出則為饑，為凶，為善，為惡，為喜，為怒。王蓬絮，狀如粉絮，拂拂然，見則其國兵起，有白衣之會。國皇，大而黃白，有芒角，主兵起，水災，人主惡之。溫星，色白，狀如風動搖，常出四隅。皆主兵。此五星錯出乎五緯之間，其見無期，其行無度，各以其所在分野而占之。又四隅各有三星：東南曰盜星，主大盜；西南曰種
陵，出則穀貴；西北曰天狗，見則天下大饑；東北曰女帛，主有大喪。
史／正史／宋史／志　凡一百六十二卷／卷五十六　志第九／天文九／景星(P.1226)..[底本：元至正本配補明成化本]
景德三年四月戊寅，周伯星見，出氐南騎官西一度，狀如半月，有芒角，煌煌然可以鑒物，歷庫樓東，八月，隨天輪入濁，十一月，復見在氐。自是常以十一月辰見東方，八月西南入濁。
史／正史／宋史／志　凡一百六十二卷／卷一百三十二　志第八十五／樂七　樂章一／五方帝／紹興以後祀五方帝六十首(P.3085)..[底本：元至正本配補明成化本]
黑帝降神，高安
圜鍾為宮　　吉日壬癸，律中應鍾。國有故常，北郊迎冬。乃蕆祀事，必祗必恭。明默雖異，感而遂通。
黃鍾為角　　良月盈數，四氣推遷。帝於是時，典司其權。高靈下墮，降祉幅員。神之聽之，祀事罔愆。
太簇為徵　　北方之神，執權司冬。三時務農，於焉告功。禮備樂作，歸功于神。風馬來游，永錫斯民。
姑洗為羽　　天地閉塞，盛德在水。黑精之君，降福羨祉。洋洋在上，若或見之。齊莊承祀，其敢斁思。
升殿，正安　　昧爽昭事，煌煌露光。滌溉蠲潔，容儀肅莊。牲肥酒旨，薦此芬芳。降陟有序，禮無越常。
黑帝奠玉幣，嘉安　　晨曦未升，天宇肅穆。祗若元祀，將以幣玉。神之格思，三獻茅縮。明靈懌豫，下土是福。
高陽氏位奠幣，嘉安　　飈馭雲蓋，神之顧歆。丕昭禮容，發揚樂音。祀事既舉，仰當神心。申以嘉幣，式薦誠諶。
奉俎，豐安　　辰牡孔碩，奉牲以告。祕祝非祈，豐年宜報。至意昭徹，交乎神明。降福穰穰，用燕羣生。
黑帝酌獻，祐安　　赫赫神游，周流八極。德馨上聞，於焉來格。不腆酒醴，用伸悃愊。神其歆之！民用嚮德。
高陽氏酌獻，祐安　　十月納禾，民務藏蓋。不有神休，民罔攸賴。孟冬之吉，禮行不昧。神降百祥，昭著蓍蔡。
亞、終獻，文安　　萬彙揫斂，時惟冬序。蠢爾黎氓，入此室處。酌獻告神，禮以時舉。賴此陰騭，民有所怙。
送神，高安　　神之戾止，天門夜開。禮備告成，雲軿亟回。旗纛晻靄，萬靈喧豗。獨遺祉福，用澤九垓。
史／正史／宋史／志　凡一百六十二卷／卷一百三十三　志第八十六／樂八　樂章二／明堂大饗／紹興親享明堂二十六首(P.3103)..[底本：元至正本配補明成化本]
送神，誠安　　奕奕宗祀，煌煌禮文。高靈下墮，精意升聞。熙事既畢，忽乘青雲。敢拜明貺，永清世氛。
史／正史／宋史／志　凡一百六十二卷／卷一百三十三　志第八十六／樂八　樂章二／九宮貴神／紹興祀九宮貴神十首(P.3125)..[底本：元至正本配補明成化本]
紹興祀九宮貴神十首
降神，景安
圜鍾為宮　　紫闕幽宏，惟神靈尊。輔成泰元，贊役乃坤。曰雨曰暘，縕豫調紛。享薦隕光，蒙祉如屯。
黃鍾為角　　載陽衍德，農祥孔昭。賚茲元嘏，穰穰黍苗。象輿眇冥，金奏遠姚。無閼厥靈，丹衷匪恌。
太簇為徵　　於赫九宮，天神之貴。煌煌彪列，下土是蒞。幽贊高穹，陰騭萬類。肅若舊典，有嚴祗事。
姑洗為羽　　練時吉良，聿崇明祀。粢盛潔豐，牲碩酒旨。肅唱和聲，來燕來止。嘉承天休，賚及含齒。
太一位奠玉幣，嘉安　　煌煌九宮，照臨下土。陰騭庶類，功施周普。恪修祀典，禮備樂舉。嘉玉量幣，馨非稷黍。攝提、權星、招搖、天符、青龍、咸池、太陰、天乙位，樂曲並同。
史／正史／宋史／志　凡一百六十二卷／卷一百三十四　志第八十七／樂九　樂章三／太廟常享／攝事十三首(P.3131)..[底本：元至正本配補明成化本]
真宗室，大明　　煌煌真宗，善繼善承。經武耀德，臻于治平。封祀禮樂，丕昭鴻名。陟配文廟，皇圖永寧。
史／正史／宋史／志　凡一百六十二卷／卷一百三十四　志第八十七／樂九　樂章三／太廟常享／真宗御製二首(P.3133)..[底本：元至正本配補明成化本]
真宗御製二首
奠瓚用萬國朝天　　鴻源濬發，睿圖誕彰。高明錫羨，累洽延祥。巍巍藝祖，溥率賓王。煌煌文考，區宇大康。珍符昭顯，寶曆綿長。物性茂遂，民俗阜昌。甫田多稼，禾黍穰穰。含生嘉育，鳥獸蹌蹌。八紘統域，九服要荒。沐浴惠澤，祗畏典常。隔谷分壤，望斗辨方。並襲冠帶，來奉圭璋。峨峨雙闕，濟濟明堂。諸侯執帛，天后當陽。何以辨等？袞衣繡裳。何以褒德？輅車乘黃。聲明煥赫，雅頌汪洋。啟茲丕緒，祐我無疆。大統斯集，大樂斯揚。俯隆宗祏，仰繼穹蒼。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／上英宗尊號一首(P.3142)..[底本：元至正本配補明成化本]
上英宗尊號一首
入門，正安　　在宋五世，天子神明。羣公奉冊，迺揚鴻名。金書煌煌，遹昭厥成。思皇多祜，與天同聲。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／紹興十四年奉上徽宗冊寶三首(P.3142)..[底本：元至正本配補明成化本]
冊寶升殿，顯安　　金字煌煌，瑤光燦燦。羣工奉之，登此寶殿。對越祖宗，式遵成憲。威靈在天，來止來燕。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／淳熙十五年上高宗徽號三首(P.3143)..[底本：元至正本配補明成化本]
冊寶升殿，顯安　　有瑑斯寶，有編斯冊。導以麾仗，奏以金石。祲威盛容，煌煌赫赫。臣工奉之，高靈來格。
史／正史／宋史／志　凡一百六十二卷／卷一百三十四　志第八十七／樂九　樂章三／郊前朝享／高宗郊祀前朝享太廟三十首(P.3144)..[底本：元至正本配補明成化本]
哲宗室，重光　　明哲煌煌，照臨無疆。紹述先志，寔宣重光。詒謀燕翼，率由舊章。苾芬孝祀，降福穰穰。
史／正史／宋史／志　凡一百六十二卷／卷一百三十四　志第八十七／樂九　樂章三／郊前朝享／高宗祀明堂前朝享太廟二十一首(P.3153)..[底本：元至正本配補明成化本]
太宗室，大定　　煌煌神武，再御戎軒。時惠南土，旋定太原。車書混同，聲教布宣。維天佑之，億萬斯年。
哲宗室，重光　　明哲煌煌，照臨無疆。丕承先志，嘉靖多方。朝廷尊榮，民庶樂康。珍符來應，錫茲重光。
史／正史／宋史／志　凡一百六十二卷／卷一百三十四　志第八十七／樂九　樂章三／皇后別廟／乾道別廟樂歌三首(P.3166)..[底本：元至正本配補明成化本]
升殿，乾安　　宗祀九筵，先薦閟宮。陟自東階，煌煌袞龍。於穆聖善，監茲禮容。是享是宜，介福無窮。
史／正史／宋史／志　凡一百六十二卷／卷一百三十五　志第八十八／樂十　樂章四／太清宮／朝謁太清宮九首(P.3172)..[底本：元至正本配補明成化本]
奉玉幣，靈安　　琳宮奕奕，黼坐煌煌。玉帛成禮，飈馭延祥。鴻儀有則，景福無疆。嘉應昭協，丕猶誕揚。
史／正史／宋史／志　凡一百六十二卷／卷一百三十七　志第九十／樂十二　樂章六／蜡祭／紹興以後蜡祭四十二首(P.3228)..[底本：元至正本配補明成化本]
北方百神迎神，簡安　　蕩蕩閫決，氣清泬寥。彷彿象輿，麗于穹霄。蹇其來下，肅然風票。神乎安留，於焉消搖。
初獻盥洗、升降，穆安　　齊誠揭虔，敬恭祀事。維儼之容，維潔之器。雍雍樂成，肅肅禮備。神其燕娭，錫祉庶類。
奠幣，吉安配位同。　　神宅于幽，𣅺𣅺沈沈。至和塞明，考我德音。神聽靜嘉，儼乎若臨。幣以薦誠，敢有弗欽。
神農氏位酌獻，禔安　　先嗇之功，神實稱首。以耜以耒，俶載南畝。列籍皇墳，億世是守。
何以為報？爰潔茲酒。
后稷氏位酌獻，禔安　　煌煌后稷，實配于天。司嗇作稼，民以有年。匪神之私，歲以醴告。酌彼泰尊，于德之報。
亞、終獻，曼安　　蘭生百末，申以貳觴。神具醉止，爛其容光。遺我豐年，萬億及秭。俾民驩康，以洽百禮。
送神，成安　　靈之來兮，虯龍沓沓。下土光景，憑陵閶闔。靈之旋兮，羽衞委蛇。偃蹇高驤，遺此蕃釐。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／建隆乾德朝會樂章二十八首(P.3245)..[底本：元至正本配補明成化本]
第三盞，紫芝　　煌煌茂英，不根而生。蒲茸奪色，銅池著名。晨敷表異，三秀分榮。書于瑞典，光我文明。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／景德中朝會一十四首(P.3251)..[底本：元至正本配補明成化本]
景德中朝會一十四首
皇帝升坐，隆安　　金奏在庭，羣后在位。天威煌煌，嚮明負扆。高拱穆清，弁冕端委。盛德日新，禮容有煒。
上壽，和安　　天威煌煌，山龍采章。庭實旅百，上公奉觴。拱揖羣后，端委垂裳。永錫難老，萬壽無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／大中祥符朝會五首(P.3252)..[底本：元至正本配補明成化本]
再舉酒，神芝　　彼茁者芝，茂英煌煌。敷秀喬嶽，寔繁其房。適符修貢，封巒允臧。永言登薦，抑惟舊章。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／哲宗傳受國寶三首(P.3254)..[底本：元至正本配補明成化本]
神光　　惟皇上德，伊嘏我王。將受厥明，載錫之光。於昭于天，曄曄煌煌。緝熙欽止，其永無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／明道元年章獻明肅皇太后朝會十五首(P.3259)..[底本：元至正本配補明成化本]
上壽，福安　　盛禮煌煌，六衣有光。千官在位，百福稱觴。坤德慈仁[二]坤德慈仁　「坤」原作「乾」，據宋會要樂七之七改。，邦斯淑祥。如山之壽，佑聖無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／治平皇太后、皇后冊寶三首(P.3261)..[底本：元至正本配補明成化本]
皇帝降坐，乾安　　袞衣繡裳，嚴威肅莊。八音具張，簨虡龍驤。玉簡瑤章，金書煌煌。壽千萬年，與天比長。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／熙寧皇太后冊寶三首(P.3261)..[底本：元至正本配補明成化本]
熙寧皇太后冊寶三首
出入，正安　　煌煌鳳字，玉氣宛延。天門崛岉，飛驂後先。龍簨四合，奏鼓淵淵。母儀天下，何千萬年。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／哲宗上太皇太后冊寶五首(P.3262)..[底本：元至正本配補明成化本]
降坐，乾安　　皇帝仁孝，總臨萬方。褒顯其親，日嚴以莊。龍袞翼翼，玉書煌煌。傳之億世，休有烈光。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／紹興十年發皇太后冊寶八首(P.3262)..[底本：元至正本配補明成化本]
侍中奉寶詣皇帝褥位，禮安　　祖啟瑤光，誕生明聖。尊極母儀，帝庸作命[五]帝庸作命　「庸」原作「康」，據宋會要樂七之九改。。寶章煌煌，導以笙磬。還燕慈寧，邦家徯慶。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／乾道七年恭上太上皇帝、太上皇后尊號十一首(P.3264)..[底本：元至正本配補明成化本]
中書令、侍中奉冊寶詣殿下，正安　　宗郊斯成，交舉典冊。汝輔汝弼，威儀是力。陳于廣庭，迨此上日。巍巍煌煌，烏覩在昔。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／淳熙二年發太上皇帝、太上皇后冊寶十一首(P.3265)..[底本：元至正本配補明成化本]
冊寶出門，正安　　蚴蟉青龍，婉嬗象輿。其載伊何？煌煌金書。乃由端門，乃行康衢。于以榮親，振古所無。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／淳熙十二年加上太上皇帝、太上皇后尊號十一首(P.3267)..[底本：元至正本配補明成化本]
中書令、侍中奉太上皇帝冊寶、太上皇后冊寶詣殿下，用正安　　二儀同尊，兩耀齊光。巍巍煌煌，不顯亦彰。實茂號榮，玉振金相。於萬斯年，既壽且昌。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／紹熙四年加上壽聖皇太后尊號八首(P.3273)..[底本：元至正本配補明成化本]
冊寶出門，正安　　煌煌冊寶，天子受之。言徐其行，肅展迺儀。其儀維何？劍佩黃麾。鸞
駕清蹕，聳瞻九逵。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／嘉泰二年恭上太皇太后尊號八首(P.3278)..[底本：元至正本配補明成化本]
壽慈宮冊寶入門　　煌煌寶書，玉篆金縷。曷為來哉？自天子所。自天子所，以燕文母。婉嬗祥雲，日正當午。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／紹定三年壽明仁福慈睿皇太后冊寶九首(P.3279)..[底本：元至正本配補明成化本]
冊寶詣東階　　煌煌儀物，繹繹鼓鐘。奉茲寶冊，至于階東。上公相儀，列辟盡恭。拜手慈宸，福如華、嵩。
史／正史／宋史／志　凡一百六十二卷／卷一百三十九　志第九十二／樂十四　樂章八／冊立皇后／紹興十三年發皇后冊寶十三首(P.3280)..[底本：元至正本配補明成化本]
皇后降坐，徽安　　寶字煌煌，冊書粲粲。副笄加飾，褘褕有爛。祗若帝休，委蛇樂衎。億萬斯年，永膺宸翰。
史／正史／宋史／志　凡一百六十二卷／卷一百三十九　志第九十二／樂十四　樂章八／冊皇太子／乾道七年冊皇太子四首(P.3291)..[底本：元至正本配補明成化本]
太子入門，明安　　琱珉瑳瑳，篆金煌煌。對揚于庭，是承是將。星重其暉，日重其光。觀瞻以懌，國有元良。
史／正史／宋史／志　凡一百六十二卷／卷一百三十九　志第九十二／樂十四　樂章八／皇子冠／寶祐二年皇子冠二十首(P.3292)..[底本：元至正本配補明成化本]
皇子降　　命服煌煌，跬步中度。慶輯皇闈，化行海宇。禮具樂成，惕若戒懼。寶璐厥躬，有秩斯祜。
史／正史／宋史／志　凡一百六十二卷／卷一百四十　志第九十三／樂十五　鼓吹上／奉祀太清宮三首(P.3307)..[底本：元至正本配補明成化本]
六州　　千載運，寶業正遐昌。欽至道，崇明祀，盛禮邁前王。鑾輅動，萬騎騰驤。馳道紛綵仗，瑞日煌煌。奉秘檢，玉羽羣翔，非霧滿康莊。躬朝真館，齊心繹思，順風俯拜，奠酒𤑔蕭薌。　　精衷達，飈輪降格昭彰。回羽斾，駐琱輦，舊地訪睢陽。享清廟，孝德輝光。屆靈場，星羅萬國珪璋。陳牲幣，金石鏘洋，景福降穰穰。垂衣法坐，恩覃羣品，慶均海㝢，聖壽保無疆。
十二時　　乾坤泰，帝壽遐昌[八]帝壽遐昌　「壽」，宋會要樂八之九作「祚」。，㝢縣樂平康。真遊降格，寶誨昭彰，宸蹕造仙鄉。崇妙道，精意齊莊。款靈場，潔豆薦芬芳，備樂奏鏗鏘。猶龍垂裕，千古播休光。極褒揚，明號洽徽章。　　朝修展，春豫諧民望，覩文物煌煌。言旋羽衞，肅設壇場，報本達蕭薌。申嚴祀，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫祐永無疆。
史／正史／宋史／志　凡一百六十二卷／卷一百四十　志第九十三／樂十五　鼓吹上／十年南郊，皇帝歸青城降仙臺一首(P.3313)..[底本：元至正本配補明成化本]
十年南郊，皇帝歸青城降仙臺一首[一一]皇帝歸青城降仙臺　「降仙臺」原作「導引」，據下文和宋會要樂八之四、通考卷一四三樂考改。。
降仙臺　　清都未曉，萬乘並駕，煌煌擁天行。祥風散瑞靄，華蓋聳旂常，建耀層城。四列
兵衞，爟火映金支翠旌。眾樂警作充宮廷，皦繹成。紺幄掀，袞冕明。妥帖壇陛，霄升振珩璜，神格至誠。雲車下冥冥，儲祥降嘏莫可名。御端闕，朌號敷榮。澤翔施溥，茂祉均被含生。
史／正史／宋史／列傳　凡二百五十五卷／卷四百六十一　列傳第二百二十／方技上／周克明(P.13503)..[底本：元至正本配補明成化本]
克明精於數術，凡律曆、天官、五行、讖緯及三式、風雲、龜筮之書，靡不究其指要。開寶中授司天六壬，改臺主簿，轉監丞，五遷春官正。克明頗修詞藻，喜藏書。景德初，嘗獻所著文十編，召試中書，賜同進士出身。三年，有大星出氐西，眾莫能辨；或言國皇妖星，為兵凶之兆。克明時使嶺表，及還，亟請對，言：「臣按天文錄、荊州占，其星名曰周伯，其色黃，其光煌煌然，所見之國大昌，是德星也。臣在塗聞中外之人頗惑其事，願許文武稱慶，以安天下心。」上嘉之，即從其請。拜太子洗馬、殿中丞，皆兼翰林天文，又權判監事。屬修兩朝國史，其天文律曆事，命克明參之。大中祥符九年，坐本監擇日差互，例降為洗馬。
集／總集／全宋詩／卷六九　王禹偁一一／酬安祕丞見贈長歌(P.784)
酬安祕丞見贈長歌
我聞進士登科換凡骨，信知不是風塵物。貢籍由來數百年，直疑空卻神仙窟。其間最貴龍虎榜，乘時得路為卿相。一從巢寇犯闕來，梁氏禮闈還草創。莊宗明宗雖膺命，晉朝漢朝俱不永。
其中縱得神仙材，太平不見哀之哉。上玄應恐天地閑，安仙又謫來人寰。二十把筆疏辭源，黃河傾落崑崙山。有周道衰猶歎鳳，天公留得歸皇宋。天水夕郎掌貢時，禹門萬仞連雲聳。不是真龍不能過，嗔波怒浪澆雷火。是歲北極七箇星，一時下降為門生。安仙堂堂冠其首，六星煌煌願隨後。騶虞賦就鏗金石，丹水詩成摛錦繡。玉皇殿前受恩渥，一時命入芙蓉幕。獨得歸州近巫峽，十二晴峰長在睫。郡齋狂醉復狂吟，書盡巴東一川葉。邇來遊宦五六年，吳山越水供新編。還同白傅蘇杭日，歌詩落筆人爭傳。去年始上芸香閣，出典陶丘滯鋒鍔。阮籍營中浮蟻馨，亞夫門外垂楊弱。驥足雖知暫縻絆，樽前未始長嗟歎。只應會得老聃言，大器本來成較晚。吾君正是興文教，不日徵歸掌綸誥。醉挨雉扇掃宮辭，怒上螭頭呈諫草。筆下追還三代風，袪盡澆漓成古道。丈夫方見兼濟才，莫學西山採薇老。我今自是蓬蒿身，如何一見如故人。長歌謂我相翦飾，便疑平地升青雲。文章難得逢知己，知己相逢貴終始。伊我行止方悽悽，老親稚子相顧啼。出門動足歧路迷，得君引上登天梯。
集／總集／全宋詩／卷一六五　范仲淹二／鄱陽酬泉州曹使君見寄(P.1870)
鄱陽酬泉州曹使君見寄
吾生豈不幸，所稟多剛腸。身甘一枝巢，心苦千仞翔。志意茍天命，富貴非我望。立譚萬乘前，肝竭喉無漿。意君成大舜，千古聞羶香。寸懷如春風，思與天下芳。片玉棄且在，雙足何辭傷。王章死於漢，韓愈逐諸唐。獄中與嶺外，妻子不得將。義士撫卷起，眥血一霑裳。胡弗學揭厲，胡弗隨低昂。干時宴安人，滅然已不揚。匹夫虎敢鬥，女子熊能當。況彼二長者，烏肯巧如簧。我
愛古人節，皎皎明於霜。今日貶江徼，多慚韓與王。罪大禍不稱，所損傷纖芒。盡室來官下，君恩大難忘。酒聖無隱量，詩豪有餘章。秋來魏公亭，金菊何煌煌。登高發秘思，聊以攄吾狂，卓有梅聖俞，作邑郡之旁。矯首賦靈烏，擬彼歌滄浪。因成答客戲，移以贈名郎。泉南曹使君，詩源萬里長。復我百餘言，疑登孔子堂。聞之金石音，純純自宮商。念此孤鳴鶴，聲應來遠方。相期養心氣，彌天浩無疆。鋪之被萬物，照之諧三光。此道果迂闊，陶陶吾醉鄉。
集／總集／全宋詩／卷一六八　范仲淹五／送陳環秀才遊金陵(P.1913)
送陳環秀才遊金陵
君有江南行，為君歌以喜。龍盤山萬曲，練靜江千里。江山不可空，台星照吳中。古來王謝地，今有周召風。而間楊與鄭，萬丈光相映。煌煌聚宰府，金陵一何盛。此去知已賢，雅客情無邊。白雲起江樹，明月逐江船。雲月共徘徊，優哉如遊仙。歸來笑春風，白日登青天。
集／總集／全宋詩／卷一七一　晏殊一／金燈花　二首(P.1945)
金燈花二首
煌煌五枝燈，下有玉蟠螭。漢宮已荊棘，此地生何為。既無膏火用，虛名徒自欺。
集／總集／全宋詩／卷二三九　梅堯臣八／祫禮頌聖德詩(P.2775)
祫禮頌聖德詩
溥哉孝享，將事于寧。文武卿士，冠劍在庭。爰俟帝齋，風霰其零。風霰不已，鉤陳豹尾。龍旂太常，立列比比。帝居路寢，百辟就次。至于穀旦，漫漫翳翳。帝入靈宮，左撞黃鍾。陞階置玉，日氣曈鴻。鴻鴻杲杲，氛駁陰掃。宿于太宮，月星皓皓。侍祠之臣，鵠舉鷺振。或捧其匜，或進其巾。輔相夾導，俯僂鱗鱗。圭瓚以陳，登歌以均。東向虛位，發爵親親。平明帝還，紫宸序班。望帝之顏，穆穆閑閑。簷步廊廊，雪浮陽光。大楹爛爛，朱陛煌煌。稱祝萬壽，萬壽無疆，卻登寶輿，以御端門。揭雞肆赦，雷動乾坤。于時都人，于時婦女。于時蠻夷，異口同語。天子萬年，仁聖之主。臣時執冊，與物咸睹。敢播于詩，庶聞九土。
集／總集／全宋詩／卷二五二　梅堯臣二一／送李祠部知滑州(P.3017)
送李祠部知滑州
自古重名器，未嘗輕授人。煌煌東郡守，燦燦兩朱輪。父祖繼居此，恩榮誰與鄰。秋風度河水，馬足不生塵。
集／總集／全宋詩／卷二五四　梅堯臣二三／送林大年寺丞宰蒙城先歸餘杭逋之姪孫(P.3077)
送林大年寺丞宰蒙城先歸餘杭逋之姪孫
東方有奇士，隱德珠在淵。川壑為之媚，草樹為之妍。歿來十五載，獨見諸孫賢。煌煌出仕途，皎皎如淮蠙。今為蒙城宰，歸問浙江船。何時渡楊子，夜入明月邊。有舄不化鳧，有琴何用絃。真趣還自得，
治民唯力田。
集／總集／全宋詩／卷二五七　梅堯臣二六／送李才元學士知邛州(P.3195)
送李才元學士知邛州
太守車煌煌，莫如還故鄉。昔登蜀郡籍，今得臨邛章。過家禮耆舊，接境跪壺漿拍。寒徑道路遠，春入山川長。俗將樂其化，詔亦美其良。相如有遺跡，誰復酒壚傍。
集／總集／全宋詩／卷二五八　梅堯臣二七／送石昌言舍人還蜀拜掃(P.3240)
送石昌言舍人還蜀拜掃
紫微星宿何煌煌，掖垣華閣上相當。舍人亦與泰階近，兩兩聯裾如雁行。其間飛星入王壘，天子賜告歸故鄉。錦韉金轡照棧去，文園渴令難可望。楊雄位卑纔執戟，豈有爵祿多文章。石公官顯職且貴，還家展墓酹椒漿。太守趨塵里人避，岷山松柏風淒涼。椎牛行酒與耆舊，老舊醉歸呼此郎。公置名分共其樂，敦厚世俗時陶唐。郎呼只作曩日視，安知鏘玉侍明光。歸來卻向鳳池直，詔言一出稱廟堂。廟堂蕭曹不草草，潤色鼓動辭琅琅。鰲頭蓬萊便可到，蜀人更賀烹豬羊。
集／總集／全宋詩／卷二五九　梅堯臣二八／雜言送當世待制知楊州馮(P.3265)
雜言送當世待制知楊州馮
廣陵老人爭持壺酒，朝言送少年使君，暮言迎少年太守，少年俱是玉墀人，文章快利生銅吼。莫作蕪城賦，事往復何有。莫聽嵇康琴，商聲豈堪久。今當太平非不偶，星宿煌煌羅北斗。楊州古富變荒涼，萬俗一心依父母。地包淮海江湖寬，貨走荊吳楚越厚。開釀刲羊願遇賓，天下沄沄不輕口。
集／總集／全宋詩／卷二八三　歐陽修二／鎮陽讀書(P.3599)
鎮陽讀書
春深夜苦短，燈冷焰不長。塵蠹文字細，病眸澁無光。坐久百骸倦，中遭群慮戕。尋前顧後失，得一念
十忘。乃知學在少，老大不可彊。廢書誰與語，歎息自悲傷。因憶石夫子，徂徠有茅堂。前年來京師，講學居上庠。青衫綴朝士，面有數畝桑。不耐群兒嗤，束書歸故鄉。卻尋茅堂在，高臥泰山傍。聖經日陳前，弟子羅兩廂。大論叱佛老，高聲誦虞唐。賓朋足棗栗，兒女飽糟糠。雖云待官闕，便欲解朝裳。有似蠶作繭，縮身思自藏。嗟我一何愚，貪得不自量。平生事筆硯，自可娛文章。開口攬時事，論議爭煌煌。退之嘗有云，名聲暫羶香。誤蒙天子知，侍從列班行。官榮日已寵，事業闇不彰。器小以任大，躋顛理之堂。聖君雖不誅，在汝豈自遑。不能雖欲止，怳若失其方。卻欲尋舊學，舊學已榛荒。有類邯鄲步，兩失皆茫茫。便欲乞身去，君恩厚須償。又欲求一州，俸錢買歸裝。譬如歸巢鳥，將棲少徊翔。自覺誠未晚，收愚老縑緗。
集／總集／全宋詩／卷二八四　歐陽修三／寶劍(P.3608)
寶劍
寶劍匣中藏，暗室夜常明。欲知天將雨，錚爾劍有聲。神龍本一物，氣類感則鳴。常恐躍匣去，有時暫開。煌煌七星文，照曜三尺冰。此劍在人間，百妖夜收形。姦兇與佞媚，膽破骨亦驚。試以向星月，飛光射攙槍。藏之武庫中，可息天下兵。柰何狂胡兒，尚敢邀金繒。
集／總集／全宋詩／卷二八四　歐陽修三／送孫秀才(P.3609)
送孫秀才
高門煌煌爀如赭，勢利聲名爭借假。嗟哉子獨不顧之，訪我千山一羸馬。明珠渡水覆舟失，贈我璣貝猶滿把。遲遲顧我不欲去，問我無窮慚報寡。時之所棄子獨嚮，無乃與世異取捨。
集／總集／全宋詩／卷二八四　歐陽修三／希真堂東手種菊花十月始開(P.3611)
希真堂東手種菊花十月始開
當春種花唯恐遲，我獨種菊君勿誚。春枝滿園爛張錦，風雨須臾落顛倒。看多易厭情不專，鬥紫誇紅隨俗好。豁然高秋天地肅，百物衰零誰暇弔。君看金蕊正芬敷，曉日浮霜相照耀。煌煌正色秀可餐，藹藹清香寒愈峭。高人避喧守幽獨，淑女靜容修窈窕。方當搖落看轉佳，慰我寂寥何以報。時攜一樽相就飲，如得貧交論久要。我從多難壯心衰，跡與世人殊靜躁。種花勿種兒女花，老大安能逐年少。
集／總集／全宋詩／卷二八五　歐陽修四／紫石屏歌(P.3616)
紫石屏歌
月從海底來，行上天東南。正當天中時，下照千丈潭。潭心無風月不動，倒影射入紫石巖。月光水潔石瑩淨，感此陰魄來中潛。自從月入此石中，天有兩曜分為三。清光萬古不磨滅，天地至寶難藏緘。天公呼雷公，夜持巨斧隳嶄巖。墮此一片落千仞，皎然寒鏡在玉匳。蝦蟆白兔走天上，空留桂影猶杉杉。景山得之惜不得，贈我意與千金兼。自云每到月滿時，石在暗室光出簷。大哉天地間，萬怪難悉談。嗟予不度量，每事思窮探。欲將兩耳目所及，而與造化爭毫纖。煌煌三辰行，日月尤尊嚴。若令下與物為比，擾擾萬類將誰瞻。不然此石竟何物，有口欲說嗟如鉗。吾奇蘇子胸，羅列萬象中包含。不惟胸寬膽亦大，屢出言語驚愚凡。自吾得此石，未見蘇子心懷慚。不經老匠先指決，有手誰敢施鐫鑱。呼工畫石持寄似，幸子留意其無謙。
集／總集／全宋詩／卷二八五　歐陽修四／鸚鵡螺(P.3620)
鸚鵡螺
大哉滄海何茫茫，天地百寶皆中藏。牙鬚甲角爭光鋩，腥風怪雨灑幽荒。珊瑚玲瓏巧綴裝，珠宮貝闕爛煌煌。泥居殼屋細莫詳，紅螺行沙夜生光。負材自累遭刳腸，匹夫懷璧古所傷。濃沙剝蝕隱文章，磨以玉粉緣金黃，清樽旨酒列華堂。隴鳥回頭思故鄉，美人清歌蛾眉揚，一釂凜冽回春陽。物雖微遠用則彰，一螺千金價誰量，豈若泥下追含漿。
集／總集／全宋詩／卷二八七　歐陽修六／感興五首(P.3635)
懷祿不知慚，人雖不吾責。貧交重意氣，握手猶感激。煌煌腰間金，兩鬢颯已白。有生天地間，壽考非金石。古人報一飯，君子不苟得。憂來自悲歌，涕淚下沾臆。
集／總集／全宋詩／卷二八八　歐陽修七／洗兒歌(P.3647)
洗兒歌
月暈五色如虹蜺，深山猛虎夜生兒。虎兒可愛光陸離，開眼已有百步威。詩翁雖老神骨秀，想見嬌嬰目與眉。木星之精為紫氣，照山生玉水生犀。兒翁不比他兒翁，三十年名天下知。材高位下眾所惜，天與此兒聊慰之。翁家洗兒眾人喜，不惜金錢散閭里。宛陵他
日見高門，車馬煌煌梅氏子。
集／總集／全宋詩／卷二八九　歐陽修八／小飲坐中贈別祖擇之赴陝府(P.3653)
小飲坐中贈別祖擇之赴陝府
明日君當千里行，今朝始共一樽酒。豈惟明日難重持，試思此會何嘗有。京師九衢十二門，車馬煌煌
事奔走。花開誰得屢相過，盞到莫辭頻舉手。驩情落寞酒量減，置我不須論老朽。奈何公等氣方豪，雲夢正當吞八九。擇之名聲重當世，少也多奇晚方偶。西州政事藹風謠，右掖文章煥星斗。待君歸日我何為，手把鋤犁汝陰叟。
集／總集／全宋詩／卷八六四　蘇轍一六／筠州聖祖殿詩　有記(P.10057)
於穆聖祖，宅神皇極。降鑒在下，子孫千億。羽衣玉佩，旗纛旄節。巍巍煌煌，秩祀萬國。
集／總集／全宋詩／卷八六八　蘇轍二０／次韻和人詠酴醾(P.10105)
次韻和人詠酴醾
蜀中酴醾生如積，開落春風山寂寂。已憐正發香晻曖，猶受未開光的皪。半垂野水弱如墜，直上長松勇無敵。風中娜娜應數丈，月下煌煌真一色。故園聞道開愈繁，老人自恨歸無日。百花已過春欲莫，燕坐繩床空數息。朝來滿把得幽香，案頭亂插銅瓶濕。一番花芘轉頭空，誰能往問天台拾。
集／總集／全宋詩／卷一０一八　黃庭堅四０／送張仲謀(P.11612)
送張仲謀
竹雞相呼泥滑滑，夜雨連明溪漲闊。門前馬作遠行嘶，迺是張侯來訪別。入門下馬未暖席，猛如秋鷹欲飛掣。黃花可浮惜別杯，官沽苦酸不堪設。張侯少年氣高秀，太菙孤峰帶冰雪。袖中日日有新詩，正與秋蟲同一律。吏曹不能弄以事，太尉家兒盡英悊。窮愁寂寞雙鳧縣，唯子可輸肝膽說。遊君宮室如芝蘭，於我弟兄比瓜葛。相親更覺相去難，挽斷衫袖不忍訣。緬懷君家方盛時，迺翁屢把連城節。北使初隨富亳州，萬死弗顧探虎穴。煌煌忠概獎王命，汝等於今仕朝列。稍開塞上秋草黃，螗螂怒臂當車轍。將軍西擁十萬師，謀士各伸三寸舌。胡不還家讀父書，上疏論兵款又闕。燕然山石可磨鐫，誰能禦子勒勳伐。功業未成且自愛，早寄書來慰饑渴。
集／總集／全宋詩／卷一一五七　張耒三／惠別(P.13046)
惠別
洞簫奏兮瑤瑟御，日不足兮繼以夜。吾寧獨此湛樂兮，嘉予美之宜修。披浮雲出明月兮，揮眾星不與謀。既成言以命予兮，顧永予之光明。豈獨謂不然兮，託東風以惠聲。嗟言獨何容易兮，有傾身者鬼神。中懷著而必見兮，卷蘭舌而交信。予雖不執子明燭兮，光輝其舍予。兩相審者不媒兮，予既獲子於鼻息。
舒子聲以歌兮，鳳凰將聞而振羽。結子佩而起舞兮，星斗視子而上下。獨翩翩其不可留兮，君之居可知而不可得。春水渙渙兮，予獨飲君河之曲。鳥鳴群飛兮，其下芳草。柳舒舒其可攬結兮，桃李始就其膏沐。行者懷兮別者思，酌君酒兮壽君以不衰。撫君舟之悠然兮，將浩渺以浮航。三江震澤兮，舟師告憊而一息。引日星之煌煌兮，吾獨望子於南極。想子其下兮，鼓聖濤而鞭蛟龍。使宓妃不敢巧笑兮，皇英斂衽而來從。南風之來兮，入予裾悅余心。獨條暢而清婉兮，曰是為故人之風。
集／總集／全宋詩／卷一一五七　張耒三／種菊　有序(P.13049)
種菊有序
張子病，目眩而視昏，醫有勸食菊者，春夏食葉，秋冬食花。張子以為菊華于草木變衰之際，而又功足以禦疾，類有德君子。因求而植諸庭焉。
何馨香之芬敷兮，昌綠葉而紫莖。是其名為菊兮，爰植予之中庭。性清平而不躁兮，味甘爽而充烹。當秋露之慘凄兮，舒煌煌之華英。色正而麗兮，氣芬以清。純靜秀潔兮，族茂群榮。採食以時兮，天和以寧。穎輕竅達兮，瞳子清明。散敗流濁兮，風宣滯行。仙聖所餌兮，屏除臭腥。久嗜不廢兮，將延爾齡。嗟予生兮，蹇薄煩冥。憂饑畏寒兮，微祿以生。終曷歸兮，山林是營。膏粱鼎食兮，方丈縱橫。炙熊之蹯兮，龍醢羊羹。彼得有命兮，吾奚爾榮。惟茲佳菊兮，野實以生。採擷咀食兮，薦俎盈登。求之孔易兮，世焉莫爭。我有久疾兮，壅塞煩昏。支節堅痹兮，氣閼於元。憊不能支兮，外壅中乾。疥癬得志兮，蟯蛔伏蟠。餐華秋冬兮，食葉春夏。集新易故兮，爾功是假。寧康我軀兮，骨節堅良。產和剔戾兮，其樂洋洋。反華於玄兮，易瘻以強。忘生絕俗兮，深潛遠藏。驂駕雲霧兮，呼吸太陽。招友彭咸兮，御風以翔。吁嗟此菊兮，吾於爾望。
集／總集／全宋詩／卷一一五七　張耒三／登高(P.13051)
登高
懷不展兮居無聊，默誶語兮浩長謠。寫我心兮登彼高，陟萬仞兮捫九霄。命清風兮披浮雲，瞰四荒兮視天垠。大海蕩潏兮潛龍鯤，吐吞日月兮制明昏。醞釀元氣兮函星辰，羽載四海兮芥浮坤。四岳列峙兮嵩中蹲，牽連脈絡兮子復孫。草蔓木布兮升降如朋，障南蔽北兮東散西分。如掌列塊兮盤羅豆罇，黃流中貫兮發源崑崙。東騖大海兮縈如繚紳，南方炎炎兮火之所宅。朱鳥屹峙兮丹膺絳翮，騫飛以翔兮煇煌爛赫。從擁萬羽兮紛羅羽翼，煌煌尊嚴兮有斗在北。升降玉都兮運量帝側，呼吸陰陽兮秉持禍福。真仙逍遙兮澹不可挹，西有王母兮戴勝穴居，壽歷萬古兮忘終泯初。超遼恍惚兮獨與道俱，驂友日月兮群靈走趨。既又左而東顧兮觀大明之始生，震沸九淵兮麗天升精。披攘群陰兮重幽昭明，有神司馭兮朱裳絳纓。呼造物以致問兮吾將考乎太初，彼天地其孰始兮日與月其代除。
四荒漫其何極兮人胡為而中居，火何為而南宅兮水孰使其在北。安知東之主生兮西配刑而主殺，斗建寅而氣分兮疇為四時之消息。世徒知其已然兮遂推類而立說，彼厥初其誰造兮孰布施而殊別。抑其不得不然兮或者私智之所設，將忽然而自爾兮遂已成而不可絕。造物為余究察兮曰此曷可以言陳而意悉，彼混沌之一氣兮吾不知誰合而為一。忽洞達而兩分兮夫亦安知其誰闢，爰升清而降濁兮水赴陰而火陽。東升氣而敷生兮西或成而害戕，強名之曰自然兮曷足以究其必至。謂不得不然者愈疏兮尚安取於私智，莊周誕而妄推兮夏革愚而臆對。世號予曰造物兮予亦曷有所主尸，苟待予而後造兮彼造予者復誰。姑置之而勿校兮任萬物之自成，游小智於太初兮何異夏蟲之語冰。曠任之而勿疑兮萬里會而一平，夫何造物者開予兮神飄飄而不居。我將赴而遠遊兮招神聖以為徒，騰九螭之奔輪兮追飛電而攬奔風。周萬里於一息兮堂西極而有九區，叩玉闕之九關兮覲上帝於絳都。酌瑤尊之芳酒兮招赤松而友彭祖，既錫我以難老兮黜嗜慾而襲靈虛。爰侑我以秘藥兮合千簫而吹萬竽，樂吾心之洋洋兮舒五體之與與。降復還於我室兮聊彌日而一娛。
集／總集／全宋詩／卷一一七七　張耒二三／次韻子由舍人先生追讀邇英絕句四首(P.13290)
冠佩煌煌拱北辰，道人風骨自軒軒。茯苓松下龜黿老，須乞靈丹一粒吞。
集／總集／全宋詩／卷一一七九　張耒二五／次韻奉酬無咎兼呈慎思天啟(P.13306)
次韻奉酬無咎兼呈慎思天啟
平生結交圓納方，過眼十人八九忘。畹蘭畝蕙幽谷芳，懶隨家奴諛五郎。苦飢方朔身漫長，顛毛種種顏欲蒼。誰謂勝癡端坐狂，清淮之陰一草堂。列筆作陣茶森槍，絕口平戎與破羌。百年如此計亦臧，何用竊食官倉糧。玄黃病足畏高岡，但願縮頸老支床。煌煌東壁日月旁，神仙鸞鳳爭騰驤。萬書落架城覆隍，牙籤如雲丹碧裝。晁侯再作班與揚，正始故在何曾亡。江湖十年願飽償，夜成七發光出囊。蘇公後出長卿鄉，為君吳都無一行。世有伯樂生驌驦，肯使弭耳隨鹽商。鄧侯楚山深閨房，名走上國交侯王。朝隨日景夜燈光，包攬含古窮炎黃。吐詞分葩有國香，近君如雪六月涼，又似心醉醍醐觴。東南蔡子名飛翔，同隨天書拜未央。瑰奇宏傑萬夫望，頰牙凜凜有風霜。文如神鼎爛龍章，鍾山長齋讀老莊。論兵說佛兩俱忙，不夸得硯文字祥，但願破敵如頹牆。我窮乞酒更得漿，仰看三虎爭雄張。
集／總集／全宋詩／卷一一八０　張耒二六／初晴對月(P.13316)
初晴對月
平生愛明月，豈以解煩燠。及茲霜夜對，任使體生粟。冰天凝紺冷，氛祲避不觸。煌煌七金徽，但掛寒斗曲。蕭蕭瞀栖葉，悄悄鼾眠屋。三更清到骨，亂以杯中綠。
集／總集／全宋詩／卷一一八０　張耒二六／庭菊(P.13319)
庭菊
窮秋慘無姿，向榮盡枯稿。可憐中庭菊，灼灼顏色好。豈無風霜苦，所守良自保。清商振驅除，爾獨傲百草。煌煌中央色，嚴麗謝浮姣。山家有薄酒，為爾數傾倒。嘗聞仙人術，採餌庶難老。呼童掃藥齋，遲爾寒英擣。
集／總集／全宋詩／卷一一八０　張耒二六／感遇二十五首(P.13323)
太冬積嚴殺，布令兆微霜。淒淒中園木，華采欻摧藏。豈無孤芳者，佳菊獨煌煌。後彫雖爾德，曷補蕙蘭傷。
集／總集／全宋詩／卷一一八一　張耒二七／石曼卿三佛名大字(P.13339)
石曼卿三佛名大字
石公神仙狂，脫落隱詩酒。餘情到翰墨，落筆聞宇宙。崢嶸龜山殿，風雨梁棟舊。煌煌三佛榜，鐵柱貫金紐。開張宮室正，渾實山嶽厚。井水駭龍跧，螘封觀驥驟。欲知分毫初，一釂盡數斗。墨池氈作筆，神運不知手。從容解牛際，蕭散善刀後。古來精絕藝，所貴神氣守。嗚呼渦水側，爽氣一培塿。微工付浩劫，念此終銷朽。乾坤一大幻，妄計金石壽。惟有龕中人，吾生茲稽首。
集／總集／全宋詩／卷一一八六　張耒三二／泗州阻風七日投佛經禱斗山下(P.13409)
泗州阻風七日投佛經禱斗山下
山根受重淵，石腳插九地。千年無支祈，閉穴守禹誓。扁舟七日閑，浪作老龍戲。舟師慎艱險，長跪請佛事。晚山水如屋，曉山水如地。清平一潭風，浪陣卷旂旆。煌煌金仙語，鬼物所尊畏。無心服毒猛，慧眼出幽穢。人間慢聖賢，諄戒遭侮易。誰肯一卷書，脫此千里滯。
集／總集／全宋詩／卷一二００　李廌一／觀出日(P.13558)
觀出日
蒼崖觀出日，依稀自扶桑。初如浴咸池，蒼蒼或涼涼。漸若賓暘谷，赫赫復煌煌。海濱升霞彩，貫地萬丈長。攝提御天衢，一照明萬方。不願發五色，不必呈九光。無用現重輪，無貴珥青黃。吾心願吾君，盛德如朝陽。照臨冒下土，威名燭無疆。不復迭而微，常進熾而昌。蟻行理雖切，丸跳比亦狂。病夫喜壯觀，蓬心遂恢張。異時環堵宮，但見生東牆。
集／總集／全宋詩／卷一二００　李廌一／送霍子侔還都(P.13561)
送霍子侔還都
真人造區夏，民瘼傒以蘇。戎衣振不格，力舉覆地盂。桓桓神武威，自信人未孚。當年群嘯聚，劍立猶稱孤。天旋地機轉，曠谷吹塤竽。瞳瞳東方日，揚光扶桑隅。文明燭無疆，煌煌中天衢。曾孫太平君，稽古追唐虞。求賢用吉士，隱淪來真儒。股肱協帝躬，腹心懷良圖。庶事正絜矩，嘉言規典謨。欲將醍醐酪，沾濯瘍垢膚。又慮天下事，學古太殊塗。眾說折聖經，丹青久將渝。世稱淵華者，春秋華實敷。考之篤誠諶，熒熠皆穿窬。況復口耳學，擿埴冥索途。終身不知道，死矣如蟪蛄。無心時雨化，蠲逖狂狷迂。法言立定論，章章如璠瑜。專經務篤實，使士知所趨。欲皆抱道義，如孔丘之徒。士各重良貴，豈若乘風鳧。亦有倔彊輩，索足行深涂。如經風過耳，不美七尺軀。斯人雖云存，眾昧不容誅。振振文風聲，得與帝載俱。先生住毗陵，才望振國都。時方尚雕蟲，如紫色奪朱。獨專性命學，已與眾欲殊。窮年志專一，立節如仲舒。幾年困禮闈，輿議久已需。錦衾爛絺帷，羈絆縻於菟。滿衣京洛塵，馬病僕亦
痡。前年彤庭下，射策關彫弧。如何扛鼎力，不勝舉匹雛。官卑府參軍，知府安嗚呼。青雲有伯樂，俯識千里駒。鋒斷吹毛羽，氣節凌轆轤。究之性天遺，溟海不可。遂言黼座前，此材誠楠楰。方今搆大廈，不可同朽株。嘉言沃宸衷，頓首帝曰俞。汝其姑試之，育士師東吳。東州士氣懦，勁草惟蓬蔞。循循教不倦，啟發親持扶。義方達遠邇，來學皆奔驅。瑞鳳止美竹，飛翔鳴高梧。賢哉師道尊，丘軻居魯邾。巍巍數仞牆，深邃不可踰。宗廟百官富，不見空跿跔。三年就傅訓，弦誦惟歌歈。或謂我自然，孰知如浦盧。濟濟榛楛茂，皇州忽云徂。士民惜其去，夾轂爭挽軥。老叟遮道留，實篚攜漿壺。謂言感恩惠，成我妻與孥。去矣不忍還，望塵猶懽呼。嘗聞有美玉，不琢鄰碔砆。美質逢利器，欲切惟錕鋘。子時才力薄，治邑民歡娛。季路在大國，止可治轉輸。古有孟公綽，知宏才有餘。優于趙魏老，不可為大夫。皇皇魯聖人，道困將乘桴。才單敢兼人，道蹇罹罿罦。先生天與才，貫溟包五湖。昔否今已亨，天扉有攜揄。行行近清秘，召見延英廬。一言悟明主，欽哉帝云吁。朕方在潁邸，鄉譽時已憮。何其數年間，下國猶劬劬。朕意在教育，如芑生新畬。往惟教東邦，朝野多美譽。往矣勤勿怠，潔白相連茹。或然何其嘉，宿憤得以攄。上苟膺寵光，不日昇朝裾。待詔金鑾殿，著書文石渠。不見潁陰叟，拖紳腰金魚。河湟少年將，五載登台樞。
集／總集／全宋詩／卷一二００　李廌一／故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字為韻作八詩蓋鮮于公
天地西設險，劍外分野殊。君家萬里侯，支郡許專誅。威名讋華夷，玉帛走易于。韡韡常棣華，煌煌駟馬車。
集／總集／全宋詩／卷一二００　李廌一／趙玿赴成都府廣都縣尉以送君南浦傷如之何為韻送之作八首(P.13566)
蜀都蘊奇氣，古今生英儒。歌童選何武，狗監獻相如。煌煌直金馬，藹藹侍玉除。歸入芸香閣，無廢五車書。
集／總集／全宋詩／卷一二０一　李廌二／東津夜飲送岑穰彥休赴闕(P.13583)
東津夜飲送岑穰彥休赴闕
東門何煌煌，驪駒絡金羈。朱顏照秋鞠，炯炯青雲姿。往登芸香閣，編書給隃麋。予方滯江漢，發軔將
安之。
集／總集／全宋詩／卷一二０一　李廌二／七夕(P.13590)
七夕某觀晉漢以來七夕詩數百篇，皆用俗說。某以為牛女之會不然，故作此詩
七夕知何夕，云是牛女期。俚俗具瓜華，階除兒女嬉。繁星爛煌煌，流月湛沉輝。群兒望鵲橋，橋端七寶帷。彷彿想言笑，薌澤疑煙霏。人間光陰速，天上日月遲。隔歲等旦暮，會遇未應稀。願言停笑驩，察我心所祈。我欲賜新巧，智術妙通微。金針度綵縷，寶奩卜蛛絲。我嗟兒女愚，勤勞徒爾為。巧拙天所賦，乞憐真可嗤。故拙不可厭，吾寧鈍如椎。借云得新巧，無乃醇愈漓。吾觀天垂象，列星有攸司。牽牛常服箱，織女不下機。牽牛教人巧，積倉歲無饑。織女教人巧，笥篋餘裳衣。伊誰詢兒女，組繡窮毫釐。年年渡河漢，秋至次舍移。宣淫五雲上，此論乃吾欺。吾為牛女辨，欲判千古疑。
集／總集／全宋詩／卷一二０九　晁說之三／再和(P.13723)
再和
何事謝玄暉，臨巒且悵齊。想非逢錦繡，應祇見蒿藜。今日三千牘，昭天十六奎。煌煌鳴佩璐，燦燦動旌霓。服眾稱擒虎，超群許拔犀。品輕龍尾硯，時樣鳳頭篦。棄若文公席，危如墨子梯。只宜馳大路，爭可訪幽蹊。我亦慚強韻，君能出巨題。笑言容委曲，良宴幸招攜。黃菊開應滿，清霜壓莫低。誰人傾魯酒，更復噉韓雞。
集／總集／全宋詩／卷一二０九　晁說之三／延安江漢堂上懷范五丈龍圖堂是五丈所建(P.13744)
延安江漢堂上懷范五丈龍圖堂是五丈所建
煌煌斗柄垂南北，浩浩斯人江漢堂。橫吹三川秋月遠，雅歌九姓暮天長。頗聞病後精神好，最是秋來飯食強。誰識得名因伯氏，飛鴻送盡更茫茫。
史／地理／宋元方志叢刊／雲間志宋楊潛　修　朱端常　林至　胡林卿　纂／卷下／吳郡征北將軍海鹽侯陸府君之碑(P.51-2)
吳郡征北將軍海鹽侯陸府君之碑
君諱褘字元容吳郡吳人也昔龜鳳啟符媯□□襲□□之𦙍世為諸侯或□于陸鄉因氏姓焉顯考吳故左丞相□聲聞于海內君繫遠祖之懿緒承洪族之清□嵩嶽降其神淵瀆協其氣是以景靈咸贊奇姿挺傑合九□□性聦苞五□□□叡故能□□大業□經□德指瓊雪而□□行瞰雲霄
而厲峻節若夫惇經好古玄□圖□則思□□□之□神入幽芒之□□□□而識其機苞萬品而□其指也爾乃披褐林□□遲養真值□□求士匪□□□□□□藪沈網繞□□□□□石之□幽澤無散髮之□君□斂節降志屈□從時赤烏六年徵宿衞郎中□□□□□遷左郎中治書執法□中校尉立義都尉五官郎中騎都尉遷黃門侍郎君克明□憲允亮納言□□□□□封海鹽侯加裨將軍行左丞相鎮西大將軍事於時基辰□御江河異宗皇晉蕃平南境有□□□□□□□□君征北□□□□□□□□□□□□□則儒色溫□武弁則□氣莊爾乃撫戎廟筭量敵□□□□□北攻前□□□□□□□□□□□□彼場□憚威之□也及其委戈執□入賓皇儲若珍衽席講道論□□□□□□□□而□□□其□□□世俗方昏日月不照鴟梟□□豺狼競趨君恥甯武之詳愚厲相考之烈□□□□□□□□□以□□□□□□□□□興遘貝錦疾□合采□受侮以遐遷永蕭□於積祀到大康之□□□□□□□栖□□水□□□□鱗君將□□□之蟠奮朝陽之羽□□箕之入周陳洪謨于晉宇享年不永春秋知命□□而□夫□□君德□銘大勳今之通義人道之□事也君元子西曹章安二縣令奉車都尉衜仲子□□□□大夫□□掾□□子散
騎□郎前將軍歷陽宣威二郡內史喈仰堂構之遺蔭蒙析薪之□荷詠□□□永思感蓼莪□□□□□山以代君命執翰以褒德庶同輝于日月垂永熙于罔極也乃作頌焉其辭曰
皇綱不□天裂地□煌煌南基敵輝北辰桓桓□□□命作□龍嘯江□威響北振運否承泰六合□一帝鑒海嶽求其隱逸將彈南冠入亮皇室我翼未揮□□□折何用不德命此執翰鏤金作頌億載不刊泰寧三年歲次乙酉十二月壬戌朔一日壬戌立
史／地理／宋元方志叢刊／琴川志　宋孫應時　纂修　鮑廉　增補　元盧鎮　續修／卷十三／敘文三／道／乾元宮新建紫微殿記(P.1276-2)
乾元宮新建紫微殿記
粵夫璿霄肇覆神明於是位焉生齒賦形禍福由茲職矣雖無方而可騐豁爾杳冥暨有感以咸伸幾乎影響所以吉凶可見陰騭下民俾列像以惟嚴庶舒衷而有自必也敞之珍館儼彼粹儀貴覩相以善萌必應期而福介者也嘗熟縣乾元宮者即梁天監二年之所建也誌石詳焉星籥遷緜基址髣髴頹墉腐桷鼠鏤蠹耕春草秋蓬蟲營蛇據唯三清前殿巋然僅存丁遼東之始歸尚嗟如故秦武陵之再訪堪嘆無規
宮之執事者目茲圯壞若炙于心歎檀信之門莫有不移之諾顧寂寥之跡彌堅如在之恭徒懷必葺之勤豈逮布新之力有日即今縣尹田外郎胡公晏因得鳴弦之暇來訪祈靈之塲憩繁樾以釋煩陟層臺而瞰迥叢峰笋拔碧藏日暮之雲暗溜枝分雅雜風中之弄俯視熬波之海旁窺曳練之門清音一來俗態俱去而乃環顧隳址爰發善因謂其道眾曰前之尊殿雖繪塑靡完而瞻仰不怠宮之所闕者惟北極殿焉今則欲議隆興須求幹集乃召監宮崇虛大師李維簡令以常住田園歲之入者搉其所羨聚而營之所以上贊瑤圖下福氓隸者也於是材積楩柟匠求鄢郢界址砥直而勢箕張暨涓吉以上梁忽中程而授夢絳衣峩弁依稀對仙介之容辨色遲明煒燁獲靈芝之瑞雖成邃宇尚闕靈儀忽本邑南沙有編戶張及者夙植善緣早承儒訓謂月規之寶相既久藏家仰雲屋之重桴猶虛正座願心彌確喜捨不回然勝事之
欲彰仰冥契之所會是以具威儀而交錯抵鄉墅以前迎屬以盾日燀威箕風瘁物芳疇雨絕徒勞御史之廵軒積派塵生更擁宓神之渡韈眾心猶豫以方切一夕滂沱而不期玉女電鮮方對東皇之笑阿香雷響豈必南山之聲翌日涸澤皆𣷉方舟焂濟暨迎奉既旋于震邑而宵晨連霈於畢霖年瑞有期食天無爽得不謂羣誠仰屬而冥貺昭格者也故使邑人目一勝事遞口成響家率戶辨猶恐居後及縣尹司田首塑本命星官一尊逮殿主潘惟信勸化眾戶各塑星神侍從一尊以實其殿也衣冠濟濟金碧煌煌真從翼分宛同於星拱檀龕寶錯若狀于帝車復有本邑歸政鄉陸杲捨錢五萬為砌階之資刻玉鏤瓊鄙陶侃之運甕峻基宏址得給孤之布金且觀夫使人為善司田之始謀也潔已集事殿主之化緣也今也民易化緣易成政在其中矣豈不由善教所被而道心自然耶忽日殿主自常熟來蕪城訪予閒居語其建殿之
始末懇以鄙文見須既不獲遜乃直書其事以誌歲時爾皇宋天聖四年五月二十一日朝奉郎檢校尚書考功員外郎充隸州團練副使上柱國馬莊記
史／地理／宋元方志叢刊／景定建康志　宋馬光祖　修　周應合　纂／卷四／留都錄四／詔札碑刻(P.1368-2)
【皇帝御製】
【訓廉銘】周典六計吏治條陳以廉為本乃良而循彼肆貪虐與豺虎均肥于而家多瘠吾民縱逭於法愧其冠紳貨悖而入菑及後人我朝忠厚黜貪為仁咨爾羣辟是訓是遵
【謹刑銘】民吾同胞疾痛猶已報虐以威刑非得已仰惟　祖　宗若保赤子明謹庶獄惻怛溫旨金科玉條豪析銖累夫何大吏蔑棄法理逮于郡邑濫用笞箠典聽朕言式克欽止
【戒飭士習手詔】朕親御路朝首興教化士風所繫尢務作新比年以來習尚澆漓文氣卑榮純厚典實視昔歉焉豈涵養之未充抑薰陶之或闕咨爾訓迪之職毋拘內外之殊各究乃心俾知所嚮矯偏適正崇雅黜浮使人皆君子之歸
如古者賢才之盛副予至意惟爾之休
【錄用勳臣後手詔】虞廷之賞延于世漢氏之官長子孫春秋謂成季之勳宣孟之忠而無後為善者懼矣朕慨思　開國以來勳臣之裔有能世濟其美而不能世其祿者仰所在州軍體訪保明具以實聞以備錄用
【戒貪吏手詔】朕聞　祖　宗立法悉從寬厚惟贓吏之罰獨不少貸為其蠹國害民也朕待遇臣下未嘗少恩訓廉有銘正欲善誘不謂邇來貪風轉熾國與民俱匱而士大夫之家益肥間有自號清流而居官之污濁尢甚朕將何賴焉自今小大之臣各宜洗心滌慮毋徇于貨賄其或不悛有淳熙之法在舉而行之非朕得已也故茲札示想宜體悉以上竝刻石本府
臣馬光祖跋云臣恭惟　皇帝陛下以忠厚制刑賞以典則柄廢置以正直作福威率由憲章發為辭命謂虞氏之賞漢人之官皆世也今勳伐餘幾得無有降在皁隸者乎我其收之是以有錄用之詔謂汙吏之罰淳熙之法未遠也今民生終寠得無有壑其人以自封者乎我其艾之是以有舉行之詔天聲雷動宸畫
奎垂巍巍煌煌盪人耳目可以躡虞而躒漢躋寶祐於淳熙矣若時臣庶固有宅命義之正燭理慾之分不勉而忠不砥而厲者至於賞罰辨其前寵辱怵其後則雖中人以下猶將蹶然自度曰以身殉貨孰與以身殉國者之昌以忠烈澤子孫孰與以貨財殺子孫者之殃違彼而就此利初而安終家伊呂人夷齊事可日月致也彼有倚閥閱以為庸而先猷之弗紹濯襟裾以為潔而素踐之弗符饕其名而違其實者天青日白必無幸焉臣服在管鑰甚慶甚盛獲承丕顯休命宣昭而摹勒之豈惟勒之式克則之又朝夕之尚帥東諸侯與其屬有司胥保胥誨以勸于
帝之迪寶祐五年八月初吉寶章閣學士通奉大夫沿江制置使江南東路安撫使馬步軍都總管兼營田使知建康軍府事兼管內勸農使兼　行宮留守節制和州無為軍安慶府三郡屯田使兼提領江淮茶鹽所武義縣開國男食邑三百戶臣馬光祖拜手稽首謹言
【御筆戒貪吏】朕於贓吏無所貸以其惟威惟虐大為吾民仇民吾赤子而仇之是與寇賊姦宄者同科而何以為天子之命吏古人喻貪以狼以碩鼠直目以物類之惡者蓋不得復言人矣惟彼貪夫僣莫之懲侵牟矯虔罔知盈厭朕夙興夜寐憂苦萬民封培本根每思弗蔇郡國之吏乃淫縱其欲以蠹厥生間聞田里凄砭人眼
惻怛以還又甚自愧朕惟民生寡乏由於貪官之肆誅求貪官充斥由於監司之不按察抑無瑕可以戮人軌度其信而後可以治人初亦無以大相過耶我朝戢貪家法具在中興而後特為詳密監司不按劾而臺臣彈奏則坐監司罪此紹興十一年九月之詔也以發擿而為殿最不劾則重行貶黜則是年十月之詔也上下相蒙習為媮惰當寘重憲悉具臧否連銜聞奏違則彈劾又十三年九月與三十二年十二月之詔也又如乾道元年之正月四年之六月淳熙九年之三月十二年之六月慶元二年六年之正月皆有詔而詔不止是也率以外臺耳目不當蔽塞失察之罪凜乎其甚嚴今監司不廉問不按發間一二見或輒用胷臆而貪者顧得免朕獨安取此茲當歲首肆用咸與惟新繼自今仰諸路監司各舉其職無或以避礙縱蠡賊每半歲具劾過贓吏若干來上當視多寡為殿最視殿最加賞罰而主之以必行郡守於民為親
又當助監司所不及此當以一歲為殿最賞罰亦如之或本路本州無所劾而臺諫論列則監司郡守皆以殿定罰咨爾部剌史而下典聽朕言無同于厥辜自取瑕殄其有治狀廉聲孚于眾德者亦須摭實奏聞以俟甄錄薦賢受賞朕不汝吝
太保右丞相兼樞密使兼太子少師益國公臣賈似道太中大夫知樞密院事兼參知政事兼太子賓客臣朱熠端明殿學士通奉大夫簽書樞密院事兼權參知政事兼太子賓客臣皮龍榮端明殿學士中大夫同簽書樞密院事兼太子賓客臣沈炎等恭惟
皇帝陛下一德當極　萬年敬休　惟欲人我受民祈天永命　肆念　仁心仁聞而下不被其　澤罔匪貪官汙吏鴟義奪攘不厭不止以故元元寡遂至治未臻上勤　聖懷憂勞夙夜廼月正元日　親灑奎畫　俾部剌史而下廉問按發以劾吏之多寡為使指之殿最治一州者則寬其期殿最亦如之　宸毫蜚動　漢章昭回與歲功以俱新期同宇以皆泰其視先漢當春時議振貸　詔下寬大書斯為卓絕無前矣臣等恭讀　聖訓至于再三實為生民立命為萬世開太平非可與異時一發號施令之不匿厥指者並論也部刺史而下能恪守仰遵不負殿而以最聞繼是吏當稱其職民當安其業邦本所在永永不搖　社稷長遠終必賴之臣等忝聯邇列親奉　德言弗克欽承是為有負謹欲
將上項　御筆刻之琬琰立之朝堂仍以墨本朌之郡國令勒石治所以永觀省因拜手稽首颺言曰獲上黨穗文之祥不若寶　此筆得河洛圖書之秘不若佩　此訓欲一道之得福星不若　先懲勸以厲其激揚清濁之志欲萬物之皆吐氣不若嚴誅賞以計旌別淑慝之功使凡見　此者皆當竦然而作如在　殿陛之側而聞丁寧之音相與濯去舊習以課來效臣等不勝大願取　進止正月捌日三省同奉聖旨依
觀文殿學士光祿大夫沿江制置大使知建康軍府事兼管內勸農營田使江南東路安撫使馬步軍都總管　行宮留守節制和州無為軍安慶府三郡屯田使暫兼淮西總領金華郡開國公食邑三千戶食實封陸伯戶臣馬光祖立石恭書曰
皇上改元景定之明年月正元日特發
睿思親御　宸毫歷舉
祖　宗黜貪之詔申飭訓告頒示羣臣蓋念民生之寡遂由於吏習之多貪吏貪弗革由於監司按察之不嚴自今必以按吏多寡為殿最而勸懲之大哉　王言諄勤惻怛雷霆震肅之中皆雨澤滂霈之意嚴誅賞之令所以浚　惠養之仁昭
祖　宗之心所以永　上天無疆之命也臣職叨分閫祗服　明訓既銘於心復刻于石謹拜手稽首言曰先民有訓世無賞罰雖堯舜不能化天下天下之吏人品不齊不賞而勸不罰而懲者上也聞賞而勸聞罰而懲者次也賞而不勸罰而不懲斯為下矣聖人從而刑之蓋有不得已焉者臣少嘗誦書至盤庚之篇有曰朕不肩好貨敢恭生生鞠人謀人之保居又曰無總于貨寶生生自庸此盤庚戒貪之辭也成
湯之時宜非盤庚比敢有徇貨時謂滛風臣下不正其刑墨猶見於制官刑儆有位之時堯舜之時宜非商比渾沌窮奇檮杌饕餮猶不能無必待流放竄殛而後天下咸服是雖堯舜至治之世不能無貪臣堯舜至仁之君不能無嚴刑也然罪止於四它無聞焉聖心之易孚而人心之易化故也今我
皇上之心同符堯舜流放之刑既除姦凶有人心者皆宜洗濯舊染精白一心以承休德
聖意丁寧猶慮有下品之吏聞罰而不知懲者於是按察殿最之法不容不嚴且明信且必也法如江河使人易避刑期無刑聖人本心為吏者聞此
詔必自謹其身而不待監司之按察然後為吏之善為監司者奉此
詔必申儆所部使部內無可按之吏然後為令之孚天下皆無可按之吏然後為
聖化之成臣與所部之吏之監司何幸親逢堯舜之君身為
堯舜之臣以觀
聖化之成哉臣嘗聞　先師臣德秀之言曰萬分廉潔止是小善一點貪污便是大惡拳拳服膺久矣大學曰無諸已而后非諸人臣願事斯語與同為監司者儆之以無負
聖天子黜貪之令又曰有諸己而后求諸人臣願事斯語與同為監司者勉之以無負
聖天子舉廉之意謹拜手稽首書于下方
史／地理／宋元方志叢刊／景定建康志　宋馬光祖　修　周應合　纂／卷二十二／城闕志三／亭軒(P.1660-1)
【白鷺亭】接賞心亭之西下瞰白鷺洲柱間有東坡留題舊志景定元年馬公光祖重建詳見賞心亭下
【考證】李白鳳凰臺詩有二水中分白鷺洲之句亭對此洲故名
○蘇文忠公軾嘗題其柱王勝之龍圖守金陵一日而移南郡東坡居士作長短句以贈之千古龍蟠并虎踞從公一吊興亡處渺渺斜風吹細雨芳草渡江南父老留公住公駕飛車淩綵霧紅鸞參乘青鸞馭卻訝此洲名白鷺非吾侶翩然欲下還飛去【王荊公安石】詩柱上題名客姓蘇江山清絕冠吳都六花飛舞憑欄處一本天生臥雪圖○【斯庵任希夷】江水悠悠淮水流臺城寂寂石城留凄凉白鷺洲頭月曾照前朝玉樹秋○【玉公琪】詩白鷺敞西軒棟宇窮爽塏千峯若聯環翠色不可解是時天宇曠六幕無纖靄金斗熨秋江素練橫衣帶乾坤清且歛氣象朝昏改蘆花作雪風飛舞來滄海九霄汀鶴起萬里檣烏快月上三山頭烏沒橫塘外滄茫洲渚寒銀錯星斗大開樽屏絲竹披襟向蕭籟余生本江湖偃蹇欣所會清興雖自發苦嗜亦吾累魚龍憑夜濤四面忽滂湃安得犀燈然煌煌發水怪○【黃尚書度】詩白鷺亭前白鷺飛定知公子未忘機我來猶識難馴意江際翩翩趁落暉○【馬公之純】詩白鷺亭前白鷺飛山如屏障水如圍水中獨立鸞窺鏡沙上羣行雪滿磯白日不來爭碧樹有時同往送斜暉江山得
此方成畫撩得遊人不憶歸又和人韻一見斯亭喜可知風來拂拂更清微青山坐處天開晝白鷺飛時雪滿磯何必搜奇效康樂正應得句似元暉最憐別浦潮生後須有征帆萬點歸○【龍溪劉過】詩何人將我此來遊白鷺那知客有愁如子矜持山玉立似子迂闊水盤洲塵襟抖擻風雲入石刻摩挲歲月流惆悵謫仙鸞馭遠離離別恨黯難收○【羅公愚】詩千古城頭白鷺亭鷺飛長是滿江汀如何覽德輝臺上只有臺存鳳不靈○【葉輝】次韻白鷺洲邊敞此亭淮山江水瞰蘆汀鷺飛點點星顏色那佀公山鶴有靈
史／地理／宋元方志叢刊／景定建康志　宋馬光祖　修　周應合　纂／卷三十一／儒學志四／祀先賢(P.1846-2)
府境諸祠
【顏魯公祠】在句容縣
【魯公祠堂記】淳祐二年遂守宛陵愛顏魯公之為人而無能得其像者朋友劉汝進過虎耳山
謁其墓而得之取南豐祠記而讀焉意其若臨川為堂以祠者亦足以表示一方矣後五年知句容縣張君榘以縣圖經見寄載縣東來蘇鄉後顏村有顏尚書塚石龜具在然後知公雖死於蔡州而踰年淮蔡削平贈公司徒謚文忠而盧杞既貶李希烈敗喪斬首獻于朝有　詔子頵碩謢喪歸葬後顏即虎耳山句容為邑終唐之世惟至德戊戌與上元辛丑以屬昇州真人將作析而二之故其砧基猶號潤州句容縣顏尚書塚九墳十八墓歲代流易昭穆雜處惟有石人石柱石版墓地雖存而墓誌無在莫克表識是可謂闕典矣自陋巷斷絕顏含師古咸以文名杲卿兄弟皆著風節公字畫遒勁其放生記及府學茅山碑皆為世所貴重晉有卞壼臺城之難父子一門並著忠孝雖非土人其去之三百年著稱一郡豈偶然者故莫易於慷慨殺身莫難於從容就義觀公之志於死而不輕於死亦足以見其處之有道矣夫死生大節也出
處大事也唐之禍始於天寶甚於正元宋璟張九齡已死李絳裴度未生當是時惟郭子儀陸贄段秀實李泌陽城號為得人而無救於唐之患微李勉鄭叔則等救之於前李臯慟於其後則人心之公理絕矣平原失守恨二十四郡無一忠臣至有不識公之歎十七郡見推歸事肅代遭李輔國元載盧杞不悅南豐所謂忤於世失所而不自悔者天下一人而已此足以見其為烈而所以處之者未見也初杞聞舌舐先中丞面矍然下拜而怨已深殆李元平奉使無狀而代之行是一死也而但敕子弟奉家廟撫諸孤四將強自推葺公曰吾兄杲卿守節而死希烈設坎不及用拘送蔡州自度必死自為之誌曰此吾殯所是二死也希烈問朝廷羣臣儀式不對積薪于廷欲焚之公怡然咲曰豈受汝誘脅此三死也偽使稱敕從大梁來公罵曰逆賊耳此四死也自言吾且八十至七十六而縊天下望而稱為魯公朝不必廢帛不必賜其所以
立未易言也南豐猶恨其雜出神仙浮圖之說韓愈之外未必可以責人近世名公咎其年高不能勇退此言當為後世發而非所以論公也張君曰此非開人心覺天理為令之職乎所宜表其墓求近居進士高元龜指示其處且忻然脅力而立祠於中刻石以補墓上別圖其像作文以侑歲時祭祀云
唐有天下兮內政不綱夷狄嫵嫚兮蕃方陸梁平原不動兮卒滅范陽淮蔡勃奚兮諸鎮喪亡陋巷有孫兮其賢且良志存王室兮一飯敢忘使行宣慰兮其謀不臧餧之賊手兮肆毒虎狼余生在廷兮余死在床忠肝義膽兮其未可量惟昇有縣兮山高水長虎耳名山兮來蘇其鄉卞壼忠孝兮臣子有光兩縣一州兮百世齊芳從容赴義兮厲以自強畏怯觀望兮敢有伏藏鑱石為龜兮祠之於旁蘋蘩以薦兮春秋烝嘗遂初讀句容志見其載顏尚書塚在來蘇鄉後顏村及顏運使牒府歸回苖稅重建祠堂深為
魯國公痛之及讀本傳新舊史皆不載獨門客因亮行狀言歸葬萬年縣鳳樓原而令狐峘撰公誌在萬年縣舊原忠臣義士志無不在而地陷中原益可痛悼云明年六月中伏日華文閣直學士中大夫提舉江州太平興國宮德安縣開國伯食邑九百戶賜紫金魚袋王遂記并書
【一拂先生鄭介公祠】讀書清涼寺遂擢甲科因詆新法被謫還鄉日所存唯一拂耳
【鄭介公謚議】宣教郎太常愽士劉靖之議曰謚以官品得法之常也謚以節行得法之非常也國家以常者伸義則夫非常者固弗以輕予也三山鄭公死於宣和官止九品紹興追贈秩視七品肆我　　主上褒崇名節風厲來世於是特旨賜謚奉常其可以常書乎熙寧新法王安石忮忍專欲刼制於上呂惠卿之徒姦險小人締交於下蔽主誤國忽天誣民元老名儒疏擯殆盡鄭公昔師安石思報知已緘書屢進牢不可反憂憤忠懇圖所目覩述為奏篇使斯民顛連流離憔悴艱阨之狀畢陳于前而當時椎膚
剝髓歛掠不仁之政悉聞于上神考惕然動悟夜寢不寐旦即　　勑罷某事某事之不便於民者凡十有八責躬求言久旱以雨蓋公是時監門一小吏耳越職冒言至於擅發馬遞甘蹈鐤鑊而不之顧安石由是以去位要君而用事小人環泣上前目公狂夫欲正其罪公復累上書明斥惠卿指為賊本與呂嘉問力辯市易且極論邊兵不已為大不祥羣黨攻之遂罷門局公尋復取魏證姚崇宋璟及李林甫楊國忠盧杞等傳迹在位者所行之事其合於林甫輩而反於姚宋者類而比之畫一以進感奮激切言無用隱奏入執政大怒興獄文致公於是有真陽之行逮元祐初命為泉州教授元符元年再送英州崇寧之初既起復停竟不果敘用以沒公自少刻勵於學書無所不讀而貫以一理其序自以為上不諛公卿下不原鄉黨水火可蹈而議論不可回以四方萬里之飽煖為巳之飽煖四方萬里之欣戚為巳之欣戚其志何如哉
不幸逢新法鼎沸之時欲以杯水救輿薪之火精誠貫徹能使九重之邃洞見幽僻披圖長噓弊法立變人情驩呼天意感回吁亦偉矣在英十年陶冶風化俗以知學文忠蘇公論薦之詞有曰俠以小官觸犯權要冒死不顧以成直言又曰考其終始出處之大節合於君子殺身成仁難進易退之誼元祐欲用而未達紹興追恤而未盡歷七十有餘年乃克議易名之典豈非勸獎忠直實我
祖宗之家法而天則留之以助今日更化之善意乎然則謚孰為稱曰謚之美者多矣公居之何慊然與其得夫人之所同者孰若得公所自許者之為貴公名俠介夫其字則介云者公生平之所自許者也冠字死謚其義一也先儒有言古之為謚者取於名取於號取於字況在謚法知死必往曰介執一不遷曰介方公書初上固曰
陛下觀圖行臣之言十日不雨即乞斬臣宣德
門外以正欺君慢天之罪如稍有所濟亦乞正臣越分言事之刑洎書再上又曰臣言非耶乞斬臣於眾人之前以塞流言洶洶之路此可謂不以利害禍福遷其所守死而必往者矣後之人聞公介然獨立不懼之風其忠氣義烈千載猶可興起也請謚曰介承議郎行祕書省著作佐郎兼沂王府小學教授兼權考功郎官李道傳覆謚議曰故贈朝奉郎鄭公既沒九十有六年　詔有司特議其謚公名俠字介夫太常博士謂古者有取謚於字之義又謂公平生行事合於知死必往執一不遷之法請謚以介按公本從王丞相安石學熙寧中王丞相以政事毒天下公規之不受丞相誘公以利公不為動顧方以區區抱關小吏上疏極言丞相之失且圖所見小民流離困苦之狀自城門附馬遞達銀臺通進司為密急事以奏忠誠懇惻上感　　天聽　　上為行其所言十有八事中外竦動王丞相既罷公連上書論呂惠卿姦狀尤切公
雖坐此得罪竟坎坷終其身然百歲之後讀其書想其人凜然生氣如公之在目也嗚呼可謂介矣抑嘗考公平生所歷蓋自罷監安上門謫英州十有二年遇
哲宗即位赦得還元祐中兩蘇公先後言于　朝始除泉州州學教授秩滿再任以憂去免喪授泉州錄事參軍元符初年再貶英州後雖復以赦還而終老不復用矣夫介然特立於眾小人之中其介猶可及也介然特立於眾君子之中其介不可及也元豐以前元符以後公之不合固宜當元祐時元臣秉鈞眾正滿朝起於謫籍起於州縣起於巖穴者蓋不可勝數公之犯顏忘身宜在諫官御史之選而再命分教復為紏曹十數年間不出溫陵之境當時任引彙之責者於此不為無憾而公之不肯少屈以求合者至此益可見矣易曰介如石孟子曰柳下惠不以三公易其介公其有焉初臺獄既就呂惠卿議當公大辟
神宗曰俠所言非為身也忠誠亦可念豈宜深罪　　神宗聖明萬無殺直臣理公每上書輒曰臣言不當乞斬臣首則進言之時公固先以死自處矣非知死必往歟自熙豐至于元祐至于元符至于崇寧宣和時事屢變而公介然如一非執一不遷歟博士議是定謚曰介詳見介公書堂公未第時嘗隨父之官江寧得清涼寺法堂西偏一室閉戶讀書即從學王金陵時也後人名其所為介公讀書堂嘉定十四年總領商公碩肖公像建祠於此上梁文抗疏安上門天下共高於直節讀書清涼寺主人首訪於遺蹤凜生氣之猶存慨故家之無幾乃即寒齋之舊聿嚴繪像之祠恭惟西塘先生介公學道欲如孔顏事君必惟堯舜官爵非所望豈法科書局之能招清儉終其身視美食華衣而若浼幾歎旁觀之好著要因所見以為圖留英十年在泉三仕雖困厄流離之相繼獨剛方勁正之不回嘿予龍期曾止朱塘之水寧憂蛇伏自安寶梵之居貫通神明始終真實再貶於元符而復官於崇寧之後追贈於紹興而賜謚於嘉定之初時自為之屈伸我何有於榮辱鄭公坊裏已表門閭瑞像閣前尚餘屐齒尋書卷酒瓶之地薦寒泉秋菊之盤堂上德容聳萬竹清風之勁橐中奏藁奪列星秋夜之光何妨半山老子之卜鄰更許鐵冠道人之入夢奉使總領郎中挺然風誼同此襟期當飛芻輓粟之時豈專足食思立懦廉貪之士示不忘君壯一拂
之清高起百年之文獻不特發此邦之祕亦可占斯道之興爰舉修梁載形善頌拋梁東石頭城插翠微中先生萬卷高吟處尚憶寒齋雪袞風拋梁西書堂新傍五雲低想像當年忠義氣碧霄秋日貫晴蜺拋梁南天外三山翠入簷法眼禪師休說法漏殘書卷酒微酣拋梁北坐挹空江煙水綠高風千古照人寒清凉何用蕭蕭竹拋梁上舊閤無人思瑞像使星家近鄭公坊獨立西風懷卓行拋梁下日照朱欄凝碧瓦只將一拂振頹波定有同心來賀厦伏願上梁之後士知所學家有其書抱關勿卑於小官考槃當明於大義秋風凉殿徒懷江山草樹之悲晝日禪關共作亭檻松篁之想
【南軒先生祠】在天禧寺方丈後先生舊讀書處也
【重修祠堂記】人之生有此心則有此知堯舜之聖此心此知也夫婦之愚無以異於堯舜以天而不以人則明以人而不以天則昏夫尊賢而賤不肖好善而惡惡此人之本心與生俱生天理之自然也比小人嫚君子趨惡而違善此習之而不知人欲之使然也何以言之匹夫信義行於里閈蓋有盜賊歛干戈而過其閭者烈婦毅然而不可奪世俗固有立祠宇以奉之者是孰使之天實為之人心之良知也降周訖孔至孟氏而道統不傳天理幾泯人心日晦由漢而
下上下之間莫有任此責者至于我
宋尊道重德已見於削平肇造之初人心之善牙孽此時其後濂溪二程先生出而發聖賢之祕孟氏始得其傳道統於是乎有宗
中興以來文公朱先生以身任道開明人心南軒先生張氏文公所敬二先生相與發明以續周程之學於是道學之升如日之升如江海之沛婦人孺子聞先生之名者皆知其為賢譬之景星麟鳳不以為瑞者妄人也凡講習之地皆有祠宇崇尚嚴潔足以啟人之敬仰百年之間儒風彬彬豈無自而然獨金陵天禧寺之側有屋六七楹曰南軒實先生講習之地想其朝思夕惟參前倚衡天地之運化聖賢之傳授父子講求乎尊君救時之策友朋發揮乎垂世立教之序關百聖而不違通萬世而無媿是軒也豈容使之荒蕪而不治惜乎歲久希重道之士日就傾圯甚而春時為游宴之所杲昨贅江淮幕猶扃閉空閴未至若今之狼藉心竊念之告之
長而莫我聽近冒閫事欲因舊而增新之比至殆不可舉目於是命工治葺內外整齊繪先生之像於中使承學之士載瞻祠宇尚想道誼人亡道在如將見之興起良知有躍然不自巳者嗚呼閭有當式者墓有當拜者此軒之當新庸非守邦者之責尚冀來者之不忘也繫之辭曰孟氏日遠吾道日昏道之明昏儒之疵醇學焉而疵韓董揚荀自時厥後疵亦靡聞我
宋立極曰義與仁教風德雨大和蒸薰篤生鉅儒濂溪二程文公宣公道鳴
中興伊昔宣公講學斯軒南軒之名與道俱尊胡未百年棟宇摧傾今我來斯載瞻載顰亟命匠氏斬然一新有隆斯堂鏘鏘其門像圖惟肖奠位妥神遂使先師不窘暑寒牢醴時薦觴豆序陳豈軒之新軒存敬存礲石琢詞以告後人淳祐三年七月丙子後學杜杲記
【忠肅劉公祠】在蔣山東庵
淳熙二年府境大旱留守劉公珙賑濟有方民
被其惠公去五縣令共繪像祠之於蔣山東庵
【侍御李公處全作記】資政殿大學士劉公尹建康之明年政治德洽恩施化行民有父母奠厥攸居江東之人咨嗟感涕謂自我
宋混一區夏繇開寶迄今更牧守幾人矣若張忠定之明張文懿之靜包孝肅之肅傅獻簡之愛公實兼之眎兩漢循吏有加焉先是旱澇洊至歲弗順成民將阻飢公夙宵勤勞罔敢自逸且懲近世習俗欺誕之弊乃悉其實以告於　上蠲租勸分振廩輟漕凡可以惠荒政者咸推行之又慮商賈之或壅也復請　詔上流郡縣毋蘊年毋重征苟奉行弗虔得以禁利聞繇是大江而西巨艦連檣輻湊于東穀賈以平民乃粒食無有轉徙所活蓋以百萬計惠澤旁浹三鄰賴之以免道殣歎息愁恨之聲易為歡謠休績升聞　　天子歎嘉亟賜　褒詔以倡九牧藏在盟府公拜手稽首颺言曰凡修政謹備以禦水旱加惠於元元俾得事父母育妻子皆
陛下之仁之明幸留聽臣言故臣得竭其區區效萬分一以出斯民於溝壑繄天地父母不貲之施臣何力之有焉貪天之功以為巳力臣實恐懼敢勒琬琰庸侈　　上賜庶幾激墯吏之不在民者又以周宣王之事見於雲漢車攻吉日江漢常武之詩者反復申戒欲使中興復古之盛見於今日士大夫然後益信服公憂　　國愛民其心本於至誠非夸世邀名者昔汲黯使河內河內貧人傷水旱萬餘家或父子相食黯以便宜發倉粟以振貧民請歸節伏矯制罪武帝雖賢之然終以為戅且妄發不果用先正韓國富公弼自政地以讒出藩其在青社河朔大水民流京東韓公勸民出粟得十五萬斛益以官廩營公私廬舍十餘萬區散處其人以便薪水立法簡便而周至活五十萬人募而為兵又萬餘人或以不善處嫌疑地尢之韓公曰寧以一身易數十萬人之命不悔也其後韓公卒相　　仁宗輔㢸三世為　　宋宗臣較之漢
武帝所以處汲黯者遠矣公以宥密之舊望臨一時文能附眾武能威敵天下所待以致太平於朞月之間擁樞機坐廟堂為
天子經營四方復兩河歸輿地圖不動聲氣措萬世於泰山之安公之任也迺今年三月制　詔進公觀文殿學士　　上用公之意方隆江東之人懼公之歸而不得見也屬邑五大夫知上元縣趙君公崇知江寧縣趙君伯渙知溧水縣司馬君僖知溧陽縣周君世修知句容縣朱君光弼因民之願欲繪公像于蔣山精舍公禁之不可又相率以書抵處全而告以大略如此且曰公朝夕相
天子則無一物不被其澤豈惟江東然吾江東之人德公也深不止其身又及其子孫思欲家至而日見之飲食必祝將不獲如都人旦旦望卷衣於衢路也則非留公像不可公雖欲遜善而辤名柰違眾何吾子於公場屋諸生也盍書之處全復於五大夫曰此固公之所甚不欲公
誠朝夕且入相布德和令治盛功隆竹帛紀之鼎彝銘之則公之像冠煙閣雲臺之上矣於此乎何有雖然邦人卷卷愛慕之意則可嘉已其敢辭不名所以褒美政崇大臣褒美政則臣工勸崇大臣則帝室尊有唐故事也抑千百世之下歲月猶有考焉請以書于石五大夫皆曰唯乃系之以詩曰大江之東鍾山石頭虎踞龍蟠帝王之州行闕峩峩翠鳳鴹鴹其民夥繁事亦浩穰顯允劉公文武咸宜帝曰欽哉往撫　　朕師公自湖湘植纛建牙揚舲東來兵衛無譁公既開藩童耋歡呼剔蠹鋤姦卹煢撫孤饑饉適臻公弗遑寧剡章以聞荒政是營謂昔堯湯水旱莫恕民之毌餒維備先具既蠲賦租既發貯儲舳艫萬艘銜尾而俱市有餘粟民無菜色洋洋頌聲載彼阡陌民昔未飽公弗安寢今含哺嘻公始高枕帝用嘉獎錫公璽書乾文晉如玉音鏗如明明在上公避不有於赫豐碑光氣衝斗　帝御正衙一日萬機袞職有闕誰其補
之金節煌煌行趣公朝公朝京師四夷寢謀　帝曰於戲汝為真儒汝社稷臣其遂相予公居廟廊明堂孔陽曰都曰俞　帝垂衣裳清廟崇崇羣后雍雍皷鍾竽笙告時成功一人萬年公執魁枋肖貌在堂邦人之慶記成於丁酉之冬而碑石褊小未及刻明年公薨邦人思之益切謂登峴首而墮淚者有碑故也住山祖慶既易茲石俾處全併書之淳熙八年歲在辛丑四月丙午朔朝奉大夫李處全
史／地理／宋元方志叢刊／景定建康志　宋馬光祖　修　周應合　纂／卷三十七／文籍志五／詩章(P.1928-1)
【唐堯臣】金陵懷古晉末英雄起神器淪荒服胡月蝕中原白日升暘谷金陵實形勝關山固重複巨壑隍北壖長江塹西隩鑿山擬嵩華穿地象伊穀草昧席蘿圖華路戴黃屋一時因地險五世享天祿禮樂何煌煌文章紛郁郁多士春林秀作頌清風穆出入三百年朝事幾翻覆欃槍如雲勃鯨鯢旋自曝倦聞金鼎移驟覩靈龜卜吁嗟王氣盡坐悲天運倏天道何茫茫善淫乃相復行路偏衣半遂亡大梁族日隱汀洲上艫𦪇登川陸月迴吳山樹風聞楚江鵠因依蘭蕙藂採擷不盈掬
【范文正公仲淹】移丹陽郡先遊茅山作丹陽太守意何如先謁茅卿始下車展節事君三黜後收心奉道五旬初偶尋靈草逢芝圃欲叩真關借玉書不更從人問通塞天教吏隱接山居
○贈茅山張道者有客
平生愛白雲無端年老尚紅塵只應金簡名猶在得見僊巖種玉人
○送陳瓌秀才遊金陵君有江南行為君歌以喜龍盤山萬曲練靜江千里江山不可空台星照吳中古來王謝地今有周召風而間楊與鄭萬丈光相映煌煌聚宰府金陵一何盛此去知巳賢雅容情無邊白雲起江樹明月逐江船雲月共徘徊優哉如遊僊歸來笑春風白日登青天
史／地理／宋元方志叢刊／景定建康志　宋馬光祖　修　周應合　纂／卷四十四／祠祀志一／諸廟(P.2050-2)
【蜀三大神廟】三神有德有功著靈遠矣今東南州郡所在建祠金陵大都會獨為闕典制使姚公希得蜀人也分閫是邦乃度地於青谿之側鼎創是祠又於其傍建道室為槱燎之所取管下洞神宮額以名之
創造房廊費三十三萬米八百石買田解本各十萬鑱諸石契據砧基寄軍資庫命道士王道立主之
【廟記】蜀三大神廟食東南無慮數十州陪京槃槃一都會寧神之宇孤寄委陋非所以妥靈斿嚴祀事也景定二年冬予被　命留鑰始至簡節疏目治以不擾相古成民致力厥有先後明年雨暘來敘農扈告登迺度地於青谿之陽厥既得卜則以季秋經始匠石材葦壹取諸
互送之禮撙節之餘越中冬落成榱橑翼如泉流環繚契陰陽之回復合人物之指歸吉日辰良乃安斯寢像設鼎列位序以倫爰率衣冠人士進禮廟下犧幣有儀興俯中度命賓焉歌楚歌之九以樂之嗚嗚然新廟之感舊都之懷也或曰楚祠睢漳廣祭南海古者名以其地祭三神顯靈於蜀固也其歆祀於鄴乎詩曰神之格思不可度思謂其變動難測無方可泥爾名山大澤之祇常周流乎冥漠譬之水天地間容有閉塞不通之脈心誠求之葢有不疾而速者先王祭灋凡五禹之功契之教非此族也不在焉若　清源君之鑿離避洙驅除罔象西人永賴功不細矣　梓潼君之雪母讎恥職是人文　白崖君之諫君澤民之死靡貳質諸祭法俱在勤事定國禦灾捍患之科而禹契之事同一道也然則惟忠惟孝道理最大貫三精關百聖由先秦越六朝迨今千六百年益見人倫天理神人實共主張是頃狺韃吠蜀為梁千涪中外束手惟神之歸　皇武惟揚酋殪而遁非神之聲赫靈濯蜀其不震乎　師相載嘉神功以其事聞煌煌顯封奕奕寢廟孔葢翠旍遹觀上國忠孝之報其食未艾也矧金陵　行闕王氣所聚鍾阜石城無以異於岷山劍閣之勝也三神之來燕來享於彼乎於此乎然則人不神不祇神不人不依登斯廟者盍知予所以建祠之意云通議大夫試刑部尚書㳂江制置使知建康軍府事兼管內勸農營田使江南東路安撫使馬步軍都總管主管　行宮留守司公事節制和州無為軍安慶府三郡屯田使兼權淮西總領鄒縣開國子食邑五百戶姚希得記中奉大夫權兵部尚書兼直學士院兼侍讀洪勳書朝請大夫試尚書禮部侍郎兼同修國史實錄院同修撰兼侍讀牟子才篆葢廟額參知政事楊□書
史／地理／宋元方志叢刊／咸淳毗陵志　宋史能之　纂修／卷二十一／詞翰二／記／宜興復周孝公塋兆記劉宰(P.3135-2)
宜興復周孝公塋兆記
劉宰
周孝公墓在陽羡荊溪之南北向廟當其前紹興中賜額曰英烈慶元初進封忠武公周氏自魴四世顯著其盛也一門五侯墓之存於今十有一莫詳其次然公必葬衣冠其中明甚歲久梵宇民居交侵賜地之存無幾近歲有仗義起祠者所歸僅十之二旋復區分之鄱陽洪君僴乾道相君之孫好事行義其丞是邑也謂古興王之世必禮先賢之墓而法所得祀惟有功於民有勞於國與禦災捍患以死勤事者公皆兼之又公之英爽凜凜如生顧廟未葺墓之采樵弗禁非所以崇明德昭令典欲亟圖之而局於位會其季年以選攝令慨然曰可矣乃周視棟宇鳩工庀材以楹計屋凡弊而新之者十有八無而益之者十有四傾而正之者九漏而填之者十甓其壁而飾其像設什器與凡丹堊之漫漶者既又巡行兆域辨其侵而勸相其遷繚之墻踰二百丈樹之杉松合萬有一千本又即墓之中故相朱公倬為簿領時所築基亭焉以為致敬之地費先捐己故助者眾役不干時
故作者力凡用石米貳百緡錢千有五百其助竹木瓦甓而不受直者不計經始於歲癸未十有一月丙寅而成於明年四月朔洪君之為力勤矣既成而屬余以記余雖不文以託名不朽為幸其何敢辭抑聞前輩謂慷慨殺身者易從容就義者難葢慷慨殺身苟不勝一朝之忿者皆能之從容就義非沉思審慮不輕用其身者不能也張子房蚤歲結客報仇眇秦皇如晉鄙不幸為所及則從荊軻遊地下耳及聞圯上之言玩意黃石之編向者排山倒海之氣如水反壑故能不出帷幄顛嬴踣項公其斯人徒歟史稱公少時縱情肆欲為州曲患陸士衡為公碑謂不偶於俗為俗所誣徐鍇又以公為任俠千載之下是否誠難臆決然竊意鍇之言為近葢吳魏世讐吳自大帝之亡日逼於魏魏以曹休之敗深怨於魴則公之任俠即子房博浪沙中遺意其為鄉里患苦非公自爾蓋俠徒所萃其勢則然及聞父老之言番然自克又與子房圯下歸來異世一揆前輩以子房所遇為秦之隱君子庸詎知公所遇非陽羨之隱君子歟遐想
當時遇合之由進說之次第與公所以引咎自歸來必大有可觀而史非班馬登載闊疏令人不慊故述之篇末以侈陽羨舊聞而附以詩俾歌以祀若公之官閥行治傳記已詳茲不復贅云南山兮嵯峨溪水湛兮平波波不驚兮山寂寂樵者唱兮漁歌遠宇兮煌煌嘉薦兮苾香公之至兮愉愉降我福兮穰穰飛龍駕兮翔鸞御公之來兮倏而去宰木秀兮佳城慰我民兮千古歲嘉定甲申六月朔漫塘叟劉宰記
史／地理／宋元方志叢刊／淳祐臨安志　宋施諤　纂修／卷五／城府一(P.3258-1)
臨安志卷第五
城府
自古圖諜所載郡國必繫之於山蓋陵谷之遷變不常而城邑之更易亦異山則終古表立而考論輿地者恃以為識焉錢唐舊治武林山猶云逼江則今之湖固與江通也華信作塘乃徙平地則已漸為陸矣若沙河漾沙坑與所謂灞頭之類皆古水所及也隋代始州於柳浦西依山築城嘗慨然求所謂柳浦者已不可考而依山所築則今之鳳凰山也前治武林山後治鳳凰山兩山之閒昔水今陸豈非天所以啟神明之隩乎厥　今商邑翼翼四方之極巍巍煌煌不可尚已抑嘗聞長安之都八街九陌相為經緯中為馳道無得輒行而左右升降有上下之別是知壯麗以重威矣亦知京兆為郡國首矣然馬廖歷舉高結大袖之謠以為雖或吏不奉法良由慢起京師周良有言尚方今造一物小民明已䁹睨宮中朝製一衣庶家晚已裁學然則所謂為四方極為郡國首者要必有在而天造地設以成
神皋盛大之勢已非一時一世所積又如是其不易然也故具論之敘城府第三
史／地理／宋元方志叢刊／咸淳臨安志　宋潛說友　纂修／卷二／行在所錄二／宮闕二(P.3365-2)
北宮
德壽宮
在望仙橋東
高宗皇帝將倦勤即秦檜舊第築新宮　紹興三十二年六月戊辰　詔以　德壽為名乙亥內出　御札曰朕宅帝位三十有六載荷天之靈　宗廟之福邊事敉寧國威益振惟
祖　宗傳序之重兢兢焉懼不克任憂勤萬幾弗遑暇佚思欲釋去重負以介壽臧蔽自　朕心亟決大計　皇太子賢聖仁孝聞於天下周知世故久係民心其從東宮付以社稷惟天所相非　朕敢私　皇太子可即　皇帝位朕稱
太上皇帝退處　德壽宮　皇后稱
太上皇后應軍國事並聽
皇帝處分　朕以澹泊為心頤神養志豈不樂
哉尚賴文武忠良同德合謀永厎於治丙子行內禪禮畢遂移　仗居焉　德壽宮　德壽殿二扁皆
孝宗皇帝恭書　康壽殿嘗產金芝
太上皇帝御製贊并序曰　康壽殿產金芝一本發於左棟爗然榮茂若彰懷沖履正之德因圖而贊之律身以道既濟則亨沖和鍾芝十有二莖煌煌競秀結液蟠英益茂德本天開地成太上雅愛湖上之勝恐數　蹕煩民鑿大池
宮內引水注之疊石為山象飛來峯有堂名冷泉
孝宗皇帝嘗賦詩曰山中秀色何佳哉一峯獨立名飛來參差翠麓儼如畫石骨蒼潤神所開忽聞彷像來　宮囿指顧已驚成列岫規模絕似靈隱前面勢恍疑天竺後孰云人力非自然千巖萬壑藏雲煙上有崢嶸倚空之翠壁下有潺湲漱玉之飛泉一堂虛敞臨清沼密蔭交加森羽葆山頭草木四時春閱盡歲寒長不老
聖心仁智情優閒壺中天地非人閒蓬萊方丈渺空闊豈若坐對三神山日長雅趣超塵俗散
步逍遙快心目山光水色無盡時長將挹向杯中淥
太上御跋曰　吾兒自幼岐嶷進德修業如雲陞川增一日千里豈特義方之訓師保之功蓋生知夙成有不由言傳而自得者　吾比就寬閒之地疊石為山引湖為泉作小亭於其旁用為娛老之具且俾　吾兒萬幾之暇時來遊豫父　子杯酒相屬挹山光而聽泉流濯喧埃而發清興恍若徜徉乎靈隱天竺之閒其樂可勝既哉　吾兒乃肆筆成章形容盡美雖吟詠之作　帝王之餘事然造語用意高出百世之上非巨儒積力可窺其粗亦有以見天縱之多能覽之欣然老眼為之增明矣有樓名聚遠
太上親題其額仍大書蘇軾賴有高樓能聚遠一時收拾付閒人之句於屏閒　禁籞四面東則香遠香遠梅堂○武林舊事香遠堂旁注荷字梅堂清深竹堂月臺梅坡松菊三徑菊芙蓉竹清妍酴醿清新木犀芙蓉岡南則載忻大堂乃御宴處射廳射廳玉堂雜記射廳上有忻忻旁注古柏太湖石朝野雜記輿地紀勝作忻欣疑此志脫臨賦臨賦荷花○兩雜記荷花下並有山子二字荷花燦錦金林禽至樂池上半綻紅半綻紅兩雜記紀勝並作半丈紅郁李清曠木犀瀉碧金魚池西則冷香冷香兩雜記紀勝並作冷泉舊事作冷泉堂古梅文杏館靜樂牡丹浣溪大樓子海棠北則絳華北則絳華欏木亭欏木亭俯翠俯翠茅香茅香春桃又有亭曰盤松春桃又有亭曰盤松夢粱錄北有欏木亭扁曰絳葉清香亭前栽春桃扁曰倚翠又有一亭扁曰盤松兩雜記紀勝舊事絳華旁注羅木亭俯翠上有旱船二字茅香並作茅亭嘗
御製贊曰天錫瑞木得自嶔岑枝蟠數萬榦不倍尋怒騰龍勢靜奏琴音淩寒鬱茂當暑陰森封以腴壤灑以碧潯越千萬年以慰我心
重華宮
即　德壽宮
孝宗皇帝淳熙十六年正月　詔改名　重華二月壬戌　內降　詔曰朕以菲質循　堯之道兢業萬幾歷歲彌長賴兩儀　九廟之德邊鄙不聳年穀順成厎於小康爰自宅憂以來勉親聽斷不得日奉
先帝之几筵躬行　聖母之定省固已慊然於懷況乎春秋寖高思釋重負　皇太子惇皇太子惇宋不出惇注御名仁孝聰哲久司七鬯軍國之務歷試參決宜付　大寶撫綏萬邦俾　予一人獲遂事　親之心永膺天下之養不其美歟　皇太子可即　皇帝位朕移御　重華宮遂　內禪如　紹興三十二年之禮　重華宮　重華殿二扁皆
光宗皇帝用　隆興故事恭書重華宮有一淨室　壽皇終日宴坐其閒几上惟書籍一部及筆硯楮墨而已近璫嘗奏　高宗皇帝留下寶器圖畫　陛下盍時取觀　壽皇聖論云　先帝中興功德盛大故宜享此　朕豈敢自比　先帝皆鏁閉不
開○元夕後三日　宣嗣秀王伯圭宴集伯圭奏　陛下對此良辰美景亦領略之否　壽皇聖諭云十四日　嗣帝過此排當十五日不飲是夜但鼓琴兩曲左右報月色甚佳遂出巡簷賞月已而飲湯一盃至二鼓就寢大凡飲酒不可連日令人神思不清　人主沒人道得若不自禁制任意恣縱何所不可非獨酒一事也○近璫奏當修　重華宮舊例須關　朝廷出錢下臨安府轉運司應辦　壽皇聖諭云此閒無用錢處所積甚多只用　重華庫錢不必關聞南內暨役成更不官差一匠一夫○已上三事據倪思記所聞於伯圭子師禹〔經鉏堂雜誌〕
慈福宮
即　重華宮以奉
憲聖太皇太后
壽慈宮
即　慈福宮以奉
壽成皇太后
史／地理／宋元方志叢刊／咸淳臨安志　宋潛說友　纂修／卷六／行在所錄六／諸寺(P.3406-2)
咸淳臨安志卷之六
行在所錄
諸寺
太常寺
在羅漢洞　建炎三年四月以軍興省併諸寺監惟太常如故　隆興元年詔以光祿寺歸焉
寅清堂
在大廳後　嘉定中建少卿黃鈞記題名廣漢張栻書奉常聽壁無記昔者伐石裒前人氏名矣又弗克就嗚呼天下之事果不可為與何言之易易而成之難也小事且不能遂況禮樂乎舜之官百咨而命之者二十二人而止爾禮以命伯夷樂以命夔禮樂之用參天地和神人非一官所能備也今顧以奉常一官主之夫豈知於伯夷而賢於夔哉古之君子節文乎禮樂之實後世一於其文以儀為禮以器為樂其於聖賢之道遠矣惟儀與器又皆因陋就寡寖非六經之故然則中和之教與良心之固有者皆廢壞而不復興今而後知天下之事之難也舍其難而圖其易壁記猶可為也記始　建炎之元汔於今官於寺者一百五十有一人記成又書其上方以自儆云　乾道七年四月
昭勳崇德閣
寶慶元年八月建自趙韓王普至葛文定公邲合文武勳臣二十有三人繪像其中
理宗皇帝御書扁命翰林學士臣鄭清之為記紹定元年十一月癸巳　制詔翰林學士臣鄭清之以昭勳崇德閣成宜書其事於石臣恭惟
皇帝陛下誕膺駿命憲章鴻烈翼翼兢兢思懋厥紹粵　嗣位之元顧二三大臣曰洪惟　前寧人貽則垂裕規閎矩脩予曷敢不迪有未輯者其議來上亟緒成之既而太常禮官舉　嘉定表章勳臣之旨以聞　皇帝曰都來汝相臣汝為世臣協心同德保乂我宗社丕績光于文人其輔　朕祗遹先志式序　前朝股肱之美以詔不朽維爾先正亦寵嘉之於是少師右丞相臣彌遠奉俞咨閱故府凡以功宗作元祀自韓忠獻王趙普至鄜文定公葛邲合文武二十有三人爰即頌臺建傑閣肖像登繪洎　寶慶二禩八月告成　賜名昭勳崇德之閣　親灑宸奎揭以珍扁八法端麗雲漢昭回煌煌乎纘述之鉅典激勸之曠儀弗可尚也臣幸以鉛槧末學待罪北門鋪　宏休對　顯命職也敢拜手稽首而言曰白古先民遭時致主匪功之難德其功實難唐虞揖遜恭已致平誰歟贊襄皋夔稷契商周繼世創業守文誰歟佐佑伊傅周召峨弁端韍雍容治朝而奮庸紀績彪炳典誥皆篤實之光發於事業降及漢唐依乘風雲之士殫智畢勇以功著見固不乏人然書盟勒籍或隳厥終勳德之難并若此惟深純博大之器而濟之雄剛應變之略卓犖奇偉之姿而居以忠實匪懈之志靜以蓄德而動則為功人材渾成體周而用廣追唐虞儷商周跨漢軼唐者惟我朝為然竊觀五代之季疆宇庬裂人物窳陋　太祖皇帝更造人極洒濯多士丞髦籲俊雷奮雲合豐芒涵濡燕及累世　聖作　明述垂三百年造區夏登太平恢中興代有顯庸流芳無極雖　祖　宗禮隆恩厚敻異前代而諸臣之所自致有不徒以功名稱者論相業則培立國之仁語將略則本止戈之武固人心於綴旒維帝業於帶礪宏度淵識莫可涯涘至若擁立　元嗣坐鎮危疑以措天下泰山之安輔成潛德決定大計以續　聖代無疆之緒又皆忠貫日月功塞宇宙而謙抑韜晦身名俱榮非德之鉅者勳必全歟繄昔褒功之典法形貌書官爵氏名攷其顛末事多遺恨猶以憑藉寵靈風示民宇矧如今日丕視功載庬臣碩輔忠烈純白卓然為世標表尊崇昭顯輪奐翼如丹青炳如與
國之禮樂憲度相為無窮凡爾臣工顧瞻遐想欽乃攸則思紹阿衡之美式周公之訓以長我王家茲惟休哉臣既敘其梗槩作而歎曰大哉列聖之澤乎而　寧宗發之懿哉　寧宗之志乎而　陛下成之誕敷　隆指兼舉勳德以章既往而厲方來眂麒麟淩煙之繪溟涬然弟之矣詩不云乎維其有之是以似之於千萬年永永無斁　端平□年以趙福王汝愚配饗
寧廟遂併圖於閣
忠獻趙韓王普　　武惠曹周王彬
文惠薛太師居正　元懿石太師熙載
武惠潘鄭王美　　文靖李太師沆
文正王魏公旦　　忠武李太師繼隆
文正王沂公曾　　文靖呂許公夷簡
武穆曹侍中瑋　　忠獻韓魏王琦
宣靖曾魯公公亮　文靖富魏公弼
文正司馬溫公光　文定韓魏公忠彥
忠穆呂秦公頤浩　忠簡趙太傅鼎
忠武韓蘄王世忠　忠烈張循王俊
文王陳魯公康伯　忠定史越王浩
文定葛少師邲　　忠定趙福王汝愚
觀音泉舊志名汲古泉
在閣之西有小石識云此泉清甘雖旱不竭故老相傳以為此法惠院
舊非飲之有疾者愈宜愛護之嘉泰改元〔石漫姓名不可識〕立石
寶庫
在東廡藏祭器樂器
水閣
在後圃臨河　景定五年重建
史／地理／宋元方志叢刊／咸淳臨安志　宋潛說友　纂修／卷三十三／志十八／山川十二／湖中(P.3654-2)
咸淳臨安志卷之三十三
山川十二
湖中
六井水口并續置井附
西國井　在甘泉坊側
西井一名化成井　在安國羅漢寺前
水口　在李相國祠前
方井俗呼四眼井　在三省激賞酒庫西
白龜池此水不堪汲飲止可防虞
水口　在玉蓮堂北
小方井俗呼六眼井　在錢塘門內裴府前
水口　在菩提寺前
金牛井今廢
南井一名沈公井一名惠遷井　在三橋西金文西酒庫北
水口　在豐豫門外龍王堂前分入
流福坊井　在通判衙前
水口　在清波門外
鑷子井　在涌金門內北
水口　在豐豫門近楊府漁莊
惠利井　在洪福橋西
水口　在玉蓮堂南
景靈宮園水池
水口　在錢塘門外昭慶山門左
真珠河　在錢塘門內
水口　在錢塘門外菩提寺後一通九曲下湖
右井十水口九瀦而汲者為井導而入者為水口自源而委實相貫通前志各自為門事辭不屬覽者病之今會稡顛末並繫於西湖之後外有靈芝寺前水樓汲注湖水以入釀庫雖不在水口之數亦傅著焉
自相國井而下六井始唐刺史李鄴侯以郡城水泉惡引湖水以便民汲白樂天復加開浚　國朝嘉祐中沈禮部遘沈禮部遘遘以宋史補後同字文通為守日金牛井已廢乃作南井　熙寧中陳密學襄重渫治且遷方井東坡為倅記其事刻石相國井亭上及　元祐中出守南井亦已廢遂更為規置并它井皆致力焉其詳見於奏乞僧子珪師號狀元勘會杭州平陸本江海故地惟附山乃有甘泉其餘井皆鹹苦唐刺史李泌始引西湖水作六井其後白居易亦治湖浚井以足民用　嘉祐中知州沈遘增置一大井
在美俗坊今謂之沈公井最得要地四遠取汲而創始滅裂水常不應至　熙寧中六井與沈公井例皆廢壞知州陳襄選差僧仲文子珪如正思坦四人董治其事修浚既畢歲適大旱民足於水為利甚博臣為通判親見其事經今十八年沈公井復壞終歲枯涸居民去水遠者率以七八錢買水一斛而軍營尢以為苦臣尋訪求　熙寧中修井四僧而三人已亡獨子珪在年已七十精力不衰問沈公井復壞之由子珪云　熙寧中雖已修浚然不免以竹為管易致廢壞遂擘畫用瓦筒盛以石槽底蓋堅厚錮捍周密水既足用永無壞理又於六井中控引餘波至仁和門外及威果雄節等指揮五營之閒創為二井皆自來去井最遠難得水處西湖甘水殆徧一城軍民相慶若非子珪心力才幹無緣成就緣子珪先已蒙恩賜紫欲乞特賜一師號曰惠遷以旌其能取易所謂井居其所而遷之義從之邦人遂以師號為井名　乾道四年周安撫淙重修諸井時坡所刻記已廢迺復刻諸石且識其後今又百有餘年所謂惠遷井者石泐流壅泥不可食久矣頃嘗修治乃反以木為管
苟簡特甚無幾時輒壞湖水既不應民居穢惡之流復浸淫其閒　咸淳六年安撫濳說友乃更作石筩袤一千七百尺深廣倍舊外捍內錮益堅縝然後水大至每五十尺穴而封之以備淘浣且於水所從分之處浚海子口以澄其源井之上覆以巨石為四穿以便民汲南為溝以達於金文橋之河俾船水以售者取焉撤亭而新之極閎敞旁為神祠置守者使無敢污慢又別為溝疏惡水行於路之北所以為井慮者備矣　水口自　淳祐七年趙安撫與𥲅因水涸浚湖奏請云自涌金門北至錢塘門一帶荷蕩正係六井水口舊為府第占據租佃牟利填塞穢濁今已支錢回買先就此處用工欲更於荷蕩界至之外用石砌結疏作石牕立為界限澄濾湖水舟船不得入滓穢不得侵使井口常潔咸享甘泉實為都民久遠之利　旨從之且命鋤掘菱荷毋得存留其後又有侵占翳塞者安撫濳說友乃請於　朝乞行除拆會殿中鮑御史度劾奏入內內侍省東頭供奉官幹辦御藥院陳敏賢廣造屋宅於靈芝寺前水池庖廚湢室悉處其上諸庫醞造由此池車灌以入
天地
祖宗之祀將不得蠲潔而虧歆受之福入內內侍省東頭供奉官幹辦內東門司提點御酒庫劉公正廣造屋宅於李相國祠前水池濯穢洗馬無所不施一城食用由此池灌注以入億兆黎元之生將共飲汙膩而起疾疫之災奉
御筆陳敏賢降一官放罷劉公正與祠仍拆除所占水口付臨安府交管又清波門水口其始導湖由聚景園經張府小寨分為兩路並通流福坊井折入左司理院前乃置牐池之以防虞又自池入於樓店務前河初園隸內司守者利於陸種岸水所入有司莫敢過問而小寨兩路亦為居民障塞渠岸或圮不治又請於　朝乞照舊規自學士橋大湖開取水港闊一丈長四十丈至舊來鐵窗櫺水口通流入井仍以租錢量納內司　旨從之由是水路之障塞者撤渠岸之頹圮者築且與居民為厲禁然後故流盡復倚閘為門揭以巨扁將刊省剳指揮於石以諗來者又以玉蓮堂豐樂樓兩水口皆為植荷芡者樊其旁汗穢尢甚蓋由前是官利租入仍踵舊弊乃悉除去其籍差開湖兵絕
所蒔本根使勿復萌蘖至是講求水口之利亦無遺算矣
記文石記樂天記云錢塘湖一名上湖周回三十里北有石函南有筧凡放水溉田每減一寸可溉十五餘頃每一復時可溉五十餘頃此州大抵春多雨夏秋多旱若隄防如法蓄洩及時即瀕湖千餘頃田無凶年矣〔州圖經云湖水溉田五百餘頃謂私田也今按水利所及公私田不啻千餘頃也〕自錢塘至鹽官界應溉夾官河田須放湖水入河從河入田準鹽鐵使舊法又須先量河水淺深待溉田畢卻還元水尺寸往往旱甚則湖水不充今年修築湖隄高加數尺水亦隨加即不啻足矣脫或不足即更決臨平湖添注官河又有餘矣〔雖非灌田時若官河乾淺但放湖水添注可以立通舟船〕俗云決放湖水不利錢塘縣官多假他詞不利錢唐縣官多假他詞白集重縣官二字是也以惑刺史或云魚龍無所託或云茭菱失其利且魚龍與生民之命孰急茭菱與稻梁之利茭菱與稻粱之利宋脫與字以白集校孰多斷可知矣又云放湖水則郭內六井無水亦妄也且湖底高井管低湖中又有泉數十眼湖耗則泉涌雖盡竭湖水而泉用有餘況前後放湖終不至竭而云六井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則雖大旱而井水常足湖中有無稅田約數十頃湖淺則田出湖深則田沒田戶多與所由計會盜洩湖水以利私田其石函南筧并諸小筧闥非灌田時並須封閉築塞數令巡檢小有漏洩罪責所由即無盜洩之弊矣又若霖雨三日已上往往隄決須所由巡守預為之防其筧之南舊有闕岸若水暴漲即於闕岸洩之又不減兼於石函南筧洩之防隄潰也〔大約水去石函口一尺為限過此須洩之〕予在郡三年仍歲逢旱湖之利害盡見其山怒來者要知故書於石欲讀者易曉故不文其言
六井記東坡記云潮水避錢塘而東擊西陵所從來遠矣沮洳斥鹵化為桑麻之區而久乃為城邑聚落凡今州之平陸皆江之故地其水苦惡惟負山鑿井乃得廿泉而所及不廣唐宰相李公長源始作六井引西湖水以足民用其後剌史白公樂天治湖濬井刻石湖上至于今賴之始長源六井其最大者在古清湖為相國井其西為西井少西而北
為金牛池又北而西附城為方井為白龜池又北而東至錢塘縣治之南為小方井而金牛之廢久矣　嘉祐中太守沈公文通又於六井之南絕河而東至美俗坊為南井出涌金門並湖而北有水牐三注以石溝貫城而東者南井與相國方井之所從出也若西井則相國之派別者也而白龜池小方井皆為匿溝湖底無所用牐此六井之大略也　熙寧五年秋太守陳公述古始至問民之所病皆曰六井不治民不給於水南井溝庳而井高水行地中率常不應公口嘻甚矣吾在此可使民求水而不得乎乃命僧仲文子珪辦其事仲文子珪又引其徒如正思坦以自助凡出力以佐官者二十餘人於是發溝易甃完緝完緝完以蘇集補罅漏而相國之水大至坎滿溢流南注於河千艘更載瞬息百斛以方井為近於濁惡而遷之少西不能五步而得其故基父老驚曰此古方井也民李甲遷之於此六十年矣疏涌金池為上中下使澣衣洗馬不及於上池而列二牐於門外其一赴三池而決之河其一納之石檻比竹為五管以出之並河而東絕三橋以入於石溝注於南井水之所從來高則南井常厭水矣凡為子牐四皆垣牆扃鐍以護之明年春六井畢修而歲適大旱自江淮至浙右井皆竭民至以罌缶貯水相餉如洒醴而錢塘之民肩足所任舟楫所及南出龍山北至長河鹽官海上皆以飲牛馬給沐浴方是時汲者皆誦佛以祝公余以為水者人之所甚急而旱至於井竭非歲之所常有也以其不常有而忽其所甚急此天下之通患也豈獨水哉故詳其語以告後之人使雖至於久遠廢壞而猶有考也
乾道重修井記周龍圖淙撰云　乾道三年夏五月淙自兩浙轉運副使改知臨安府越明年狴犴屢空經費稍裕乃以暇日披圖諜考風俗思欲與都人為不朽之利而修井之役始興惟六井自　熙寧五年太守陳公始實改作蘇公通守為記其事逮　元祐五年蘇公自禁林出守是邦相距纔十八年而井已廢壞於是改用瓦筒石槽其詳見於乞修井僧師號奏狀自　元祐至今已八十年率多湮涸白龜池且為大姓所據淙念此邦為東南都會生齒阜繁況今　輦轂所駐四主輻湊百司庶府千乘萬騎資於水者十倍昔時儻廢而不治
豈不為民病仰惟　聖主惟民是念淙奉承　德意不敢循默因奏於　上面奉　玉音即日濬治遂以六月己亥經始於惠遷井易用新石堅厚高廣過昔數倍以次至方井沈公井相國井白龜池而蘇公所記之六井畢修扞蔽周密可支數百歲水脈大至率皆盈溢則又治古井之有泉者曰瑞石曰中棚曰義井曰清湖牐井城之內外莫不足於水矣竊惟此邦懷蘇公之德逮今不忘既踵公舊規再治六井因訪求　熙寧閒舊本記文刻之井上而書歲月於其後使億萬生聚知是井之修蓋奉　聖天子之命而遵蘇公之規守臣何力之有
咸淳重修井記盧侍郎鉞撰云六府以修為功而水居其首蓋生人所資以養有一日不容闕焉者也凡邦國都鄙稍甸郊里之地必有井焉以濟其日用飲食故口井養而不窮杭為東南一大都會左江右湖民物阜繁厥初因沙塘奠厥攸居故不難於得水然江之融液者常苦惡不若湖之為甘且美也蓋江與海通波湖則受眾山流泉而瀦之味之不同也亦宜唐刺史李鄴侯泌始作六井引茲水以足民用我　朝　熙寧壬子陳公襄因其舊而修之　元祐庚午蘇公軾又修之於以見六井者杭人之所利賴矧　南渡駐蹕以來百司庶府六軍萬姓仰於水者視昔何啻百倍　乾道閒周龍圖淙詢民之欲踵蘇之規而深致力焉蓋百有餘年於此矣　皇上咸淳之六年　太傅平章魏公任軍國重事　朝廷清明宮府一體彈壓　輦下今時則易然也夫既處時之易而復受任之久故眾廢具舉而功緒始及於井曰惠遷者溝低於河泥不可食筧舊用木歲久輒壞迺培而高之復治石為渠以尺計一千七百有奇表捍裏銅既廣既深水始大至覆之巨石而竅其上可用汲流溢而南注於金文橋之河舟者載以粥焉民且饜水矣然猶慮眾流之合汙也迺浚受水海以澄其源迺鑿別溝以疏其惡旁立神祠置守者遠污慢也西井舊有亭宇經燬不存今鼎新如惠遷以至相國南井大方小方水口之所自入莫不表而出之流福居六井之外於府治為近其源自聚景園導湖灌輸後填淤成陸湮廢滋久迺自學士橋別開大港水脈以通他如眾河之支分派別壅者疏之狹者廣之石渠之圮者
改造之隄岸之夷者陪築之而又推本六井之攸始於是鄴侯之廟隘以拓之大卑而增之崇像設儼如塗雘奐如過者改視工告役備尹以修浚本末來諗俾為記鉞作而言曰人非水不生活水非井不甘潔在易井之六四日井甃無咎修井也誠齋楊氏釋之曰大哉井之有功於斯人乎大哉修之有功於斯井乎尹能於剸裁之暇汲汲以修井為務蓋得聖經賢傳之旨矣以余觀之井之為井有二自天一生水而坎之中畫自乾來掘地九仞而得泉此自然之井也六井則異是穴平地以為凹池取諸西湖而注之此使然之井也自然者修治易為力使然者修治難為功是役也其工大其費夥其利於民也博法宜書尹姓潛名說友括蒼人
三賢堂記程侍郎珌撰云仰稽乾象俯括坤維觀日月之所交參陰陽之所極凡曰帝王之宅必於天地之中理固宜然勢常異是自三皇之曲阜暨五季之大梁其閒迭遷曾不一數或據冀河之勝或都大華之奇或因瀍澗不濱或取崤函之險天開　我宋天開我宋開洺水集啟志避改古汴作京代無定都地大則一蓋地大則物眾人多則事繁是以堯先流化於平陽舜亦躬率於蒲坂以其難治施化特先迨至西京俗益非古土木被錦繡倡優僭后服小盜依大盜白晝顯行於逵路閻閭飾子女絲竹遨遊於侯宮澆風川流靡弊膠厎知一尹之莫任析三輔以分司二百年閒能尹十數前稱張趙後美三王考其設施率先彈壓不曰發姦擿伏則曰枹鼓不鳴至云宣化於京師則未始或書於往諜商邑翼翼四方所觀彼豈不知力莫能逮　炎圖再造駐蹕錢塘睠言吳越之中宿號東南之盛矧今也鸞旗豹尾星拱天臨宮闕崔嵬江山吞吐雲橫雉堞侵漢連霄鱗比坊衢飛塵踏霧千族之所聚萬貨之所奔販繒販繒販宋賣集同成化志販是也販繒見史記灌嬰傳滌器之流懷材抱略胃脯賣漿之輩並騖分鑣木槻金鈲南闤北闠軸接則香車鏤鳳鞍聯則寶騎游龍剖決既繁儲須益廣左酬右接昕夕不休比歲以來滋病不治粵惟今尹被命四年令修不煩風行如偃萬戶安眠於皎月羣姦側立於層冰微爝不驚寸枹息警靡廢不起靡敝不新至若蘇隄浸就頹圮築橋翼岸十軌並馳加以危亭參差對峙芙蓉楊柳圖畫初開百年流風一朝頓復尹曰未也政而不化河汾懼焉乃益學
田乃厚學餼學徒肅雍上儕璧宮既而則又曰今化既施古訓未白於是又移祀三賢用昭榘則嗚呼得非彈壓之外固有甚大者邪厥初孤山有寺廣化寺有竹閣以奉香山莫知何年侑以二賢已而廣化化而為觀遷寺北山閣亦隨焉守周侯淙惡其囂喧乃遷三賢附於水僊水僊坐堂三賢在廡過者悲之睨而不顧今尹曰噫吾責可辤規度逾年得之隄旁稍西百步宿號花塢後壠如屏眾木搖天前峯如幕晴嵐漲煙十里湖光一碧澄鮮乃請於　朝　朝命曰然於是諏日程材平榦授工千杵築隄萬斧治宮栽花蒔竹石梁臥虹昔有旗亭徙之橋北一徑窈然與人世隔如宮水精如屋琉璃乃奉三賢即而祠之即而祠之集祠而祝之嗚呼三賢相望禹稷顏回同道異用不同者時高風直節廩廩巍巍是舉也簿書期會云乎哉獄訟財賦云乎哉雖然為政不難知所後先天之降才有能不能　朝廷以為勞且久也擢之地卿復領京兆復領京兆兆集邑非才之難而識之難僝工於壬午之臘踆役於癸未之春都人和豫四方來觀咸曰休哉宣教化於我人暴風烈於昔賢非能行其所學而不汩於俗吏者能若是耶修茅容茅容容集焦之廬葺仲舒之墓孠此意於無窮慰我都人之思者非來者之望而誰耶嗚呼吾知三賢欣欣而相語于于而偕來挹山之青飲湖之綠千億其年統湖山風月之盟無疑也尹袁氏名韶今為戶部侍郎兼知臨安府云都人以尹之意而謁記於珌既書其凡矣於是又為昔鹽樂章於是又昔鹽樂章集又下有為字使都人歌而祝之歌而祝之祝集祀有唐御歷御歷御宋誤卿以集校畯乂海林香山之靖聖徒之清善於僧孺兮而不黨於僧孺姻於虞卿兮而不累於虞卿六十少二翩然濯纓雍容人閒十九周星異口元稹黜德裕嫉僧孺宗閔交讎罔極眎斯人兮孰失而孰得邪　皇宋四葉丙子歲成峨嵋之下乃生異人新法之議烈烈如冰惠州之厄熙熙如春泰山名節兮鴻毛祿位藜藿鼎食兮嶺海　朝廷彼美一人兮君復孤山兮結屋冥鴻叫月兮謾羅布地之罝天駟超河兮不入金羈之束嗚呼捍湖滌井想長慶之良規西雙澗裒　熙寧之新題梅影橫斜兮寧須封禪之無辭彼士之有可而無否者骨鯁之風衰知進而不知止者廉恥之道微三賢之風百世之師嗟乎廬千載之敗閣兮今新釣石借百年之隄姓兮於今返璧招二鶴以
重歸兮去來於孤山之側噫嘻有新我祠之賢尹兮寧和璞之重逢有十三絃之可鼓兮豈不還虞氏之遺風玩吉祥之花觀南屏之魚兮未多羨乎脩菊之叢儻來者之能必葺兮期分爾席之西東
先賢堂記王中書塈撰云　今皇帝嗣位之明年改元　寶慶既進賢舉廉以厲在位又褒表　先朝儒學之望且訪其後而官使之意嚮所形天下風動九月吉日知臨安府袁公韶言於朝曰　聖明御極留神治本微臣承乏　輦轂下將何以宣布　上指為列州率維昔太師忠定越王鎮會稽嘗集郡之先賢立祠鏡湖上歲久弗治近　朝家賜錢增葺所以祓飾厥文而垂後法也錢塘為浙右都會名人鉅公前後相望獨未有論次章述者今將考此邦人物倣會稽故事刱為祠宮俾國人有所矜式於教道其有補　朝廷嘉焉即日報可並南山下少北新隄之上有以園廬求售者公往視之則水環其址平湖滿抱林巒映發夷曠靜深迺易以緡錢為之區畫外堂內室周以廊廡門垣橋徑各當位置涓辰賦工民以悅從遂采摭郡志旁𢯱史籍上下數千載閒得全節之士自許箕公而下三十有四人女婦之以孝烈著者五人輯其平生大槩製贊刻石列之堂室以代繪像又明年移洞晨舊觀洞晨舊觀錢唐先賢傳贊附錄作玉宸宮於其側俾掌薰潔之事請易其額曰旌德今丞相魯公為大書而揭之既訖工屬塈為記塈聞一鄉之善士生同時居同里耳聞目接固有與之俱化者矣若居雖同里而生不同時其得於父兄長老之傳如楚國先賢襄陽耆舊二傳所載士大夫或未必盡知而凡民何從知之況　六飛移蹕今已百年物繁俗靡出城不跬步湖山之麗甲天下良辰美景婆娑遊衍又安知許嚴高節之在此都也今也周旋祠下挹志士之流風識正女之往行將有起敬起慕若醉醒而夢覺者是豈不為感發人心之地哉公於先賢去取之際進德行而退文藝先節義而後功名使問之者有益蹈之者無弊權度森然莫不歎其精且詳也竊考　國家盛時以三司開封為天下劇任號稱省府必用清流而異時登擢峻異往往由此其選蓋本之儒術以觀其識投之盤錯以觀其能　祖　宗詳試人材蓋有深意官制行三司職歸戶部而　行都繁穰視開封則一公被遇　先帝自
軍器少監擢兼府事歷司農太府遂由地官貳卿而陟文昌六載於茲淵源流通而上有餘財條教明清而下無犯令羣情肅穆百廢具舉省府二任處之裕如非平時學問明於體用則酬酢事物焉能從容不迫審所先後若此耶先賢名氏傳贊紀述詳矣茲略不敘獨敘建堂本意於以表　明時宅牧得賢之美且著京邑所以承流宣化之實俾羣方來觀者知所取則焉　寶慶二年六月旦日記
先賢贊袁安撫韶撰○陶唐許箕公一身蘧廬萬物土苴黃屋垂裳何有於我洗耳之泉晝夜不舍稽留之山可眇天下○漢嚴先生甄殷陶周起渭去莘先生奚為畢世隱淪西都之季氣節不伸以此助理匪潔其身○吳將軍淩公蜮視曹瞞霆掃鋒蝟翼蔽仲謀脫危虎尾忠不顧身有霣無二豈曰兵家為古國士○晉文正范先生涵今茹古殫見洽聞津航學海從者如雲周粟雖甘其忍去殷文正之諡汗簡流芬○晉中尉褚公龍躍鳳鳴人物之盛雖有它樂亦不敢請晚覿清姿瞿然興敬吾善者機心會神領○晉孫先生造物與游盡性窮理闇室不欺佩仁服義禹稷同道飢溺山已天嗇其年如顏之死○宋龍驤將軍卜壯侯惟節與誼天下大閑杲杲龍驤為人所難死輕鴻毛名重泰山兇徒逆儔胡不厚顏○宋范先生世降俗漓貨力為已鄰有急難睨而不視溫溫德人藥疾槥死榆陰孟亭必恭敬止○齊褚先生瀑布長虹難比其潔剡山白石莫抗其節蒲璧空還不受羈紲館巖之阿太平日月○齊顧先生寒松怪節殘膏腹笥蓼莪廢詩晉裒是似山谷諫編蛛網金匱南風帝琴草堂流水○齊杜先生軒冕市朝醯雞舞甕肥遯丘園道義為重子亦謝官菽水歸奉橋梓俱零死生同夢○梁太中大夫范公帝師之學惜不逢時諤諤忠諫汲直之遺秩二千石秋毫無私家徒壁立萬古清規○梁范先生抱甕生涯山澤臞儒匿瑕之德薰浹里閭跨齊歷梁蕭然隱居孰云好爵不如園蔬○梁記室褚公賾探羲文學鄙歆向孝通於天日嚴以敬溢米廢餐苫廬滅性超絕古今冠冕百行○唐太常卿褚康公濳龍將翔霧雨先集貂珥蟬聯康濟鴻業鳩杖之歸遺恨黃閤蒼梧白楊始終遇合○唐太尉褚公受遺老臣立朝孤忠事有至難遑恤我躬逐魄
湘水胎禍漢宮委階之笏光摩蒼空○唐禮部尚書褚文公發揮聖真經緯邦國端憂言歸廬在空谷松柏滋榮麀鹿攸伏惟孝惟忠其人如玉○唐荊州大都督許公氣吞軋犖屈事髯張鯁賊喉牙為國金湯壯哉義士魂兮故鄉名存忠烈廟食相望○唐章先生終唐之世垂三百年於杭大州得三人焉孝通神明維德之全殺青闕文我永其傳○後梁吳越王武肅錢公匹馬一呼奄有吳會櫝而藏之百年有待子孫其昌生民永賴錦衣故城山川不改○後梁給事中羅公浣西草堂白髮參謀奇骨非媚與俗為仇鼉江百篇擬度驊騮異世一轍汗漫天游○皇朝秦王忠懿錢公真人龍興揮斥六合我有土田圖獻閶闔吳芮分茅忠載令甲煌煌大星流光累葉○皇朝吏部侍郎郎公名遺公車萬乘知己膏馥詩書嶺嶠洙泗遨頭倦游宴林褉汜醫國刀圭乃砭州里○皇朝知制誥謝公決河之諫砥柱頹波爰田之均槩量取禾象璜眾建子衿肩摩乃言厎績其德不瑕○皇朝諫院錢公大科異等一翁二季白眉最良德稱其位玉立朝練霜清諫紙犖犖如公百年有幾○皇朝和靖林先生避影林壑清畏人知爾梅多事漏吾天機長風孤騫秋鶴與飛山高水深無成無虧○皇朝翰林學士沈公伊昔繡游駭耀閭里而公之歸仁及生死甎花日斜甎花日斜斜宋誤新以先賢傳贊校隧柏風起哲人其萎命也天只○皇朝太中大夫錢公翩翩王孫侃侃儒素國有大疑庭抗三疏平生美官一寒如故何以贈終知者明主○皇朝龍圖學士陸公學士陸公先賢傳贊學上有閣字琱戈盪節邕桂延鄜航琛輦賮威行令孚青苗之議千喙囁嚅筆端膚寸膏澤蠶鳧○皇朝龍圖閣學士錢公戒得若仇口唾鉤餌疾惡如風筆驅蛇豕孤雲九華一斥不起名振雞林清哉膚使○皇朝祕閣吳公帝學巍巍游戲弄翰言當格心奚止筆諫常棣專經谷風共難施屯豐年識者三歎○皇朝龍圖閣學士虞公鴻鴈安居鼪鼯懷惠皇皇者華君子豈弟若人侵官事特其細投劾以爭所垂國體○皇朝八行崔先生尸祝於庠惟褚及許異世並祠以盛德故行歸於周為彠為矩仰止高山尚其踵武○皇朝太師崇國張文忠公關洛正傳表微繼絕道扶中興大義昭揭讒波稽天何傷日月揚光於今益暢忠烈○孫氏定夫人烈烈共姜英英陵母惟
夫人德二美具有歲晚養堂金章紫綬受報於天俾昌俾壽○虞氏夫人彤史無傳女師罔詔展如之人獨懷清操埜服巖居名齊德曜爰表芳徽來者是傚○馮孝女孝之大端於終於始有女能之愧彼男子靡室靡家養生喪死揭名鄉關永錫爾類○何氏節婦臨難守節哲士難之惟此烈婦白刃弗移殺身成仁其甘如飴松柏之心匪姑焉知○盛氏孝婦婦之事姑難於事親乃眷淑德今昔異聞里闕表懿史冊揚芬閨門之化式是國人
放生池記王給事隨撰云粵若星辰麗天斗宿分揚州之域江漢為紀淛河控餘杭之地斯郡也民俗繁侈山水奇秀總軍戎之重乃東南之鉅屏無兵火之沴為吳越之福壤羅城之西有湖曰錢塘或謂上湖亦云西湖寶剎相望繚岸百餘寺煙景可愛澄波三十里實二浙之佳致一方之上游也　天禧三年秋七月相國太原公自巖廟之任膺麾符之寄坐召棠以敷化訟息以刑清奉漢條以班春境肅而物泰未期月眾心熙熙然如登柱史之臺矣明年秋八月公祗奉　詔召入覲象闕澤國留昔襦之頌當宁厚晝接之眷因上言是湖也最為勝境俯瀕佛宮居人鱻食盡取其中國家每以歲時祈乃民福星軺至止精設於蘭場羽服陳儀恭投於龍簡願禁探捕仍以放生池名為請　皇帝仁及萬有惠濟羣品法神武之不殺守慈儉以為寶奏牘誠激凝旒喜動濬發　中旨普令茂育絲綸適降已改觀於方塘罔罟靡施免有歎於赬尾既厚生生之樂永煥巍巍之業隨忝職瑣闥承乏方面獲覩善利思勒於金石媿無好辭聊記於歲月者已
德生堂記高內翰文虎撰云　皇帝踐詐之五年乾坤清夷瀛宇寧謐施仁霈澤損賦薄刑所以養民本迓天休德至渥也而又厲精圖政綜賢經能功亮績熙小大咸舉乃睠　駐蹕實維錢塘命尹神皋聿嚴厥選權尚書工部侍郎臣師𢍰以材學猷力宣聲一時昨拜大農兼治天府凡厥董寮劭農振兵束吏至於簿書期會金穀缿筩以及郊丘之共宮庭之奉百司庶府之須紀綱規目肅肅具敘茲表治行擢登從班其在四年十月七日師𢍰嘗奏曰臣仰稽聖代襲唐舊因即杭西湖為放生池者　天禧中太子太保判杭州王欽若之請也西湖利害難弛
者五放生之舊蓋居其一者　元祐中龍圖閣學士知杭州蘇軾之議也　紹興明詔遹廣至恩化育所覃罟弋有禁　淳熙慶壽申飭　淵謨蕃殖既昌福應攸侈方當奉　三宮之康福緜萬世之本支所宜日長月滋益介多祉顧今穹碑混於草莽　條禁隳於姦豪甚非奉寬大勸首善也謀以　誕聖之期同致華封之祝在嚴戒令謹隄防籞囿宮林禁當並飭富強挾貴法所必行庶迪帝心用蕃國本　制曰可於是相攸度阯近接城闉左介石函右通涵碧作亭五楹前有軒榭揭名德生以侈　上賜又作亭三楹俯納湖浸湖浸浸宋誤埽以四朝聞見錄校祝網縱鱗所臨也又作亭三楹內儷山趾舊刻新銘所峙也植以華表垂之嘉名奉詢畫者錢塘尉扈武也亭成之日都人聚觀和氣歡聲盤薄無際祝　皇之壽與天並崇祝　皇之基與地同久推而達之天下蓋自茲始猗歟盛哉臣竊惟　宋受天命　列聖重光一以寬仁守為家法兵不輕用刑不妄施雨露所涵舟車所至滲漉亭育潤澤豐美況於萬物乎然鳥獸魚鼈咸若夏歷以興以及鳥獸昆蟲周家以盛有天下者發政施仁未有不本諸此師𢍰誠能推廣　旨意形於告猷迄俾流恩與　宋無極詩云天保定爾以莫不興如山如阜如岡如陵如川之方至以莫不增維時有之臣既書其事復系以銘曰天錫　宋命世世以仁　宋媚於天武文聖神維天曰生皇矣昊旻我其受之代天牧人刑不濫施兵不妄陳孰尸天府永保乂民　皇帝明聖膺圖闡珍曰　宋家法仁厚如春惟曰圖回是憲是遵慈薰惠洽廣莫奫淪孰尸天府告猷有臣謂昔有池西湖之津羅罭所窺防禁弗申廣　上之德封奏諄諄　皇帝曰嘻汝其作新用侈福澤壽予君親師𢍰稽首惟恭惟寅勒石湖阯作亭湖濱露囊金監金監監聞見錄鑑率時搢紳與厥耆老戾止憐憐鳶飛魚躍整翰膏鱗天育海函贅取蕃轃凡百都人揉姦化醇欽　上之惠捐罟棄緡仁民之心愛物是均民物一致天人之因人頌　皇帝冠德羣倫　奉承　三宮八千歲椿子孫繩繩子孫振振
題詠西湖白樂天春行詩孤山寺北賈亭賈亭賈宋誤古以白集校西水而初平雲腳低幾處早鶯爭暖樹暖樹樹以集補誰家新燕啄春泥亂花漸欲迷人眼淺草纔能沒馬蹏最愛湖東行不足綠楊陰裏白沙隄　湖上春來似
畫圖亂峯圍繞水平鋪松排山面千重翠月點波心一顆珠碧毯綫頭抽早稻青羅裙帶展新蒲未能拋得杭州去一半句留是此湖　湖亭夜歸詩盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣柳隄行不厭沙輭絮霏霏湖上夜飲郊外迎人月湖邊醒酒風誰留使君飲紅燭在舟中　湖中自照詩重重照影看容鬢不見朱顏見白絲失卻少年無覓處泥它湖水欲何為　湖上招客送春泛舟詩欲送殘春招酒伴家中誰最有風情風情情宋誤清以集校兩瓶箬下初求得一曲霓裳始教成排比管絃行翠袖指麾船舫點紅旌慢牽好向湖心去恰似菱花鏡上行　西湖留別詩征途行色慘風煙祖帳離聲咽管絃翠黛不須留五馬皇恩只許住三年綠藤陰下鋪歌席紅藕花中泊妓船處處回頭盡堪戀就中難別是湖邊○林和靖詩混元神巧本無形匠出西湖作畫屏春水淨於僧眼碧晚山濃似佛頭青欒櫨粉堵搖魚影蘭杜煙叢閣鷺翎往往鳴榔與橫笛斜風細雨不堪聽　泛舟入靈隱詩水天相映淡浟溶隔水青山無數重白鳥背人秋自遠蒼煙和樹和樹樹以林集補後雲樹煙樹同晚來濃桐廬道次七里瀨彭蠡湖閒五老峯輟棹遲回歸未得上方精舍動疏鐘　湖西晚歸詩水痕秋落蟹螯肥閒過黃公酒舍歸魚覺船行沈草岸犬聞人語出柴扉蒼山半帶寒雲重丹葉疏分夕照微卻憶青溪謝太傅當時未解惜簑衣　西湖獨泛詩水氣并山影蒼茫已作秋林深喜見寺岸靜惜移舟疏葦先寒折殘虹帶夕收吾廬在何處歸興起漁謳　上湖自石函泛下湖小墅詩上湖自石函泛下湖小墅詩此詩載下卷下湖宜去此存彼平皋誤平望平皋望不極雲樹遠依依及向扁舟泊還尋下瀨歸青山連石埭春水入柴扉多謝提壺鳥留人到落暉　西湖泛雪詩浩蕩迷空闊迷空闊迷林集彌霏霏接水濆舟移忽自卻山近未全分凍軫閒清泛溫鑪揖薄熏揖薄熏揖集擁悠悠詠招隱何許歎離羣歎離羣歎集款　湖上初春偶作梅花開盡臘亦盡晴暖便如寒食天春色半歸湖岸柳湖岸柳柳宋寺以集校人家多上郭門船文禽相並映短草短草草朱誤莫以集校翠微欲生浮嬾煙幾處酒旗山影下細風時已弄繁絃　湖樓寫望湖水混空碧凭欄凝睇勞夕寒山翠重秋淨鴈行高秋淨雁行高淨雁宋靜鳥以集校遠意極千里浮生輕一毫叢林數未徧杳靄隔漁𦨔　和謝祕校西湖馬上表裏湖山極目春據鞍時此避埃塵蒼蒼煙樹悠悠水除卻王維少畫人
湖上晚歸臥枕船舷歸思清望中渾恐是蓬瀛橋橫水木已秋色寺倚雲峯正晚晴更晚晴更宋正以集校翠羽溼飛如見避紅渠香嫋似相迎依稀漸近誅茅地雞犬林蘿隱隱聲　西湖春日爭得才如杜牧之試來湖上輒題詩春煙寺院敲茶鼓夕照樓臺卓酒旗濃吐雜芳薰巘崿涇飛雙翠破漣漪人閒幸有蓑兼笠且上漁舟作釣師　酬晝師西湖春望笛聲風暖野梅香湖上凭欄日漸長一樣樓臺圍佛寺十分煙雨簇漁鄉鷗橫殘葑多成陣柳映危橋未著行終約吾師指芳草靜吟閒步岸華陽○范文正公憶西湖詩長憶西湖勝鑑湖春波千頃碧如鋪吾皇不讓不讓讓宋注廟諱避濮安懿王名以范文正公集補明皇美可賜疏狂賀老無　東坡和蔡準郎中邀游西湖詩夏潦漲湖深更幽西風落木芙蓉秋飛雪暗天雲拂地新蒲出水柳映洲湖上四時看不足惟有人生飄若浮解顏一笑豈易得主人有酒君應留君不見錢塘遊宦客朝推囚暮決獄不因人喚何時休　城市不識江湖幽如與蟪蛄語春秋試令江湖處城市卻似麋鹿遊汀洲高人無心無不可得坎且止乘流浮公卿故舊留不得遇所得意終年留君不見拋官彭澤令琴無弦巾有酒醉欲眠時遣客休　田閒決水鳴幽幽插秧未徧麥已秋相攜燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故胷中留君不見壯士憔悴時飢謀食渴謀飲功名有時無罷休　夜泛西湖五絕新月生魄迹未安纔破五六漸盤桓盤桓桓以蘇集補今夜吐豔如半璧游人得向三更看三更向闌月漸垂欲落未落景特奇明朝人事誰料得看到蒼龍西沒時蒼龍已沒牛斗橫東方芒角昇長庚漁人收筒及未曉船過惟有菰蒲聲〔湖上禁遙皆盜釣者〕菰蒲無邊水茫茫荷花夜開風露香漸見燈明出遠寺更待月黑看湖光湖光非鬼亦非仙風恬浪靜光滿川須臾兩兩入寺去就視不見空茫然　湖上夜歸我飲不盡器半酣味尢長籃輿湖上歸春風吹而涼行到孤山西夜色已蒼蒼清吟雜夢寐得句旋已忘旋已忘旋以集補尚記梨花村依依聞暗香入城定何時賓客半在亡睡眼忽驚矍繁燈鬧河塘市人拍手笑狀如失林麞始悟山野姿異趣難自強人生安為樂吾策殊未良　飲湖上初晴後雨朝曦迎客豔重岡晚雨留人入醉鄉此意自佳君不會一杯當屬水仙王
水光瀲灩晴方好山色空濛雨亦奇欲把西湖比西子淡妝濃抹總相宜　遊西湖次曹子方韻詞源灩灩波頭展清唱一聲巖谷滿未容雪積句先高豈獨湖開心自遠雲山已作歌眉淺山下碧流清似眼樽前侑酒只新詩何異書魚餐蠹簡　遊西湖雪中次仲殊韻二首夜半幽夢覺稍聞竹葦聲起續凍折絃為鼓一再行曲終天自明玉樓已崢嶸有懷二三子落筆先飛霙共為竹林會身與孤鴻輕秀語出寒餓身窮詩乃亨禪老復何為笑指孤煙生我獨念粲者誰與予目成　寶雲樓閣鬧千門林靜初無一烏喧閉戶莫教風掃地卷簾疑有月臨軒水光瀲灩猶浮碧山色空濛已斂昏乞得湯休奇絕句始知鹽絮是陳言　去杭州十五年復游西湖我識南屏金鯽魚重來撫檻散齋餘還從舊社得心印似省前生覓手書葑合平湖久蕪漫人經豐歲尚凋疏誰憐寂寞高常侍老去狂歌憶孟諸　次韻劉景文周次元寒食同遊西湖絮飛春減不成年老境同乘下瀨船藍尾忽驚新火後遨頭要及浣花前山西老將詩無敵洛下書生語更妍共向北山尋二士畫橈鼉鼓聒清眠　遊西湖王忠玉張全翁同訪北山清順道潛登垂雲亭飲泉即赴陳使君夜飲次忠玉韻北山非自高千仞付我足西湖亦保有萬象生我目雲深人在塢風靜響應谷與君皆無心信步行看竹竹閒逢詩鳴眼色奪湖淥百篇成俯仰二老相追逐故應千頃池養此一雙鵠山高路已斷亭小膝屢促夜尋三尺井渴飲半甌玉明朝鬧絲管寒食雜歌哭使君坐無聊狂客來不速載酒有鴟夷扣門非啄木浮蛆灩金盌翠羽出華屋須臾便陳迹覺夢那可續及君未渡江過我勤秉燭一笑換人爵百年終鬼錄　沈諫議約遊湖明日得雙蓮於北山沈和小詩因用其韻湖上棠陰手自栽問公更得幾回來水仙亦恐公歸去故遣雙蓮一夜開　詔書行捧縷金牋樂府應歌相府蓮莫忘今年花發處西湖西畔北山前　湖上同述古飲喜逢門外白衣人欲膾湖中赤玉鱗遊舫已妝吳榜穩舞衫初試越羅新欲將魚釣追黃帽未要鞾刀抹絳巾芳意十分強半在為君先踏水邊春　早到湖上二令先在城頭月落尚嗁烏鳥榜紅舷早滿湖鼓吹未容迎五馬水雲先已颺雙鳧映山黃帽螭
頭舫夾道青煙鵲尾鑪老病逢春只思睡獨求僧榻寄須臾　次韻劉景文西湖席上二老長身屹兩峯常撞大呂應黃鐘將辭鄴下劉公幹卻見雲閒陸士龍白髮憐君略相似青山許我定相從吾今官已六百石慙愧當年邴曼容　與莫同年雨中飲湖上到處相逢是偶然夢中相對各華顛還來一醉西湖雨不見跳珠十五年　懷西湖寄晁美叔西湖天下景遊者無愚賢深淺隨所得誰能識其全嗟我本狂直早為世所捐獨專山水樂付與寧非天三百六十寺幽尋遂窮年所至得其妙心知口難傳至今清夜夢耳目餘芳鮮君持使者節風采爍雲煙清流與碧巘安肯為君妍胡不屏騎從蹔借僧榻眠讀我壁閒詩清涼洗煩煎策杖無道路直造意所便應逢古漁父葦閒自寅緣問道若有得買魚勿論錢○陳密學襄和蘇子瞻通判在告見寄郊原芳意動遊人湖上晴波見躍鱗閒逐牙旗千騎遠暗驚梅萼萬枝新尋僧每拂題詩壁邀客仍將濾酒巾寄語文園何所苦且來相伴一行春　和子瞻沿牒京口憶西湖寒食出遊見寄乞得湖山養病身花時曾共憶行春嚶鳴幽鳥還遷木觱沸清泉復采芹皁蓋尋芳丘有李綵樓觀戲巷無人錦袍公子歸何晚獨念溝中菜色民〔存子瞻沿漕檄賑濟常潤飢民〕春陰漠漠燕飛飛可惜春光與子違半嶺煙霞紅旆入滿湖風月畫船歸緱笙一闋人何在遼鶴重來事已非猶憶去年題別處鳥嗁花落客沾衣○參寥子秋日西湖六首兩山斜抱翠逶迆一水中閒似渼陂孤榜獨來還獨往鸕鶿鸂鶒莫相疑　琤然一葉墮空亭似喚幽人夢欲醒斜倚東屏東屏東參寥子集素褰翠幔沈香煙吐博山青　南山爽氣對朝扉竹露吹風更溼衣可是吟魂怯清景何妨著屐步苔磯　飛來雙鷺落寒汀秋水無痕玉鏡清疏蓼黃蘆宜掩映沙邊危立太分明　欲跨高樓曠遠情無端秋雨苦冥冥崢嶸日腳漏雲處瞥見遙山一抹青　西風西風風宋誤湖以集校夜半捲庭槐臥聽鄰翁曉圃開稚子相呼入林去應知病葉落莓苔　同蘇文饒主簿西湖夜泛鳳咮山頭暮靄空月娥飛出廣寒宮初登桂檝橫湖去似覺銀河有路通掠草飛螢星點點眠沙宿鷺玉叢叢從來江總文才妙請付毫端刻畫中○曾南豐西湖二首左符千里走東方喜有西湖六月涼塞上馬蹏終反覆
泰山鴟飽正飛揚懶宜魚鳥心常靜老覺詩書味更長行到平橋初見日滿川風露紫荷香　湖面平隨葦岸長碧天垂影入清光一川風露荷花曉六月蓬瀛燕坐涼蒼海桴浮成曠蕩明河槎上更微茫何須辛苦求人外自有仙鄉及水鄉○趙循道秋日泛西湖湖光山色共爭秋一點塵埃無覓處沈沈水底見青天畫舸直疑天上去　泛湖晚歸日腳掩西山四面煙光起片月落湖心照破琉璃髓水面天光闊孤煙暝不收休瞻一鉤月挂起旅人愁○劉景文西湖泛舟呈東坡西湖春意勝當年公領笙簫泛畫船錦繡一林生水面衣冠萬堵立山前仁恩在物禽魚遂喜氣隨人草木妍半醉插花風調別寫真須是李龍眠○僧惠洪遊西湖僧惠洪游西湖石門文字禪送訥上人游西湖西湖招提三百六佳處如春有眉目有眉目有文字禪在一番雨過吞青空萬頃無波鴨頭綠望湖樓閣獨自登煙霏向背攢寒玉寒玉玉文字禪谷想見襄陽孟浩然此中有句不容續道人長坐長坐文字禪生長西山阿骨清氣明韻出俗出俗出文字禪拔久居京闕厭塵土一夕歸心俊如鵠明窗為君研破硯落筆轉頭風雨速龍山深處如定居就彼結鄰容我卜○趙忠簡公鼎和鄭有功游西湖二首放舟越淮楚更作三吳遊尚餘魂夢怖敢動鄉邦愁湖山自清絕鑑中螺髻浮況復得夫子一笑忘幽憂時時作清言中有湖山秋卻念無家客坎止而乘流何當與俱歸歲晚鄰一丘　晚覺身名誤悠悠定孰親卻回苕水棹來看武林春避地將安往尋山莫厭頻百錢挑竹杖雲外踏嶙峋○臨卭高孝璹公純留題西湖朱簾白舫亂湖光隔岸龍舟艤夕陽今日懽遊復明日便將京洛看錢塘〔見魏鶴山跋〕○高菊磵西湖暮歸風荷百頃占漣漪煙樹溟濛乳鴨飛買斷小舟休喚客暗穿萍葉載詩歸　西湖雜興二首城中無處聽蟬鳴短策輕鞵晚出城行到柳陰松影下恰纔聞得兩三聲　十三樓寺朝餐飯六一泉亭晚詠歌坐斷竹風無暑氣乳禽鳴處綠陰多　憶西湖西湖春二月結客少年游駿馬黃金勒長身紫綺裘愛花論檐買嗜酒滿船浮兩載緣何事台州又越州○曾蘭墅西湖夜景閒窗放入四山青古篆無煙氣自清風不嗚條花著露一湖春月萬蛙聲○姜白石湖上寓居湖上風恬月澹時臥看雲影入玻瓈輕舟忽向窗邊過搖動青蘆一兩枝　處處虛堂望眼寬荷花荷葉過欄干
遊人去後無歌鼓白水青山生晚寒○劉龍洲西湖西湖湖上山如畫二十年前曾客來飛絮滿城歸未得江南老卻賀方回○魏鶴山領客泛西湖客賦詩次韻鳴鞘踏月大隄長鼓枻穿雲落日黃十里青漪菱草蕩四山紅雨杏花岡客從民氣覘春事人在枝頭看豔陽長使舟平風色好世閒何處有羊腸○楊誠齋西湖雨中泛舟坐上二十人用遲日江山麗四句分韻賦詩余得融字云正月一度游玉壺二月一度游真珠是時新霽曉光初西湖獻狀無遺餘　君王予告作寒食來看孤山海棠色海棠落盡孤山空湖山摹糊眼中黑夜來三更湖月明羣仙下墮嬉珠庭東坡和靖相先後李成郭熙在左右惠崇捧硯大如箕大年落筆疾於飛磨墨為雲灑為雨湖波掀舞山傾敧畫作西湖煙雨障今晨挂在孤山上同來諸彥文章公不數錢起兼吳融何如玉船一舉百分滿一笑千峯煙雨散　游西湖蘇公隄遠柳生煙和靖園深竹映關船入芰荷香處去人從雲水國中還似寒如暖清和在欲雨翻晴頃刻閒能為蓬萊老仙伯一杯痛快吸湖山　泛舟裳荷鳳城魚鑰曉開銀國子先生領搢紳山水光中金鑿落芙蕖香裏葛頭巾　小步深登野寺幽古松將影入茶甌鈴聲忽起九天半有塔危峯最上頭岸岸園亭傍水濱裴園飛入水心橫旁人莫問游何許只揀荷花閙處行　船開便與世塵疏飄若乘風度太虛坐上偶然遺餅餌波閒無數出龜魚　西湖舊屬野人家今屬天家不屬他水月亭前且楊柳集芳園下儘荷花　小泛西湖六月船船中人即水中仙外鋪雲錦千弓地中度琉璃百摺天　城中檐上買蓮房未抵西湖泛野航旋折旋折旋以誠齋集補荷花剝蓮子露為風味月為香　故人京尹剩風流走送廚珍佐勝游青李來禽沈〔去聲〕冰雪黃金白玉斫蝤蛑　人閒暑氣正如炊上了湖船便不知湖上四時無不好就中最說藕花時　遊盡西湖賞盡蓮玉壺落日泊樓船莫嫌當處荷花少剩展湖光幾鏡天○范石湖次韻會客湖上西湖冰泮綠生鱗料峭春風欲中人花片不禁寒食雨鬢絲猶帶涌金春江山契闊詩情在京洛追隨客夢新喚取歌聲解愁思解愁思解宋闕石湖集作不誤盧本繡谷本並補解字為君吹水引盃頻　次韻韓無咎右司上巳泛湖休沐辰良不待晴徑稱閒客此閒行春衫欺雨任教
冷病眼得山元自明抹黛濃嵐圍坐晚揉藍新綠沒篙清棲鴉未到催歸去想被東風笑薄情　金華王竹寮執禮湖山紀遊吳山東南季蔥鬱盤帝城西湖據其趾御氣通波心餘膏被草木蔚眼皆欣榮　晨天宇穆惠風汛初晴初晴晴宋誤情春色正妍妙放懷共揚舲揚舲舲宋誤聆中流入汗漫曠闊無埃氛湖光挾山淥倒射玻璃青綠管響空翠樓觀森崢嶸獻酬雜歌嘯爛漫紛醉醒取樂固莫並興懷一何深緬惟昔三賢精爽日以沈但餘畫像在畫像在在宋誤生尚想鳴佩襟希古秉微尚崇雅攄恬情羌予翳蓬藋無復企組纓淡泊自有得榮華非所欣舍舟縱散策逸興生崚嶒白雲引遐眺碧屾延深登幽期浩無涯忽到靜者門長松有令姿流水無俗聲絕磴猿可呼出谷鶯始鳴乃知物外境茲象本不驚逝耶初無將至耶亦無迎便將謝塵鞅茲焉支頹齡山鴉接晚翅落日催行勝歸歟賦新篇聊復記吾曾○以下長短句○東坡南歌子二首山與歌眉斂波同醉眼流遊人都上十三樓不羨竹西歌吹古揚州菰黍連昌歜瓊彝倒玉舟誰家水調唱歌頭聲繞碧山飛去晚雲留　古岸開青葑新渠走碧流會看光滿萬家樓記取它年扶路入西州佳節連梅雨餘生寄葉舟只將菱角與雞頭更有月明千頃一時留好事近湖上雨晴時秋水半篙初沒朱檻俯窺寒鑑照衰顏華髮醉中欲墮白綸巾溪風漾流月獨棹小舟歸去任煙波飄兀○趙忠定公柳梢青水月光中煙霞影裏涌出樓臺空外笙簫雲閒笑語人在蓬萊天香暗逐風回正十里荷花盛開買箇小舟山南遊徧山北歸來　辛稼軒酹江月和韻晚風吹雨戰新荷聲亂明珠蒼璧誰把香匳收寶鏡雲錦周遭紅碧飛鳥翻空遊魚吹浪慣聽笙歌席坐中豪氣看君一飲千石遙想處士風流鶴隨人去已作飛仙客茅舍竹籬今在否松竹已非疇昔欲說當年望湖樓下水與雲寬窄醉中休問斷腸桃葉消息○劉龍洲買新郎睡覺嗁鶯曉醉西湖兩峯日日買花簪帽去盡酒徒無人問惟有玉山自倒任拍手兒童爭笑一騎乘風翩然去避魚龍不見波聲悄歌韻遠喚蘇小神仙路近蓬萊㠀紫雲深參差禁樹有煙花遶人世紅塵西障日百計不如歸好付樂事與它年少費盡柳金梨雪句問沈香亭北何時召心未愜鬢先老　沁園春斗
酒彘肩風雨渡江豈不快哉被香山居士約林和靖與坡仙老勒駕吾回坡謂西湖正如西子濃抹淡妝臨照臺二公者但掉頭不顧只管傳柸白云天竺去來看金碧崔巍樓觀開況縱橫二澗東西水遶兩山南北高下雲堆逋曰不然暗香浮動何似孤山先探梅須晴去訪稼軒未晚且此徘徊○馬古洲莊父阮郎歸清明寒食不多時香紅漸漸稀番騰妝東鬧蘇隄留春春怎知花褪雨絮沾泥淩波寸不移三三兩兩叫船兒人歸春也歸○高竹屋蘇隄芙蓉菩薩蠻紅雲半壓秋波碧豔妝泣露嬌嗁色佳夢入仙城風流石曼卿宮袍呼醉醒休捲西風錦明日粉香殘六橋煙水寒　劉隨如鎮西湖餞別江神子送春曾到百花洲夕陽收暮雲留想伴花神騎鶴上揚州回首湖山情味淡重把酒更登樓相思南浦古津頭未拏舟已驚鷗柳外歸鴉點點是離愁空倚陽關三疊曲歌不盡水東流○盧蒲江烏夜嗁漾暖紋波颭颭吹晴絲雨濛濛輕衫短帽西湖路花氣撲春驄鬬草褰衣溼翠秋千瞥眼飛紅日長不放春醪困立盡海棠風○洪叔璵菩薩蠻吳姬壓酒浮紅蟻少年未飲心先醉駐馬綠楊陰酒樓三月春相看成一笑遺恨知多少回首欲魂銷長橋連斷橋○沈元用小重山湖上秋來蓮蕩空年華都付與木芙蓉採菱舟子兩相逢雙媚黶一笑與誰濃斜日落冥濛鴛鴦飛起處水無蹤望湖樓上兩三峯人不見林外數聲鐘
孤山路俞灝湖隄晚行瞑色才從草色生管絃羅綺盡歸城不應閒卻孤山路我自扶棃月下行
豐樂樓林曄德□撰賦以樓成湖上與眾同樂為韻十里掌平豐樂樓兮波頭截橫誠一時之佳致果不日以能成朝野無塵當與時而同樂湖山如畫多對景以舒情錢塘故地之豪奢臨安新府之雄壯三千巷陌兮叢花柳以競妒十萬人家兮列綺羅而夸尚笙歌極天下之選風物駭人閒之望流傳今古只誇兩浙之閒多少繁華盡簇西湖之上踞虎盤龍橫霓架虹平地聳蓬萊之㠀飛仙移紫府之宮縈綠楊於南北迷芳草於西東幸太平之日久宜行樂以民同碧天連水水連天魚在瑠璃影裏畫閣映山山央閣鴈橫錦障圖中珠簾半捲兮映上下之欄干酒旗無力兮亞高低之樓閣落霞楚天之空闊細雨楊園
之淡泊謝屐登臨陶巾落魄休誇隨鹿之遊更任狎鷗之樂玉女巖金沙井依依鄴水之鳧煙霞洞瑪瑙坡隱隱揚州之鶴蘋木風收浪花捲毬梅塢竹閣松亭柳洲池涌金於門外泉跳珠於湖頭碧落雲垂兮月照月平沙影倒兮樓疊樓風光相對似逢春而更好湖波長在不與歲以俱流翻思煙鎖洞庭榆漁樵之閒詁月沈湘浦付羇旅以凝愁於是陪五陵年少之歡簇三㠀神仙之眾望樵嶺以富覽指蘭舟而目送葛仙舊陂兮綠池邊之草吳王故苑兮付樽前之夢雕梁巢舊日之燕畫棟彩當年之鳳佳人攜手望窮虎跑之泉故老傳盃遙認龍泓之洞山水如故星霜屢逾春風易老於長陌夕陽幾度於平湖勝賞難遇佳期莫辜脆管繁絃奏樂府新聲之曲輕衫短帽醉高陽舊酒之徒其或鶯花懶兮蓼岸蘋洲露荷陰兮蘭汀蕙渚秋風桂子之興味臘雪梅花之情緒傷高懷遠兮幾時窮併朱顏而留與
望湖樓潘閬詩望湖樓上立竟日懶思還聽水分他界他界他宋誤池以逍遙集校看雲過別山孤舟依岸靜獨鳥向人閒回首重門閉蛙聲夕照閒○東坡宿望湖樓詩新月如佳人出海初弄色娟娟到湖上瀲瀲搖空碧夜涼人未寢山靜聞響屐騷人故多感悲秋更憀慄君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟味吟味味蘇集咏定作鶴頭側改罷心愈疑滿紙蛟蛇黑　望湖樓醉書五絕黑雲翻墨未遮山白雨跳珠亂入船卷地風來忽吹散望湖樓下水如天　放生魚鼈逐人來無主荷花到處開水枕能令山俯仰風船解與月徘徊　烏菱白芡不論錢亂繫青菰裹綠盤忽憶嘗新會靈觀滯留江海得加餐　獻花遊女木蘭橈細雨斜風溼翠翹無限芳洲生柱若吳兒不識楚詞招　未成小隱聊中隱可得長閒勝暫閒我本無家更安往故鄉無此好湖山　病起登望湖樓臨江仙詞多病休文都瘦損不堪金帶垂腰望湖樓下暗香飄和風春弄袖明月夜聞簫酒醒夢回清漏永隱牀無限更湖佳人不見董嬌嬈徘徊花上月空度可憐宵○○王荊公望湖樓回馬上水光山氣碧浮浮落日將歸又少留從此祇應長入夢夢中還與故人遊湖堂薛昂題云一段風煙不可關出門滿目是湖山昔人華廈今何在〔湖堂在涌金門旁郡守蔣樂安公爵建〕此
日漁舟任自閒風觀斬新霄漢上〔近作涌金樓甚偉〕龍洲依舊水雲閒〔柳州祠五龍此兩處與湖堂鼎足相照〕歸來丘壑多幽趣願與諸賢約往還
江湖偉觀車玉峯題十年不向此凭欄景象依然一望閒龍蜃吐雲天入水樓臺倒景日銜山僧於僻寺難為隱人在扁舟扁舟舟宋州以宋詩紀事校不是閒孤鶴似尋和靖宅盤空飛下復飛還○朱繼芳題吳山表裏水為池百有餘年壯　帝畿天目遠將雙鳳落海門近拱六龍飛胥濤白雪生秋思太乙紅雲駐夕暉江上沙鷗湖上舫柳邊風裏兩依依○范晞文題西湖何處可消愁快上人閒百尺樓千里山川浮王氣百年形勢壯皇州逋仙宅近梅應古坡老祠空竹自秋立徧闌干無限意六橋歌舞懶回頭○范睎禹題望斷菰蒲煙水鄉凭高不盡意蒼茫神州北去山川遠王氣南來天地長晴見白雲歸竺國夜看紅日上扶桑游人自擁笙歌醉誰為梅花酹一觴
史／地理／宋元方志叢刊／咸淳臨安志　宋潛說友　纂修／卷七十五／志六十／道堂(P.4033-1)
餘杭縣
洞霄宮互見大滌山
在縣西南一十八里漢武帝元封三年創宮壇於大滌洞前為投龍祈福之所唐高宗時遷於前谷為天柱觀光化二年錢王更建　國朝大中祥符五年漕臣陳文惠公堯佐以三異奏一地泉涌　一祥光現一枯木榮賜額為洞霄宮仍賜田十五頃復其賦後燬於兵　紹興二十五年　旨賜錢重建　乾道二年
太上皇帝
太上皇后乘輿臨幸
御書度人經一卷以賜又明年
太上皇后復來游淳熙六年道藏成八年賜藏經
孝宗皇帝嘗賜道士俞延禧畫古澗松詩
光宗皇帝又　御書怡然二字賜延禧為齋扁
寧宗皇帝御書演教堂
理宗皇帝賜內帑鑄鐘
御書清淨經一卷及洞天福地四大字以賜按真境錄云宮有五洞交扃九峯回挹千巖萬谷秀聚其中或泉飛彤廈之簷或雲鎖碧壇之角祥光神異兼木返於春枝撫掌泉靈更丹藏於翠箬誠姑射之令壤歟晉有郭文舉手植三松於殿前時與猛獸游息其下　大中祥符閒陳文惠公堯佐領浙漕語道士馮德之曰嘗夢游山中見仙人顧予有鼎鼐之稱既大用遂造紫石大香鼎二置於洞前各為銘以表其異　元豐閒趙清獻公抃再莅郡抗疏引年甲子秋八月忽促騎來遊謂道士沈日益曰近於高齋夢入一山見宮闕巍峩有道士數人出迓詢之曰洞霄宮覺而思之兩典是郡未
嘗一游故冒暑而來今視其山勢亭宇與夢中無異為留旬浹乃去自晉宋以來得道之士許邁而下凡二十有四人詳見　人物門
亭館
潄玉館　超然館　稅駕館　翠蛟亭　飛玉亭　宜霜亭　聚僊亭
神異
無骨箬峯之下多生紺箬昔許先生邁語弟子曰吾有金丹藏無骨箬下他日有緣者遇樵者採箬而歸率不見所謂無骨者及爨則數得之
擣藥禽山多異禽其最異者僅有其一晝隱夜鳴莫得而見其音清亮徹旦不絕殊類杵藥聲
重榮木宮外有櫟木一本其大五圍舊傳唐咸通二年吳天師種久之枯悴　大中祥符五年忽爾重榮陳文惠圖以　進
地涌泉地涌泉見後撫掌泉見後撫掌泉
五色雲五色雲見後祥光亭○按撫掌泉祥光亭並在卷二十四山川門不當言後見後祥光亭
銘記陳文惠公二鼎銘其一曰爐之質刳中起煙人之體虛心養元不用之用自然之然爐兮人兮茲謂道焉二曰山之高兮巉巉出雲洞之深兮幽幽宅真鸞鶴一瞬鳧鷖百春安得而往葆光嗇神○陸太史游撰洞霄宮記造化之初昆崙旁薄一氣既分天積氣於上地積塊於下明為日月幽為鬼神聚為山嶽海瀆散為萬物萬物之至靈為人人之至靈為聖哲為僊真而道為天地萬物之宗幽明鉅細之統此虙羲黃帝老子所以握乾坤司變化也其書為易六十四卦道德五千言陰
符度人西昇生神之經列禦寇莊周關尹喜之書其學者必謝去世俗練精積神棲於名山喬嶽略與浮屠氏同而篤於父子之親君臣之養與堯舜周公孔子遺書無異浮屠氏蓋有弗及也臨安府洞霄宮舊名天柱觀在大滌洞天之下蓋學黃老者之所廬其來久矣至我　宋遂與嵩山崇福獨為天下宮觀之首以寵輔相大臣之去位者亦有以提舉洞霄超拜左相者則其地望之重殆與昭應景靈醴泉萬壽太一神霄寶籙為比佗莫敢望在　真宗皇帝時始制詔改宮名　賜金寶牌又賜仁和縣田十有五頃以奉齋醮悉除其租賦至政和閒宮以歷歲久穿壞漫漶　徽宗皇帝降度牒三百命兩浙轉運司復興葺之歲度童子一人為道士　建炎中又廢於兵火　高宗皇帝中興大業聞之當宁歎息迺　紹興二十五年以　皇太后之命建　昊天殿鐘經二閣表以崇閎繚以修廡費出　慈寧宮梓匠工役具以修內步軍司中使臨護犒賜狎至既不以命有司而山麓之民亦晏然不知有役一旦告成金碧之麗光照林谷鐘磬之作聲摩雲霄見者疑其天降地涌而神運鬼輸也司謂盛矣及　上脫屣萬幾頤神物表遂以乾道二年自　德壽宮行幸山中　駐蹕累日敕太官進蔬膳親御翰墨書度人經以賜自有天地即有此山殊尢之跡今迺創見　慶元六年九月葆光大師宮都監潘三華與知宮事高守中同知宮事水丘居仁以告游曰願有紀以為無窮之傳游以疾未能屬稿同知宮事王思明及其徒李知柔踵至以請會游被　命紬史又不克成　嘉泰二年四月史成奏　御乃能敘載本未如此且作銘曰在　宋祥符帝錫帛書乃作昭應比隆河圖　元豐景靈　列聖攸居　元祐上清以祝　帝儲祕宇煌煌煥於天衢　徽祖神霄誕彌九區迨我　高皇省方東吳睠言天柱鎮茲　行都警蹕來臨神明翊扶乃御　幄殿穆清齊居天日覆照雨露涵濡迄今遺民泣望屬車　三聖嗣興光照　聖謨千礎之宮騫騰太虛傑閣鴻鐘震於江湖肆作誦詩億載不渝○曹侍郎叔遠撰新鑄鐘記　聖天子握符御極敬天愛民遇雨暘稍愆禱於羣望所至感格其靈績最彰者則杭之大滌也是山居洞天三十有四為天柱福地距　行都三
舍　御前崇奉有年矣宮宇宏壯獨闕巨鐘　使命絡繹奏聞　上思所以揭虔表靈迺　紹定己丑寎月丁亥有　旨命鑄仲秋己未告成夫山川流峙雲氣出沒明神所以代化工而施利澤也霓棟橫空鴻音徹漢　聖天子所以鎮名山而昭丕貺也神有顯功　上有垕報此殊庭盛事可無紀乎載攷圖籍唐大歷中有神應鐘台之黃巖因禱旱酬德鄉人每以驗晴雨經　建炎煨燼聲弗逮初　開禧邊帥畢再遇於淮泗獲景靈舊鐘漕臣黃犖求寘之大滌亦既舁止然物久則敝剝極宜復其革故鼎新必須時應數邇者　宸命既頒幣出　內帑工擇國良賜度牒以資其費融兼金以美其質眾橐一鼓大器立就其形不侈不弇不厚不薄其聲不石不播不柞不鬱鐘成樓亦加肆殆時數之偶歟近臣劉世亨承命庀事盡畫宣勞圖形以進　天顏闓懌猗歟盛哉　聖天子嘉惠名山與先朝　賜田臨幸匹休於無窮矣夫形而上者謂之道形而下者謂之器鐘器也而道寓焉儻能因器以求道則銷去鑛錯保合粹和內明外寂力到功深窮邃徑於華陽侍宸遊於月殿服猛獸於巖前藏金丹於箬下自然山川呈瑞神物薦休鳳鳴高岡龍蛻幽穴清泉沸井祥光燭天所謂人傑地靈豈昔有而今無耶無已則澄神寡慾體道修真庶幾善人以多嘉祥自應雨可請暘可祈尚無負於　清朝欽崇之意乃若聽考擊於晨暮昭報稱於熏修祝　聖壽而保皇圖與洞天福地同其長久者又不待言諭也○吳寶學泳撰演教堂記盤古開闢宇宙天先成而地後定故都天之號柱於八極者三不周以北存而勿論可也惟灊山之東杭山之南積氣溫厚有雙柱峙焉以其上通太微之室故曰洞天以其中伏三辰之根故曰天柱道家者流好言天與帝而不以地對蓋維持主宰者在上地不過承之而已洞霄舊號天柱觀而演教堂則又接天柱之乳而流出道德者也先是堂列大門外傳者曰神營化造不類目巧之室殆未可知也後遭兵燬更創於正殿後　紹興肇其跡　開禧奐其宇　端平又峻其基室虛而白楹廣而閒雌霓抱梁陽馬承楄堂之背疊石作巘曰聚仙亭翼步櫩而上曰方丈室耽耽乎廣廈真可談混元論黃虞矣矧惟我　高宗皇帝曾手書度
人經以鎮清真之場　孝宗皇帝御製古澗松詩以尊不老之道玉字扁於　寧考金錢錫於　慈皇今　主上又敕命沖妙師大明董集斯事　列聖修道崇教何其盛也堂甫成大明羽化而師孫處道與監宮大年及大欽述師之志綜其本末求記於潼川吳泳泳曰汝知所謂堂者因教而有堂耶所謂教者因堂而有教耶向者堂弊教亦弊耶今者堂新教亦新耶吾與子言堂有成壞而教無新故僊聖之所重惟教耳然聖人以身教也真人以神聽也以身教故不悅道之華以神聽故不逐言之跡今營一畝之宮築環堵之室既勤樸斲又塗塈茨輪焉奐焉惟欲其美而身有玉廬心有絳宮脾有黃室肺有皓庭面有赤宅耳有三門喉有十一樓兩肩有紫戶青房七竅有金關玉鑰皆自己之堂也而不能媺也指三洞十二部為教母綜五笥七十笈為道樞勃勃旋於珠口旋於珠口旋以洞霄圖志補團團走於環中便以口之所授為演妙耳之所聞為證真而自有此山以來陰陽之浸昏曉之割日月之相斛日月之相斛斛圖志觸繡谷改糾雲雷之相盪飄風暴雨卒斂於無雕煙縷霞復歸於朴鳥啼而林幽則動中有靜龍蟄而霧滃則寂中有感變通而為四序流形而為品物不宰之宰不神之神皆自然之教也而莫之悟也處道曰若爾吾記則歷劫以至於今千聖之戶庭荒矣雖然吾復為子通之老氏之學與佛者籠罩誕謾之說不同根以清淨虛明行以慈儉忠孝其無為也無不為也近於易不爭也莫之爭也近於謨谷神之說近於虛受嬰兒之喻近於若保修養而引年近於祈天永命真誥謂性與道合由道之體近於中庸王子謂壹氣孔神於中夜存近於孟子若夫淮南原道之極至於和與性便父無喪子之憂兄無哭弟之哀童子不孤婦人不孀獸胎不殰鳥卵不殈則又吾孔門家法也作是堂已玉眸詵詵豈無望道而欲見者倘能味法如蜜調心如絃滌神識如鏡為善無近名為學不躐等雖有拱璧駟馬不能易吾進道之心則聖真在已不必問鄰矣霞子妍之哉雲孫瑩之哉○洪忠文公咨夔撰檀越施田記洞霄距　行闕三舍而近翠華臨幸舊德典領廷緌寺貂禜禱旁午望出璇臺璇臺璇以圖志補珍館之右星冠羽衣來游來處常不翅數百千指九霞八景晴霏溼翠朝攬夕挹充然自得而主其徒者每皇皇懼無
鞅懼無鞅鞅圖志央數眾之弗克澹唐中葉嘗賜觀莊田一所　國初錢氏籍以歸有司　祥符中賜仁和田十有五頃除其租　紹興刱通明殿於宮之東偏又歲有常餼以給齋祭　列聖涵育之恩至矣賜田中更多故僅存磽瘠歲入不足支數月都監宮事龔大明語其徒王思明王大年前是住山潘君三華尚能斥橐裝買曹橋田買曹橋田買宋誤賣以圖志校以繼粟吾徒可坐睨寬鄉上腴大家腐陳匄彼有餘補吾不足庶幾我疇我耕我庾我積以裕我後之人怡聲勸相堅力經度其志卒以酬畏壘既壤姑射且熟鼓腹升平稽首萬壽欲與是山相為無窮來諗余為記夫道行乎天地之閒日用飲食何者非道先王以是生養天下一夫授田百畝于耜築場有其時糾笠趙鎛有其具堅好穎栗舂揄釋烝有其成牆屋有桑疆畦有果蓏柵有雞豚沼有魚鼈身勤於所養心安於所止一毫無待於人此王道所以為盛也世降道裂始有食非其力者浮屠氏幻而辯能撼人以禍福塍陌綺錯鉢中雲趨所在皆是而為老氏之學者大抵以清淨無為為宗須於人者狹故其廬聚不能十佛之一雖名山藏室大洞殊庭號稱海內之望亦往往微常產以自殖其教然也於其教清淨無為之中而能謀長以殖其眾可不謂難乎雖然樂與餌過客止道澹乎其無味視之不可見聽之不可聞而用之不可既爾師之說然也繼今不以口體為心害宜有進乎澹而無味者余家天目之陽去天柱為近閒嘗閒嘗嘗宋誤當以圖志校分半席叩之施者生有祈死有薦其姓氏畝石並附見碑陰云
題詠陳文惠公堯佐詩一帆高挂出紅塵萬仞長歌長歌長宋誤是以洞霄詩集校入紫雲莫道游仙便無侶玉清冠蓋許同羣　谷口停駿上翠微五雲宮殿闢金扉不知何處朝真會恰見龍鸞隊仗歸　二天二天二詩集一封部稼如雲流水清寒出洞門更愛林閒盤石上松花飄落羽人樽　蕭蕭紅樹紅樹樹以詩集補碧峯前為愛桃花入洞天偶逐霓旌纔百步卻憂人世已經年○趙清獻公詩龍穴藏身穩泉源撫掌清紅塵人絕慮白日世長生我分諳沖寂誰能顧利名空皈休指笑今作洞霄行○蘇文忠公詩上帝高居愍世頑故留瓊館在凡閒青山九鎖不易到作者七人相對閒庭下流泉翠蛟舞洞中飛鼠白鴉翻長松怪石宜霜鬢不
用金丹苦駐顏　前生我已到杭州到處長如到舊游更欲洞霄為隱吏一菴閒地且相留○陳丞相堯叟詩迴合煙光疊翠屏東南山水此為靈鶯花春學蓬瀛境蓬瀛境瀛詩集萊境以詩集補樓閣夜干牛斗星古檜森羅燒藥竈彩雲飄灑聚仙亭遼天俯近歸期鶴澥谷旁連駭巨溟紫陌紅塵無一點綠毛仙骨有千齡○錢景諶詩錢景諶詩詩集載錢詩第三首不同附錄於此餘杭隱大滌邃道達華陽物外雲煙古山中日月長溪流分玉液柏子下仙香須信風塵表棲真自有方其洞天三十六一首乃陳宗古詩也清夜宿瑤宮雲開天柱峯千巖空洞月萬籟古壇松仙馭聞鳴鶴鳴鶴鳴詩集孤琅輿想六龍朝元步虛罷祥吹引林中　入谷初無路山蹊九折迴紫庭藏玉室碧落抱瓊臺溪水人閒見桃花源上開祇應有仙骨得到洞天來　洞天三十六大滌上清房物外雲煙古仙家日月長溪流分玉醞巖穴產靈香須信風塵表樓真自有方○方千詩早識吾師頻到此芝童藥犬亦相迎師今一去無消息花洞石壇空月明○戴石屏復古詩高枕清流臥白雲靈龜骨相鶴精神凡為九鎖山中客都是羣仙數內人三沐三薰來訪道一觴一詠共談真祥光亭畔蒼松下更借清風洗俗塵　天柱峯頭一振衣雲開巖路雨晴時登臨欲訪神仙事紀述都無漢晉碑拍手數聲龍井躍篝燈一覽洞天奇林閒安得棲身處欲煉金丹餌玉芝○劉子澄詩青山鎖斷紅塵路石柱干霄藏洞府老蛟據窟不可窺千古流泉替渠舞真墟容我輒躋攀心曠方知白日閒飛仙一去忽已遠坐對松梢雲往還○高疏寮似孫詩洞門金畫翠琅玕杏不多花月溜寒借得御書經日讀松風淨洗石棋盤　雲氣常常在上峯松生仙骨盡成龍不通名姓誰談道卻得雲邊兩度逢○洪忠文公咨夔贈石室朱修行詩響泉一派落天風人在浮雲柳絮中亭午柴關猶未啟未啟啟以詩集補碧玲瓏底拒霜紅　落葉堆中折腳鐺白雲煮盡又還生洞門黃鶴婆娑舞留得松風待月明○王學可亞夫詩天柱峯高萬壑分故留九鎖限塵棼泉飛窗牖長為雨日上岡巒半是雲洞擘陰崖通遠岫石生暗暈作奇紋　聖朝每為民祈福絕笑求仙漢代君超然館洪忠文公咨夔宿超然館聞鐘太一相過燭未銷朝元鐘動鬱羅蕭身輕不怕瓊臺滑蹴踏青霞上斗杓翠蛟亭鞏栗齋豐詩木石相因依妙處在得水遇其相合時澗蹙水多止巍巍天柱峯雙洞空無底怪石抱山迴灌木參天起青蛟走玉骨元脈貫石髓屈
折暫得伸掀舞如掉尾亭成自何年不陋亦不侈秋深泉少縮亭影照清泚忽遇水飛流亭在銀濤裏怒蛟捲亭去相拒不盈咫一落墜兩谼力竭勢方已終疑入江湖赴海日千里昨夜山雨豪梧竹盡風靡轟雷與石鬬蛟怒幾欲死吾亭方晏然清曉見窗几因攜一樽來與客相料理賸擬畫將歸題詩卻留此○趙南塘汝談和幽亭枕蒼峽雲竇通細水百折如建瓴㶁㶁鳴不止客來一抽鑰白霧噀巖底焂翕千丈蛟挐空翠濤起天開渾沌竅日洗盤古髓諒匪畜池鱗多應化靁尾馮陵氣易壯怖蕩辭難侈術假金洞元景逾瑤臺泚誰云游方外巧異緇塵裏坡仙頗年數覿面猶尺咫采句貴自然鞏言良是已珍題豁靈界篆出番君里物生亦倚數有形必有靡物生亦倚數有形必有靡十字宋脫以成化志校道人亦多事浮念何時死余生嗜泉藪痼習牽硯几太息動靜機於何寄冥理醉倒臥滄浪煩君更評此○趙顯父彥假和天下名洞天有山必有水餘杭山水窟神仙所棲止仙人乘雲去玉蛟留潭底至今雷雨夕蛟睡時驚起爪擘崖石裂石罅滴乳髓涓涓泉流出半垂白鳳尾風來琴筑響月照瓔珞侈曲折納深池徹底清且泚築亭當澗衝木石相表裏翠壁潤含煙層峯去天咫道人幻出奇指顧猶未巳忽驅蛟赴鬬瞬息八百里怒氣挾犇霆草木為披靡兒童驚震掉而若槁灰死達人本大觀談笑自隱几須臾羣動息靜坐窮物理水石本無心相激一至此○趙蹈中汝譡和眾峯抱蒼龍蟠屈翠蛟水放之兩崖閒奔洶不得止濤瀾生席上雷雹轉石底恍疑天柱搖將拔陰洞起蘇公雄氣壓詩骨得山髓指麾驅鯤鯨赫奕動箕尾紛紛下土人蟻垤自封侈驟觀目晴眩筆墜汗流泚坐令空谷嘯聲徹霄漢裏君來松根吟仙者相去咫老蛟破鎖出餘怒猶未巳決開澗千丈散作霧五里今年溪湖乾草樹生意靡寸泉落山苗靈藥起垂死遺吾雲子飯報汝青玉几野人尋泉竇筒壞方復理泓然山巔池冬夏常若此○洪忠文公詩壯杉耄檜護嵌空飛墮蜿蜒白玉虹莫道隔凡元有柱胡麻流出石矼東晴雷碾破白雲窩無數林畢袞下坡好把轆轤翻轉著崑崙頂上卷黃河○張斗埜韞詩道人鎖蛟天柱半客來縱蛟作奇觀飛風動地輷晴雷雄拏怒攫石欲開明珠萬斛撒成雨忽趁㳅雲入銀浦
仙田種玉耕春煙潤流九里無凶年問蛟蜚去何時還道人仰笑意自閒月中攜手聽潺湲
天柱廨院
在縣西南半里大溪之際後唐長興四年建舊名法華廨院至唐咸通八年立為天柱廨院今號洞霄廨院
洞晨觀
在餘杭界係洞霄廨院
至道宮
在縣北三十里曹橋鎮之西唐文明元年建舊名福田　治平二年改今額
史／地理／宋元方志叢刊／咸淳臨安志　宋潛說友　纂修／卷七十八／志六十三／寺觀四／寺院城外二(P.4058-2)
咸淳臨安志卷之七十八
寺觀四
寺院
自南山淨慈至龍井
報恩光孝禪寺即淨慈
顯德元年建號慧日永明院
太宗皇帝賜壽寧院額　紹興十九年改今額中燬
孝宗皇帝賜金訖成之既而　翠華臨幸　嘉泰四年又燬　朝廷仍給錢重建　嘉定十三年始成閎勝甲湖山獨病遠汲　紹定四年主僧法薰於佛殿前鑿雙井　淳祐十年建千佛閣
理宗皇帝御書華嚴法界正徧之閣八大字　景定五年有　旨增賜田寺有慧日閣五百羅漢堂　正明二年大鐵鍋舊有慧日峯法華臺銅迦毗羅神像銅深沙神像皆不存
記文程內翰珌撰重建寺記西方有異域宮殿皆天化鷲嶺布金園則以人力故唯以人力故則有易與艱然而願力堅雖艱亦成就崔嵬淨慈山東南推甲乙鉏荒不計年不計年洺水集同淳祐志計作記吳越號慧日道潛與延壽相仍坐教席　皇皇　太宗更號壽寧　紹興有制追嚴　佑陵載易今名厄度中更佛智道容再堂應真曇密法進寶殿經營　孝皇御歷賜金趣成既成　臨幸震動山林　嘉泰之四埃於
鬱攸退谷義雲載吼龍虯傑閣層空天畫雲浮河沙真諦輟賜　龍樓惟是羅漢之林大雄之殿費大莫興星霜幾換　嘉定庚午起禪老崧一顧慨然就振祖風爾議擇材爾謙爾謙集同淳祐志謙作議程工規置堅定一朝屹立都人駭歎謂出神力無礙無礙礙宋誤疑以集校廣修尢奉尊者五百鉅人耽耽廣廈功緒方延合而未全乃以小嫌引去翩翩自爾八年住牒四傳桼丹金碧迄未之圓辛巳有命以崧再至至不期年始克竣事於是溼紅映地飛翠侵霄簷轉鸞翎堦排雁齒星垂珠網寶殿洞於琉璃口耀璇題璇題璇以集補金椽聳乎玳瑁良由千秋紀節　召入闕庭賜號紫衣賜號紫衣紫集賜殊渥無倫椒殿邃嚴天賚亦均風動八表歡喜見聞施以金繒川委雲蒸佛行有橐亦復自傾嗟此突兀其工匪易凡二十年始終乃備睠言佛行傳佛照衣有行有法聲傾一時昔去今來了無滯礙以未了故故復重來今既了故所說未了一日杖錫求我說之顧惟天賦寂蔑興墮清幽往來錢塘諸山渺然不記歲月凡劉道真之所記顧野王之所書鴻漸之所經坤元之所志莫不披宿嵐而挹爽玩夕照以含和或偕釋子道人俱度風篁之嶺或與高人勝士同登月桂之峰或賦歸而屢宿石橋或乘興而獨瓢泠澗或遇葛翁於北塢或逢仙許於南泉或賡遵式之留題或聽智僧之長笑或近見法真之張寶帳或遙詹釋遇之上驪峰蓋由前世曾游所愧今生失腳已而又循赤嶺過慈雲乃見寶蓋寶蓋集下有法幢二字威儀隊仗雲行雨布再生彌勒之峰勢就形全雙踞石龍之首更分餘脈復過穿珠一結雷峰穹窿寶塔聳熏爐於前應護一氣以中涵三阜橫陳雙龍後伏勿輕加於營築庶永閟於靈奇雖然六一居士更有偈言東南地秀絕山水澄清光餘杭幾萬家日夕聞清香煙霏四面起雲霧雜芬芳其俗事宮室佛屋擬侯王五采瑩丹漆四壁金焜煌上垂百寶蓋宴坐以胡牀南方精飲食玉粒甘露漿晨興未飯僧日昃不敢嘗惟今淨慈林壑之幽宮室之盛羣心之歸眡此偈言了無一異但未知雲堂千眾坐臥食息何所解入三世諸佛數千羅漢受此供養果報云何若能以了義度無邊以圓教垂無窮證無生忍造不二門食息自如坐臥何歉至若諸佛以及羅漢能堅初誓化度眾生消一切聲利斷一切疾苦滿一切願欲昆蟲水旱永絕災異山
河大地悉得安寧則持畣國王大臣是名果報雖然如上莊嚴如上功役猶為有底禪未是離世法須於光明藏中化出白銀地現七寶樓閣如光明如來方為實相方為實相為實宋誤倒以集校一彈指頃一彈指頃集上有咄字徧滿十方如山巍巍永劫不壞以此功德是為淨慈鄰峰喚起辯才今日同聞知見禪師俗徐氏妙崧俗徐氏妙崧集俗姓徐氏名妙崧賜號佛行禪師云○鄭丞相清之撰雙井記水於天壤閒無所不通然有聚焉有會焉舍望洋向若則湖者水之聚江者水之會也錢塘左江右湖湖濱江岸湖之泉皆有所麗而不克以自立方雨盈於澮瀑飛於山濯煙嵐而走塵陌汪洋衍肆可淵而瀦可瀆而注可沚而環也至於遙岑不雲平畦斷遂水之行乎地中者江湖實驅而有之或未旱而綆汲匱雖靈山福地不免焉淨慈為寺甲於杭負山面湖出清泚而瞰淥淨宜若不嗇於泉也而鏗鯨擊鼉千衲頤哺齋盂茗椀潄風嚥月搰搰乎晨夕之供水之畔湖而私於井者不給則取餘於湖山君恧焉法薰之來馭禪以律而梵榘嚴約眾以己而緇計裕增舊灈新無一或闕定餘周視其庭慨然歎曰美哉山虖之有斯剎也而猶病於汲以錫叩地而祝曰井於斯泉於斯眾粲然笑謂是信有泉耶信有泉邪泉宋眾淳祐志同繡谷改薰弗為畫亟召工具畚鍤斸佛殿之前鄛為雙井對峙未尋而液未丈而溜及泉而濆湧既甓而泓渟不與時虧溢胥異之噫斯泉之所以異者涵翠麓之寒清竅靈源而獨出非假道於江而借資於湖也其潛也如遯其見也如期深以蓄其德高以下其施其猶特立之君子而能擇其人者歟是可尚已薰復崇二亭以賁其上而謁記於余余辭曰孤山六一泉實歐蘇惠勤之勝跡故以泉名於湖茲泉也固非偶然者若重以記無嫌自詭於先賢乎薰口天一生水而地以六成之蓋未始無配吾將進雙井而友六一則孤山之泉不孤矣否則歐蘇笑人寂寂於記乎何遜余無以辭因識其顛末而繫之以銘云水胎於乾而育於坎淩高沃深不召而感彼悍如恭以血飲兵屬鞬一呼枯甃儵盈相是幻泉為法之乳寂以心法如子得哺昔泉之閟蟄於九淵垢佛渴祖為薰出焉清夏燠冬蒸雲化雨澤我大地洗眾生苦我笑謂薰口吸西江一滴不嚥付此井雙○曹松隱勛撰五百羅漢記臨安都會實據形勝東連巨浸揖溟渤之空闊西接天目孕由
乳之宏秀而朝背負勢兼吳越覆壓千里利盡南服湖山在其右一水練靜一水練靜宋脫靜字淳祐志同以松隱集校名岫環疊平碧十餘里旁岸皆僧坊寶社淨慈山報恩光孝禪寺實居其首在錢氏時為永明寺慈化定慧師道潛居之潛有行業一時推重嘗請於忠懿王求塔下金銅羅漢像會王曾夢十六大士從師而行密符請意因如其求歸於精舍是知多士一旦高臨於風煙之上者光景固肇於此矣是後智覺壽禪師相繼住持作宗鏡錄等數萬言為衲子指南至　聖朝　神宗皇帝以圓照禪師宗本大通禪師善本相繼法席英風義槩聲徹上都　詔對殿中名動海內叢林之盛號為南山之冠　建炎初寺遭回祿基址坦存緇褐蕭然遂為荊榛之地住山者第辦粥飯已為能事無復有一毫興建意　紹興初　翠華巡幸蹔駐此邦士大夫往往感今懷昔訪尋曩所咸欲稍復咸欲稍復欲宋誤從以集校舊觀日以為念會有薦湖州佛智大師道容住持眾請之眾請之集眾悅請之容既至創闢堂宇挂搭禪徒魚鼓聲聞一新爽塏又念昔金銅像夢應殊勝且無礙神通有不思議力乃勞心募化罔憚寒暑能者效勤巧者獻工富者輸材辯者勸施以至行商坐賈田閒著性破慳捨有整平故基創建五百大士釋迦中尊金碧相鮮丹雘有度行列拱對環向序居蕭散契方廣之名莊嚴等石橋之勝榱題煥麗繞以重楹應供之相覺顏閒俱有喜色逮及寶幢花幡帳坐供器凡作佛事者靡不畢舉鳩工於癸酉之夏落成於戊寅之春訖歲五周始即厥緒四方觀者莫不贊歎規制雄偉像與法稱大江而南得未曾有宜為　行都宜為行都為宋誤於以集校道場之冠塑者一僧事竟即化原夫涅槃經義謂昔五百商人採寶出海值千盜攘去并剜其目商日夜號痛欲向無所人有告之曰靈鷲佛氏能救汝苦與我重寶引汝見之商且行且捨至大林精舍佛為說法為證阿羅漢果蓋其因苦願力普攝無邊散處山林分形顯化作人閒福田亦所以示人從生有貪因貪受苦因苦得報回向正念具大神通成就一切者時勸化有承宣使王公繼先名重一時心存諸佛善緣所在無不導眾心而稱首故茲勝事助緣最於他人自治木塑造裴褫修供莫不身親惟興隆之意豈昔因中於儼然未散處自有一種法性不然何歸依嚮道之切也佛智嘗謂予曰物之成毀率繫
人念之善惡人念之善惡之宋誤知淳祐志同以集校彼念之不善則寺之殿宇山立嶽峙蔽虧日月者可使灰飛煙滅掃地無餘至念之善者至念之善者者宋誤希以集校慷慨欲復則瓦礫之場化為蓮宇荒穢弗治倏爾金碧不疾而速日就有成其於生滅成壞變現須臾於其中閒竟亦何有然所以為不滅計者畢竟不在念外也若止於觀感而化自一鄉至一國被於天下後世其利益可勝言哉心法悉繫於念明矣佛智履踐端粹皆在正受攝相歸性信於諸方屢求文於予迺摭寺廢興羅漢因果檀那資助佛智竭力及總費千萬餘緡敘為梗槩俾覽者具詳眾事於予文施誠不唐捐不唐捐集下有紹興二十九年己卯正月上元日記十四字
題詠陳文惠公堯佐游永明寺詩附郭山光峭若懸峭若懸若下注廟諱當是懸字淳祐志煙倚空樓殿白雲巔孤軒半出青松杪顥氣疑游碧漢邊惜別擬留風外燕傷秋因感雨中蟬人家掩映藏漁浦㠀樹㠀樹樹以淳祐志補扶疏沒水天痛飲豈同蓮社客狂歌聊許竹林賢忘形且盡樽前樂休憶棲巖與濟川○東坡寄本長老詩并序僕去杭五年吳中仍歲大饑疫故人往往逝去聞湖上僧舍不復往日繁麗獨淨慈本長老學者益盛作詩云來往三吳一夢閒故人半作冢纍然獨依舊社傳真法要與遺民度厄年趙叟近聞還印綬竺翁先已返林泉何時策杖相攜去任性逍遙不學禪　又病中獨游淨慈謁本長老周長官以詩見寄和云臥聞禪老入南山淨掃清風五百閒我與世疏宜獨住君緣詩好不容攀自知樂事年年減難得高人日日間欲問雲公覓心地要知何事是無還○周邠長官詩并序竊聞子瞻學士昨日飄然單乘獨出南屏回至北山窮幽覽勝真得物外自適之趣邠嘗誦歐陽公詩云使君厭騎從車馬留山前行歌招野叟共步清林閒然明公今日之樂正得於此因成詩一章上寄云放歸騶騎獨尋山直入青蘿翠靄閒謝客杖藜方自適阮公蠟屐許誰攀□愁白髮能添老須信黃金不買閒應向林泉真得趣徜徉終日未經還○鄭丞相清之雙井詩水神何時生六翮飛出雙泉江練白平湖浸月渺無邊一笑對之成揖客轆轤初動曉星橫夜捲寒瓊聲湱湱千年佛殿礎花乾十畝空庭蔭修柏問泉何事逞奇觀故向庭前作真澤昔年何塞今何通泉豈有心猶揀擇若云泉自井中來枯甃沿山有
龜拆如信地中泉自見是年何須穿土脈幡風胥動兩無憑兩無憑馮宋平淳祐志同繡各改按此詩安晚堂集不載細詮此證歸禪伯我方饒舌為作記了不相干勞刻畫寄詩更欲結茶緣付與宗風自鎚拍
顯嚴院
在雷峰塔開寶中吳越王創皇妃塔遂建院後有雷峰菴郡人雷氏故居　治平二年賜顯嚴額　宣和閒兵燬惟塔存　乾道七年重建　慶元元年塔院與顯嚴始合為一五年重修　咸淳二年於峰頂創通元亭望湖樓
題詠趙清獻公謁廣慈師詩乞得鄰州樂矣哉雪峰安靜此徘徊浙江莫謂音書隔一日潮音兩度來時新知越州也
普寧寺
在雷峰塔下廣順元年建號安吳寺　大中祥符初改今額奉
成肅皇后香火有鐵塔一石塔二
淨相院
顯德三年吳越王建舊名瑞相　太平興國閒改今額　紹興初重建佛殿有無盡意閣娛客軒一段奇軒
記文倪文節公思撰重建佛殿記繇雷峰之陰並湖而行餘里許有院曰淨相背負山麓面瞰平湖松竹森蔚景趣幽雅庭有杜鵑花數本特盛東坡先生所為賦詩也始余在學館遇勝日或休
沐時時游焉蓋院占湖山之勝而處地最僻又距城闉不遠此余所以樂數往也當是時院之堂宇雖備而佛殿自　建炎燬於兵未克修建主僧師雅指其基謂余曰吾當募眾助而鼎新之期以某年成果成也君為我記之言若無甚難者雖嘉其志許之然意其役費巨未必果如期能成也自是數年余婁膺遷擢事緒滋多無須臾閒不至淨相者已久去年春師雅忽造門曰曩所欲建殿今成矣許我記文敢請余疑其成之敏則往觀焉輪奐一新丹雘炳煥中塑像七又圖畫其兩旁皆極嚴麗顧問所以能辦此者則曰吾立志既定堅忍不移隆暑祁寒不辭勞丐謁檀施不憚煩錙銖而累之日月而積之是以役費雖巨而終獲如吾志余又以宂未暇寘思遷延踰年師雅時一造門輒伸前請最後請尢堅余益信其真能有志也人苟有志其何事不立余於此有感焉夫以余昔所嘗游之地又嘉師雅之志而有感且重於食言合是三者記雖欲不作得乎院始於周顯德閒錢忠懿王所刱號瑞相院至　太平興國三年改今額　宣和中大本禪師嘗敷法席　隆興初右街僧錄彥觀維持其徒甲乙相嗣三世而至師雅師雅永嘉人稟質純實多與士大夫游有足嘉者殿成於　紹熙元年三月記之刻則二年二月也○龔頤正書東坡杜鵑花詩貽主僧跋云蘇文忠公賦此詩逮今百餘年雖菩提寺去此不遠未知孰是然此花老榦蕭疏亦意當時物公在潁為詩有醉翁行樂處草木亦堪敬故余於此亦云且書以貽淨相院主僧紹原
題詠許參政及之娛客軒詩妙景非聲亦非色非色不應容粉飾東坡妙用去虛空大地山河等兒劇簡齋有句添蛇足雨抹晴妝要娛客皇妃塔邊淨相寺破屋荊榛十年事雅師辦得一片心化出寶坊全體備傑閣巍巍尊大士我已名之無盡意更拈蛇足扁東偏與師餉客為客地東坡仙去可無詩客來了此一段奇未雨未晴還舉似非鬼非仙竟是誰○袁參政說友一段奇軒詩清詩冷閣更佳名一段家風太瘦生東老懸知懸知懸以淳祐志補有餘樂西湖今可問前盟年來倍覺青山好老去休驚白髮更欲識箇中無盡意挑包急急看吾行○許參政及之和云一段奇中無盡意西湖風月契三生
只今扁榜成佳話佳話話宋誤語以淳祐志校他日尋詩有舊盟得失雞豚隨日了去來鳧雁逐時更癡兒尚欠梅花句已擬長歌出塞行○傅公伯壽云門外紅塵走利名菴中白髮任浮生羡師法窟能深入猒我詩壇已婁盟渺渺水光簾萬里離離離離宋脫一離字以淳祐志校梅影雪三更何人薦取真消息試鼓瑤琴一再行○張公抑云雲山爛漫本難名收拾閒情付此生出處自知無上策往來聊欲試同盟門多賢轍人便靜琴鏁師堂歲幾更六月岸巾來借榻頻遊應不禁船行○陳止齋傅良云齊年兄弟更齊名商略行藏共此生自昔從君瞻馬首如今輸我與鷗盟讀書松竹交千載曳履星辰星辰辰宋霜以止齋集及淳祐志校數五更數五更數集聽為問塞翁誰得失請無一話到留行
寶德院
法慧禪師開山楊和王存中舍地刱建請今額充三衙建散
聖節道場
正覺寺
在省馬院內　乾德二年錢氏建乾德二年錢氏建德淳祐志佑舊額羅漢院太平興國元年改賜今額
超化院超化院淳祐志開寶中吳越王建舊額下彌陀院治平二年改今額
在省馬院內顯德六年錢氏建塔幢見存
興教寺
在南屏山　開寶五年吳越王建舊名善慶　太平興國中改今額詳見南屏山舊有齊雲亭清曠樓米元章琴臺今皆廢
題詠東坡訪南屏臻師詩我識南屏金鯽魚重來撫檻散齋餘還從舊社得心印似省前生覓
手書葑合平湖久蕪沒人經豐歲尚凋疏誰憐寂寞高常侍老去狂歌憶孟諸○楊誠齋題清曠樓詩清曠樓中夕眺閒落暉殘雨兩生寒樓中看盡南山了更看西湖與北山
廣果寺
在惠因橋北　開寶八年錢忠懿王建舊額香龕　大中祥符中改今額有古佛殿　紹聖二年造　紹興閒分省試於兩浙以惠因為大試院廣果為別試院惠因藏殿柱刻尚存舊志有虛悅軒棲鳳軒山龕羅漢
六通慈德院
在長耳相巷裏　乾祐二年乾祐二年按乾祐乃五代漢紀元不應空格或乾德之譌吳越王建舊名惠德塔　治平二年改今額　嘉泰四年充皇子保寧軍節度使欑所
法因院
長興四年吳越文穆王建舊額報慈　大中祥符元年改今額古屋猶存殿內有古鐵塔錢王古井其水至甘遇旱不竭　嘉定十三年充　景獻太子欑所
寶林院
開寶六年錢鄧王建舊額總持　治平二年改今額　乾道三年充　莊文太子欑所香火院有可
賦軒
題詠張于湖孝祥詩風光風光宋光明以于湖集校獵獵上烏巾上烏巾上宋誤土集校不那西湖爛漫春借我繩牀對修竹為君一洗輭紅塵
修吉寺
天成二年吳越王建舊額瑞龍　大中祥符元年
改賜額今
安穆皇后
成恭皇后
慈懿皇后
恭淑皇后欑宮皆在其地寺內有西湖奇觀
南高峰榮國寺
天福閒建元係塔院奉白龍王祠　寶祐五年福王捐施重修請富陽廢寺額　咸淳六年安撫潛說友創造華光寶閣門廡齋堂亭臺等屋一切整備且拓徑以便登陟又買官田二百畝為僧供有五顯祠
廣教院
在南山方家峪口　太平興國二年錢鄧王建舊額香剎　治平二年改今額有小南屏山
南山昭慶寺
長興三年吳越王建
惠照院
天成三年吳越王建舊名天王　大中祥符元年改今額　紹興二年
旨充　朝廷祭祀齋宮別於西南隅建院
正濟院
乾德二年吳越王建舊名普門　大中祥符元年改賜今額
永慶禪院
慶元三年建
延長真如院
正觀元年建舊名延長　治平二年改今額
淨梵院
廣運中吳越王建舊名瑞峰　大中祥符元年改今額
清修院
廣順三年吳越王建舊額煙霞　治平二年改今額有煙霞洞大如屋窈深莫見其極後晉開運元年僧彌洪遇異人指示其處中有石刻羅漢六尊錢氏別刻十二尊足成之洞有巖曰象鼻有石垂下若手曰佛手巖
滿覺院
天福四年建舊額圓興　治平二年改今額
水樂淨化院
在煙霞嶺下開運閒吳越王建名曰西關淨化禪院後廢額徙於南山石塢
孝宗皇帝以其地賜李隶因重建佛宇發土中得錢氏時寺記龕置巖石閒　咸淳三年今　太傅平章魏國公修復水樂勝槩迺為葺治寺宇還其院額之舊云詳見水樂洞
記文大璞未彫性寂則無其執我淳源既泮性生邃有於成身是以四相盛衰三界紛擾本師世雄哀其顛墜憫彼輪迴□巨釭□巨釭巨上注廟諱而燭幽運廣筏而濟溺立善□福□福福上注廟諱當是樹字皆為方便之門舉手低頭盡是可歸之路淨化院者即鑒諸道者之所建也道者永嘉人受業於仙峰護國靈應禪院彌年苦節早歲勤身著頭陀麤弊之衣修菩薩利樂之行逢緣必作隨處立功建濠河津要之橋梁修府郭壅狹之歧路蚤臨潭廟中之靈宇宵奉園穹前之淨池其於運力供僧重言化俗苟有一善利於人樂無不為乃曰國土民安君王信向足雲水煙霞之眾缻囊盃錫之游其閒或有幻相無情塵緣將盡百衲之衣何直周身之具奚求爰尋佛言備得教旨且西土苾芻苾芻尼下至優婆塞優婆夷送往之禮名以闍維闍維之文實火化也棄餘灰於遠水免遺骨於他山牢無煩人置不有地即具以上事達於廟朝刱佛祠於湖山思祈為功德主上曰六度門中嘗聞喜捨八福田內屢建津梁勤王早立於大勳奉佛素崇於至信聞是善也忻然在懷遂奏敕與請置其所乃於鎮西關之右延壽山之陽郛郭匪遙柴水甚便命開基址式建僧居　聖上允俞錫名淨化閣紺之道興於此焉繇是芸閣勳
臣香閨貴戚府郭君子闓闠信人發心無難捨之財集事有易成之力像設畢備舍宇一周香燈含晝夜之輝鐘磬續晨昏之韻仍於院側立此力壇或願闍維不計來眾資其事用給以薪蒸利濟之門無大於此將欲紀錄不朽刊勒堅珉海闊山高莫並有為之福毫枯筆竭難書無盡之功時開運三年歲在丙午二月十日記
崇教院
開運二年吳越王建舊額薦福　大中祥符六年改今額院東有真珠泉
廣法院
在赤山開寶七年建　慶歷中重修有清曠亭後廢　淳熙四年開府鄭氏請以為庵額　嘉熙四年充　皇子齊王欑宮功德院
大仁院
廣運中吳越王建舊為石屋　宣和三年改今額有洞曰石屋鐫石作羅漢諸佛像山頂有石菴天成團圓如鑿高丈餘一名天然菴洞崖彷彿有東坡題名傳云黨禁時鐫去　咸淳二年創建觀音諸天寶閣
太傅平章賈魏公游山題名咸淳三年九月二十八日賈似道領客東元嘉史有之廖瑩中黃公紹王庭來游子德生諸孫蕃世侍
記文陳侍郎宜中撰佛閣記南山大仁院廣運中吳越王錢氏建有洞曰石屋因即為名　元
祐二年改今額洞屋豁闢衍迤凡二丈六尺曩有大知識人鐫洞石作羅漢七百餘尊士民瞻嚮歷歲浸久晶采阤剝貌像漫漶嘉定閒訓武方公俊卜竁瑞峰即院對山也日與主鉢僧文緯者游睠言石屋南山勝境不踵前芳林慚澗愧遂鳩工計匠補闕振廢由是莊嚴相貌芒張綵紛過者見者咸以頓還舊觀生歡喜心既而巖罅滴溜滋潤蒸鬱公蚤夜關心議建寶閣於洞之頂薙榛闢址穿崖引流度材孔良將命斤斧而倏不起有子武經大明愴先志未遂與母安人黃氏謀如家事迺撙費節用鼎創閣宇凡若干楹則　嘉熙丁酉之夏也輪奐崔嵬如在碧落不增歷級佛地難攀又命僧普照募緣以竟其事則　淳祐乙巳之秋也二役既畢諸佛尊嚴石屋若闢而宏南山若增而高煙霞松竹若鼓舞而導迎遂為一方偉觀是不特訓武佳城在目武經汲汲於繼志述事之孝且勸施樂成為大眾作福田利益而已不專焉是不為可書乎
惠因院
天成二年吳越王建　元豐八年高麗國王子僧統義天入貢因請從淨源法師學賢首教　詔許之遂竟其學以歸　元祐二年以金書晉譯華嚴五十卷唐則天時譯八十卷德宗朝譯四十卷共三部附海舟捨入院　元符二年又施金建華嚴大閣以崇奉之按本寺題梁云　元符二年建而呂惠卿所撰閣記乃云　建中靖國元年建今從舊志
寧宗皇帝御書華嚴經閣四字及易菴二字賜寂照法師清雅　寶慶閒建
寧廟神御殿及楞嚴祝　聖期讖堂續充　皇姑
成國公主欑所　淳祐十二年有　旨併以廣果院歸焉
題詠曹既明有懷湖山留題湖山平生親松竹亦瓜葛深期說情話跬步成契闊豈無朝夕思或以塵累奪何當淡相從長年席不割
法雨院
天福六年建舊名水心續改雲龍　大中祥符元年改今額三年佛心禪師刱法堂　淳祐十二年重刱佛殿鐘樓僧堂廊廡移立鐵塔於法堂前
趙清獻公題名資政殿大學士太子少保致仕趙閱道謁法雨禪老己未二月二十三日誌此
記文陳天麟撰佛殿記人之性本實而學佛者以性為空性者何倫理是也釋氏明心見性談空說妙紺其宇緇其衣離而父母舍而君臣而倫理之大終不容泯以此見實理無乎不在雖欲異於吾儒之教不可予初游法雨荊榛出於垣端不數年先講師支傾補罅予材之未知敬也往來稍稔知其奉母以荅歌邏胎育之恩孝養備至檐頭睦州鬼神合爪於是始知其為人因益信實理初未嘗泯而真空不空果非異於吾之所謂教者矧茲寺三百餘年蕪廢之久一旦殿宇煌煌然廊廡翼翼然窣堵亭亭然法鼓鏗鏗然鐘梵之聲時出於青嵐白雲之上予驚焉曰誰歟施者先曰吾有大功德尊天降賜僧牒公楮俾中貴人王孝先董役以成此段因緣吾朝於斯夕於斯焚修伽陀於斯於焉報恩以伸華祝予又以知孝親者必愛君均一倫理之實而洋洋然盈天地閒凡有血氣莫不尊親空虛玄寂孰能違之昔罽賓王持一枝竹插於佛前曰建立精藍竟佛云如是如是以是精藍含容法界以是供養福越江沙　大檀越所施比一枝竹供養福德可思量不不可思量佛知
一一法中具法界性一一剎中溥福德海法性不空福德性不空遍法界中無非實理如曰空虛是謂謗法惟茲寺更刱多闕尚冀檀那捐廣大施愈增河沙不可說不可說阿庾多無量福德毋以罽賓枝竹自多寺晉天福六年建初名水心又改雲龍後改法雨殿重建於　寶祐二禩制幹陳巨川捨鑄洪鍾鐵塔乃古婕妤孫氏造植於西偏後移值殿之中唐先講師即今住山都正舊廣果思公上足也思寂後寺併入慧因先公易地建幢斯所謂西沒東湧南沒北湧思不亡廣果不廢矣來謁記喜為書之
法相院
天福四年吳越王建舊名長耳相　大中祥符九年改今額
法興院
乾德二年吳越王建舊名法明　治平二年改今額
妙淨院
乾道五年建
保福院
乾祐元年吳越王建舊名保慶　治平元年改今額
淨林廣福院
慶元三年楊開府移請為菴額主僧可全創松關南泉芳桂為留憩之地
題詠姜白石夔訪全老詩并序　嘉泰壬戌上元日姜夔訪全老於此觀沈傳師碑隆茂宗畫贈詩二首深衣跨羸驂杳杳春山路入寺君未知閒看移桂樹　沈碑含秀潤隆畫出神奇道人那得此老子乃耽之　齋後與全老銛朴翁聰自聞酌龍井而歸賦詩二絕四人松下共盤桓盤桓桓以白石集外詩補研筆花壺石上安今昔興懷同此味老仙留字在孱顏孱顏顏宋頑以集外詩校　年時六月海揚塵遙見青山起白雲聞有高僧來誦呪巖前拋珓問龍君
無垢院
光化二年吳越王建舊名無著係無著禪師塔所　嘉定十四年移請今額院後有鴉鷄巖及仙人臺舊傳有三人入寺游有南塢數同泉石西霞幾疊煙雲之句人以為仙云事載夷堅志
法空寺
顯德五年吳越王建舊名資慶　大中祥符元年移額於今處
地藏院
嘉泰二年建
崇報顯慶院
在放馬場顯德四年建舊額棲真　熙寧元年改賜壽聖　崇寧二年樞密章楶奏乞充功德院　紹定三年改充　皇子永王　祁王欑所
龍井延恩衍慶院
在風篁嶺　乾祐二年居民淩霄募緣建造舊額
報國看經院　熙寧中改壽聖院　紹興三十一年改廣福院　淳祐六年改今額有龍井　元豐二年辯才大師元淨自天竺退休茲山始鼎新棟宇及游覽之所有過溪亭又曰二老德威亭歸隱橋方圓菴寂室照閣趙清獻公閒堂在方圓菴東清獻公既挂冠而辯才法師亦退居此山因以命名訥齋潮音堂滌心沼獅子峰薩埵石山川勝槩一時呈露而二蘇趙秦諸賢皆與辯才為方外交名章大篇照映泉石舊記又有月林堂巖齋風玉軒不知何人所刱龍井古荒剎由是振顯豈非以其人乎互見龍井及風篁嶺
東坡題名東坡題名坡宋誤城蘇軾錢勰江公著柳雍同謁龍井辯才元祐六年正月七日○元祐庚午辯才老師年始八十道俗相慶施千袈裟飯千僧七日而罷眉山蘇軾子瞻洛陽王瑜中玉安陸張璹金翁九江周燾次元來餽薌茗二月晦日書
太傅平章賈魏公題名靜菴丘攽賈似道乙未臘月二日來游復亨泰侍○後三十一年夏閏大丞相魏國公再登揆席少駐湖曲賜第因謁演福來此客廖瑩中陳詩川從子德生侍
記文楊次公撰院記天台宗師辯才淨老坐道場者四十年指空假中以接人其心契於聖智具戒定慧以行已其德動於幽潛真有道之士也初住錢塘法惠院之寶閣次住上下二天竺又住南屏山之興教往來學徒蓋踰萬人分傳教觀多能演其所聞開悟學者師平生未嘗輒有求於人然所至必為四眾依嚮莫不興盛蓋其有所致也余在都下時見清獻公與師倡酬偈頌已知師之
所存矣及觀蘇子瞻與師詩言其兒初弱不能行因禱師加護即壯而能行然後知師功行至矣師一日謂諸徒曰吾筋力衰疲勞於應接安得幽僻處一菴地以養餘年檀越聞之曰辯才師有退居之意吾輩蒙其德不為不久盍往擇可居之地乃於龍井山得壽聖院弊屋數楹主者不堪其居願人為代以捨去於是請師徒弟懷益主奉香火汲巾侍瓶甲乙相承以嚴佛事其院即吳越王所創國朝賜今額也檀越為師鼎新棟宇不日而成中建尊殿嚴聖像也前有三門示三解脫也鐘鼓有閣警晦明也堂曰潮音信羣聽也齋曰訥欲無言也室曰寂寂而常照也閣曰照照而寂也泉曰沖用不窮也又堂曰閒趙公致政訪師退居二閒人也菴曰方圓不執一也橋曰歸隱退以樂也沼曰滌心沼曰滌心滌宋淵以成化志校證之前後文是也淵清澈也羣居有寮安其徒也眾山環遶景象會合斷崖泓澄神物攸宅龍井巖也勢將奮迅百獸竄懾獅子峰也昔人飼虎以度有情薩埵石也修竹森然蒼翠夾道風篁嶺也　元豐八年秋余被　命陪高麗國王子祐世僧統訪道吳粵嘗謁師於山中乃度風篁嶺窺龍井過歸隱橋鑒滌心沼觀獅子峰望薩埵石升潮音憩訥齋酌沖泉入寂室登照閣臨閒堂會方圓菴從容論議夕而後還師異日遣其徒丐文以紀其本末余既與之記又繫之以詩十三章云○東坡撰訥齋記錢塘有大法師曰辯才初住上天竺以天台法化吳越吳越人歸之如佛出世事之如養父母金帛之施不求而至居天竺十四年有利其富者迫而逐之師欣然捨去不以為恨吳越之人從之者如歸市天竺之眾分散四去事聞於　朝明年俾復其舊師黽俛而還如不得已吳越之人爭出其力以成就廢闕眾復大集無幾何師告其眾曰吾雖未嘗爭也不幸而立於爭地久居而不使去人以已是非彼非沙門也天竺之南山山深而木茂泉甘而石峻汝舍我我將老於是言已策杖以往以茅竹自覆聲動吳越人復致其所有巉岭堙圮築室而奉之不期年而荒榛巖石之閒臺觀飛湧丹堊炳煥如天帝釋宮師自是謝事不復出入高郵秦觀少游名其所居曰訥齋道潛師參寥屬予為記余聞之師始以法教人叩之必鳴如千石鐘來不失時如滄海潮故人以辯名之及其居此山閉門燕
坐寂默終日菓落根榮如冬枯木風止波定如古澗水故人以訥名之雖然此非師之大全也彼其全者不大不小不長不短不垢不淨不辯不訥而又何以名之雖然樂其出而高其退喜其辯而貴其訥此眾人意也則其以名齋也亦宜乃作頌曰以辯見我既非見我以訥見我亦幾於妄有叩而應時止而止非辯非訥如如不動諸佛既然我亦如是○潁濱撰辯才法師塔碑浙江之西有大法師號辯才以佛法化人心具定慧學具禪律人無賢不肖見之者知尊其道奉其教凡居上天竺說法齊眾二十年退居龍井燕居行道者十年　元祐六年歲在辛未九月乙卯晦無疾而滅吳越之人失其所歸依奔走號慕如佛滅度乃使其弟子懷楚赴於汝陰請於太守蘇公子瞻以志其塔公曰吾固知師矣子弟子由雖未嘗識師然其知師不在吾後吾為汝請轍以公命不敢辭師姓徐氏名元淨字無象杭之於潛人家世喜為善師之生也客有過其居者指以語人曰是有佳氣鬱鬱上騰當生奇男子師生而左肩肉起如袈裟縧八十一日乃滅其伯父其伯父父欒城集祖歎曰是宿世沙門也慎無慎無慎以集補奪其願長使事佛八十一者殆其算及師之終實八十有一師生十年從其邑僧法雨出家性不茹葷血每見講堂座輒歎曰吾願登此說法度人年十六落髮受具足戒十八就學於天竺慈雲師雲門人方盛徒眾欲卻之雲曰疇昔吾夢甚異此子殆法器也勿卻師日夜勤力學與行進不數年而齒其高第雲沒復事明智韶師韶嘗講摩訶止觀至方便五緣曰淨名所謂以一食施一切供養諸佛及諸賢聖然後可以食此一方便也師聞之悟曰今乃知色聲香味皆具第一義諦因涕下如雨由此遇物中無疑矣嘗夢與其同門友元素入一寺曰妙樂有僧出師問之曰此非荊谿尊者製法華文句記處耶曰然師訪以尊者遺像相與至東閣見一梵僧趺坐不動容貌甚偉謂師曰我汝過去師也當為我作禮師拜已而覺忽若有得年二十五恩賜紫衣及辯才號蓋代韶為眾講說者凡十五年知杭州呂公溱始請師住大悲寶閣院師嚴設紀律犯者秋毫皆斥去其徒畏敬之居十年沈公遘沈公遘遘以集補治杭以謂上天竺本觀音大士道場以音聲懺悔為佛事非禪那居也乃請師以教易禪師至吳
越人爭以檀施歸之遂鑿山增室幾至萬礎重樓傑觀冠於浙西學者數倍其故有禱於大士者亦鮮弗荅詔名其院曰靈感觀音　熙寧初祖公無擇在杭言者不悅其政逮制獄師以鑄鐘事與連居其閒泰然擬金剛篦撰圓事理脫居十七年有僧文捷者利其富倚權貴人以動轉運使奮而有之遷師於下天竺師恬不為忤捷猶不厭使者復為逐師於潛逾年而捷敗事聞　朝廷復以上天竺畀師捷之在天竺也吳人不悅施者不至巖谷草木為之索然及師之復士女不督而集山中百物皆若有喜色清獻趙公抃與師為世外交親見而贊之曰師去天竺山空鬼哭天竺師歸道場光輝然師復留三年終欲捨去謂其徒曰吾祖智者聖人也猶以急於化人害於行已位本鐵輪而證止五品位本鐵輪而證止五品集位本五品證止鐵輪況吾凡夫也哉因謝去老於南山龍井之上以茅竹自覆吳越聞之爭為之築室廬具像設甓瓦甓瓦甓宋甃以集校金碧咄嗟而就三年復為太守鄧公溫伯請居南屏一年鄧公去乃歸龍井終焉師於講說不擇晝夜嘗曰鬼神威德不具多畏人晝說或不得至比夜人靜庶幾能聽嘗焚指以供佛左三右二左三右二集右三左二僅能以執其徒有欲效之者輒禁之曰如我乃可平生修西方淨業未嘗以須臾廢行成力具能以其餘見於外者非一也子兄子瞻中子迨生四年不能行請師為落髮摩頂祝之不數日能行如他兒布衣季生季生季集李者習禪觀甚辯而無行欲從師出家子瞻憐之為請於師未言其名師拒不許若知其為人者秀州嘉興令陶彖有子得魅疾巫醫莫能治師祝之而愈越州諸暨陳氏女子得心疾漫不知人父母以見師警以微言微言微宋徽以集校醒然而悟嘗與僧熙仲會食仲視師眉閒有光如螢遽起攬之得舍利自是常有於其臥起得之者及其將化入室宴坐謝賓客止言語飲食召其常所往來僧道潛告之曰吾西方業成如是七日無魔橫右脅吉祥而逝吾願足矣至五日出偈告眾七日奄然而寂皆如其素度弟子五十人四方學者不可以數計頗能以其道教化吳越至十月庚午塔成頌曰如來昔在世心禪語為教警如四大海惟是一溼性於其溼性中變化千萬億風來為濤瀾風去為湛然魚龍所游戲鬼神所出沒船筏借其力網罟取其利其上為洲渚諸國所生育其下為淵谷百怪所藏
伏東西出日月上下屬河漢觀者不能了𥈭咍何暇說如來知迷悶隨變為解釋因變所說者是則名為教彼善聞教人當知是幻爾既已知是幻則當識其實我觀世教師皆謂教是實由謂教實故則為禪所訶禪雖訶教乎終以教致禪禪若不取教是杜所入門教而不知禪是不識家也辯才真法師於教得禪那口舌如瀾翻而不失道根心湛如止水得風輒粲然以是於東南普服禪教師士女常奔走金帛常圍繞師惟不取故物來不得拒道成數有盡西方一瞬息西方亦非實要有真實處銘贊辯才心師銘咄哉此身爾生何為資之以食覆之以衣處之以室病之以醫百事將養一時不虧殊不知恩反生怨違四大互惱五臟相欺此身無常一息別離此身不淨九孔常垂百千癕疽一片薄皮此身可惡無貪惜之當使此身依法修持三種淨慈十六思惟一行不退安養西歸成無上智是為心師　元祐六年中秋寂室書與懷益○趙清獻公作辯才真贊師去天竺山空鬼哭天竺師歸道場光輝大士大悲實師焉依師乎真乎真金琉璃教宗智者法嗣韶師須彌有壞至道無為稽首慈相仰之讚之皆無妙幻豈勝言思○楊次公贊月白風清雲閒水淥犀柄金爐寄天竺老龍頭角縮寒巖膏雨人閒已霑足已霑足宋脫已字以淳祐志校跋帖東坡跋楚逵二上人書經懷楚比丘示我若逵所書二經經為幾品品為幾偈偈為幾句句為幾字字為幾畫其數無量而此字畫平等若一無有高下輕重大小云何能一以忘我故若不忘我一畫之中即見二相而況多畫如海上沙是誰磋磨自然平勻平勻勻以淳祐志補無有麤細如空中雨是誰麾灑自然蕭散無有疏密咨爾楚逵若能一念了是法門於剎那頃轉八十藏無有忘失一句一偈東坡居士說是法已復還其經　元祐七年四月二十五日靜坐帖無事靜坐便覺一日似兩日若能處置此生常似今日得生七十便是百四十歲人世閒何藥能有此效既無反惡又省藥錢此方人人收得但苦無好湯使多嚥不下祭文東坡祭辯才文并書嗚呼孔老異門儒釋分宮又於其閒禪律相攻我見大海有北南東有北東南有蘇集西江河雖殊其至則同惟大法師自戒定通律無持破垢淨皆空講無辯訥事理皆融如不動山如常撞鐘如一月水如萬
竅風八十一年生雖有終遇物而應施則無窮我初適吳尚見五公講有辯臻禪有璉嵩後二十年獨餘此翁今又去矣後生誰宗道俗歔欷山澤改容誰持一盃往弔井龍我去杭時白叟黃童要我復來已許於中山無此老去將安從噫參寥子往奠必躬豈無他人莫寫我胸
題詠楊次公十三詩風篁嶺云微風搖琅玕蕭瑟嶺上道萬箒掃晴空纖塵不可到　龍井云巖下一泓泉窈奧莫可測有時靈氣生散作人閒澤　歸隱橋云道人從此歸影不入鄽市端坐笑浮雲往來太多事　滌心沼云縱有狂風生未嘗險浪起何當招世人來此鑒清泚　獅子峰云巖風壯威猛晴雪隱哮吼無心露爪牙百獸自奔走　薩埵石云解虎錫常閒飼虎石常在忘軀度有情清風幾千載　潮音堂云潮來音普聞潮平音亦歇孰若此山堂潮音未嘗絕　訥齋云天道竟何言四序自流轉迺知毘耶離默然真大辯　沖泉云不汲泉不盈愈汲泉愈清湛然有常德隨器利羣生　寂室云白雲隔塵喧虛室太岑寂寒盡春自來鶖啼報消息　照閣云幽人無適莫乘興登高閣夜月鎖雲林春花繡巖壑　閒堂云趙公歸休年訪師翠微閒始知浮世上白日兩人閒方圓菴云地方不中矩天圓不中規方圓菴裏叟高趣有誰知○趙清獻公詩并序予　元豐己未仲春甲寅以守杭得請歸田出游南山宿龍井佛祠今歲甲子六月朔旦復來六年於茲矣老僧辯才登龍泓亭烹小龍茶以迓子因作四句云湖山深處梵王家半紀重來兩鬢華珍重老師迎意厚龍泓亭上點龍茶○辯才次云南極星臨釋子家杳然十里祝青華公年自爾增仙籍幾度龍泓詩貢茶　辯才與東坡道潛錢勰倡和詩元淨云暇政去旌旆杖策訪林丘人惟尚求舊況悲蒲柳秋雲谷一臨照聲光千載留軒眉獅子峰洗眼蒼龍湫路穿亂石腳亭蔽重岡頭湖山一目盡萬象掌中浮煮茗款道論奠爵致龍優過溪雖犯戒茲意亦風流自惟日老病當期安養游順公歸廟堂用尉天下憂○東坡云日月轉雙轂古今同一丘惟此鶴骨老凜然不知秋去住兩無礙天人爭挽留去如龍出山雷雨卷潭湫來如珠還浦魚鼈爭駢頭此生蹔寄寓常恐名實浮我比陶令愧師為遠
公優送我還過溪溪水當逆流聊使此山人永記二老遊大千在掌握寧有離別憂○又道潛云遠公吾家傑道妙非壺丘德傾龍象侶皃蓋江湖秋平生經綸學不為名相留滔滔若懸瀑下注萬丈湫昔年謝講事眾挽不轉頭刳心老巖穴百念本不浮東南望多士唯見此老優翰林天下公方外實輩流旌旗虎溪路竟日泉石游眾生病未巳師意可忘憂○又錢勰云幻泡昧空色真夢迷黃丘宦學類狂走爾來三十秋齒髮非他時歲月不我留古剎插亂石蟄龍蟠霞湫天人大導師駐錫今白頭安住善護念晚節非沈浮昔嘗謂出處未用相劣優權實分二乘股肱均九流今知攪攪者詎得逍遙游從茲許禮足尚可治幽憂○潁濱與辯才唱和詩并序轍自績溪蒙恩召還將自宣城沿大江以歸家兄子瞻以書告曰不如道歙溪由錢塘一觀老兄遺跡轍用其言既至吳中迫於水涸不能久留十月八日游上天竺子瞻昔與辯才師相好今隔南山不見乃作三小詩寄之其詩曰我兄教我過東吳遺跡山閒無處無誰信拏舟趁冬閘俗緣深重道心麤山色青冥葉未紅湖光凝碧曉無風行窮上下兩天竺望斷南山龍井龍井水中藏東海魚側盆翻雨洗凡夫隔山欲共公相見莫道從來一滴無○元淨云春去春來冬復冬幾思虛論未緣逢歙溪道賞兄遺跡勿少龍泓一老龍○參寥辯才少游倡和詩東坡跋附　參寥云猿鳥投林已寂然芭蕉雨過小樓前雲依絕壁中閒破月自遙峰缺處圓照坐不須紅蠟炬可人惟有蕙爐煙校讎御府圖書客疇昔還如此夜禪○元淨和云巖棲木食已皤然交舊何人尉眼前素與晝公心印合每思秦子性珠圓當時步月來幽谷拄杖穿雲冒夕煙臺閣山林況無異故應文墨未離禪○東坡云辯才作此詩時年八十一矣時年八十一矣一宋誤二以淳祐志校按辯才年止八十一平生初不學作詩如風吹水自成文理而參寥與吾輩詩乃如巧人織繡耳○秦少游和云遙聞隻履去翛然詩翰纔收數月前滄海盡頭人滅度亂山深處塔孤圓憶登夜閣天連雁同看秋崖月破煙尚有眾生未成佛肯超欲界入諸禪○佛印辯才倡和詩願海談訶五十年舌根功德綻紅蓮身歸龍井菴中老法是天台意外傳珠網交羅真淨土香雲馚馥似諸天因思永遠東林社未復相逢豈
偶然○辯才和云久仰真風揚四海今朝邂逅欲生蓮法燈晃燿皆蒙照佛印靈玄靈玄玄以淳祐志補孰可傳諸子叢林禪裏老十方塵剎上中天爍迦羅眼周三際豁破羣迷量廓然廓然廓字注廟嫌諱志避寧宗嫌名以淳祐志補○錢龍圖勰詩辯才天人師一意演說法猶如一雨傾藥草皆萌達甕盎及湖海各現天一月以是度眾生報身隨數滅舊龕留香燈想像瞻華髮應供無時窮龍淵莫之竭○米元章詩竹徑隨泉上山雲觸石生寶樓彈指處的的是分明○辯才十題風篁嶺云風篁廕修嶺挺節含虛心悠悠往還客孰不聆清音　龍井亭云虛亭亂石閒中有潛虬府澄湛源莫窮旱歲為霖雨　歸隱橋云謝講竺峰寺歸隱新此橋院幽結林表身老寄煙霄　潮音堂云真說無所示真聽無所聞海潮山外過妙響入深雲　沖泉云物外老餘生泉發幽巖裏自可給瓶孟不羡滄溟水　訥齋云憶昔毘耶老杜口有誰聽還聞寂寂裏其辯過雷霆　寂室云心寂寂自絕此意焉思說寒雲散空亭獨有月照雪　照閣云高峰銜皎月深壑瀉飛湍誰來白雲裏與汝凭欄看　獅子峰云獨爾羣山裏人稱獅子峰無心自哮吼顯晦煙雲中薩埵石云巨石妙掌平兀然半青嶂欽哉昔道人飼虎茲巖上　少游跋云辯才法師謝天竺講事退休於龍井山壽聖院凡堂室齋閣山峰水泉皆名以新意復作詩繼之號龍井十題其言清警發人之妙思信非世閒音也　元豐二年八月高郵秦觀為寫遺其徒懷楚刻於石
崇恩演福禪寺
在小麥嶺積慶山　淳祐八年充　惠順貴妃賈氏欑所賜今額為教院　景定三年　周漢國端孝公主祔焉　咸淳四年有　旨改禪院　太傅平章魏公施貲增造五年
聖上御書六大字為扁且益賜平江田為畝五千除其科役苾芻來駐錫多堅苦有梵行一日堂僧
曰紹祖者環薪自火趺坐儼然煙燄中探懷出偈付大眾云為我持別　平章國公偈曰靈山一別幾經春今日重來喜見君佛法一肩擔荷卻黃鶴樓前第一尊化訖舍利迸流遂塔於寺之西偏
記文馮尚書夢得撰寺記恭惟皇上　聖性仁孝思皇繼述政教肅穆神天億寧繇即祚以來亦既六載凡可以厚倫紀發幽潸咸用其極其諸布善因資冥福惟禮制人情之中以承先志焉粵先皇帝在宥以戊中年六月詔有司備禮葬惠順貴妃賈氏於積慶山之原蓋是山自天目蜿蜒邐迤清淑磅礡面金鐘腋龍井並湖諸峰勢若拱揖迺建寶坊　賜名崇恩演福教寺越十四年壬戌周漢國端孝公主薨　公主　妃所出也遂祔於右爾來若干年矣若稽舊刻錫之上腴資薦　惠順甚備惟　端孝未果輟賜　上心慊然及是益以吳門田五千畝蠲其科繇以崇　先帝割愛遣育之意始改教為禪　宸奎昭回燁填龍象時　太傅平章魏國公發大施舍建無量福海薝蔔林易丈室而東堂廡寮位內外煥列種種嚴備最上殊勝法筵請眾延領十方弘誓圓成將邁南北兩山開闡無遮續續未艾以廣　上恩命僧可湘主寺事一日杖錫來謁記合眾言曰爾時韋提希娑竭龍女現身淨妙住無垢世界普發人天我今承旨掌大總持即無垢圓與佛三世毫剎相涵名義脗合端的福緣無有際斷如是故攝末歸本由漸而頓願演諸法一妙音周遍現界夫佛廣說經法以眾生希望煩惱不一故為彼異解令離心意識無上菩提義則不墮今摘葉尋枝紛籍諸境利根蹉過鈍根難入如嚼鐵橛不知毗紐我無一切心何用一切法今大善知識具大力量成就善慧希有功德饒益化利歡喜畢具會同諸智同一性故無為實相由頓而圓可無宣示以永勿墜夢得學自孔氏無外聞見惟方寸心不殊三昧諸學佛者悟無無法是大圓覺如水中月不出不入無所於名強名曰禪大和尚自毗婆尸祖祖相傳迦葉微笑不是罔人至南能法嗣厥徒萬億今予大善知
識自佛地來照見正覺汝往攝大眾滿體精神方能點勘譬如落種一旦觸發如桶底脫得無生息是法界性自相應當證上乘如是我聞從上訓典儒道釋一理儒門廣大平實為善具足性義汝諸佛祖偈言在明真諦唯無所住而生其心即佛心印歸哉是為記
旌德顯慶寺
在小麥嶺　嘉定初
恭聖仁烈皇太后建充　后宅功德院
寧宗皇帝御書扁
理宗皇帝益買田以賜凡三千畝有奇
聖上為盡復其賦今以奉
恭聖仁烈皇太后神御有清壑亭靖雲亭
太傅平章賈魏公留題咸淳三年九月二十四日賈似道因展先墓為泉石一來客束元嘉廖瑩中俞昕黃公紹王庭子德生諸孫蕃世僧法照智印祖印文珦
積慶教忠寺
在小麥嶺　端平元年金樞密淵刱建
理宗皇帝御書積慶山及藏書閣六字以賜又賜寺額曰積慶教忠寺有君子泉在寺之前曩以歲旱居民乏水父老因鑿泉得古碑曰君子泉天一泉在寺之左隴下清泠而甘平鼎山在外門之左
史／地理／宋元方志叢刊／淳熙嚴州圖經　宋陳公亮　修　劉文富　纂／太上皇帝初授節度使制(P.4277-2)
太上皇帝初授節度使制
宣和三年十二月壬子制曰周封同姓以親賢式厚深根之固漢尊二等而立爵載圖磐石之安朕隆紹慶基端膺駿命永錫胙嗣肇開第室之榮對揚王休申畀國章之寵丕昭顯冊亶告羣工皇子檢校太保鎮海軍節度使開府儀同三司廣平郡王食邑九千四百戶食實封三千戶御名日榦分暉珠潢疏潤第一葉陰七行珠潢疏潤疏疑作流斯干協吉茂嶷嶷之奇姿典命陳儀稱煌煌之華芾聰達蘊自然之質陰八行聰達蘊自然之質　原作聰建案聰建不可通聰達有才見漢淮陽王憲傳聰達方直見後漢蔡邕傳辯知聰達見說苑清則聰達見道德指歸論其外尚多今改藝文成不習之能詩禮雅言允迪聖門之訓堯舜正道率循嚴傅之規既進冠以重嘉宜遵年而出閤班趨萬玉行
瞻極以來朝堂敞旅楹既環宮而列邸載侈褎崇之數益彰振厚之風胙南土之山川佩真王之印綬面槐辨位聯保職於三公先乘啟行總戎麾於兩鎮併疇圭賦增渙渥恩於戲建國以親諸侯義重本支之盛述職以朝天子贄資蕃翰之良其祇服於朕辭以永綏於爾祉可特授太保遂安慶源等軍節度使進封康王加食邑一千戶食實封三百戶勳封如故
史／地理／宋元方志叢刊／至元嘉禾志　元單慶　修　徐碩　纂／卷二十一／碑碣六(P.4568-2)
嘉禾志卷第二十一
碑碣六
南四鄉記
開禧三年鑰方挂衣冠又苦𨂂盭之疾臥家待盡孟秋月末郡以邸報來使兒輩誦之有臺評論嘉興府華亭縣之四鄉利病深切著明為之矍然而起誦之數過仰歎曰皇上勤卹民隱宵旰不遑而耳目之官洞察田里之細微徑以徹聞不旋踵而報可古所謂諫行言聽膏澤下於民非此之謂邪於是時仲舅汪文昌之子立中為宰恐其有累亟以書問之得其報曰此出於殿中侍御史葉公之奏非特為一邑無窮之利立中與同寮亦與有大幸於斯焉士民方相與為葉公立生祠於縣庠因請為記且敘其事始及積弊之實大略邑中歲造煮醞額止四萬緡紹興十八年有邑宰醞過倍增至十三萬有奇科抑之害自里正市井道釋醫卜下至倡優無有免者吏胥以次差等其長歲或至二百萬錢賕賂肆行公私交病吏逃民困官曹無以塞責動輟科罰重征倍稅日甚一日參政錢公邑人也既登政路盡以告於孝宗皇帝宣諭漕臣韓彥質俾有以寬之先是張涇堰壞海潮大
入雲閒胥浦仙山白砂四鄉蕩為巨壑漫及蘇湖秀邑不復可耕乾道七年朝廷不憚重費大興修築海患雖除民力愈竭斥鹵未清租稅全失至是歲久農民漸歸故業可以起賦猶未忍盡復舊貫量估米直使之樂輸會計四鄉夏稅折帛為緡錢二萬苗米近三萬斛斛三緡合為九萬於內以六萬五千三百十九貫充一歲月解之數以補酒額分隸發納尚有增額三萬貫有奇皆不可催足之數又盡蠲之自淳熙六年為始四鄉之賦既輕而易輸三十餘年科抑之害一旦洗去感被寬恩闔境為之鼓舞今又將三十年而四鄉復成大敝副端舊寓茲邑深知底蘊其論年來曲折如燭照數計之明謂既以補額外之酒錢遂分入月解之額府已均定不容少虧春催夏稅夏催秋苗是蠶桑未動而責以折絹銍艾未施而責以折苗殆無此理其尤害者遇有災傷如今歲既旱而蝗他處皆有蠲減此獨不與而征催益急別置牌引名色至不可縷數欲下漕司及本府措置每歲別委官專催四鄉二稅徑解所隸不許邑官干預仍除去板帳中酒錢之數起催輸納並從條限給鈔無得稽遲災傷均與蠲放民賴以寬錢又無欠邑亦易辦一
舉而三利具焉上意開納旋即施行立中到官固已歷究本末無路自達又以四鄉所輸每歲多不及額邑為補足尤難支吾天假之幸有此際會且蒙俯察其來已久非今日之罪略其前日不得已之過而禁其將來可謂曲當矣官寮吏民交口相賀郡太守程公卓喜斯邑之少寬戒飭上下奉行惟謹立中深恐後人不知其詳願書而登之石葉公名時字秀發嘗由甲科入四明幕府其孜孜民事有年矣嗚呼求民之瘼推此心而廣之下轉上聞以時罷行皆能如此斯民其有瘳乎故不以老退為辭而直書之下元日龍圖閣直學士通議大夫致仕奉化郡開國侯食邑一千戶樓鑰記
祭滬瀆龍王文
維景祐五年歲次戊寅十一月癸巳朔越五日丁酉兩浙諸州水陸計度□運副使兼提點市舶司本路勸農使及管勾茶鹽礬稅事朝散大夫太常丞直史館騎都尉賜紫金魚袋葉清臣謹遣供奉官商量灣巡檢劉迪以清酌庶饈之奠致祭於滬瀆大王之神清臣濫被朝恩出持使斧觀采風俗詢究利病上分天子之寄下救斯民之瘼職思其守靡敢怠遑眷惟
全吳舊多積水加以夏秋霖潦田疇污沒浩浩罔濟人無聊生聞諸鄉老之言患在盤龍之匯但陵谷遷變枉直倍差水道回遏湖波壅滯自乾興以來屢經疏決未得其要不免為沴蘇秀之人皆云神故有廟在江涘錢氏有土祀典惟寅霜星貿移棟宇崩壞官失檢校民無尊奉自時厥後歲亦多水且謂神不血食降災下民清臣躬行按視徇人所欲乘乎農隙釃此江流神果有靈主斯蓄洩敢告無風雪無瘥癘舉鍤而土潰決渠而水降改昔沮澤化為壤田即當嚴督郡縣修復祠貌春秋致饗蘋藻如故若疲吾役夫不能弭患則我躬不閱皇恤於神惟聰明昭格無忽尚饗
吳郡征北將軍海鹽侯陸府君碑
君諱禕字元容吳郡吳人也昔龜鳳啟符媯□□襲□□之胤世為諸侯或家於陸鄉因氏姓焉顯考吳故左丞相□聲聞於海內君繫遠祖之懿緒承洪族之清□嵩嶽降其神淵瀆協其氣是以景靈咸贊奇姿挺傑合九□□性聰苞五□□□叡故能□□大業□經□德指瓊雪而□□行瞰雲霄而勵峻節若夫惇經好古玄□圖□則思□□□之□神入幽芒
之□□□□而識其機苞萬品而□其指也爾乃披褐林□□遲養真值□□求士匪□□□□□□藪沈網繞□□□□□石之□幽澤無散髮之□君□斂節降志屈□從時赤烏六年徵宿衞郎中□□□□□遷左郎中治書執法□中校尉立義都尉五官郎中騎都尉遷黃門侍郎君克明□憲允亮納言□□□□□封海鹽侯加裨將軍行左丞相鎮西大將軍事於時基辰□御江河與宗皇晉藩平南境有□□□□□□□□君征北□□□□□□□□□□□□□則儒色溫□武弁則□氣壯爾乃撫戎廟算量敵□□□□□北攻前□□□□□□□□□□□彼場□憚威之□也及其委戈執□入賓皇儲若珍衽席講道論□□□□□□□□□□□□其□□□世俗方昏日月不照鴟梟□□豺狠競超君恥甯武之詳愚厲祖考之烈□□□□□□□以□□□□□□□□□興遘貝錦疾□合米□受侮以遐遷永肅□於積祀到大康之□□□□□□□栖□□水□□□□鱗君將□□□之蟠奮朝陽之羽□□箕之入周陳洪謨於晉宇享年不永春秋知命□□而□夫□□君德□銘大勳今之通義人道之□
事也君元子西曹章安二縣令奉車都尉銜仲子□□□□大夫□□掾□□子散騎□郎前將軍歷陽宣威二郡內史喑仰堂構之遺蔭蒙析薪之負荷詠□□□永思感蓼莪□□□□□山以代君命執翰以裦德庶同輝於日月垂永照於罔極也乃作頌焉其辭曰
皇綱不□天裂地□煌煌南基敵輝北辰桓桓□□□命作□龍嘯江□威響北振運否承泰六合□一帝鑒海嶽求其隱逸將彈南冠入亮皇室我翼永輝□□□折何用不德命此執翰鏤金作頌億載不刊泰甯三年歲次乙酉十二月壬戌朔一日壬戌立
唐朝散大夫護軍行黃州司馬陸府君墓誌銘
君諱元感宇達禮吳郡吳人也昔者舜嗣堯曆協帝初以闢門曰育姜姓賓王終而有國其後俾侯於陸開錫氏之源作相於吳纂承家之祕玄德之緒莫京於代曾祖慶梁官至婁令入陳三辟通直散騎侍郎皆不就祖士季陳桂陽王府左常侍隋越王府記室皇朝大學博士宏文館學士父謀道皇朝周王府文學詳正殿學士並茂稱奕代餘慶資身擢慧葉而增芳飛靈波而益濬去官辭辟語默稱賢函席曳裾文
儒繼美君生而敏慧長而溫良識聰朗而惟深體矜重而不野宗族愛而加敬鄉黨狎而愈恭始以資宿衞解褐韓王府參軍事以丁憂去職服闋值國討狄軍出定襄戎幕擇才君為從事文武吉甫斯之謂歟尋為婺州龍邱丞贊貳有能風俗時變遷睦州建德和州歷陽二縣令育人去殺訓物齊禮子游絃歌武城歎其焉用仲康鳥獸中牟稱其仁及尋加朝散大夫除黃州司馬到官未幾以神龍三年七月二十日遘疾而卒春秋七十有五天不與善神無福謙不其悲哉粵景雲二年三月初一日葬於崑山禮也初文學府君以擅班固漢書敕授舒府侍讀君少傳其學老而無倦此易所謂幹父之蠱詩所謂聿修厥德者也嗣子南金等哀號弗及孝思率至卜兆是營封樹持永憂陵谷之變託詞頌休銘曰
簫韶儀鳳觀國賓王我祚光兮東有齊土南入吳鄉我族昌兮自君嗣業履素含章我譽臧兮內遊藩邸外埽戎場我才揚兮為丞與令化洽三方我人康兮天子命我我朱孔揚佐於黃兮美志未極盛圖云亡訴穹蒼兮碩德休聞地久天長永無疆兮朝議郎行右拾遺靳翰撰
唐朝散郎貝州宗城縣令顧府君墓誌銘
公諱謙字自修其先吳郡人季歷丞相肅公之後也漢魏以降蔚為茂族史譜詳載此得略而述焉大王父諱希揚登州軍州事衙推王父諱彭饒州司戶參軍先府君諱行大宣州甯國縣丞先太夫人吳郡陸氏公即先府君冢子也公體質魁梧風神朗秀溫其圭璧凜若松筠粵在綺紈質性端敏卷舒退進逾於老成早歲舉明經三禮二科洞達微言貫穿精義獨行不合時流所排晚節以談笑曳裾歷諸侯上客魏帥何公一見若平生交表公高才請宰劇郡由是褐衣拜貝州宗城縣令公以我虜之地民俗驕愎非鳴琴可齊實展驥仍乖理張翰之扁舟企陶公之遐躅浙有勝地雲閒故鄉豹隱鴻冥韜光晦迹其有巖廊彥士山㠀逸人每披霧見天開雲覩雉莫不高山仰止如不及焉噫人皆知麟鳳之為瑞而不知善人為瑞也不使公執政當路於時元龜□□不泯於將來盛德必鍾於後嗣誠造物者大誤彼蒼生之不幸乎嗚呼夢感兩楹釁生二豎以咸通十三年歲次壬辰六月二十有八日丁卯啟手足於蘇州華亭縣北平鄉崧子里之私第享年六十有七先是公於第之南
隅列植松楸有公叔□之想焉明年歲在癸巳十一月二十四日乙卯灼龜析蓍姑遂先志窆於茲原禮也夫人弘農楊氏貞順婉約閨門楷儀精爽撫孤罔不適禮僎滁州全椒縣尉先公而逝女一人適明州象山縣令張夔男六人長曰寰杭州鹽官縣尉次曰台常州晉陵縣尉次曰占旁州館驛巡官試左武衞兵曹參軍次曰實鄉貢明經次曰滔次曰潛皆在嬰幼唯實與滔曰公之胤咸能處人接物孝悌治身動惟直方靜必溫克奉詩禮之明訓在邦家而有達是使聯榮清途列羽霄漢有後於魯斯其比歟女二人長適吳郡張聿之經明出身解褐蘇州華亭縣尉次許嫁吳興姚安之登童子學究二科再命為東宮舍人率皆禮樂名儒簪纓盛族公之中外姻表輝映當代不可一二而言也嗣子寰欲嗣續之不絕感陵谷之或遷泣血號泣請銘幽石恭為銘曰
愷悌君子兮如珪如璋鳳鳥不至兮麟出罹殃彼蒼不仁兮曷為其常甘泉倏竭兮風燄摧光孤惸灑血兮行路淒傷青烏告吉兮甯神高岡
勝果寺妙悟禪師碑銘
呂益柔撰
師諱希最俗姓施世為湖州人其母感異夢而生乳
中遇相者曰是子骨法異常勿染於俗因舍之出家依郡之廣化寺僧寶新為師四歲遇天禧霈恩祝髮受具足戒十五歲學天台教於錢塘名師慧才盡傳其學悉明奧義慧才善之曰天台教門又得人宗風益不墜矣擢居上首緇流競名者愛而畏之號曰義虎治平中遂挈經笥來講秀州青龍鎮隆平之塔院師平日不特講說而已其舉動語默必與其法相應而後已名實既符道俗咸嚮講塔院者累年一日不得意於鎮宰即拂衣去之霅川師既去學徒什伍散矣昔之妙香寶華之所一變而為積塵茂草之場信士過之莫不徜徉重惜師之去也鎮宰替師復來則不復主持矣遂買居於勝果寺講說如初寺僧子雲之室夙有崇師乃咒塊土擲於怪室中須叟得片紙書曰今被法來遣難舍法力沒余當復來於是甯息者累日其後擊物颺火變怪大作子雲惶怖復請師禳之師至怪所訶之曰汝果何物耶得非未離幽壤之苦將丐慧力以求生者耶何為擾人不已耶汝不聞惱法師者頭破七分乎為之講說輪迴因緣仍令眾僧聲咒以破其罪障俄而空中轟然有聲視之得朱書數十字自稱有漢烈士沈光大略止悔過謝罪自蒙
懺解中夜已生他化矣師謂他化天也嗚呼怪哉余嘗讀高僧傳至於法蘭精勤經典山中神祗皆來受法人謂德被精靈余竊疑其誕及覩此則知佛慧神通足以斥陰妖之靈響拔重泉之沈魂明暗兩塗各獲安利夫怪者聖人所不語將為後世好誕者戒也然孔子嘗謂敬鬼神而遠之又曰幽則有鬼神是豈以鬼神為無哉今沈光變現顯顯若此則凡包禍心以欺諸幽者得不聞是而懼乎此余所以雖怪而必書也師臨終尚說法作偈頌優游坐亡時元祐庚午季秋六日以其年孟冬十八日闍維得舍利數十瑩采陸離臘七十三壽七十六其徒寶覺惠圓惠軫用浮屠法散骨於水因求文以貽不朽銘曰
禪律雖殊歸則同揆冰泮雪消俱成一水師之持律古佛是擬聞思惟修小不逾咫講明妙教名流伏膺解破幽障沈魂獲升利物既足坐躋上乘慧績若此宜以銘稱
世非無怪也聖人不以語諸人然易曰精氣為物遊魂為變是聖人固已言之矣勝果寺擊石颺火之妖豈非精氣為物遊魂為變者乎宋之天禧距漢已千百載所謂烈士沈光者精魄猶未化其可
信耶其不可信耶抑它有憑附而然耶最公法師以大乘力濟幽塗苦使魂氣有所之而妖怪不復作是亦不可謂難矣其徒刻之石以大其說以永其傳無證修公出以示余且言佛道慈悲其有徵驗者如此故為之書時至元癸未清明後二日承務郎慶元縣尹單慶謹識
寒穴泉銘并序
守臣毛滂撰
歐陽文忠公為大明水記云山水上江水次之井為下山水乳泉石池漫流者上然余客東都時日從定力院取井水煎茶此井不知有山泉否而味乃與惠山等至衡其輕重則定力之水輕是此井甯肯出山泉下哉至載劉伯芻謂水之宜茶者有七等又載李季卿論水次第有二十種惠山泉蓋居其二文忠公以為不然雖余亦不以為然也蓋水之在天下者人安能盡知之顧可使不知之水又盡居七等二十等之下乎水之良不過甘也一甘而第為二十差為七等又遂以為天下無水而高之是當欺我秀州華亭縣有寒穴泉邑人知之者鮮縣令姚君汲以遺余余始知之問此邦人則多不知也取嘗甚甘取惠山泉並嘗至三四反覆嘗略不覺有異是就余所知則惠
山寒穴相望裁二百餘里閒蓋有兩第二泉矣嗟乎論水者談何容易景祐中相國舒王有和華亭縣令唐詢彥猷寒穴泉詩云神皋洌冰霜高穴與雲平空山渟千秋不出嗚咽聲山風吹更寒山月相與清北客不到此如何洗煩酲此泉雖所寄荒寒宜因相國詩聞於時然亦復未聞也余恨前人之論水者既不及知之余欲以告今之善論水者為作銘云
泉之顯晦　豈亦有數　生此寒穴　與世不遇
美不見錄　為汲者惜　泉獨知洌　不計不食
書朱象先畫後
松陵人朱君象先能文而不求舉善畫而不求售曰文以達吾心畫以適吾意而已昔閻立本始以文學進身卒蒙畫師之恥或者以是為君病余以為不然謝安石欲使王子敬書太極殿榜以韋仲將事諷之子敬曰仲將魏之大臣理必不爾若然者有以知魏德之不長也使立本如子敬之高其誰敢以畫師使之阮千里善彈琴無貴賤長幼皆為彈神氣沖和不知向人所在內兄潘岳使彈終日達夜無忤色識者知其不可榮辱也使立本如千里之達其誰能以畫師辱之今朱君無求於世雖王公貴人其以何道使
之遇其解衣磐礴雖余亦得攫攘於其旁也元祐五年九月十八日東坡居士蘇軾書
史／地理／宋元方志叢刊／乾道四明圖經　宋張津　等纂修／卷九／記一／重修御書閣記戴覺(P.4930-2)
重修御書閣記
戴覺
中興天子以柔道理天下留意稽古禮文之事肆筆成書雲昭漢倬刊之翠𪻓與六經並傳寵錫成均徧頒侯頖悉創閣以謹其藏四明御書閣規模雄偉甲於淛東肇建於紹興戊辰歲務在速成不暇擇木屹然數柱上貫層梁閱時未久蠹腐弗支生師所處日夕惴焉非所以稱臣子尊奉之意臣覺承乏典教首請於郡願易而新之守臣姜師仲清心奉公慨然曰是豈可因循乃即委官度材之美募工之巧役不旬日輪奐一新爰率僚屬涓辰奉安飛榮四翥江山助妍琅函寶軸交相輝映縉紳韋布歡忻鼓舞而相慶曰偉哉煌煌乎不朽之盛事一方之壯觀繼自今以往神物護持其萬億年無有壞先是閣有記臣謹拜手稽首紀重修之歲月云紹興二十七年秋七月謹記
史／地理／宋元方志叢刊／延祐四明志　元馬澤　修　袁桷　纂／卷六／人物攷下／史忠定十二先生贊／桃源王公先生(P.6221-1)
桃源王公先生
公脩隱德　約處桃源　文肩李杜　行踵淵騫
教育千里　執經滿門　天之報施　煌煌後昆
史／地理／宋元方志叢刊／延祐四明志　元馬澤　修　袁桷　纂／卷十三／學校攷上／本路儒學(P.6297-1)
本路儒學
開元二十六年明始治州學宜隨州立矣寶應廣德閒州毀於袁晁之亂貞元四年王沐始建夫子廟太和七年于季友以開元裦封文宣王冊文刻石天禧二年李夷庚移學於子城之東北建炎兵燬先聖殿獨存郡人林暐首捐金錢數十萬紹興七年仇悆卒成後為明倫堂東齋曰上達廣譽造道西齋曰登賢成已時升十九年徐琛即明倫堂之後建稽古堂堂之上舊有五經閣閣燬經亡後以藏宋御書岳甫守郡復置成德齋後以置養正齋皇朝至元十九年火僅存外門二十九年本道廉訪副使陳祥即閣基立尊經閣有記二十年鄉之儒士裒力新明倫堂至大二年舊殿以民居為之弗稱副使趙宏偉勸士重建有記復新儀門泮水東教授吳宗彥建賓序齋【刊誤】　[本路儒學]　賓序齋各本無齋字前據敬止錄引補今按下屋宇條亦但作賓序五閒葢序字讀如東序西序之序非序賓之序也齋字當刪養蒙堂在廊東史復伯吳宗彥等建先賢祠堂【新校】　[本路儒學]　先賢祠堂盧本另行起舊有五先生祠楊杜王樓王後增陳忠肅豐清敏高憲敏林侍郎保汪尚書大猷復增郡守六人李夷庚仇悆趙伯圭岳甫程覃趙師嵓教授一人周粹中淳祐中顏頤仲復祠張宣公呂成公陸文安舒文靖沈端憲楊文元袁正獻是後立祠宂雜今不復著而九先生祠迄不敢廢王尚書應麟始
立傳為記以奉聖旨崇祀復設二亭在外門東西公廚土祠廳舍凡學所當備具者略弗書射圃以宋孝宗頒射義魏王判郡立今為教授廳
李璜重建州學記
四明據會稽之東抱負滄海枕山臂江重阜崇嶺連亘數千里其浸不淫於海而瀦以為湖山川之勝雄傑茂異所以人材英拔比他郡為甲至於後進縫掖往往冰玉秀整廉利好學葢自祖宗以來名公碩儒文詞為諸儒倡者搢紳至今誦之郡舊有學制度甚偉建炎胡虜之禍鞠為茂草而先聖之殿僅存扶持傾欹不庇風雨荒榛斷址使人愴然懷舊而悲焉今新昌石君延慶光錫學問淵博連中三科四方望風欽矚願得執經席下以丐餘論紹興五年實掌是邦之教事居無黌舍食無粱肉水火器皿之用凡百不備學者猶且負笈而來棲於敗屋之下絃誦之聲不絕葢其風俗好學如此會太守仇公以次對出鎮恭致天子崇儒右文之意歲時嚴奉牲幣盛服搢笏祠於庭下將事既畢延見諸生酌以酒醴每病餼廩不充以為公私之患明年政成迺斥公帑百六十萬又丐於耆舊鄉老得錢八十萬始益賦入助其供給復
以辜榷廢材瓦木竹杆凡十萬九千六百有奇益以調度之餘四百萬錢以為梓匠丹堊之費初立重門兩序敞其後以為講議之堂葢其東以為庖湢之舍閈閎深麗翼飛瓦聳神位像設籩豆俎簋煥爛一新於是泮宮之制具體克備既落成率諸生行舍奠之禮是日鼓舞歌詠莫不稱頌仇公之德又以石君超詣之材屑於細故針抽縷績以至於斯也竊嘗謂古者有國有鄉必立學校葢非苟然而已以為君子之居而禮義之所從出也為諸侯者於此虖受成遣師以服遠人為士大夫者於此虖游燕休息以議政事執政者又從而究其言善否因以改行下至遊士冑子編戶庶民莫不雍容進退於斯講求先王之道皆得興於禮義及其秀傑穎脫則又論而升之俾之為天子政事之臣此所以學校官府初無二體而三代之上家塾黨庠遂序國學如是之設也後世先王之道不明武吏以殺伐暴悍為能文吏以簿書期會為重其閒深文刻害便法自營者則悠悠之譚指為廉正怙其鷙忍以投時好如蟲食木中傷敗冲氣卒至穿穴侵漏與本俱傾而莫之知也大抵自漢以下承暴秦之緒維持固結之道一切主於法令劫持天下
使不能去無復父子君臣之愛一旦潰敗不可鈐柅誠以平昔用法便文之積也今承漢唐之後去古益遠為吏者視斯民如仇讐居官者指公府為傳舍朝夕從事米鹽錐刀之末為治之道追胥箕斂耳非復有文學禮義之說也至尊憂勤於上隆師重傅以明先王之道而六經之旨不行於士大夫之閒處心積慮官遷畱滯而止士之游於庠序者截決經史取青媲白以待有司之問更相告語惟恐趨赴功名之後此道之所以不明而先王之跡幾於熄也如是而望風俗之醇厚億兆之孝悌忠信難矣郡之有學始曰禮義而先王遺風餘訓標準在是為政者尚指以為不急之務亦已甚矣四明環地千里浮屠老子之宮無慮數百區窮極土木以享侯王之奉然以州郡之力學校之事求數十楹以庇其徒而囏難勤勩積歲十數不克有成良可歎也今仇公適丁搶攘之際撫臨一方未及報政而公私便利風化醇厚無廚傳過客之事而有恭儉率循之益為善者有所恃而不懼姦宄小人知所畏憚而不敢自肆是以風颿海舶夷商越賈利原楙化紛至遝來波濤讋伏山谷休靖盲風怪雨不敢輒作迺能於此之時以其餘力及于學
校養育人材用為異時興起太平之資其所以忠於國家惠其儔類之意深矣又能斥其帑藏之積勉勵郡寮上下協同以濟登茲其用心可謂知所先後不忘其本者哉雖然善始者未必善終能作者未必能述今公於此可謂勤矣若夫因卑為高積微至著使之日增月益以至熙盛則又有待於後之君子賡繼存愛之而已此則仇公之意亦郡人所望於來者也故併書之以告紹興七年□冬閏十月甲申謹記
鄭耕老重修州學記
國朝慶厤中詔天下皆立學按唐貞觀詔州縣作孔子廟四明學區暨建炎火於胡僅存先聖祠貌有斷碣三考唐開元封文宣王太和七年始立石紀所封遺製廟經寇毀貞元四年刺史琅琊公重建刊石文有追贊明皇者太和四年修廟六年亦誌於石今登科記述天禧中李侯夷庚崇庠序父老傳移學於州治東北即李也邈乎罔究經始之日至改作續修竟與貞觀慶厤相先後紹興七年郡將仇公徽學憫建炎之厄乃建門結堂翼以齋館蕩穢披榛未遑宏固更二三紀新故等敝耕老辱典教具聞於府使君【刊誤】　[重修州學記]　府使君使字盧無趙公閣學力欲興之未及而去越明年直閣張公下車
復疏曲折以請公嗜學樂儒隨假之資鳩匠市材惟恐後蠧者撤撓者易支傾墁罅葢飜欄植有儼其新使人生敬以乾道三年六月辛巳始事閱月既望訖工率諸生釋菜奉安睟容畢禮歷階升堂行揖遜講中庸申以泮水士儒勸喜芹藻生春耕老職乃事不敢不謹書以詔將來云謹記
王應麟重建大成殿記
天子初郊見之歲法駕視學謁欵先聖隮曾子子思侑饗建首善風四方罔不丕式彝訓越再歲吏部尚書洪公燾以敷文閣學士來牧四明秋舍奠於學顧瞻禮殿梁棟陊剝喟然曰大哉聖人之道於穆不已惠我無疆矧東漸於海遠遡洙泗簪紱之盛儗鄒魯職在宣化弗惟道原是崇曷克稱明詔若稽郡乘舊夫子廟肇自唐貞元四年至今四百八十餘年矣元氣回復理若有待明年實咸淳紀號之六年迺鳩工飭材而鼎新之穹棟碩楹奐弈嚴敞視昔有加焉某月日虔妥用幣衿佩雲集相與端拜而議曰吾邦自慶厤諸老淑艾後進乾淳大儒闡繹正學孝弟修於家而仁遜興齒德尚於鄉而風俗厚理義明於心而賢才盛善信充於已而事業顯成我者夫子也聖天
子立教於上而夫子之道益尊賢師帥迪教於下而夫子之道益彰夫道者治之本其功與天地竝世之言治者謂古道不可以御今先政刑後教化道寖微而俗滋薄獨我公眇覿天衷民彝之統紀急眾人之所緩可謂知本矣昔魯僖公能修泮宮威德所被至於海邦夫子列其詩於頌而先儒傳春秋則曰學校為國之先務雖用民力不可廢也故不與新作南門槩書之策今公茲舉合詩春秋之義豐道扶教作新數百年幾墜之緒盛德至善百世不忘也於是郡博士請書成事於石應麟世家於鄞幸得從先生長者後升堂而聞金石之音入宮牆而見宗廟之美惟遊於聖人之門者難為言曷敢贊一辭竊嘗聞之論語始之以君子終之以君子學者所以學為君子也凡我同志服膺聖訓陟降庭止昭格不違上以承天子之休德下以篤師帥之善教罔俾克廣德心專美魯之多士尚其懋哉朝奉大夫祕閣修撰新知徽州王應麟記
王應麟重建學記
四明自唐為州始有夫子廟宋始建學規模豐敞棟宇穹崇庠聲序音冠於左浙英俊之域紱冕所興文
獻蓋彬彬矣至元十九年春學燬於融風教授潘夢桂黃裳吳宗彥史復伯歷載繕葺經始禮殿門廡齋舍寖以略具講經有席養蒙有堂皆草創未就二十八年冬肅政廉訪副使陳公祥下車謂博士諸生曰化民成俗勸學為先嘗聞疇昔輪奐之盛意不止是盍飭工掄材以復舊觀顧儀門庳隘弗稱從祀容服弗嚴越明年夏鼎新高閎賁飾貌像六旬而畢二堂亦告成又惟斯文與天地竝立必華榱岑樓式毖厥藏因重建尊經閣五楹里士忻然競助教授蘇君焱撙約學廩續其不給秋九月閣成嶫峨壯偉衿佩聳瞻咸曰六經如日月陟降庭止惠我光明恢人文以迪化原維賢使者之德請識成事於石維諸侯之學載於禮詳矣在易臨之象曰君子以教思無窮澤上有地猶君子之近民也近民則禮達而教行建其牧立其監有師保之義凡以存天理淑人心而已矧是邦為詩書之鄉逸民之黃純孝之董文士之任自漢以來為美談慶厤諸老模範後進淳熙大儒闡明正學惟聖賢是式惟德性是尊小而洒掃應對大而格物致知目濡耳染充然有得每歲孟春衣冠濟濟齒位秩秩司徒之教偷黨正之禮飲流風遺俗猶存未
墜南豐曾公忠肅陳公繼為守貳表率薰陶東諸侯莫逮焉春秋大復古學之復道之泰也夫不農不工何以謂之士非老非釋何以謂之儒行已有恥尚志仁義士之實也為君子儒夙夜彊學以待問儒之實也游於斯肄於斯盍亦踐其實副其名乎郡國有學昉於漢二千石所察惟曰好文學敬長上肅政教順鄉里三代攷行之意藹如也因作新之機而日新其德業孝悌忠信為根本明誠敬義為準的始於離經辨志成於知類通達用仰承菁莪樂育之仁不在茲時歟昔魯僖公能修泮宮教澤浹乎海邦其俗秉周禮守經學一變至道聖人稱之誰謂魯遠道無古今師友淵源緒接洙泗頌其詩尚論古之人罔俾克廣德心專美魯之多士凡我同志懋敬哉歐陽子有言善教者以不倦之意須遲久之功禮行俗純然後為學之成迺紀其始成以詔永久俾無怠
任仲高大成殿記
聖天子即位首崇學校務作養人材以備選擢德至渥也海內士莫不感激思奮期以奉明詔惟四明古名郡夫子廟學甲東浙壬午既燬有捐所居堂以為殿見謂庳隘復不以時修葺凜乎其若壓至大己酉
夏六月廉訪副使趙公宏偉慮囚實來環顧歎息上方嚮用儒術式隆加封之典而廟祀弗稱非所以昭尊事宣教化此固吾職與教授蘇君塏謀督租入撙用費學官輸俸諸生輟供儒人之在籍者助有差龜吉攷度鳩匠庀工物直相得而木石川流地效其良勞佚惟均而丁夫雲集人盡其心羣材既豐眾作咸秩初梓人以圖上一如公指授毋襲前陋毋侈後觀崇實去浮於以示教視前高一尋前廡之廣半之既禮行而周旋有餘地樂作而縣設有定所匪亟匪徐有嚴有翼閎麗靚深悉遵禮制法宮既正爰及黌宇藏書有閣肄業有齋講堂數十楹周垣數百尺棟屋之撓壞瓴甓之殘缺丹堊之漫漶或易而新或因而理勿為苟完以植永固萬目聳瞻於前烈有光焉既告成功我公蒞止祗謁薦誠用答嘉貺乃揖長老招諸生而進之曰庠序之設古今攸重非直為觀美也盍知所以為學乎學者合內外之道自謂開物成務而無本則非治自謂窮理盡性而無用則非學本諸心體諸身徵諸庶民堯舜行此道千載而上所以為唐虞夫子明此道千載而下可以為堯舜布在方策炳為日星學者所宜用力於此有閣傑然高明光大
尚炎古人毋使簡編之富徒資蠧蝕也有齋廓然藏修游息相與濯磨毋使羣居之樂適滋玩愒也有堂巍然正席而講環坐而聽毋為口說之騰而耳學之淺也由是得其門而入見宗廟之美百官之富源深流長器大用宏窮而其志足以有守達而其材可以有為忠信之行漸被鄉閭詩書之化陶冶萬物立太平之基垂無窮之聞此夫子之道學者之事實聖朝加惠學校之至意也僉曰謹受教願刻之石以諗來學且識其顛末云公通古今知所先後嘗有德於湖湘之民退而以道自娛樂者十年上謂是足司吾風憲者問學以明理為宗政事以敦化為要葢有本者如是是役經始至大二年十月庚申越明年三月丁未乃備先任營董之責者非一奉化州判官程時敏實竟其事以材選教授蘇君承積弛之餘以職業受知成此駿舉亦克世其家者皆不可以無紀
王應麟九先生祠堂記
古之鄉先生祭於社近世祠於學社所以養學所以教而教之功尤大秉彝好學之良心百世猶旦暮况其邇者乎誦其詩讀其書尚炎古之人非一鄉之望也天下之望也四明鄉先生有九人焉宋慶厤建學
之初楊杜二王樓公以道德文行師表後進或授業鄉校或講道閭塾衣冠文獻益盛以大五先生之功也淳熙之舒沈楊袁諸公以尊德性求放心為根本闡繹經訓躬行實踐學者知操存持養以入聖賢之域四先生之功也郡泮舊有祠因鬱攸而廢至元甲午季冬朔旦廉訪使者秋公桂屬郡博士戴君友始復毖祀觀者興起元貞丙申月正元日廉訪使者完顏公貞至學宮謂祠宇陿陋未稱相攸尊經閣之右規模一新府牧月列公提其綱帥屬協力庀事以迄於成妥侑如禮多士訢訢周爰咨諏章善扶教以穀我子弟惟二使者之賜亦惟承流宣化之賢立師道以美風俗皆宜書凡我同志盍亦修孝悌忠信尚禮義廉恥學必正大學必篤敬式時前哲訓用對作新之盛德可不懋歟
袁桷重修先聖廟記[按曰]此文係續刻
河南郭矦視郡事之初首定役法郡民日困鹺事旬月按覈數常不登郭侯知其姦利乃言曰病在私商潛轉輸其所贏餘卒不入公籍民病不可藥也於是罷賈區分四廂俾總之鱐醢豉脯各趍其時視計口之授略相等復竦然曰吾職司學校茲曷可少緩督
大小學謹授業斥其偽冒以其餘粟大修孔子廟於是進郡博士陸晉之學正錄胡禾毛明德而言曰漢文翁立學歷唐宋幾二千年猶完緻君等知其故乎少閒曰教在不墜其不廢在繕修迺曰若殿若儀門風雨剝圮在丹雘先聖崇嚴列祀肅雝在作繪定章服在禮象又曰講有堂書有樓吾亦曷敢後姑徐徐為之吾願俾是邦服習仁義秀乂林立遣詣王朝將自茲始桷繇禁署歸里凡三年愛中和樂職之詩首為詩以詠贊侯名郁字文卿所至官以興學為本詩曰
茫茫海甸聿仁義邦圭組績榮失其敦龐歲亦云徂夸侈則降維侯之來靡瘼不知曰維泮宮風化攸基竦其具瞻象神之儀藻井繪櫨絢兮承式降陟有嚴是奉是翼匪土木之工職教攸則瞻彼戟門有飛戾止斯翬煌煌五采屬纚鏘鍠八音粲曰在耳嗟爾後生無媮以誕無逸豫伴奐遵我侯度以靖以獻奉璋有峩伊侯之願
史／地理／宋元方志叢刊／延祐四明志　元馬澤　修　袁桷　纂／卷十三／學校攷上／鄞縣儒學(P.6311-2)
鄞縣儒學
鄞縣學始創於唐元和九年其地在縣之東宋崇寧二年移於縣之西南後燬於建炎四年之兵嘉定十三年
邑簿呂康年以舊址陿隘有請於丞相史彌遠命郡守俞建相地擇所以寶雲寺西不隸將威果指揮廢營更之刱禮殿跪像然亦未大備寶慶二年尚書胡榘守郡捐緡錢出楮券輟市舶之贏率里士之助經營有成堂曰養正齋四曰習說曰辨志曰觀善曰敬業凡縣之士肄焉至元十九年儒學提舉田希亮按治增二齋【刊誤】　[鄞縣儒學]　增二齋增下盧有置字曰育英曰進德二十六年郡城灾惟茲學巋然獨存二十八年浙東道肅政廉訪副使陳公祥分治於明以舊殿將圯撤而新之易跪像而坐焉塗塈丹雘增煥聿新縣丞王公閏董其役至大二年正月復燬於火是冬縣丞賈思恭以廉訪副使趙公宏偉之命一經營之縣尹張繼祖繼之後同知張伯延成之
王安石請杜醇先生入縣學書
人之生久矣父子夫婦兄弟賓客朋友其倫也孰持其倫禮樂刑政文物數制事為其具也其具孰持之為之君臣所以持之也君不得師則不知所以為君臣不得師則不知所以為臣為之師所以并持【刊誤】　[請杜醇先生入縣學書]　并持并盧作共之也君不知所以為君臣不知所以為臣人之類其不相賊殺以至於盡者非幸歟信乎其為師之重也古之君子尊其身恥在舜下雖然有鄙夫問焉而不敢忽
斂然後其身似不及者有歸之以師之重而不辭曰天之有斯道固將公之而我先得之得之而不推餘於人使同我所有非天意且有所不忍也某得縣【刊誤】　某得縣　某與有二某字盧本竝作安石○藏本此書沿抄圖經於此踰年矣方因孔子廟為學以教養縣子弟願先生畱聽而賜臨之以為之師某與有【刊誤】　某得縣　某與有二某字盧本竝作安石○藏本此書沿抄圖經聞焉伏惟先生不與古之君子者異意也幸甚
再書
惠書何推襃隆而辭讓之過也仁人君子有以教人義不辭讓固已為先生道之今先生過引孟子柳宗元之說以自辭孟子謂人之患在好為人師者謂無諸中而為有之者豈先生謂哉彼宗元惡知道韓退之毋為師其孰能為師天下士將惡乎師哉夫謗與譽非君子所卹也適於義而已矣不曰適於義而惟謗之卹是薄世終無君子惟先生圖之示詩質而無邪亦足見仁人之所存甚善甚善
王應麟重修學記
鄞在漢為鄮屬會稽郡唐屬明州建夫子廟於縣東五代改鄮曰鄞宋始立學王文公安石宰縣因廟為學教養縣之子弟風以詩書衣冠鼎盛後遷縣西南兵燬久未復主簿呂康年請於郡相舊址創禮殿設
跪像堂曰養正為齋者四至元十九年增二齋二十六年郡城灾茲學巋然若魯靈光斯文未墜道其泰乎二十八年濟南陳公祥為肅政廉訪副使分治於明崇庠序之教明年新郡學顧邑校風摧雨圮榱楹將壓殿雖更坐像庳陋未合古制爰命撤舊宇而新是圖夏六月鳩工經始規模崇閎視昔增煥縣尹張君孝安提其綱丞王君閏捐祿米以助主簿任君謙亦贊畫焉多士競勸佐厥費事鉅用不給檄縣以義役租續之揭石為門六扇有伉掄材為殿隆棟翬飛清池泱泱芹藻春意自堂及序以次繕修實惟禮樂之使居德善俗啟迪化原以恢宮牆之壯觀逢掖來遊誦公教澤永永無斁始教諭趙必燮庀役未克就嚴得桂繼之出私橐帥先吳應酉聯事協力既成請識石章應麟居是邦不敢以耄疾辭惟古者百里有師教以道藝孝弟仁義斯民也三代所與共學也閭為左右塾黨以正齒位時會於州序去民愈近施教愈密自武城絃歌弗聞急繭絲而緩教化先政刑而後詩禮若密令舉善而教新城長延聚生徒何其寂寥哉無以表倡之也我思古人有行部先即學宮見諸生試論有行縣學宮處士執經對講誰其嗣之賢
使者新斯學也豈徒美宮室云爾將新士以新民也【刊誤】　[重修學記]　以新民也新下盧有斯字昔鄞有杜先生醇學行望一鄉縣大夫再書然後起其書謂斯道我先得之必推餘於人願賜臨以為之師其自重難致如此師道立善人多淵源有自為師者盍以為法乎鄮士漢世僅一見虞仲翔之言可攷也陸士龍稱鄮之俗禮節恭謹葢素履行願修其天爵是為入德之基進道之階自學校之建俊彥興起鄉先生前後九人其四出於鄞皆以忠信為本踐履篤實仰高蹈景其人若存為士者不自勉乎師知所以教士知所以學朝而受業晝而講貫夕而復習思無愧於儒之名前哲有云學所以學為人學為君子學為忠與孝也服膺三言是訓是行化海濱為洙泗以一邑為天下式將自吾鄞始謹書其事詒夫斆學者式克用勸三十年秋八月壬寅記
袁桷重建學記
粵昔授受緒絕空虛固陋之學淪於人心言理者人人殊師記問者質而不化辭章篆刻決裂六藝糜爛而不可救師儒有憂之據道德性命之要毫分縷析鑿鑿乎其不可相紊也繇是士得以一其視聽皇王之道復興於千數百年之後可謂盛矣世祖皇帝混
同區夏崇學校定國子學成憲皆東南儒先而朱文公所說咸取以為經史模楷於是窮徼絕域中州萬里之內外悉家有其書然而急近功者勦取其近似以為口耳之實天人禮樂損益消長切於施為所宜精思而熟攷者一以為凡近迂緩而不講至於修身養心或相背戾而不相似則緣飾儼然望之莫有以窺其涘際夫明絕學以承先聖之統可謂難矣弊生於簡易守其說而湮其本將不勝其弊載籍甚博莫嚴於五經教人之怯莫詳於三物揚子雲云邱陵學山而不至於山惡夫畫也今州郡悉置廟學奠謁講說循襲條制而職教之道似若有未修焉者鄞舊有學王文公安石為宰時延會稽杜先生醇教之學者輩出至大二年郡大火學燬之主邑之學曰孔文雋董儒金始建講堂禮殿未及完而去皇慶二年三衢姚熙載實來是歲天子下科舉詔同知郡事吳郡張侯伯延顧瞻陋蕪首曰其何以稱上意乃率郡官而助之邑令梅君遇春丞簿龐君滋范君祐咸曰吾長於是茲役曷可緩嚴工庀程戒肄業者咸輸以佐閱二年夫子像成侑從有序門廡庖庾塗雘繚繞之屬堅密精粲學宮之制完且具矣姚君乃曰鄞號多士
昉杜先生宜作先賢祠以祀鄞士之興其自今始乎嘗謂學校宮室殿謁循行風俗之使者未嘗不督厲修繕獨教法未定雖聰明自任猶不敢高下以議今明詔四出郡侯首創其原姚君又能推本前人尊師之旨深有所寓桷雖官朝廷因姚君之請知張侯之美遂以學校之弊首敍其說庶幾吾里秀士【刊誤】　[重建學記]　吾里秀士里下盧有之字錄亦有清容集無其強敏自修者詢攷耆哲篤行於顯微內外之實文質交資上承詳延將以復乎昔時衣冠之盛則姚君之闡微猶昔賢勸道之意也庸刻於石願有以俟焉延祐元年四月十六日記
又[按曰]此篇係續刻
延祐元年桷記鄞學之興造矣甫一紀職鄞學者栝蒼林君傳以事狀來言昔之經度踰於舊址廩入不給故其結構塗塈缺焉未周鄞之尹曰阮君周翰治縣未幾有恪殿謁首以興繕為急割俸以勵儒生於是步履有甓繚繞有墉礱以密石華以堊丹象設有嚴講席齋廬足以稱絃誦而從祀一百有五悉易以塑合儒先之宜祀者為祠以庥少閒曰既完矣盍廣教以振士類立小學師二人而增弟子員凡五十人泰定三年二月朔告成復命桷記維鄞自王文公延
杜先生以君師為端本故後之繼承經術淵懿蹇蹇大節見於史傳者凡數公衣冠日隆微近功利而懷忠抱德盛於乾道淳熙之際遺言正學傳於今猶未泯周翰之先公嘗分刺是邦龐眉襃衣諸老森立葢嘗極尊賢之禮矣今茲作新亦將有意夫斯道攷問德業吾猶以為有在也周翰名申之池陽人林君字以道非怠其職以苟度者於是乎見魯公修宮形於歌頌系以詩曰
維鄞之峯煌煌金精其江縈紆挾城以行磅礴元化孕茲羣英其英伊何鬱彼瑚璉不戚施以求是則是憲發其精忠匪石可轉曰尹之來庭誥是遵顧瞻廟庭風墮雨昏土金丹漆有炳其文宮既完矣失教則缺循循子佩自今以始罔敢越以道氏林葺構揭揭杜先之訓百世服膺有失其猷將夸誕是興凡升論堂戰兢以承
史／地理／宋元方志叢刊／延祐四明志　元馬澤　修　袁桷　纂／卷十四／學校攷下／奉化州醫學／屋宇(P.6331-1)
屋宇
櫺星門三座　　　　門樓九閒
大殿三閒扁曰開天之門知州馬奉議立男馬克敬十二歲書
講堂五閒扁曰明理堂　　東西兩廊共三十閒
袁桷三皇殿記
馬侯為州急先崇儒建尊經閣成作而曰學無田曷足養士表圭田租勵之於是鄉之儒合言茲實吾黨恥鄉校曰毀青衿賦焉館餐有加士子知教盍助田以成侯志侯復曰先賢遺則惠養存沒規曷敢湮廢正藉端本恥格貪戢於是始言曰噫世祖皇帝仁行肇邦萬世永憲今獲守茲土疾沴不治黎民何辜迺建三皇殿初殿在廢觀址後徙寺旁庳隘弗稱詢圖攷初厥地爽亢遂廣土而興之百柱翼成萬瓦鱗比厚者效泉力者輸役官不出賦而巋然光尊耆老贊企願紀其建立以彰侯績桷嘗聞庖犧闡極人居其中靈根湛純萬化是生坎離致用窮陰陽之機壽夭不齊彼實戕竊惟大聖人憂之樹藝五穀輔之以醫藥剛柔燥溼各施諸用神農之功也因其厚生迄於傷生以憫以原為之經問教之以知懼使各盡性命之道則夫黃帝之功詎少矣哉三聖炳著尊祀肇唐皇甫劾之論合於醫說道不虛矣為作樂章俾歌以祀表侯於無窮侯名稱德字致遠官奉議大夫明爽幹飭吏民畏而愛焉是役也州之官咸佐之鄉老皇甫簡董役訖成前門九楹廊廡齋序二十八楹講堂
五楹禮器備充圍繚丹堊咸曰美哉歌曰
判鴻濛精一中八方圓握以通稽聖作逆不逢神之遊雲霓從嗟彭殤易恣縱簡差差指厥蹤𢆯籥啟人喬松煌煌大聖萬世功
天昭昭日月星變化周純粹精木石土金盪至靈飛走食物各受令一日屢蘇民乃修齡覽九州雲泠泠是州秀淑守著能牲具肥酒濟馨
日出作晦晏息守厥故常民用不極何顛僨自傷縱恣作慝帝有憂筆載籍目視毫釐脈寸尺智者驚保厥德雲龍之髯杳無亦祀靡斁千萬億
史／地理／宋元方志叢刊／至正四明續志　元王元恭　修　王厚孫　徐亮　纂／宋元四明六志校勘記／卷三／佚文三／延祐四明志中(P.6631-2)
卷弟十河渠攷上按至正志河渠攷於鄞縣西鄉下載河港碶閘等二十二條末條後云已上竝見前志然不知其始於何條或曰二十二條皆是也或曰北山古港條注以上三港皆魏峴說則此下烏金碶至末凡十五條皆采自前志者或曰渾水閘以下五條甚略蓋本諸前志而檃括其詞者今以敍述不明難據錄補讀者參諸至正亦約略知延祐之原文矣
河
【補目】鄞縣原目無今按乾隆志曾引一條則為目脫
西塘河縣西源出大雷山經湖泊轉高橋南過十字港西北抵西渡壩東流入西門乾隆鄞縣志三引延祐志
奉化州佚
奉化開河記存○清容集作奉化州開河碑浙志作開新河記奉化志作新河記
奉化諸溪至龍潭畢會汪洋衍匯陂塘㵎溝合流赴資國浙志奉化志竝有埭字紆行凡六十里始達於江歲霖雨不時溪江相迎上下交射漫流田堤或漂民廬舍以上九字浙志但有漂沒廬舍四字昔之為政者懼焉七字浙志無於是築埭善坊浙志奉化志竝作防潦至則泄旱則瀦以灌
輸由資國埭注市橋循三山為廣平湖凡言湖通畎澮也七字浙志無湖之下有斗門必嚴其水則至是通鄭家淫浙志作窨古有陰溝或為奉化志作謂淫溝皆取以達水今言淫名之省三字奉化志無聲奉化志作言之訛也以上二十三字浙志無溪至是至是二字浙志無循明山浙志奉化志竝作名山稍折為揚浙志奉化志作楊橋水以折始善行五字浙志無將達江復限之為縣門浙志奉化志竝作置閘曰進林曰常浦又益限之以埭曰車耆提閼有程則水旱不病今之善吏治者挈挈奉化志作拳拳奉公上不自保政不能及此廣平以上二十一字浙志無馬侯稱德集作驥德誤至州則曰集無則字皇元陞江南縣為州實祖戶口戶繁租瘠何以稱綏惠田疇蕪闢茲惟殿最首奉化志無首字吾視茲土抑溝洫漫滅以害吾民邪以上四十六字浙志無遂窮上源首資國耆老咸言市橋達車耆有故河往宋浙志奉化志竝作往歲舟楫聯絡今趨江以行驚濤駭浪濤駭二字集倒商賈不赴而市用益匱以上十八字浙志無濬廣復舊則民其有瘳遂遵市橋至陳橋具畚鍤表深廣未及終日而遺石斷圮按圯橋也集作絕非舊蹟儼著舊上集有皆字至何家埭或曰是郡乘不登七字浙志無積為豪民利水至是當行何障固焉九字浙志無於是決隄仆石
埭復置卒守水門集及奉化志門下有亦如之三字似非易資國埭為水門亦如之集無此三字別立小柵以謹通塞廣平增斗門志舊有贍卒租亦復奉化志作如非之以上九字浙志無於是二字浙志奉化志竝無昔之言紆行六十里皆得舟行以達於江矣浙志止此下有延祐庚申記五字史遷作河渠書能吏所紀廑一二數謝太傅守奉化志無守字非淮南水利博濟則自方之以召伯謝公偉功迄不廢迄下奉化志有今字馬侯之政奉化志無之字良近矣奉化志止此下有延祐庚申記五字乃係以詩俾勿墜詩曰閔閔汙萊舉趾厥艱婦饁子任火墾水芟相彼高下粵昔廡蕃有隄相之有泉養之崩奔交來設險以防彼防弗亟時其雨暘謀於在野集作會節低昂疏儲究爾墜遏饕強恣專訖孰俾是罰馬侯自南宣承皇風相攸以圖鞠草懋豐耆艾交謁茲焉商功千鍤剖壤頹堤赴壑宛其遺基白石鑿鑿復常彌堅匪夸以丕作泉流湯湯陰洩陽瀦江流馬奔懼而舒徐千帆縈紆入於市區河既復址侯斯戾止嘉穀羨穰甘棠薿薿維河之新告來者勿替清容居士集二十五○浙江通志五十六○乾隆奉化志三
[碑陰]凡大工役必資僚屬長官某同知某判官某
吏目某實僉贊之州民之耆長大家某等歷考舊蹟且佐厥役吏奉令曰某等董工庀程州之南復有梁家灘□□碶戚家溪悉濬治之足溉田萬畝開河蹟最著庸附碑右以見侯政小者亦若是清容居士集○按碑陰亦必為志所載其姓名必當備具集省文耳
慈溪縣
定海縣
象山縣以上皆佚
湖
錄事司佚
【正誤】湖上之隄有二偃月在湖之北廣生在湖之南○鮚埼亭集外編三十一引延祐志○按今全書無此數語似當為錄事司西湖條佚文然考謝山作桃花隄記云宋時有長隄二其一曰偃月其一曰廣生又曰四明舊志張羅吳袁四家皆𥳑略二隄本末僅附見於舒中丞信道朱舍人新仲記中夫所謂四家之袁即延祐志是也以矛陷盾則志無此三語審矣又舒中丞所作係西湖記當在此志河渠攷中早已佚去謝山亦不得見朱舍人所作為廣生堂記志但於釋道攷中著其目而集古攷中脫其篇然則即所謂附見之文尚不載於延祐又焉有此敍述之語乎其為錯記無疑
引水記存○文已見乾道志本可不必重錄然嘉靖志載此記本延祐志與乾道多有異文語亦較𥳑疑刪節出自清容故備登之
舒亶撰引水記曰按州圖經鄞縣南二里有小湖
唐貞觀中令王君照所修也蓋今俗里雍正志作俗名所謂細湖頭者乃其故處湖廢久矣獨西隅尚存今所謂西湖是矣明為州瀕海枕江水難蓄而善泄歲小旱則池井皆竭而是湖所以南引它山之水為旱備也熙甯乙卯歲大旱湖輒涸建中靖國改元自夏至秋不雨湖盡涸民渴甚至穴窪下濾穢滓以飲而國家將有事於郊丘上供之舟復膠不得進上下狼顧不知所為於是州以其事屬監船場宣德郎唐君意雍正志無意字君即由南門道河上凡八十五里抵所謂它山堰者躊躇相視遂盡得其利病蓋它山者四明之眾山雍正志作眾水萃焉一作雨則㵎壑交會出為漫流即歲小旱溪流未遂絕也特河勢中窪循隄支渠釃泄以去故水不得行非盡係於天時也乃屬民盡堙諸渠口而稍浚上源因以其土窒補堰隙復累石於上以遏入江之羨流於是稍引以北獨距城十數里河赤地裂深尺餘眾謂非淹旬積雨水卒不可行君念善政王侯實始作堰以茲水賜其邦人廟貌固在即為民致禱焉一昔二志竝誤一息據乾道志改按一昔訓一夜二字見左傳而水輒薄城下不數日湖流清冽可食而行舟不復畱礙耋
稚驩呼里巷相屬一方遂以無虞宣德君身任筦庫之責而能用意勤民之事王侯既施勞於人而歿猶炯炯如此與夫世之任人責而不思憂視民災而莫之救者顧可同日而雍正志無而字語哉嘉靖甯波志五引延祐志○雍正甯波志七引延祐志
西湖十洲題詠闕○按劉戶部十洲王亘十洲閣諸詩已載本志城邑攷中周南雄舒中丞諸家題詠西湖詩已載本志集古攷中此卷所佚不知誰氏之作宋詩紀事引延祐志有二詩為此本所無疑在此卷姑附於後
王益柔遙題錢公輔眾樂亭宋詩紀事十四引延祐四明志○詩已見乾道志不重錄
吳充遙贈錢公輔宋詩紀事十四引延祐四明志○按即乾道志所載眾樂亭詩也不重錄惟詩中環似翠屏屏六曲作環以翠屏風六曲又更汀洲作滿汀洲又始自集賢作始知集賢又知何為作何如為又聞侍作閑侍
鄞縣闕
小江湖敬止錄沿革攷云延祐志載王深甯辨小江湖為它山堰非城中日湖詳河渠攷按觀此知高隱學固尚見延祐之全者
宋王應麟辨小江湖說曰唐志鄮縣南二里有小江湖溉田八百頃開元中令王元暐置民立祠祀之按九域志即它山堰也今有善政侯王長官祠郡志敬止錄注云予按此郡志指寶慶志言乃謂城中之小湖誤矣
圖經云小江湖在鄞縣南二十里唐貞觀十年縣令王君照修與唐志不同唐志又云東二十五里有西湖溉田五百頃天寶二年令陸南金開廣之蓋今之錢湖也嘉靖志無也字南豐記云鄞東鄉之田錢湖溉之西鄉之田廣德湖注之唐志鄮縣東有西湖西有廣德湖可見西湖之為錢湖矣可下錄有以字郡誌以西湖為今城中之西湖亦誤若廣德湖則南豐謂興於齊梁之際今考陸雲書鄮西有大湖廣縱千頃晉已有湖矣舊名罌脰湖元和志所載里數在州城未遷之前唐志因之長慶始徙今城郡志乃以今城今字嘉靖雍正二志俱脫之遠近牽合唐志之里數宜其謬也謬上錄有差字○嘉靖甯波志五引延祐志○敬止錄山川考三引延祐志○雍正甯波志七引延祐志○按深甯集既亡此辨莫古於延祐志而延祐此卷亦脫故拾嘉靖以補之乃浙志所載與此不同未知何本今併錄於後彼乎此乎庶幾一得之也
王應麟小江湖辨云唐書載鄮縣東有西湖即今之東錢湖也曾南豐記云鄞東鄉之田錢湖溉之西鄉之田廣德湖注之可見西湖之為錢湖明矣舊志以西湖為今城中之西湖誤又唐書云鄮縣南二里有小江湖今府縣志俱云在縣西南三十五里蓋唐書所云乃在鄮縣未遷之前也舒亶引
水記云縣南二里小湖俗所謂細湖頭者乃其故處湖廢久矣亦誤浙江通志五十六
袁桷曰嘉靖志曰字上有斷字蓋東沙以意加之今從敬止錄全書體例似當作桷按二字參考王舒二言按舒言即前引水記也嘉靖志先錄王辨次以舒記又次以袁說由此句觀之次序甚合然今延祐志目明列引水記於錄事司之下雖無王辨之目而王辨不得廁錄事司中明甚余由目錄核之全書體例蓋錄事司之湖城中湖也鄞縣之湖城外湖也故雖同一小江湖舒以城中之日湖當之則載其記於錄事司王以城外之它堰當之則載其說於鄞縣二文同在一卷雖不聯屬仍可參考也今仍目錄之舊列引水記於前以意載王辨於鄞縣小江湖下而附以袁說復以舊志小江湖在縣南溉田八百餘頃蓋即縣令王元暐所濬九域志言它山堰是元暐建嘉靖雍正二志俱無是字今有祠在堰側南門水由它山入用引水記法為之猶可復舊今惠光院舊號小江塔院鮚埼亭集外編四十七但引此二語光字下有塔字號作名正在西南則小江湖乃其近地此四字錄作其地相近旁有千丈鏡支港尤多以是得名而城中小江蓋由靈橋之小江里非小江湖也嘉靖甯波志五引延祐志○敬止錄山川考三引延祐志○雍正甯波志七引延祐志
廣德湖記存○文見乾道志不重錄
水利記五闕○按此目在廣德湖記之下廢湖辨之上則皆記廣德水利可知今存三篇餘二篇無可攷

舒亶水利記二篇文見乾道志不重錄
王庭秀水利說文見寶慶志不重錄
廢湖辨存○文見寶慶志不重錄
東錢湖闕
東錢湖縣東二十五里一名萬金湖以其為利重也在唐曰西湖蓋鄮縣未徙時湖在縣治之西也乾隆鄞縣志三引延祐志國朝大德閒勢家有以湖為淺淀請以捺田若干畝入官租者以上二十四字至正志語不錄則下所引八字無根故并采之然延祐志中大約當如此故謝山亦未見此卷而萬金湖銘云大德閒勢家有以湖為淺淀請以捺田若千入官租者營田都水分司拒之復清為湖清容紀之志中以為塞湖之漸云云是雖本至正而亦以此數語為延祐所必有也欲塞錢湖此其漸也至正志四引延祐新志○嘉靖甯波志五引延祐志○戴南江水利說引延祐志○雍正甯波志七引延祐志○蔣樗庵水利考引延祐志
奉化州
昌國州以上皆佚
慈溪縣闕
白洋湖鷄鳴湖雲湖鳳皇湖永明湖姜湖孫湖杜湖至正志四引新志
花嶼湖嘉靖甯波志六引延祐志○按志所引多延祐以後事蓋引至正志而誤稱延祐者今但存其目
定海縣佚
池
錄事司
奉化州
昌國州
定海縣
象山縣以上皆佚
井
錄事司
昌國州以上皆佚
塘
奉化州佚
定海縣闕
海塘○制使林栗記至正志四引前志○浙江通志二百五十六引延祐四明志
淳熙十六年原作淳祐誤也據郡守題名改夏六月明州定海縣新築石塘成其高十有一層側厚數尺敷平倍之□六千五十尺有贏基廣九尺斂其上半之厥贏又十之五高下若一從橫布之如棋局仆巨木以奠其地培厚土以實其背植萬樁以殺其衝役夫
匠軍民積工至三十餘萬而人不告勞閱春夏二時舍田趨役而農不告病伐石於山石頹而役者不傷運之於海波平而舟楫無恐以己酉春正月己未初基越六月甲寅凡十有七旬又五日而訖事畚鍤纔收波神眩巧乘大潮汐挾西北風震怒號呼攻突甚亟蓋乙卯丙辰以夜繼日盡其力而止波澄雨霽環而視之屹然罅隙不動於是萬眾感激茲役之興信有天助乃能底績以迄於成一方可以永賴矣先是定海塘以一木從事歲有決溢之虞丁酉之秋江海為一民廬官寺營壘師屯被害尤酷知縣事陳公亮刱用石板以護其外僅支數年水大至則與之俱去蔑有存者歲在戊申風濤屢驚九月守臣岳甫始合軍丁之辭以告於上是時至尊臨御倦勤而憂民之念愈切聖衷乃命部使者與守行視覈其費以聞詔賜緡錢六萬五千有奇聖訓叮嚀毋得苟簡今上嗣登大寶勵精帝載山川受職罔敢不虔及是告成不愆於素精誠之感有自二字原倒以意乙來矣臣以暮春承乏郡守職當紀實以紀無窮言之不足形於咏歌謹拜手稽首為之辭曰定海之濱屹然巨防匪天攸設
繄軍民是襄軍民曰嘻我盡其力惟公上是資惟文武是師官不我役眾奚所為官吏竦聞惶怖疾走粒散太倉泉流內府不曰兩宮於我奚取兩宮原作兩言不可解今以意改按是時孝宗方內禪光宗故云煌煌紹虞踵唐四海永賴豈惟一方守臣稽首頌聲載揚是誠贊乾坤之大而譽重離之光勒之堅珉萬世不忘乾隆鎮海縣志八
史／地理／宋元方志叢刊／寶慶會稽續志　宋張淏　纂修／卷六／詩文／郡士諸葛興以文行稱於鄉嘗作會稽九頌其自序云興世家會稽俯仰巖壑惟禹陵所在自少康建祠今數千載比年時和歲豐
虬髯起兮龍翔耀兵威兮八方法羽林兮嚴禁衛握鉤陳兮掃欃槍視諸將兮噲等伍咨舊臣兮忠且武聳萬目兮矩矱衞九重兮心膂維東南兮都會辱吾王兮填撫暢威惠兮千載隤福祥兮茲土瞻袞服兮煌煌薦蕙肴兮葵觴匪震懾兮羅池亶愛思兮桐鄉王之澤兮流後裔更累葉兮奮忠義孰旌表兮陪廟祀顯一門兮厲斯世王之四世孫堅見唐忠義傳
右城隍龐王
史／地理／宋元方志叢刊／嘉定赤城志　宋黃㽦　齊碩　修　陳耆卿　纂／卷三十九／紀遺門／遺事／芝草(P.7586-2)
芝草
紹興三十二年生於天台縣圃凡二本是時臨海亦送雙蓮花雙蓮子張守昌作詩有煌煌朱草連年秀的的丹蕖並蒂香之句
史／地理／宋元方志叢刊／河南志　元佚名　清徐松　輯／卷三／隋城闕古蹟(P.8372-2)
隋煬帝冬至乾陽殿受朝詩北陸隆冬盛南至晷漏長端拱朝萬國守文繼百王至德慙日用治道愧時康新邑建嵩嶽雙闕臨洛陽圭景正八表道路均四方碧空霜華淨朱庭皎日光纓佩既齊齊鐘鼓何煌煌文戟翊高殿采旌分修廊元首乏明哲股肱資賢良舟楫佇有
寄庶此王化昌　牛[弘]奉和冬至日乾陽殿受朝應詔恭己臨萬寓宸居馭八埏作貢菁茅集來朝圭幣連司儀三揖盛掌禮九賓虔重欄映如壁複殿遠非煙
子／類書／太平御覽／天部／卷三　天部三／日上(P.143-1)
易傳曰聖王在上則日光明五色而備
又曰日者眾陽之精內明玄黃五色無主以象人君精精似青翼翼似黑玄玄似赤縞縞似白煌煌似黃光照無主不可以一色名也劉向洪範傳曰日者照明之大表光景
之大紀群陽之精眾貴之象也故曰日出而天下光明日入而天下冥晦此其効也故日者天之象君父夫兄之類中國之應也明王之踐位群賢履職天下和平黎民康寧則日麗其精明揚其景耀抱珥重光以見吉祥君獲慶賀劉昭幼童傳曰晉明帝諱紹元帝子初元帝為江東都督鎮楊州時中原喪亂有人從長安來帝問洛下消息澘然流涕帝年數歲問泣故具以東渡意告之因問帝汝意謂長安何如日遠荅曰不聞人從日邊來只聞人從長安來居然可知帝異之明日集群臣宴會說以此荅明帝又以為日近帝動容問何故異昨日之言荅曰舉頭不見長安只見日以是知近帝大悅
子／類書／太平御覽／天部／卷五　天部五／星上(P.154-1)
詩曰晥彼牽牛不以服箱注晥明星貌河鼓謂之牽牛也
又曰維南有箕不可以簸揚維北有斗不可以挹酒漿
又曰東有啟明西有長庚日旦出謂明星為啟明日既入謂明星為長庚庚續也
又曰嘒彼小星三五在東三心也五噣也嘒微明皃噣音晝柳也
又曰子興視夜明星有爛
又曰三星在戶
又曰月離于畢俾滂沲矣
又曰定之方中作于楚宮定營室星也
又曰維南有箕載翕其舌維北有斗西柄之揭
又曰昏以為期明星煌煌
又曰西陸昴也郭璞曰昴西方之宿別名旄頭
論語曰為政以德譬如北辰居其所而眾星拱之○易是類謀曰五星合狼張晝視無日光虹蜺煌煌太山失金雞西岳亡玉羊太山失金雞者箕星亡也箕者風也風動雞鳴今箕候亡故雞亦亡也西岳亡玉羊者羊星在未未為羊雞失羊亡臣縱恣萬人愁不祥
京房對災異曰人君不行仁恩破胎傷孕春殺無辜則歲星失度
子／類書／太平御覽／時序部／卷二十九　時序部十四／元日(P.263-1)
晉傅玄元日朝會賦曰前三朝之夜中夜燎晃以舒光華燈若乎火樹熾百枝之煌煌六鍾隱其駭奮鼓吹作乎雲中
晉庾闡楊都賦曰歲惟元辰陰陽代紀履端歸餘三朝告始皇帝迺坐露寢御組帷冠去聲華冕戴翠蕤襲日月珮玉緌懷六璽紉文龜
魏曹植正會詩曰初歲元祚吉日惟良乃為嘉會讌此高堂尊卑列叙典而有章衣裳鮮潔黼黻玄黃清酤盈爵中坐騰光珎膳雜遝充溢圓方笙磬既設箏瑟俱張悲歌厲響咀嚼清商俯視文軒仰瞻華梁願保茲善千載為常歡笑盡娛樂哉未央家室榮貴壽若東王
子／類書／太平御覽／皇王部／卷七十六　皇王部一／叙皇王上(P.483-1)
太平御覽卷第七十六
皇王部一
叙皇王上
尚書緯曰帝者天號王者人稱天有五帝以立名人有三王以正度天子爵稱也皇者煌煌也
洛書曰皇道𡙇故帝者興
易坤靈圖曰在政不私公位稱之曰帝
易緯曰帝者天號也德配天地不私公位稱之曰帝天子者繼天治物改政一統各得其冝父天母地以養生人至尊之號也大君者君人之盛也
春秋元命苞曰皇者煌煌也道爛然顯明帝者諦也
春秋文耀鈎曰王者徃也神所向徃人所歸樂
春秋運斗樞曰宓犧女媧神農是謂三皇也皇者合元履中開陰布綱指天畫地神化潜通
春秋合誠圖曰大帝之精起三河之州中土之腴
又曰大帝冠五彩衣青衣黑下裳抱日月日在上月在下黃色正方居曰間名曰五光正黃而名之曰五光者盖以黃為質而眾彩就飾之故曰五色此大帝人象旁文也
漢書曰堯舜禹稷與之為善則行驩兠欲與為惡則誅可與為善不可與為惡是謂上智桀紂龍逢比干欲與為善則誅子華崇侯與之為惡則行不可與為善可與為惡是為下愚
應劭漢官儀曰皇者大帝言其煌煌盛美帝者德象天地言其能行天道舉措審諦父天母地為天下主
漢雜事曰漢有天下號曰皇帝自稱朕人臣稱之曰陛下其命令制詔衣冠車馬器械百物曰乘輿所在曰行在所至曰幸所居曰　禁中所進曰御天子至尊不敢褻瀆之故託於乘輿天子以天下為家不以京師宮室為常處則當乘輿以行天下猶調之車駕今雖在京師京師言行在所廵狩天下所奏事處皆為宮在長安則曰長安宮在泰山則曰奉商宮唯當時所至
子／類書／太平御覽／皇王部／卷七十七　皇王部二／叙皇王下(P.488-1)
應劭風俗通曰春秋運斗樞曰皇天不言四時行焉百物生焉垂拱無為謹言而民不違道德玄泊有皇天故稱曰皇皇者中也光也合元履中開陰布綱上合皇極其施光明指天畫地神化潜通煌煌盛美不可勝量
又曰大傳說遂人為遂皇伏戲為戲皇神農為農皇也遂人以火紀火陽也陽尊故託遂皇於天伏戲以人事紀故託戲皇以人蓋天非人不固人非天不成也神農悉地力植糓故託農皇於地天地人之道備而三五之運興矣
子／類書／太平御覽／居處部／卷一百七十六　居處部四／堂(P.986-1)
管子曰堂上遠於百里門廷遠於萬里今步者一日百里
之情通堂上有事十日而君不聞步者十日千里之情通堂下有事一月而君不聞步者百日萬里之情通門庭有事朞年而君不聞此謂遠於萬里也
漢武內傳曰上元夫人言西王母有六甲之術用之可以遊景雲之宮登流霞之堂
漢武故事曰玉堂去地十二丈基堦皆用玉
東京賦金華玉堂白虎麒麟
潘尼詩曰鸞鳳棲堂廡不若翔廖廓
文選天台山賦玉堂蔭暎乎高隅
楚辝曰魚鱗屋兮龍堂
古詩云黃金為君門白玉為君堂庭中生桂樹華燈何煌煌
子／類書／太平御覽／職官部／卷二百二十六　職官部二十四／持書御史(P.1202-2)
傅咸御史中丞箴叙曰百官之箴以箴王闕余承先君之蹤竊位憲臺懼有忝累垂翼之責且造斯箴以自勗勵不云自箴而云御史中丞箴者凡為御史中丞欲通以箴之也詞曰煌煌天文眾星是環爰立執法其暉有煥執憲之綱秉國之憲鷹楊虎視肅清違慢蹇蹇匪躬是曰王臣既直其道奚顧其身身之不顧孰有弗震邦國若否惟仲山甫是明焉用彼相莫扶其傾淮南構逆實憚汲生赫赫有國可無忠貞憂責有在繩亦必直良農耘穢勿使能植無禮是逐安惜翅翼喏爾庶寮各敬乃職無為罰先無怙厥力怨及朋友無慙于色罪天子內省有恧音匿慙也是用作箴惟以自勑
子／類書／太平御覽／禮儀部／卷五百三十四　禮儀部十三／辟雍(P.2551-1)
戴延之西征記曰洛城南有平昌門道東辟雍壇去靈臺三里俱是魏武帝所立高七丈
班固東都賦辟雍詩曰乃流辟雍辟雍湯湯聖皇莅止造舟為梁皤皤國老乃父乃兄抑抑皇儀孝友光明於赫太上示我漢行洪化惟神永觀厥成
李尤辟雍賦曰卓矣煌煌永元之隆含弘該要周建大中蓄純和之優渥兮化盛溢而茲豐
李尤辟雍銘曰惟王所建方中圓外清流四匝蕩滌濁穢
傅玄帝幸辟雍鄉飲酒賦曰時皇帝枉萬乘之尊兮以幸辟雍鹵簿齊列群官正容侍衛參差階㦸百重乃延鄉七乃命王公是日也定小會之常儀兮饗殊俗而見遠邦連三朝以考學兮覽先賢之異同
子／類書／太平御覽／禮儀部／卷五百四十　禮儀部十九／婚姻上(P.2578-1)
又曰綢繆剌晉亂也國亂則婚姻不得其時焉不得其時謂不及中春之月
又曰東門之楊剌時也婚姻失時男女多違親迎女猶有不至者也東門之楊其葉牂牂興也牂牂然盛貌言男女失時不速秋冬箋云楊葉牂牂三月中也興者言時晚也失仲春之月婚以為期明星煌煌期而不至也箋云親迎之禮以婚時女留他色不肯時行乃至大星煌煌也
又曰有狐剌時也衛之男女失時喪其妃耦焉古者國有凶荒則殺禮而多婚會男女之無夫家者所以育人民也育生長也
又小雅曰我行其野剌宣王也剌其不正嫁取之數而有荒政多滛婚之俗我
行其野蔽芾其樗婚姻之故言就爾居樗惡木也箋云樗之蔽取芾始生謂仲春之時嫁取之月婦之父壻之父相謂婚姻言我也我乃以此二父之命故我就女居我豈其無禮來乎責之也我行其野言采其蓫婚姻之故言就爾宿
子／類書／太平御覽／服章部／卷六百八十八　服章部五／貂蟬(P.3199-1)
又曰王䂓為晉安王長史王立為太子仍為散騎常侍太子中庶子侍東宮太子賜以所服貂蟬并降令書悅是舉也
又曰陸雲　善弈棊常夜侍坐武帝冠觸燭火帝笑謂曰燭燒卿貂帝將用為侍中故以此戲之
後魏書曰神龜元年詔加女侍中貂蟬同外侍中之飾任城王澄上表諫曰高祖世宗皆有女侍中官未見綴金蟬於象珥極鼲貂於鬚髮江南偽晉穆何后有女尚書而加貂璫此乃衰亂之世姣妄之服請依常儀追還前詔帝從之
鄴中記曰石虎征討所得婦女美色萬餘選為女侍中着貂璫直皇后
劉楨荅魏文帝牋曰貂鼲之尾挂侍臣之幘
潘岳興賦曰登春臺之熙熙珥金貂之熲熲
成公綏七唱曰金鐺煌煌貂珥峩峩也
孫楚會王侍中座上詩曰顯允君子時惟英邵玄貂左移華蟬增曜
子／類書／太平御覽／方術部／卷七百三十六　方術部十七／祝(P.3393-1)
風俗通論曰案明帝起居注東巡太山到滎陽有烏飛鳴乘車上虎賁王吉射之中而祝曰鳥鳴啞啞引弓射洞右腋陛下壽萬歲臣為二千石明帝賜錢二百萬
世說曰劉靈嗜酒其婦止之靈祝曰天生劉靈以酒為名一飲一斛五㪷解酲婦人之言慎不可聽
蔡邕祖餞祝曰令歲淑月日吉時良爽應孔嘉君當遷行神龜吉兆休氣煌煌著卦利貞天見三光鸞鳴噰噰四牡彭彭君既升輿道路開張風伯雨師灑道中央陽遂求福蚩尢辟兵倉龍夾轂白虎扶行朱雀道引玄武作侶勾陳居中厭伏四方君往臨邦長樂無彊
子／類書／太平御覽／飲食部／卷八百四十九　飲食部七／食下(P.3925-1)
說苑曰晏子所與同衣食者百人而天下之士至也
又曰晏子侍景公曰朝寒請子進煖食於寡人對曰臣非厨養之臣社稷之臣也
又曰子思居於衛縕袍無裏二旬九食
又曰魯有儉者煑甂中之食甂必眠切小益食而美以遺孔子子受之如受犬馬之遺弟子曰先生何為受之熹如此曰非以煑甂瓦之薄也食之美故念吾親也
楊子法言曰或曰食如蟻衣如華金朱煌煌無巳泰乎曰由其德舜禹受天下不為太不由其德亦太矣李軌注曰蟻言精細或曰北夷被我純績帶我金犀珎膳曼餬不亦厚乎曰社
稷靈也不可不厚也
子／類書／太平御覽／火部／卷八百七十　火部三／燭(P.3988-1)
論衡曰太公陰謀書稱武王伐紂兵至牧野晨舉脂燭權掩不備
地鏡圖曰相玉見羙女子載燭行壇陰從其所出入處尋之石中有玉矣
蔡氏化清論曰伏龍非我馬白日非我燭藏之默之保此小朴
楚辭曰室中之觀多𤪙怪蘭膏明燭華容備
古詩曰人生不滿百常懷千載憂晝短苦夜長何不秉燭遊
魏明帝樂府詩曰晝作不輟手猛燭継望舒
劉禎詩曰天地無期竟民生甚局促為稱百年壽誰能應此錄低昂焂忽去炯若風中燭
傅玄燭銘曰煌煌丹燭焰焰飛光取則龍景擬象扶桑照彼玄夜炳若朝陽焚形監世無隱不彰
子／類書／太平御覽／火部／卷八百七十一　火部四／煙(P.3991-2)
廣古今五行記曰前凉御史宋詡房壁中煙出掘而視之別柱曰燋然詡謂弟澄曰柱之為字左木右主宋字含木木燋宋破而主存此灾之大者也冝思防之其後張邕誅宋混諸黨
王子年拾遺記曰貟嶠之山四百里有池周一千里色隨四時變中有神龜八足六眼背負七星日月八方之圖復有四燭時出爛石上石上望之煌煌如列星矣於冥昧當雨之時而光色彌明此石常浮於水邊方數百里其色多紅燒之有煙數百里升天則成香雲香雲遍潤則成香雨
又曰晉文公焚林以求介推有白鵶繞繞而噪或集介子之側火不能焚晉人嘉之為立臺號曰思煙
子／類書／太平御覽／咎徵部／卷八百七十四　咎徵部一／叙咎徵(P.4008-1)
易是類謀曰斗機絕綱玉衡撥攝提亡鄭玄注曰斗機絕綱斗者天中之精天失其平故斗機絕綱玉衡撥也攝提者斗前之星為斗施政教布之八野今斗失其正故攝提亦為之亡不見五星合狼弧張晝視無日虹蜺煌煌夜視無月彗孛蔣蔣此皆屬乾乾多為天失其主故著天者皆失其正也當藏者出當出者消危處易期當藏者出解晝視無日虹蜺煌煌也當出者消解夜視無月也是為危處易期太山失金雞西岳亡玉羊太山失金難者箕星亡也箕者為風風動雞鳴今期侯者亡故雞亦亡西岳亡玉羊者狼星亡狼在於未為羊也天卑地高雷讙公行天下雷同讙譁公行無所畏也星晝奔蜺夜光上無乾下無常天昧昧履踐氷上無乾乾氣不正故下無常天地昧昧喻不正也晝視無曰夜視無月何明之有乎履踐氷者峻急之法行被其刑也民衣霧主吸霜民衣霧佞政行被其毒也主吸霜被陰毒將害躬也間可倚杵於何藏解上天卑地高天地相去其間才可倚一杵耳或言枚其意同不知夏不知冬不見父不見兄所以然者以天卑地高高卑列故卑以父兄尊為子弟也望之漠漠視之茫茫羣黨假威出坐玉牀小人羣黨假王者威權坐於玉牀者王之牀也
子／類書／太平御覽／果部／卷九百六十六　果部三／甘(P.4416-1)
又曰唐光宅中李崇真任益州剌史廳事前有甘樹有子大如雞子晚熟微小有孔如針郡官咸異之方欲將進久而方罷因剖之得一赤班虵長尺餘崇真後為兵所殺
王廙洛都賦曰若夫黃甘荔支殊遠之珎雖非方土之所產重九譯而來臻
潘安仁笙賦曰披黃苞以授甘傾縹瓷以酌醽
張載詩曰三巴黃甘瓜州素禁渴者所思銘之裳帶
郭璞柚讃曰厥苞橘柚精者曰甘
孔坦表曰天恩例賜酃酒黃甘不勝受遇謹表以聞
張衡七辯曰離支黃甘
宗炳甘頌曰煌煌嘉實磊如景星南金其色隨侯厥形
子／類書／太平御覽／果部／卷九百七十　果部七／石榴(P.4432-2)
庾儵若石榴賦曰遠而望之粲若摛績被山阿迫而察之赫若龍輝耀淥波也
夏侯孝若石榴賦曰接翠萼於綠蔕冒紅牙於丹鬚赩然含蕤璀爾散珠雪酲解怡神實氣
潘岳閑居賦曰若榴蒲陶之珎磊落蔓延於其側
又安石榴賦曰實有嘉木名安石榴採條外暢縈幹內樛丹輝綴於朱房緗的點於紅鬚煌煌煒煒熠燿入蘃似長離之栖鄧林苦珊瑚之暎流水光明燐爛含丹耀紫味滋芳袖色麗瓊蘂
子／類書／太平御覽／藥部／卷九百八十六　藥部三／芝下(P.4496-1)
九歌曰采三秀兮於山門三秀芝草石磊磊兮葛蔓蔓○繆襲神芝賛曰青龍元年五月庚辰神芝生乎長平之習陽其色紫丹其質光曜高尺八寸五分散為三十有六莖枝幹連屬有似珊瑚之形詔御府匱而藏之具畫其形
古瑞命記曰王者慈仁則生食芝則延年又神農氏之論芝也云山川與四時五行陰陽晝夜之精以生五色神芝皆為聖王休祥焉自漢孝武顯宗世號隆盛而元封永平所紀神芝方斯蔑如也且其枝幹條莖本末相承乃恊于天官之數非神明其數孰能如此
天台山賦曰五芝含秀而紛敷
嵇康詩曰煌煌靈芝一年三秀
子／類書／太平御覽／百卉部／卷九百九十六　百卉部三／菊(P.4539-1)
本草經曰菊有筋菊有白菊黃菊花一名節花一名傅公一名延年一名白花一名日精一名更生一名陰威一名朱羸一名女菊其菊有兩種一種紫莖氣香而味甘美葉可作羹為真菊菊一種青莖而大作蒿艾氣味苦不堪食名薏非真菊也
吳氏本草經曰菊華一名女華一名女室
淮南萬畢術曰以壯菊灰散池中蛙盡死
楚辭曰朝飲木蘭之墜露兮夕飡秋菊之落英
又曰春蘭兮秋菊長無絕兮終古
鍾會菊賦曰縹幹綠葇青柯紅芒華實䂓圓芳頴四張故夫菊有五美焉圓華高懸准天極也純黃不雜后土色也早殖晚登君子德也冒霜吐頴象勁直也流中輕體神仙食也
潘尼秋菊賦曰汎流英於青醴似浮萍之隨波
嵇康菊花銘曰煌煌丹菊暮秋彌榮親尊是御永祚億齡
史／別史／通志／略　凡五十二卷／卷四十九　樂略第一／樂府總序(P.625-1)
通志卷四十九
宋右迪功郎鄭樵漁仲撰
樂略第一
樂府總序
古之達禮三一曰燕二曰享三曰祀所謂吉凶軍賓嘉皆主此三者以成禮古之達樂三一曰風二曰雅三曰頌所謂金石絲竹匏土革木皆主此三者以成樂禮樂相須以為用禮非樂不行樂非禮不舉自后夔以來樂以詩為本詩以聲為用八音六律為之羽翼耳仲尼編詩為燕享祀之時用以歌而非用以說義也古之詩今之辭曲也若不能歌之但能誦其文而說其義可乎不幸腐儒之說起齊魯韓毛四家各為序訓而以說相高漢朝又立之學官以義理相授遂使聲歌之音湮沒無聞然當漢之初去三代未遠雖經主學者不識詩而太樂氏以聲歌肄業往往仲尼三百篇瞽史之徒例能歌也柰義理之說既勝則聲歌之學日微東漢之末禮樂蕭條雖東觀石渠議論紛紜無補於事曹孟德平劉表得漢雅樂郎杜夔夔老矣久不肄習所得於三百篇者惟鹿鳴騶虞伐檀文王四篇而巳餘聲不傳太和末又失其三左延年所得惟鹿鳴一篇每正旦大會大尉奉璧群臣行禮東廂雅樂常作者是也古者歌鹿鳴必歌四牡皇皇者華三詩同節故曰工歌鹿鳴之三而用南陔白華華黍三笙以贊之然後首尾相承節奏有屬今得一詩而如此用可乎應知古詩之聲為可貴也至晉室鹿鳴一篇又無傳矣自鹿鳴一篇絕後世不復聞詩矣然詩者人心之樂也不以世之汙隆而存亡豈三代之時人有是心心有是樂三代之後人無是心心無是
樂乎繼三代之作者樂府也樂府之作宛同風雅但其聲散佚無所紀繫所以不得嗣續風雅而為流通也按三百篇在成周之時亦無所紀繫有季札之賢而不別國風所在有仲尼之聖而不知雅頌之分仲尼為此患故自衛返也問於太師氏然後取而正焉列十五國風以明風土之音不同分大小二雅以明朝廷之音有間陳周魯商三頌之音所以侑祭也定南陔白華華黍崇邱由庚由儀六笙之音所以叶歌也得詩而得聲者三百篇則繫於風雅頌得詩而不得聲者則置之謂之逸詩如河水祈招之類無所繫也今樂府之行於世者章句雖存聲樂無用崔豹之徒以義說名吳兢之徒以事解目蓋聲失則義起其與齊魯韓毛之言詩無以異也樂府之道或幾乎息矣臣今取而繫之千載之下庶無絕紐一曰短簫鐃歌二十二曲二曰鞞舞歌五曲三曰拂舞歌五曲四曰鼓角橫吹十五曲五曰胡角十曲六曰相和歌三十曲七曰吟歎四曲八曰四絃一曲九曰平調七曲十曰瑟調三十八曲十一曰楚調十曲十二曰大曲十五曲十三曰白紵歌五曲十四曰清商八十四曲凡二百五十一曲繫之正聲即風雅之聲也一曰郊祀十九章二曰東都五詩三曰梁十二雅四曰唐十二和凡四十八曲繫之正聲即頌聲也一曰漢三侯之詩一章二曰漢房中之樂十七章三曰隋房內二曲四曰梁十曲五曰陳四曲六曰北齊二曲七曰唐五十五曲凡九十一曲繫之別聲而非正樂之用也正聲之餘則有琴琴五十七曲別聲之餘則有舞舞二十三曲古者絲竹與歌相和故有譜無辭所以六詩在三百篇中但存名耳漢儒不知謂為六亡詩也琴之九操十二引
以音相授並不著辭琴之有辭自梁始舞與歌相應歌主聲舞主形自六代之舞至于漢魏並不著辭也舞之有辭自晉始今之所繫以詩繫於聲以聲繫於樂舉三達樂行三達禮庶不失乎古之道也古調二十四曲征戍十五曲遊俠二十一曲行樂十八曲佳麗四十七曲別離十八曲怨思二十五曲歌舞二十一曲絲竹十一曲觴酌七曲宮苑十九曲都邑三十四曲道路六曲時景二十五曲人生四曲人物十曲神仙二十二曲梵竺四曲蕃胡四曲山水二十四曲草木二十一曲車馬六曲魚龍六曲鳥獸二十一曲雜體六曲總四百十九曲不得其聲則以義類相屬分為二十五門曰遺聲遺聲者逸詩之流也庶幾來者復得其聲則不失其所繫矣然三代既沒漢魏嗣興禮樂之來陵夷有漸始則風雅不分次則雅頌無別次則頌亡次則禮亡按上之回聖人出君子之作也雅也艾如張雉子班野人之作也風也合而為鼓吹曲燕歌行其音本幽薊則列國之風也煌煌京洛行其音本京華則都人之雅也合而為相和歌風者鄉人之用雅者朝廷之用合而用之是為風雅不分然享大禮也燕私禮也享則上兼用下樂燕則下得用上樂是則風雅之音雖異而亯燕之用則通及明帝定四品一曰大予樂郊廟上陵用之二曰雅頌樂辟雍享射用之三曰黃門鼓吹樂天子宴群臣用之四曰短簫鐃歌樂軍中用之古者雅用於人頌用於神武帝之立樂府采詩雖不辨風雅至於郊祀房中之章未嘗用於人事以明神人不可以同事也今辟雍享射雅頌無分應用頌者而改用大予應用雅者而改用黃門不知黃門大予於古為何樂乎風雅通歌猶可以通也雅
頌通歌不可以通也曹魏凖鹿鳴作於赫篇以祀武帝凖騶虞作巍巍篇以祀文帝凖文王作洋洋篇以祀明帝且清廟祀文王執競祀武王莫非頌聲今魏家三廟純用風雅此頌之所以亡也頌亡則樂亡矣是時樂雖亡禮猶存宗廟之禮不用之天明有尊親也鬼神之禮不用之人知有幽明也梁武帝作十二雅郊廟明堂三朝之禮展轉用之天地之事宗廟之事君臣之事同其事矣樂之失也自漢武始其亡也自魏始禮之失也自漢明始其亡也自梁始禮樂淪亡之所由不可不知也
史／別史／通志／略　凡五十二卷／卷四十九　樂略第一／正聲／相和歌三十曲(P.628-1)
相和歌三十曲
江南曲梁簡文辭云陽春路時使佳人度枝中水上青併歸長楊樹拂地桃花飛清風吹人光照衣景將夕擲黃金留上客古辭古之詩即今之曲也由梁武之後皆能音律故創激越之辭發靡麗之音世所好尚至今曲與詩分為二矣簡文辭美則美矣其如失古意何　度關山亦曰度關曲古辭曹魏樂奏　長歌行古辭按長短歌行皆言其歌聲發越自有短長魏武燕歌行曰短歌微吟不能長傅元艷歌行曰咄來長歌續短歌是也崔豹古今注言長歌乃續命之長吳兢亦如是說謬哉　薤露歌亦曰薤露行亦曰天地喪歌亦曰挽柩歌田橫門人作辭云薤上朝露何易晞薤露明朝更復落人死一去何時歸蒿里誰家地聚歛魂魄無賢愚鬼伯一何相催促今乃不得少踟躕按左傳齊將與吳戰于艾陵公孫夏使其徒歌虞殯注云送葬歌也是古有喪歌矣使挽柩者歌之故謂喪歌亦謂挽柩歌此二章之作乃田橫門人歌以葬橫也但悲其亡耳亦無怨言足見古人之用心任所遇而巳未嘗尤人焉本一詩也而有二章至漢武時李延年分為二曲薤露送王公貴人蒿里送士大夫庶人當其時聲亦自有別所以為二曲後人通謂之挽歌者以其聲無異也故不復存其名薤露亦謂之泰山吟行者言人死則精爽歸于泰山　蒿里傳亦曰蒿里行亦曰泰山吟行喪歌亦曰挽柩歌　雞鳴赤曰鷄鳴高樹顛蓋本古辭所謂鷄鳴高樹顛狗吠深巷中也　對酒行古辭曹魏樂奏　烏生八九子古辭烏生八九子端坐秦氏桂樹間言烏母生子木在南山巖石間而來為秦氏所彈白鹿在苑中人得以為脯黃鵠摩天鯉魚在深淵人可得而煮之皆由有所欲也此言為隱者戒耳今劉孝威之詩但言烏而已　平陵東古辭云平陵東松栢桐不知何人劫義公取第一句以命篇此則漢翟義門人所作也義為東郡太守起兵誅王莽不克而死門人作是歌以哀之　陌上桑亦曰艷歌羅敷行亦曰日出東南隅行亦曰日出行亦曰採桑曲曹魏改曰望雲曲按古辭陌上桑有二此則為羅敷也羅敷者邯鄲秦氏女也嫁千乘王仁仁後為趙王家令羅敷採桑於陌上趙王登臺見而悅之置酒欲奪焉羅敷善彈箏作陌上桑以自明不從其辭稱羅敷採桑陌上為使君所邀羅敷甚誇其夫為侍中郎以拒之或言與舊說不同然侍中郎漢官也恐仁初為趙王家令後為漢侍中郎也呼趙王為使君者郎君之稱本於漢恐言使君者猶今
言使長也其辭有日出東南隅照我秦氏樓之句故亦曰日出東南隅行亦曰日出行別有秋胡行其事與此不同以其亦名陌上桑致後人差互其說如王筠陌上桑云秋胡始停馬羅敷未滿箱蓋合為一事也　短歌行亦曰鰕䱉晉樂奏　燕歌行晉樂奏燕北地也是歌始於魏文帝其辭云秋風蕭瑟天氣涼草木搖落靈為霜群燕辭歸鴈南翔念君客游思斷腸慊慊思歸戀故鄉何為淹留寄他方賤妾煢煢守空房憂來思君不敢忘不覺淚下沾衣裳援琴鳴絃發清商短歌微吟不敢長明月皎皎照我床星漢西流夜未央牽牛織女遙相望爾獨何辜限河梁　秋胡行亦曰陌上桑亦曰採桑亦曰在昔魯有秋胡子納妻五日而官於陳五年乃歸未至家於路傍見婦人採桑色美說之下車曰力田不如逢豐年力耕不如見公卿吾有金願以與汝婦人曰婦人當採桑力作以養舅姑不願人之金秋胡歸奉金以遺母母使呼婦婦至乃向採桑者婦惡其行因東投河而死後人哀之而作秋胡行故亦曰陌上桑亦曰採桑後人多與羅敷行無別　苦寒行亦曰吁嗟晉樂奏古辭云北上太行山艱哉何巍巍羊腸坂詰屈車輪為之摧樹木何蕭瑟北風聲正悲熊羆對我蹲虎豹夾道啼溪谷少人民雪落何霏霏延頸長嘆息遠行多所懷我心何怫鬱思欲一東歸水深橋梁絕中路正徘徊迷惑失故路薄暮無宿栖行行日巳遠人馬同時饑擔囊行取薪斧水持作糜悲彼東山詩悠悠使我哀　董逃行古辭云吾欲上謁從高山山頭危險道路難言五嶽之上皆以黃金為宮闕多靈獸仙草以人君多欲壽考求長生不死之藥故令天神擁護疑此辭作於漢武之時蓋武帝有求仙之興董逃者古仙人也後漢游童競歌之有董卓之亂卒以逃亡此則謠讖之言因其所尚之歌故有是事實非起於後漢也梁簡文詠行幸甘泉云董逃拜金紫賢妻侍禁中又云不羨神仙侶排煙遠駕鴻所言仙事也然陸機謝靈運之作皆言節物易徂可及時行樂晉傅休奕九秋十二篇有擬董逃行但言夫婦離別各隨其意　塘上行亦曰塘上辛苦行晉樂奏或云甄后所作或云魏文帝作按古歌曰蒲生我池中綠葉何離離然觀陸機二篇之作皆言婦人見棄於君之情也舊云甄后被讒見棄而作必是也　善哉行亦曰日苦短古辭云來日大難口燥脣乾言人命不可保當樂見親友求長生術與王喬八公游也　東門行晉樂奏古辭云出東門不願歸言士有貧不安其居拔劍將去妻子牽衣留之願共餔糜斯足不求富貴也　西門行古辭　煌煌京洛行晉樂奏　豔歌何嘗行亦曰飛鶴行古辭云飛來雙白鶴乃從西北來言雌病雄不能之而去五里一返顧六里一徘徊雖遇新相知終傷生別離　步出夏東門行亦曰隴西行古辭　野田黃雀行晉樂奏　滿歌行大曲古辭　櫂歌行晉樂奏魏明帝將用舟師平吳故作是歌以明王化所及後之作者多言方舟鼓櫂之興耳　鴈門太守行按古辭是後漢孝和時洛陽令王渙也渙嘗為安定太守有安邊恤民之功百姓歌之然
此則鴈門太守若非其事偶相合則是作詩者誤以安定為鴈門　白頭吟西京雜記司馬相如將聘茂陵人女為妾文君作白頭吟以自絕相如乃止後人作白頭吟皆是以直道被讒見疏於君故古辭云淒淒重淒淒嫁娶不須啼願得一心人頭白不相離　氣出唱亦曰惟乾　精列古辭　東光
右漢舊歌也曰相和歌者並漢世街陌謳謠之辭絲竹更相和令執節者歌之按詩南陔之三笙以和鹿鳴之三雅由庚之三笙以和魚麗之三雅者相和歌之道也本一部魏明帝分為二部更遞夜宿始十七曲魏晉之世朱生善琵琶　宋識善擊節　列和善吹笛　等復為十三曲自短歌行以下晉荀朂採撰舊詩施用以代漢魏故其數廣焉
史／別史／通志／略　凡五十二卷／卷四十九　樂略第一／正聲／相和歌瑟調三十八曲(P.629-1)
相和歌瑟調三十八曲
善哉行亦曰日苦短　步出夏門行亦曰隴西行　折楊柳　西門行　東門行　東西門行　卻東西門行　順東西門行　飲馬長城窟行亦曰飲馬行　上留田行　新城安樂宮行　婦病行　孤子生行亦曰孤兒行亦曰放歌行　大牆上蒿行　野田黃雀行　釣竿行　臨高臺行　長安城西行　武舍之中行　鴈門太守行　豔歌何嘗行亦曰飛鵠行　豔歌福鍾行　豔歌雙鴻行　煌煌京洛行　帝王所居行　門有車馬客行　牆上難為趨行　日重光行　月重輪行　蜀道難　櫂歌行　有所思行　蒲坂行　採梨橘行　　白楊行　胡無人行　青龍行　公無渡河行亦曰箜篌行
右王僧虔技錄
史／別史／通志／略　凡五十二卷／卷四十九　樂略第一／正聲／大曲十五曲(P.629-1)
大曲十五曲
東門東門行　西山折楊柳行　羅敷豔歌羅敷行　西門西門行　默默折楊柳行　園桃煌煌京洛行　白鵠豔歌何嘗行　碣石步出夏門行　何嘗豔歌何嘗行　置酒野田黃爵行　為樂滿歌行　夏門步出夏門行　王者布大化櫂歌行　洛陽令鴈門太守行　白頭吟
史／別史／通志／列傳　凡百十三卷／卷九十八下　　　列傳第十一下／前漢四下／司馬相如(P.1347-1)
通志卷九十八下
宋右迪功郎鄭樵漁仲撰
列傳第十一下
司馬相如字長卿蜀郡成都人也少時好讀書學擊劍其親名之曰犬子相如既學慕藺相如之為人更名相如以貲為郎事孝景帝為武騎常侍非其好也會景帝不好辭賦是時梁孝王來朝從游說之士齊人鄒陽淮陰枚乘吳嚴忌夫子之徒相如見而說之因病免客游梁得與諸侯游士居數歲乃著子虛之賦會孝王薨相如歸而家貧無以自業素與臨邛令王吉相善吉曰長卿久宦游不遂而困來過我於是相如往舍都亭臨邛令繆為恭敬日往朝相如相如初尚見之後稱病使從者謝吉吉愈益謹肅臨邛多富人而卓王孫家僮八百人程鄭亦數百人二人乃相謂曰令有貴客為具召之并召令令既至卓氏客以百數至日中請司馬長卿長卿謝病不能臨臨邛令不敢嘗食身自往迎相如相如為不得已而彊往一座盡傾酒酣臨邛令前奏琴曰竊聞長卿好之願以自娛相如辭謝為鼓一再行是時卓王孫有女文君新寡好音故相如繆與令相重而以琴心挑之相如時從車騎雍容閑雅甚都及飲卓氏弄琴文君竊從戶窺心說而好之恐不得當也既罷相如乃令侍人重賜文君侍者通殷勤文君夜亡奔相如相如與馳歸成都家徒四壁立卓王孫大怒曰女不材我不忍殺一錢不分也或謂王孫王孫終不聽文君久之不樂謂長卿曰第俱如臨邛從昆弟假貸猶足以為生何至自苦如此相如與俱之臨邛盡賣車騎置酒舍乃令文君當罏相如身自著犢鼻褌與庸保雜作滌器於市
中卓王孫恥之為杜門不出昆弟諸公更謂王孫曰有一男兩女所不足者非財也今文君既失身於司馬長卿長卿故倦游雖貧其人材足依也且又令客奈何相辱如此王孫不得已分與文君僮百人錢百萬及其嫁時衣被財物文君乃與相如歸成都買田宅為富人居久之蜀人楊得意為狗監主天子田獵犬待上上讀子虛賦而善之曰朕獨不得與此人同時哉得意曰臣邑人司馬相如自言為此賦上驚乃召問相如相如曰有是然此乃諸侯之事未足觀請為天子游獵之賦上令尚書給筆札相如以子虛虛言也為楚稱烏有先生者烏有此事也為齊難亡是公者亡是人也欲明天子之義故空藉此三人為辭以推天子諸侯之苑囿其卒章歸之於節儉因以風諫奏之天子大說其辭曰楚使子虛使於齊齊王悉發車騎與使者出田田罷子虛過姹烏有先生亡是公存焉坐定烏有先生問曰今日田樂乎子虛曰樂獲多乎曰少然則何樂對曰僕樂王之欲夸僕以車騎之眾而僕對以雲夢之事也曰可得聞乎子虛曰可王駕車千乘選徒萬騎田于海濱列卒滿澤罘罔彌山掩兔轔鹿射麋格麟騖於鹽浦割鮮染輪射中獲多矜而自功顧謂僕曰楚亦有平原廣澤遊獵之地饒樂若此者乎楚王之獵孰與寡人僕下車對曰臣楚國之鄙人也幸得宿衛十有餘年時從出遊遊於後園覽於有無然猶未能遍睹也又烏足以言外澤乎齊王曰雖然略以子之所聞見言之僕對曰唯唯臣聞楚有七澤嘗見其一未睹其餘也臣之所見蓋特其小小者耳名曰雲夢雲夢者方九百里其中有山焉其山則盤紆茀鬱隆崇律崒岑崟參差日月蔽虧交錯糾紛上干青雲
罷池陂陁下屬江河其土則丹青赭堊雌黃白坿錫碧金銀眾色炫燿昭爛龍鱗其石則赤玉玫瑰琳珉昆吾瑊玏元厲礝石武夫其東則有蕙圃衡蘭芷若穹窮昌蒲江離蘪蕪諸柘巴且其南則有平原廣澤登降阤靡案衍壇曼緣以大江限以巫山其高燥則生葴析苞荔薜莎青薠其埤溼則生藏莨蒹葭東蘠雕胡蓮藕觚盧奄閭軒干眾物居之不可勝圖其西則有涌泉清池激水推移外發夫容蔆華內隱鉅石白沙其中則有神龜蛟鼉毒冒鱉黿其北則有陰林巨樹楩柟豫章桂椒木蘭檗離朱揚樝梨梬栗橘柚芳芬其上則有宛雛孔鸞騰遠射干其下則有白虎元豹蟃蜒貙豻於是乎乃使剸諸之倫手格此獸楚王乃駕馴駮之駟乘雕玉之輿靡魚須之橈旃曳明月之珠旗建干將之雄戟左烏號之雕弓右夏服之勁箭陽子驂乘孅阿為御案節未舒即陵狡獸蹵蛩蛩轔距虛軼野馬軎騊駼乘遺風射游騏儵胂倩浰雷動焱至星流電擊弓不虛發中必決眦洞胸達掖絕乎心繫獲若雨獸揜草蔽地於是楚王乃弭節徘徊翱翔容與覽乎陰林觀壯士之暴怒與猛獸之恐懼徼𠊬受詘殫睹眾物之變態於是鄭女曼姬被阿錫揄紵縞雜纖羅垂霧縠襞積褰縐紆徐委曲鬱橈谿谷衯衯裶裶揚衪戍削蜚襳垂髾扶輿猗靡翕呷萃蔡下摩蘭蕙上拂羽蓋錯翡翠之葳蕤繆繞玉綏眇眇忽忽若神之髣髴於是乃群相與獠於蕙圃媻姍勃窣上於金隄揜翡翠射鵔鸃微矰出孅繳施弋白鵠連鴐鵝雙鶬下元鶴加怠而後游於清池浮文鷁揚旌枻張翠帷建羽蓋罔毒冒釣紫貝摐金鼓吹鳴籟榜人歌聲流喝水蟲駭波鴻沸涌泉起奔揚會礧石相擊琅琅礚
礚若雷霆之聲聞乎數百里外將息獠者擊靈鼓起熢燧車案行騎就隊纚乎淫淫般乎裔裔於是楚王乃登陽雲之臺泊乎無為澹乎自持勺藥之和具而後御之不若大王終日馳騁曾不下輿脟割輪焠自以為娛臣竊觀之齊殆不如於是王無以應僕也烏有先生曰是何言之過也足下不遠千里來況齊國王悉境內之士備車騎之眾與使者出田乃欲戮力致獲以娛左右也何名為夸哉問楚地之有無者願聞大國之風烈先王之餘論也今足下不稱楚王之德厚而盛推雲夢以為驕奢言淫樂而顯侈靡竊為足下不取也必若所言固非楚國之美也有而言之是章君之惡也無而言之是害足下之信也章君惡傷私義二者無一可而先生行之必且輕於齊而累於楚矣且齊東陼鉅海南有琅邪觀乎成山射乎之罘浮勃澥游孟諸邪與肅慎為鄰右以湯谷為界秋田于青邱仿偟乎海外吞若雲夢者八九其於匈中曾不蔕芥若乃俶儻瑰瑋異方殊類珍怪鳥獸萬端鱗崪充牣其中者不可勝紀禹不能名𥜽不能計然在諸侯之位不敢言游戲之樂苑囿之大先生又見客是以王辭不復何為無以應哉亡是公听然而笑曰楚則失矣而齊亦未為得也夫使諸侯納貢者非為財帛所以述職也封彊畫界者非為守禦所以禁淫也今齊列為東藩而外私肅慎捐國隃限越海而田其於義固未可也且二君之論不務明君臣之義正諸侯之禮徒事爭於游戲之樂苑囿之大欲以奢侈相勝荒淫相越此不可以揚名發譽而適足以●君自損也且夫齊楚之事又烏足道乎君未睹夫巨麗也獨不聞天子之上林乎左蒼梧右西極丹水更其南紫淵徑其北
終始霸產出入涇渭酆鎬潦潏紆餘委蛇經營其內蕩蕩乎八川分流相背異態東西南北馳騖往來出乎椒邱之闕行乎州淤之浦徑乎桂林之中過乎泱莽之壄汨乎混流順阿而下赴隘陜之口觸穹石激堆埼沸乎暴怒洶涌彭湃滭弗宓汨偪側泌瀄橫流逆折轉騰潎洌滂濞沆溉穹隆雲橈宛潬膠盭踰波趨浥涖涖下瀨批巖衝擁奔揚滯沛臨坻注壑瀺灂霣隊沈沈隱隱砰磅訇礚潏潏淈淈湁潗鼎沸馳波跳沫汨㴔漂疾悠遠長懷寂憀無聲肆乎永歸然後灝溔潢漾安翔徐徊翯乎滈滈東注大湖衍溢陂池於是蛟龍赤螭䱭漸離鰅鰫鰬魠禺禺魼鰨揵鰭掉尾振鱗奮翼潛處乎深巖魚鱉讙聲萬物眾夥明月珠子的皪江靡蜀石黃礝水玉磊砢磷磷爛爛采色澔汗叢積乎其中䲨鷫鵠鴇鴐鵝屬玉交精旋目煩鶩庸渠箴疵鵁盧群浮乎其上汎淫氾濫隨風澹淡與波搖蕩奄薄水陼唼喋菁藻咀嚼菱藕於是乎崇山矗矗巃嵷崔巍深林巨木嶄巖參差九嵕嶻嶭南山峨峨巖阤甗錡槯崣崛崎振谿通谷蹇產溝瀆呀豁閜阜陵別隝崴磈嵔廆邱墟堀礨隱轔鬱㠥登降施靡陂池貏豸允溶淫鬻散渙夷陸亭皋千里靡不被築揜以綠蕙被以江離糅以蘼蕪雜以留夷布結縷攢戾莎揭車衡蘭槀本射干茈薑蘘荷葴持若蓀鮮支黃礫蔣芧青薠布濩閎澤延曼太原離靡廣衍應風披靡吐芳揚烈郁郁菲菲眾香發越肸蠁布寫晻薆咇茀於是乎周覽氾觀縝紛軋芴芒芒怳忽視之無端察之無涯日出東沼入虖西陂其南則隆冬生長涌水躍波其獸則庸旄貘犛沈牛麈麋赤首圜題窮奇象犀其北則盛夏含凍裂地涉冰揭河其獸則麒麟角端
騊駼橐駝蛩蛩驒騱駃騠驢騾於是乎離宮別館彌山跨谷高廊四注重坐曲閣華榱璧璫輦道纚屬步櫩周流長途中宿夷嵕築堂纍臺增成巖突洞房頫杳眇而無見仰艸橑而捫天奔星更於閨闥宛虹拖於楯軒青龍蚴蟉於東箱象輿婉僤於西清靈圉燕於閒館偓佺之倫暴於南榮醴泉涌於清室通川過於中庭磐石裖崖嶔巖倚傾嵯峨㠎嶫刻削崢嶸玫瑰碧琳珊瑚叢生珉玉旁唐玢豳文磷赤瑕駮犖雜臿其閒鼂采琬和氏出焉於是乎盧橘夏熟黃甘橙楱枇杷橪柿亭柰厚朴梬棗楊梅櫻桃蒲萄隱夫薁棣答遝離支羅乎後宮列乎北園貤邱陵下平原揚翠葉扤紫莖發紅華垂朱榮煌煌扈扈照耀鉅野沙棠櫟櫧華風枰櫨留落胥邪仁頻并閭欃檀木蘭豫章女貞長千仞大連抱夸條直暢實葉葰楙攢立叢倚連卷欐佹崔錯發骩坑衡閜砢垂條扶疏落英幡纚紛溶萷蔘猗柅從風藰蒞芔歙蓋象金石之聲管籥之音柴池茈𢈶旋還乎後宮雜襲累輯被山緣谷循阪下隰視之無端究之亡窮於是乎元猨素雌蜼玃飛蠝蛭蜩玃蝚獑胡豰蛫棲息乎其間長嘯哀鳴翩幡互經夭蟜枝格偃蹇杪顛隃絕梁騰殊榛捷垂條掉希間牢落陸離爛漫遠遷若此者數百千處娛游往來宮宿館舍庖廚不徙後宮不移百官備具於是乎背秋涉冬天子校獵乘鏤象六玉蚪拖蜺旌靡雲旗前皮軒後道游孫叔奉轡衛公參乘扈從橫行出乎四校之中鼓嚴簿縱獵者江河為阹泰山為櫓車騎靁起殷天動地先後陸離離散別追淫淫裔裔緣陵流澤雲布雨施生貔豹搏豺狼手熊羆足壄羊蒙鶡蘇絝白虎被斑文跨壄馬陵三嵕之危下磧歷之坻徑峻赴險
越壑厲水推蜚廉弄解廌格蝦蛤鋋猛氏罥騕褭射封豕箭不苟害解脰陷腦弓不虛發應聲而倒於是乘輿弭節徘徊翱翔往來睨部曲之進退覽將帥之變態然後侵淫促節鯈敻遠去流離輕禽蹵履狡獸軎白鹿捷狡兔軼赤電遺光耀追怪物出宇宙彎蕃弱滿白羽射游梟櫟蜚遽擇肉而後發先中而命處弦矢分蓺殪仆然後揚節而上浮陵驚風歷駭焱乘虛亡與神俱藺元鶴亂昆雞遒孔鸞促鵔鸃拂翳鳥捎鳳凰捷鵷雛揜焦明道盡塗殫迴車而還消搖乎襄羊降集乎北紘率乎直指揜乎反鄉蹷石關歷封巒過䧴鵲望露寒下棠梨息宜春西馳宣曲濯鷁牛首登龍臺掩細柳觀士大夫之勤略鈞獵者之所獲徒車之所閵轢騎之所蹂若人之所蹈藉與其窮極倦驚憚讋伏不被創刃而死者它它藉藉填阬滿谷掩平彌澤於是乎遊戲懈怠置酒乎顥天之臺張樂乎膠葛之宇撞千石之鐘立萬石之虡建翠華之旗樹靈鼉之皷奏陶唐氏之舞聽葛天氏之歌千人唱萬人和山陵為之震動川谷為之蕩波巴俞宋蔡淮南千遮文成顛歌族居遞奏金鼓迭起鏗鏘闈鞈洞心駭耳荊吳鄭衛之聲韶濩武象之樂陰淫案衍之音鄢郢繽紛激楚結風俳優侏儒狄鞮之倡所以娛耳目而樂心意者麗靡爛漫於前靡曼美色於後若夫青琴虙妃之徒絕殊離俗妖冶閑都靚莊刻飾便嬛繛約柔橈嬛嬛嫵媚孅弱曳獨繭之褕袣眇閻易以恤削便姍嫳屑與世殊服芬芳漚鬱酷烈淑郁皓齒粲爛宜笑的皪長眉連娟微睇綿藐色授魂與心愉於側於是酒中樂酣天子芒然而思似若有亡曰嗟乎此泰奢侈朕以覽聽餘間無事棄日順天道以殺伐時休息於
此恐後世靡麗遂往而不返非所以為繼嗣創業垂統也於是乎乃解酒罷獵而命有司曰地可以墾辟悉為農郊以瞻氓隸隤牆填塹使山澤之民得至焉實陂池而勿禁虛宮館而勿仞發倉廩以救貧窮補不足恤鰥寡存孤獨出德號省刑罰改制度易服色革正朔與天下為始於是歷吉日以齊戒襲朝服乘法駕建華旗鳴玉鸞遊乎六蓺之囿騖乎仁義之塗覽觀春秋之林射貍首兼騶虞弋元鶴舞干戚載雲䍐揜群雅悲伐檀樂樂胥修容乎禮園翱翔乎書圃述易道放怪獸登明堂坐清廟恣群臣奏得失四海之內靡不受獲於斯之時天下大說鄉風而聽隨流而化芔然興道而遷義刑錯而不用德隆於三皇功羨於五帝若此故獵乃可喜也若夫終日馳騁勞神苦形罷車馬之用杬士卒之精費府庫之財而無德厚之恩務在獨樂不顧眾庶忘國家之政貪雉兔之獲則仁者不繇也從此觀之齊楚之事豈不哀哉地方不過千里而囿居九百是草木不得墾辟而民無所食也夫以諸侯之細而樂萬乘之所侈僕恐百姓被其尤也於是二子愀然改容超若自失逡巡避席曰鄙人固陋不知忌諱乃今日見教謹受命矣賦奏天子以為郎亡是公言上林廣大山谷水泉萬物及子虛言雲夢所有甚眾侈靡多過其實且非義理所上故刪取其要歸正道而論之相如為郎數歲會唐蒙使略通夜郎僰中發巴蜀卒吏千人郡又多為發轉漕萬餘人用軍興法誅其渠率巴蜀民大驚恐上聞之乃遣相如責唐蒙等因諭告巴蜀民以非上意檄曰告巴蜀太守蠻夷自擅不討之日久矣時侵犯邊境勞士大夫陛下即位存撫天下集安中國然後興師出兵北征匈
奴單于怖駭交臂受事屈膝請和康居西域重譯納貢稽首來享移師東指閩越相誅右弔番禺太子入朝南夷之君西僰之長常效貢職不敢惰怠延頸舉踵喁喁然皆鄉風慕義欲為臣妾道里遼遠山川阻深不能自致夫不順者已誅而為善未賞故遣中郎將往賞之發巴蜀之士各五百人以奉幣衛使者不然靡有兵革之事戰鬥之患今聞其乃發軍興制驚懼子弟憂患長老郡又擅為轉粟運輸皆非陛下之意也當行者或亡逃自賊殺亦非人臣之節也夫邊郡之士聞烽舉燧燔皆攝弓而馳荷兵而走流汗相屬惟恐居後觸白刃冒流矢議不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮遠急國家之難而樂盡人臣之道也故有剖符之封析圭而爵位為通侯居列東第終則遺顯號於世傳土地於子孫事行甚忠敬居位甚安佚名聲施於無窮功烈著而不滅是以賢人君子肝腦塗中原膏液潤埜屮而不辭也今奉幣使至南夷即自賊殺或亡逃抵誅身死無名諡為至愚恥及父母為天下笑人之度量相越豈不遠哉然此非獨行者之罪也父兄之教不先子弟之率不謹寡廉鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使曉諭百姓以發卒之事因數之以不忠死亡之罪讓三老孝弟以不教誨之過方今田時重煩百姓巳親見近縣恐遠所谿谷山澤之民不遍聞檄到亟下縣道咸諭陛下意毋忽相如還報唐蒙已略通夜郎因通西南夷道發巴蜀廣漢卒作者數萬人治道二歲道不成士卒多物故費以億萬計蜀民及漢用事者多言其不便是時邛莋
之君長開南夷與漢通得賞賜多多欲願為內臣妾請吏比南夷上問相如相如曰邛莋冉駹者近蜀道易通異時嘗通為郡縣矣至漢興而罷今誠復通為置縣愈於南夷上以為然乃拜相如為中郎將建節往使副使者王然于壺充國呂越人馳四乘之傳因巴蜀吏幣物以賂西南夷至蜀太守以下郊迎縣令負弩矢先驅蜀人以為寵於是卓王孫臨邛諸公皆因門下獻牛酒以交驩卓王孫喟然而歎自以得使女尚司馬長卿晚乃厚分與其女財與男等相如使略定西南夷邛莋冉駹斯榆之君皆請為臣妾除邊關邊關益斥西至沫若水南至牂柯為徼通靈山道橋孫水以通邛莋還報天子大說相如使時蜀長老多言通西南夷之不為用大臣亦以為然相如欲諫業已建之不敢乃著書藉蜀父老為辭而已詰難之以風天子且因宣其使指令百姓皆知天子意其辭曰漢興七十有八載德茂存乎六世威武紛云湛恩汪濊群生霑濡洋溢乎方外於是乃命使西征隨流而攘風之所被罔不披靡因朝冉從駹定莋存邛略斯榆舉苞蒲結軌還轅東鄉將報至于蜀都耆老大夫搢紳先生之徒二十有七人儼然造焉辭畢進曰蓋聞天子之於夷狄也其義羈縻勿絕而已今罷二郡之士通夜郎之塗三年於茲而功不竟士卒勞倦萬民不贍今又接之以西夷百姓力屈恐不能卒業此亦使者之累也竊為左右患之且夫邛莋西僰之與中國並也歷年茲多不可記己仁者不以德來彊者不以力并意者殆不可乎今割齊民以附夷狄弊所恃以事無用鄙人固陋不識所謂使者曰烏謂此乎必若所云則是蜀不變服而巴不化俗也僕尚惡聞若說然斯事體
大固非觀者之所覯也余之行急其詳不可得聞巳請為大夫粗陳其略蓋世必有非常之人然後有非常之事有非常之事然後有非常之功非常者固常人之所異也故曰非常之元黎民懼焉及臻厥成天下晏如也昔者洪水沸出氾濫衍溢民人升降移徙崎嶇而不安夏后氏戚之乃堙洪源決江疏河灑沈澹災東歸之於海而天下永寧當斯之勤豈惟民哉心煩於慮而身親其勞躬傶骿胝無胈膚不生毛故休烈顯乎無窮聲稱浹乎來茲且夫賢君之踐位也豈特委瑣握齪拘文牽俗循誦習傳當世取說云爾哉必將崇論谹議創業垂統為萬世規故馳騖乎兼容并包而勤思乎參天貳地且詩不云乎普天之下莫非王土率土之濱莫非王臣是以六合之內八方之外浸淫衍溢懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼絕異黨之域舟車不通人跡罕至政教未加流風猶微內之則犯義侵禮於邊境外之則邪行橫作放殺其上君臣易位尊卑失序父兄不辜幼孤為奴虜係纍號泣內鄉而怨曰蓋聞中國有至仁焉德洋恩普物靡不得其所今獨曷為遺已舉踵思慕若枯旱之望雨盭夫為之垂涕況乎上聖又烏能已故北出師以討彊胡南馳使以誚勁越四面風德二方之君鱗集仰流願得受號者以億計故乃關沬若徼牂柯鏤靈山梁孫原創道德之塗垂仁義之統將博恩廣施遠撫長駕使疏逖不閉曶爽暗昧得燿乎光明以偃甲兵於此而息討伐於彼遐邇一體中外禔福不亦康乎夫拯民於沈溺奉至尊之休德反衰世之陵夷繼周氏之絕業乃天子之急務也百姓雖勞又惡可
以巳哉且夫王者固未有不始於憂勤而終於逸樂者也然則受命之符合在於此方將增泰山之封加梁父之事鳴和鸞揚樂頌上咸五下登三觀者未睹指聽者未聞音猶焦朋已翔乎寥廓而羅者猶視乎藪澤悲夫於是諸大夫茫然喪其所懷來失厥所以進喟然並稱曰允哉漢德此鄙人之所願聞也百姓雖勞請以身先之敞罔靡徙遷延而辭避其後人有上書言相如使時受金失官居歲餘復召為郎相如口喫而善著書常有消渴疾與卓氏婚饒於財故其仕宦未嘗肯與公卿國家之事常稱疾間居不慕官爵嘗從上至長楊獵時天子方好自擊熊豕馳逐壄獸相如因上疏諫其辭曰臣聞物有同類而殊能者故力稱烏獲捷言慶忌勇期賁育臣之愚竊以為人誠有之獸亦宜然今陛下好陵阻險射猛獸卒然遇逸材之獸駭不存之地犯屬車之清塵輿不及還轘人不暇施巧雖有烏獲逢蒙之技不得用枯木朽株盡為難矣是胡越起於轂下而羌夷接軫也豈不殆哉雖萬全而無患然本非天子之所宜近也且夫清道而後行中路而馳猶時有銜橛之變況乎涉豐草騁邱虛前則有利獸之樂而內無存變之憂其為害也不亦難矣夫輕萬乘之重不以為安樂出萬有一危之塗以為娛臣竊為陛下不取蓋明者遠見於未萌而智者避危於無形旤固多藏於隱微而發於人之所忽者也故鄙諺曰家纍千金坐不垂堂此言雖小可以諭大臣願陛下留意幸察上善之還過宜春宮相如奏賦以哀二世行失其辭曰登陂柂之長阪兮坌入曾宮之嵯峨臨曲江之隑州兮望南山之參差巖巖深山之谾谾兮通谷豁乎谽谺汨淢靸以永逝兮注平皋之廣
衍觀眾樹之蓊薆兮覽竹林之榛榛東馳土山兮北揭石瀨弭節容與兮歷弔二世持身不謹兮亡國失勢信讒不寤兮宗廟滅絕烏乎操行之不得墓蕪穢而不修兮魂無歸而不食相如拜為孝文園令上既美子虛之事相如見上好神僊因曰上林之事未足美也尚有靡者臣嘗為大人賦未就請具而奏之相如以為列僊之儒居山澤間形容甚癯此非帝王之僊意也乃遂奏大人賦其辭曰世有大人兮在乎中州宅彌萬里兮曾不足以少留悲世俗之逼隘兮朅輕舉而遠遊乘絳幡之紫蜺兮載雲氣而上浮建格澤之修竿兮總光燿之采旄垂旬始以為幓兮曳彗星而為髾掉指橋以偃寋兮又猗抳以招搖攬攙搶以為旌兮靡屈虹而為綢紅杳眇以元湣兮焱風涌而雲浮駕應龍象輿之蠖略委麗兮驂赤螭青蛇之蚴蟉宛蜒低卬夭蹻裾以驕驁兮詘折隆窮躩以連卷沛艾𧺯螑仡以佁儗兮放散畔岸驤以孱顏跮踱輵螛以骫麗兮蜩蟉偃寋怵以梁倚糾蓼叫奡踏以朡路兮薎蒙踊躍騰而狂趭蒞颯芔歙焱至電過兮煥然霧除霍然雲消邪絕少陽而登太陰兮與真人乎相求互折窈窕以右轉兮橫厲飛泉以正東悉徵靈圉而選之兮部署眾神於搖光使五帝先導兮反大壹而從陵陽左元冥而右黔雷兮前長離而後矞皇廝征伯僑而役羨門兮詔岐伯使尚方祝融警而蹕御兮清氣氛而後行屯余車而萬乘兮綷雲蓋而樹華旗使句芒其將行兮吾欲往乎南娭歷唐堯於崇山兮過虞舜於九疑紛湛湛其差錯兮雜遝膠輵以方馳騷擾衝蓯其紛挐兮滂濞泱軋麗以林離攢羅列聚叢以蘢茸兮衍曼流爛痑以陸離徑入雷室之砰磷鬱律兮
洞出鬼谷之崛礨崴魁遍覽八紘而觀四海兮朅度九江越五河經營炎火而浮弱水兮杭絕浮渚涉流沙奄息葱極氾濫水娭兮使靈媧鼓琴而舞馮夷時若曖曖將混濁兮召屏翳誅風伯刑雨師西望崑崙之軋沕荒忽兮直徑馳乎三危排閶闔而入帝宮兮載玉女而與之歸登閬風而遙集兮亢鳥騰而壹止低徊陰山翔以紆曲兮吾乃今日睹西王母暠然白首戴勝而穴處兮亦幸有三足烏為之使必長生若此而不死兮雖濟萬世不足以喜回車朅來兮絕道不周會食幽都呼吸沆瀣兮餐朝霞咀噍芝英兮嘰瓊華僸祲尋而高縱兮紛鴻溶而上厲貫列缺之倒景兮涉豐隆之滂濞騁游道而修降兮鶩遺霧而遠逝迫區中之隘陝兮舒節出乎北垠遺屯騎於元闕兮軼先驅於寒門下崢嶸而無地兮上嵺廓而無天視眩泯而亡見兮聽敞怳而亡聞乘虛亡而上遐兮超無友而獨存相如既奏大人賦天子大說飄飄有陵雲氣游天地之間意相如既病免家居茂陵天子曰司馬相如病甚可往從悉取其書若後之矣使所忠往而相如己死家無遺書問其妻對曰長卿未嘗有書也時時著書人又取去長卿未死時為一卷書曰有使來求書奏之其遺札書言封禪事所忠奏焉天子異之其辭曰伊上古之初肇自顥穹生民歷選列辟以迄于秦率邇者踵武聽逖者風聲紛輪威蕤堙滅而不稱者不可勝數也繼昭夏崇號諡略可道者七十有二君罔若淑而不昌疇逆失而能存軒轅之前遐哉邈乎其詳不可得聞已五三六經載籍之傳維見可觀也書曰元首明哉股肱良哉因斯以談君莫盛於堯臣莫賢於后稷后稷創業於唐公劉發跡於西戎文王改
制爰周郅隆大行越成而后陵遲衰微千載亡聲豈不善始善終哉然無異端慎所由於前謹遺教於後耳故軌跡夷易易遵也湛恩龐洪易豐也憲度著明易則也垂統順理易繼也是以業隆於繈褓而崇冠乎二后揆厥所元終都攸卒未有殊尤絕跡可考於今者也然猶躡梁甫登太山建顯號施尊名大漢之德逢涌原泉沕潏曼羨旁魄四塞雲布霧散上暢九垓下泝八埏懷生之類沾濡浸潤協氣橫流武節焱逝邇陜游原迥闊泳末首惡鬱沒闇昧昭晣昆蟲闓懌回首面內然後囿騶虞之珍群徼麋鹿之怪獸導一莖六穗於庖犧雙觡共抵之獸獲周餘放龜于岐招翠黃乘龍於沼鬼神接靈圉賓於間館奇物譎詭俶儻窮變欽哉符瑞臻茲猶以為薄不敢道封禪蓋周躍魚隕杭休之以燎微夫斯之為符也以登介邱不亦恧乎進攘之道何其爽與於是大司馬進曰陛下仁育群生義征不譓諸夏樂貢百蠻執贄德侔往初功無與二休烈液洽符瑞眾變期應紹至不特創見意者泰山梁父設壇場望幸蓋號以況榮上帝垂恩儲祉將以慶成陛下嗛讓而弗發也挈三神之歡缺王道之儀群臣恧焉或謂且天為質闇示珍符固不可辭若然辭之是泰山靡記而梁甫罔幾也亦各並時而榮咸濟厥世而屈說者尚何稱於後而云七十二君哉夫修德以錫符奉符以行事不為進越也故聖王弗替而修禮以祗謁款天神勒功中嶽以章至尊舒盛德發號榮受厚福以浸黎民皇皇哉斯事天下之壯觀王者之卒業不可貶也願陛下全之而后因雜縉紳先生之略術使獲曜日月之末光絕炎以展采錯事猶兼正列其義祓飾厥文作春秋一蓺將襲舊六為七攄
之無窮俾萬世得激清流揚微波蜚英聲騰茂實前聖之所以永保鴻名而常為稱首者用此宜命掌故悉奏其儀而覽焉於是天子沛然改容曰俞乎朕其試哉乃遷思回慮總公卿之議詢封禪之事乘大澤之愽廣符瑞之富遂作頌曰自我天覆雲之油油甘露時雨厥壤可游滋液滲漉何生不育嘉穀六穗我穡曷蓄匪唯雨之又潤澤之匪唯偏我氾布濩之萬物熙熙懷而慕之名山顯位望君之來君兮君兮侯不邁哉般般之獸樂我君圃白質黑章其儀可喜旼旼穆穆君子之熊蓋聞其聲今視其來厥塗靡從天瑞之徵茲爾於舜虞氏以興濯濯之麟游彼靈畤孟冬十月君徂郊祀馳我君輿帝用享祉三代之前蓋未嘗有宛宛黃龍興德而升采色元耀煥炳煇煌正陽顯見覺寤黎烝於傳載之云受命所乘厥之有章不必諄諄依類託寓諭以封巒披蓺觀之天人之際已交上下相發允答聖王之事兢兢翼翼故曰於興必慮衰安必畏危是以湯武至尊嚴不失肅祗舜在假典顧省厥遺此之謂也相如既卒五歲上始祭后土八年而遂禮中岳封于太山至梁甫禪肅然相如他所著若遺平陵侯書與五公子相難屮木書篇不采采其尤著公卿者云
史／別史／通志／列傳　凡百十三卷／卷一百七下　　　列傳第二十下／後漢四下／蘇竟(P.1548-2)
蘇竟字伯況扶風平陵人也平帝世竟以明易為博士講書祭酒善圖緯能通百家之言王莽時與劉歆等共典校書拜代郡中尉時匈奴擾亂北邊多罹其禍竟終完輯一郡光武即位就拜代郡太守使固塞以拒匈奴建武五年冬盧芳略得北邊諸郡帝使偏將軍隨弟屯代郡竟病篤以兵屬弟詣京師謝罪拜侍中數月以病
免初延岑護軍鄧仲況擁兵據南陽陰縣為寇而劉歆兄子龔為其謀主竟時在南陽與龔書曉之曰君執事無恙走昔以摩研編削之才與國師公從事出入校定祕書竊自依依末由自達蓋聞君子愍同類而傷不遇人無愚智莫不先避害然後求利先定志然後求名昔智果見智伯窮兵必亡故變名逃遁陳平知項王為天所棄故歸心高祖皆智之至也聞君前權時屈節北面延牙乃後覺悟棲遲養德先世數子又何以加君處陰中土多賢士若以須臾之間研考異同揆之圖書測之人事則得失利害可陳於目何自負畔亂之困不移守惡之名乎與君子之道何其反也世之俗儒末學醒醉不分而稽論當世疑誤視聽或謂天下迭興未知進是稱兵據土可圖非冀或曰聖王未啟宜觀時變倚彊附大顧望自守二者之論豈其然乎夫孔丘祕經為漢赤制元包幽室文隱事明且火德承堯雖昧必亮承積世之祚握無窮之符王氏雖乘閒偷篡而終嬰大戮支分體解宗氏屠滅非其效歟皇天所以眷顧踟躕憂漢子孫者也論者若不本之於天參之於聖猥以師曠雜事輕自眩惑說士作書亂夫大道焉可信哉諸儒或曰今五星失晷天時謬錯辰星久而不效太白出入過度熒惑進退見態鎮星繞帶天街歲星不舍氐房以為諸如此占歸之國家蓋災不徒設皆應之分野各有所主夫房心即宋之分東海是也尾為燕分漁陽是也東海董憲迷惑未降漁陽彭寵逆亂擁兵王赫斯怒將兵並征故熒惑應此憲寵受殃太白辰星自亡新之末失行算度以至於今或守東井或沒羽林或徘徊藩屏或躑躅帝宮或經天反明或潛藏久沈或衰微暗昧或煌煌南
北或盈縮成鉤或偃蹇不禁皆大運蕩除之祥聖帝應符之兆也賊臣亂子往往錯互指麾妄說傳相壞誤由此論之天文安得遵度哉乃者五月甲申天有白虹自子加午廣可十丈長可萬丈正臨倚彌倚彌即黎邱秦豐之都也是時月入於畢畢為天網主網羅無道之君故武王將伐紂上祭於畢求助天也夫仲夏甲申為八魁八魁上帝開塞之將也主退惡攘逆流星狀似蚩尤旗或曰營頭或曰天槍出奎而西北行至延牙營上散為數百而滅奎為毒螫主庫兵此二變郡中及延牙士眾所共見也是故延牙遂之武當託言發兵實避其殃今年比卦部歲坤主立冬坎主冬至水性滅火南方之兵受歲禍也德在中宮刑在木木勝土刑制德今年兵事畢己中國安寧之效也五七之家三十五姓彭秦延氏不得豫焉如何怪惑依而恃之葛藟之詩求福不回其若是乎圖讖之占眾變之驗皆君之所明善惡之分去就之決不可不察無忽鄙言夫周公之善康叔以不從管蔡之亂也景帝之悅濟北以不從吳濞之畔也自更始以來孤恩背逆歸義向善臧否粲然可不察歟良醫不能救無命彊梁不能與天爭故天之所壞人不得支宜密與太守劉君共謀降議仲尼栖栖墨子遑遑憂人之甚也屠羊救楚非要爵祿茅焦干秦豈求報利盡忠博愛之誠憤懣不能己耳又與仲況書諫之文多不載於是仲況與龔遂降龔字孟公長安人善論議扶風馬援班彪並器重之竟終不伐其功潛樂道術作記誨篇及文章傳於世年七十卒於家
史／別史／通志／列傳　凡百十三卷／卷一百九上　　　列傳第二十二上／後漢六上／班彪　子固(P.1579-2)
班彪字叔皮扶風安陵人也祖況成帝時為越騎校尉父稚哀帝時為廣平太守彪性沉重好古年二十餘更始敗三輔大亂時隗囂擁眾天水彪乃避難從之囂問彪曰往者周亡戰國並爭天下分裂數世然後定意者從橫之事復起於今乎將承運迭興在於一人也願生試論之對曰周之廢興與漢殊異昔周爵五等諸侯專政本根既微而枝葉彊大故其末流有從橫之事埶數然也漢承秦制改立郡縣主有專已之威臣無百年之柄至於成帝假借外家哀平短祚國嗣三絕故王氏擅朝因竊號位危自上起傷不及下是以即真之後天下莫不引領而歎十餘年間中外騷擾遠近俱發假號雲合咸稱劉氏不謀同辭方今雄桀帶州域者皆無七國世業之資而百姓謳吟思仰漢德已可知矣囂曰生言周漢之埶可也至於但見愚人習識劉氏姓號之故而謂漢家復興疏矣昔秦失其鹿劉季逐而羈之時人豈復知漢乎彪既疾囂言又傷時方艱乃著王命論以為漢德承堯有靈命之符王者興祚非詐力所致欲以感之而囂終不寤遂避地河西河西大將軍竇融以為從事深敬待之接以師友之道彪乃為融畫策事漢總西河以拒隗囂及融徵還光武問曰所上章奏誰與參之融對曰皆從事班彪所為帝雅聞彪才因召入見舉司隸茂才拜徐令以病免後數應三公之命輒去彪既才高而好述作遂專心史籍之間武帝時司馬遷著史記
自太初已後闕而不錄後好事者頗復綴集時事然多鄙俗不足以踵繼其書彪乃繼採前史遺事傍貫異聞作後傳數十篇因斟酌前史而譏正得失其略論曰唐虞三代詩書所及世有史官以司典籍暨於諸侯國自有史故孟子曰楚之檮杌晉之乘魯之春秋其事一也定哀之間魯君子左邱明論集其文作左氏傳三十篇又撰異同號曰國語二十篇由是乘檮杌之事遂闇而左氏國語獨章又有記錄黃帝以來至春秋時帝王公侯卿大夫號曰世本一十五篇春秋之後七國並爭秦并諸侯則有戰國策三十三篇漢興定天下太中大夫陸賈記錄時功作楚漢春秋九篇孝武之世太史令司馬遷採左氏國語刪世本戰國策據秦漢列國時事上自黃帝下訖獲麟作本紀世家列傳書表凡百三十篇而十篇缺焉遷之所記從漢元至武則絕其功也至於採經摭傳分散百家之事甚多疏略不如其本務欲以多聞廣載為功論議淺而不篤其論術學則崇黃老而薄五經序貨殖則輕仁義而羞貧窮道游俠則賤守節而貴俗功此其大敝傷道所以遇極刑之咎也然善述序事理辯而不華質而不俚文質相稱蓋良史之才也誠令遷依五經之法言同聖人之是非意亦庶幾矣夫百家之書猶可法也若左氏國語世本戰國策楚漢春秋太史公書今之所以知古後之所由觀前聖人之耳目也司馬遷序帝王則曰本紀公侯傳則曰世家卿士特起則曰列傳又進項羽陳涉而黜淮南衡山細意委曲條例不經若遷之著作採獲古今貫穿經傳至廣博也一人之精文重思煩故其書刊落不盡尚有盈辭多不齊一若序司馬相如舉郡縣著其字至蕭曹陳平之
屬及董仲舒並時之人不記其字或縣而不郡者蓋不暇也今此後篇慎覈其事整齊其文不為世家唯紀傳而已傳曰殺史見極平易正直春秋之義也彪復辟司徒玉音肅況府時東宮初建諸王國並開而官屬未備師保多闕彪上言曰孔子稱性相近習相遠也賈誼以為習與善人居不能無善猶生長於齊不能無齊言也習與惡人居不能無惡猶生長於楚不能無楚言也是以聖人審所與居而戒慎所習昔成王之為孺子出則周公召公史佚入則太顛閎夭南宮括散宜生左右前後禮無違者故成王一日即位天下曠然太平是以春秋愛子教以義方不納於邪驕奢淫泆所自邪也詩云貽厥孫謀以燕翼子言武王之謀遺子孫也漢興太宗使鼂錯導太子以法術賈生教梁王以詩書及至中宗亦令劉向王褒蕭望之周堪之徒以文章儒學保訓東宮以下莫不崇簡其人就成德器今皇太子諸王雖結髮學問修習禮樂而傅相未值賢才官屬多闕舊典宜博選名儒有威重明通政事者以為太子太傅東宮及諸王國備置官屬又舊制太子食湯沐十縣設周衛交戟五日一朝因坐東廂省視膳食其非朝日使僕中允旦旦請問而已明不媟黷廣其敬也書奏帝納之後察司徒廉為望都長吏民愛之建武三十年年五十二卒官所著賦論書記奏事合九篇二子固超超別有傳固字孟堅年九歲能屬文誦詩書及長遂博貫載籍九流百家之言無不窮究所學無常師不為章句舉大義而已性寬和容眾不以才能高人諸儒以此慕之永平初東平王蒼以至戚為驃騎將軍輔政開東閤延英雄時固始弱冠奏記於蒼薦故司空掾桓梁京兆祭酒晉馮扶
風掾李育京兆督郵郭基涼州從事王雍弘農功曹史殷肅言此六子皆有殊行絕才德隆當世宜蒙徵納以輔高明蒼納之父彪卒歸鄉里固以彪所續前史未詳乃潛精研思欲就其業既而有人上書顯宗告固私作國史者有詔下郡收固繫京兆獄盡取其家書先是扶風人蘇郎偽言圖讖事下獄死固弟超恐固不能自明乃馳詣闕上書得召見具言固所著述意而郡亦上其書顯宗甚奇之召詣校書郎除蘭臺令史與前睢陽令陳宗長陵令尹敏司隸從事孟異共成世祖本紀遷為郎典校秘書固又撰功臣平林新市公孫述事作列傳載記二十八篇奏之帝乃復使終成前所著書固以為漢紹堯運以建帝業至於六世史臣乃追述功德私作本紀編於百王之末廁於秦項之列太初以後闕而不錄故探撰前記綴集所聞以為漢書起元高祖終于孝平王莽之誅十有二世二百三十年綜其行事傍貫五經上下洽通為春秋考紀表志傳凡百篇固自永平中始受詔潛精積思二十餘年至建初中乃成當世甚重其書學者莫不諷誦焉自為郎後遂見親近時京師修起宮室濬繕城隍而關中耆老猶望朝廷西顧因感前世相如壽王東方之徒造構文辭終以諷勸乃上兩都賦盛稱洛邑制度之美以折西賓滛侈之論其辭曰有西都賓問於東都主人曰蓋聞皇漢之初經營也嘗有意乎都河洛矣輟而弗康實用西遷作我上都主人聞其故而睹其制乎主人曰未也願賓攄懷舊之蓄念發思古之幽情博我以皇道弘我以漢京賓曰唯唯漢之西都在于雍州實曰長安左據函谷二崤之阻表以太華終南之山右界褒斜隴首之險帶以洪河涇渭之川
眾流之隈汧涌其西華實之毛則九州之上膄焉防禦之阻則天地之奧區焉是故橫被六合三成帝畿周以龍興秦以虎視及至大漢受命而都之也仰寤東井之精俯協河圖之靈奉春建策留侯演成天人合應以發皇明乃眷西顧實惟作京於是睎秦嶺睋北阜挾酆灞據龍首圖皇基於億載度宏規而大起肇自高而終平世增飾以崇麗歷十二之延祚故窮泰而極侈建金城其萬雉呀周池而成淵披三條之廣路立十二之通門內則街衢洞達閭閻且千九市開場貨別隧分人不得顧車不得旋闐城溢郭傍流百廛紅塵四合煙雲相連於是既庶且富娛樂無彊都人士女殊異乎五方遊士擬於公侯列肆侈於姬姜鄉曲豪俊游俠之雄節慕原嘗名亞舂陵連交合眾騁鶩乎其中若乃觀其四郊浮游近縣則南望杜霸北眺五陵名都對郭邑居相承英俊之域黻冕所興冠蓋如雲七相五公與乎州郡之豪傑五都之貨殖三選七遷充奉陵邑蓋以彊幹弱枝隆上都而觀萬國也封畿之內厥土千里逴犖諸夏兼其所有其陽則崇山隱天幽林穹谷陸海珍藏藍田美玉商洛緣其隈鄠杜濱其足源泉灌注陂池交屬竹林果囿芳草甘木郊野之富號曰近蜀其陰則冠以九嵕陪以甘泉乃有靈宮起乎其中秦漢之所極觀淵雲之所頌歎於是乎存焉下有鄭白之沃衣食之源提封五萬疆埸綺分溝塍刻鏤原隰龍鱗決渠降雨荷臿成雲五穀垂穎桑麻敷棻東郊則有通溝大漕潰渭洞河汎舟山東控引淮湖與海通波西郊則有上囿禁苑林麓藪澤陂池連乎蜀漢繚以周牆四百餘里離宮別館三十六所神池靈沼往往而在其中乃有九真之麟大宛之
馬黃支之犀條支之鳥踰崑崙越巨海殊方異類至三萬里其宮室也體象乎天地經緯乎陰陽據神靈之正位倣太紫之圓方樹中天之華闕豐冠山之朱堂因瑰材而究奇抗應龍之虹梁列棼橑以布翼荷棟桴而高驤雕玉瑱以居檻裁金璧以飾璫發五色之渥彩光爓朗以景彰於是左墄右平重軒三階閨房周道門闥洞開列鍾虡於中庭立金人於端闈仍增崖而衡閾臨峻路而啟扉徇以離殿別寢承以崇臺閒館煥若列星紫宮是環清涼宣溫神仙長年金華玉堂白虎麒麟區宇若茲不可殫論增盤崔嵬登降炤爛殊形詭制每各異觀乘茵步輦惟所息宴後宮則有掖庭椒房后妃之室合歡增城安處常甯茝若椒風披香發越蘭林蕙草鴛鸞飛翔之列昭陽特盛隆乎孝成屋不呈材牆不露形裛以藻繡絡以綸連隨侯明月錯落其間金釭銜璧是為列錢翡翠火齊流耀含英懸黎垂棘夜光在焉於是元墀釦切玉階彤庭碝磩彩緻琳珉青熒珊瑚碧樹周阿而生紅羅颯纚綺組繽紛精曜華燭俯仰如神後宮之號十有四位窈窕繁華更盛迭貴處乎斯列者蓋以百數左右廷中朝堂百僚之位蕭曹魏邴謀謨乎其上佐命則垂統輔翼則成化流大漢之愷悌盪亡秦之毒螫故令斯人揚樂和之聲作畫一之歌功德著乎祖宗膏澤洽乎黎庶又有天祿石渠典籍之府命夫諄誨故老名儒師傅講論乎六蓺稽合乎同異又有承明金馬著作之庭大雅宏達於茲為群元元本本周見洽聞啟發篇章校理祕文周以鉤陳之位衛以嚴更之署總禮官之甲科群百辟之廉孝虎賁綴衣閹尹閽寺陛戟百重各有攸司周廬千列徼道綺錯輦路經營修涂飛閣
自未央而連桂宮北彌明光而絙長樂陵墱道而超西墉混建章而連外屬設璧門之鳳闕上觚稜而棲金爵內則別風之嶕嶢眇麗巧而聳擢張千門而立萬戶順陰陽以開闔爾乃正殿崔嵬層構厥高臨乎未央經駘盪而出馺娑洞枍詣與天梁上反宇以蓋戴激日景而納光神明鬱其特起遂偃蹇而上躋軼雲雨於太半虹霓迴帶於棼楣雖輕迅與僄狡猶愕眙而不敢階攀井幹而未半目眴轉而意迷舍櫺檻而郤倚若顛墜而復稽魂怳怳以失度巡迴塗而下低既懲懼於登望降周流以徬徨步甬道以縈紆又杳窱而不見陽排飛闊而上出若遊目於天表似無依之洋洋前唐中而後太液覽滄海之湯湯揚波濤於碣石激神嶽之嶈嶈濫瀛洲與方壺蓬萊起乎中央於是靈草冬榮神木叢生巖峻崷崒金石崢嶸抗仙掌以承露攫雙立之金莖軼埃壒之混濁鮮顥氣之清英騁文成之丕誕馳五利之所刑庶松喬之群類時遊從乎斯庭實列仙之攸館非吾人之所甯爾乃盛娛遊之壯觀奮大武乎上囿因茲以威戎夸狄耀威靈而講武事命荊州使起鳥詔梁野而驅獸毛群內闐飛羽上覆接翼側足集禁林而屯聚水衡虞人理其營表種別群分部曲有署罘網連紘籠山絡野列卒周匝星羅雲布於是乘鸞輿備法駕帥群臣披飛廉入苑門遂繞豐鄗歷上蘭六師發冑百獸駭殫震震爚爚雷奔電激草木塗地山淵反覆蹂躪其十二三乃拗怒而少息爾乃期門佽飛列刃鑽鍭要趹追縱鳥驚觸絲獸駭值鋒機不虛掎弦不再控矢無單殺中必疊雙颮颮紛紛矰繳相纏風毛雨血灑野蔽天平原赤勇士厲猨狖失木豺狼懾竄爾乃移師趨險並蹈潛穢
窮虎奔突狂兕觸蹷許少施巧秦成力折掎僄狡扼猛噬脫角挫脰徒搏獨殺挾師豹拖熊螭頓犀犛曳豪羆超迥壑越峻崖蹷嶃巖鉅石隤松柏仆叢林摧草木無餘禽獸殄夷天子乃登屬玉之館歷長楊之榭覽山川之體埶觀三軍之殺獲原野蕭條目極四裔禽相鎮壓獸相枕藉然後收禽會眾論功賜胙陳輕騎以行炰騰酒車而斟酌割鮮野食舉燧命爵饗賜畢勞逸齊大路鳴鑾容與徘徊集乎豫章之宇臨乎昆明之池左牽牛而右織女似雲漢之無涯茂樹蔭蔚芳草被隄蘭茝發色曄曄猗猗若摛錦布繡爥燿乎其陂鳥則元鶴白鷺黃鵠鵁鸛鶬鴰鴇鶂鳧鷖鴻雁朝發河海夕宿江漢沈浮往來雲集霧散於是後宮乘輚輅登龍舟張鳳蓋建華旗袪黼帷鏡清流靡微風澹淡浮櫂女謳鼓吹震聲激越謍厲天鳥群翔魚窺淵招白鷴下雙鵠揄文竿出比目撫鴻罿御繒繳方舟並鶩俛仰極樂遂乃風舉雲搖浮游溥覽前乘秦嶺後越九嵕東薄河華西涉岐雍宮館所歷百有餘區行所朝夕儲不改供禮上下而接山川究休佑之所用采游童之讙謠第從臣之嘉頌于斯之時都都相望邑邑相屬國籍十世之基家承百年之業士食舊德之名氏農服先疇之畎畝商循族世之所鬻工用高曾之規矩粲乎隱隱各得其所若臣者徒觀跡於舊墟聞之乎故老十分未得其一端故不能遍舉也東都主人喟然而歎曰痛乎風俗之移人也子實秦人矜夸館室保界河山信識昭襄而知始皇矣烏睹大漢之云為乎夫大漢之開原也奮布衣以登皇極繇數朞而創萬代蓋六籍所不能談前聖靡得而言焉當此之時功有橫而當天討有逆而順民故婁敬度埶而
獻其說蕭公權宜以拓其制時豈泰而安之哉計不得以已也吾子曾不是睹顧曜後嗣之末造不亦暗乎今將語子以建武之治永平之事監乎太清以變子之惑志往者王莽作逆漢祚中缺天人致誅六合相滅于時之亂生人幾亡鬼神泯絕壑無完柩郛罔遺室原野厭人之肉川谷流人之血秦項之災猶未克半書契以來未之或紀也故下人號而上訢上帝懷而降監乃致命乎聖皇於是聖皇乃握乾符闡坤珍披皇圖稽帝文赫然發憤應若興雲霆擊昆陽憑怒雷震遂超大河跨北嶽立號高邑建都河洛紹百王之荒屯因造化之盪滌體元立制繼天而作糸唐統接漢緒茂育群生恢復疆宇勳兼乎在昔事勤乎三五豈特方軌並跡紛綸后辟治近古之所務蹈一聖之險易云爾哉且大建武之元天地革命四海之內更造夫婦肇有父子君臣初建人倫實始斯乃伏羲氏之所以基皇德也分州土立市朝作舟輿造器械斯乃軒轅氏之所以開帝功也龔行天罰應天順人斯乃湯武之所以昭王業也遷都改邑有殷宗中興之則焉即土之中有周成隆平之制焉不階尺土一人之柄同符乎高祖克己復禮以奉終始允恭乎孝文憲章稽古封岱勒成儀炳乎世宗按六經而校德眇古昔而論功仁聖之事既該而帝王之道備矣至乎永平之際重熙而累洽盛三雍之上儀修袞龍之法服鋪鴻藻信景鑠揚世廟正予樂人神之和允洽群神之序既肅乃動大輅遵皇衢省方巡狩窮覽萬國之有無考聲教之所被散皇明以爥幽然後增周舊修洛邑翩翩巍巍顯顯翼翼光漢京于諸夏總八方而為之極是以皇城之內宮室光明闕庭神麗奢不可踰儉不能
侈外則因原野以作苑順流泉而為沼發蘋藻以潛魚豐圃草以毓獸制同乎梁騶義合乎靈囿若乃順時節而蒐狩簡車徒以講武則必臨之以王制考之以風雅歷騶虞覽駟鐵嘉車攻采吉日禮官整儀乘輿乃出於是發鯨魚鏗華鐘登玉輅乘時龍鳳蓋颯灑龢鑾玲瓏天官景從祲威盛容山靈護野屬御方神雨師汎灑風伯清塵千乘雷起萬騎紛紜元戎竟野戈鋋彗雲羽旄掃霓旌旗拂天焱焱炎炎揚光飛文吐爛生風吹野燎山日月為之奪明邱陵為之搖震遂集乎中囿陳師按屯駢部曲列校隊勒三軍誓將帥然後舉鋒代鼓申令三驅輶車霆激驍騎電騖由基發射范氏施御弦不失禽轡不詭遇飛者未及翔走者未及去指顧倏忽獲車已實樂不極般殺不盡物馬踠餘足士怒未泄先驅復路屬車案節於是薦三犧效五牲禮神祇懷百靈覲明堂臨辟雍揚緝熙宣皇風登靈臺考休徵俯仰乎乾坤參象乎聖躬自中夏而布德瞰四裔而抗稜西盪河源東澹海漘北動幽崖南趯朱垠殊方別區界絕而不鄰自孝武之所不征孝宣之所未臣莫不陸讋水慄奔走而來賓遂綏哀牢開永昌春王三朝會同漢京是日也天子受四海之圖籍膺萬國之貢珍內撫諸夏外綏百蠻爾乃盛禮興樂供帳置乎雲龍之庭陳百僚而贊群后究皇儀而展帝容於是庭實千品旨酒萬鍾列金罍班玉觴嘉珍御太牢饗爾乃食舉雍徹太師奏樂陳金石布絲竹鐘鼓鏗鍧管絃燁煜抗五聲極六律歌九功舞八佾韶武備泰古畢四夷間奏德廣所及僸佅兜離罔不具集萬樂備百禮暨皇歡浹群臣醉降煙熅調元氣然後撞鐘告罷百寮遂退於是聖上睹萬方之歡娛
久沐浴於膏澤懼其侈心之將萌而怠於東作也乃申舊章下明詔命有司班憲度昭節儉示太素去後宮之麗飾損乘輿之服御抑工商之淫業興農桑之盛務遂令海內棄末而反本背偽而歸真女修織紝男務耕耘器用陶匏服尚素元恥纖靡而不服賤奇麗而弗珍捐金於山沈珠於淵於是百姓滌瑕盪穢而鏡至清形神寂寞耳目弗營嗜慾之源滅廉恥之心生莫不優游而自得玉潤而金聲是以四海之內學校如林庠序盈門獻酬交錯俎豆莘莘下舞上歌蹈德詠仁登降飫宴之禮既畢因相與嗟嘆元德讜言弘說咸含和而吐氣頌曰盛哉乎斯世今論者但知誦虞夏之書詠殷周之詩講羲文之易論孔氏之春秋罕能精古今之清濁究漢德之所由唯子頗識舊典又徒馳騁乎末流溫故知新已難而知德者鮮矣且夫僻界西戎險阻四塞修其防禦孰與處乎土中平夷洞達萬方輻湊秦嶺九堫涇渭之川曷若四瀆五嶽帶河泝洛圖書之淵建章甘泉館御列仙孰與靈臺明堂統和天人太液昆明鳥獸之囿曷若辟雍海流道德之富游俠踰侈犯義侵禮孰與同履法度翼翼濟濟也子徒習秦阿房之造天而不知京洛之有制也識函谷之可關而不知王者之無外也主人之辭未終西都賓矍然失容逡巡降階悚然意下捧手欲辭主人曰復位今將授子以五篇之詩賓既卒業乃稱曰美哉乎斯詩義正乎揚雄事實乎相如匪唯主人之好學蓋乃遭遇乎斯時也小子狂簡不知所裁既聞正道請終身而誦之其明堂詩曰於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗歟緝熙允懷多福其
辟雍詩曰乃流辟雍辟雍湯湯聖皇蒞止造舟為梁皤皤國老乃父乃兄抑抑威儀孝友光明於赫太上示我漢行洪化惟神永觀厥成其靈臺詩曰廼經靈臺靈臺既崇帝勤時登爰考休徵三光宣精五行布序習習祥風祁祁甘雨百穀溱溱庶卉蕃蕪屢惟豐年於皇樂胥其寶鼎詩曰嶽修貢兮川效珍吐金景兮歊浮雲寶鼎見兮色紛縕煥其炳兮被龍文登祖廟兮享聖神昭靈德兮彌億年其白雉詩曰啟靈篇兮披瑞圖獲白雉兮效素烏嘉祥阜兮集皇都發皓羽兮奮翹英容潔朗兮於淳精章皇德兮侔周成永延長兮膺天慶及肅宗雅好文章固愈得幸數入讀書禁中或連日繼夜每行巡狩輒獻上賦頌朝廷有大議使難問公卿辯論於前賞賜恩寵甚渥固自以二世才術位不過郎感東方朔揚雄自論以不遭蘇張范蔡之時作賓戲以自通焉後遷元武司馬天子會諸儒講論五經作白虎通德論令固撰集其事時北單于遣使貢獻求欲和親詔問群僚議者或以為匈奴變詐之國無內向之心徒以畏漢威靈逼憚南虜故希望報命以安其離叛今若遣使恐失南虜親附之歡而成北狄猜詐之計不可固議曰竊自惟思漢興已來曠世歷年兵纏夷狄尤事匈奴綏御之方其塗不一或修文以和之或用武以征之或卑下以就之或臣服而致之雖屈伸無常所因時異然未有拒絕棄放不與交接者也故自建武之世復修舊典數重出使前後相繼至於其末始乃暫絕永平八年復議通之而廷爭連日異同紛回多執其難少言其異先帝聖德遠覽瞻前顧後遂復出使事同前世以此而推未有一世闕而不修者也今烏桓就闕稽首譯官康居月氏自
遠而至匈奴離析名王來降三方歸服不以兵威此誠國家通於神明自然之徵也臣愚以為宜依故事復遣使者上可繼五鳳甘露致遠人之會下不失建武永平羈縻之義虜使再來然後一往既明中國主在忠信且知聖朝禮義有常豈同逆詐示猜孤其善意乎絕之未知其利通之不聞其害設後北虜稍彊能為風塵方復求為交通將何所及不若因今施惠為策近長固又作典引篇述敘漢德以為相如封禪靡而不典揚雄美新典而不實蓋謂得其致焉太極之原兩儀始分煙煙熅熅有沉而奧有浮而清沈浮交錯庶類混成肇命人主五德初始同乎草昧元混之中踰繩越契寂寥而亡詔者系不得而綴也厥有氏號紹天闡繹者莫不開元於太昊皇初之首上哉敻乎其書猶可得而修也亞斯之世通變神化函光而未曜若夫上稽乾則降承龍翼而炳諸典謨以冠德卓絕者莫崇乎陶唐陶唐舍允而禪有虞虞亦命夏后稷契熙載越成湯武股肱既周天乃歸功元首將使漢劉俾其承三季之荒末值亢龍之災孽元象暗而恆文乖彝倫斁而舊章缺故先命元聖使綴學立制宏亮洪業表相祖宗贊揚迪哲備哉燦爛真神明之式也雖前世皋夔衡旦密勿之輔比茲褊矣是以高光二聖辰居其域時至氣動乃龍見淵躍拊翼而未舉則威靈紛紜海內雲蒸雷動霓熛胡縊莽分不蒞其誅然後欽若上下恭揖群后正位度宗有于德不台淵穆之讓靡號師矢敦奮撝之容蓋以膺當天之正統受克讓之歸運蓄炎上之烈精蘊孔佐之弘陳云爾洋洋乎若德帝者之上儀誥誓所不及已鋪觀二代洪纖之度其賾可探也並開跡於一匱同受侯甸之所服奕
世勤民以方伯統牧乘其命賜彤弧黃鉞之威用討韋顧黎崇之不格至于三五華夏京遷鎬亳遂自北面虎離其師革滅天邑是故義士偉而不敦武稱未盡濩有慚德不其然與然猶於穆猗那翕純皦繹以崇嚴祖考殷薦宗祀配帝發祥流慶對越天地者舄奕乎千載豈不克自神明哉誕略有常審言行於篇籍光藻朗而不踰爾矧夫赫赫聖漢巍巍唐基泝測其源乃先孕虞育夏甄商陶周然後宣二祖之重光襲四宗之緝熙神靈日燭光被六幽仁風翔乎海表威靈行於鬼區慝亡迥而不泯微胡瑣而不頤故夫顯定三才昭登之績匪堯不興鋪聞遺策在下之訓匪漢不弘厥道至平經緯乾坤出入三光外運混元內浸毫芒性類循理品物咸亨其已久矣盛哉皇家帝世德臣列辟功君百王榮鏡宇宙尊無與抗乃始虔鞏勞謙兢兢業業貶成抑定不敢論制作至今遷正黜色賓監之事煥揚宇內而禮官儒林屯朋篤論之士而不傳祖宗之彷彿雖云優慎無乃葸歟於是三事嶽牧之僚僉爾而進曰陛下仰監唐典中述祖則俯蹈宗軌躬奉天經惇睦辨章之化洽巡靖黎蒸懷保鰥寡之惠浹燔瘞縣沈肅祇群臣之禮備是以鳳凰來儀集羽族於觀魏肉角馴毛宗於外囿擾緇文皓質於郊升黃暉采鱗於沼甘露霄零於豐草三足軒翥於茂樹若乃嘉穀靈草奇獸神禽應圖合諜窮祥極瑞朝夕坰牧日月邦畿卓犖乎方州洋溢乎要荒昔姬有素雉朱烏元秬黃●之事耳君臣動色左右相趨濟濟翼翼峨峨如也蓋用昭明寅畏承聿懷之福亦以寵靈文武貽燕後昆覆以懿鑠豈其為身而有顓辭也若然受之宜亦勤恁旅力以充厥道啟恭館之金縢御
東序之祕寶以流其占夫圖書亮章天哲也孔猷先命聖孚也體行德本正性也逢吉丁辰景命也順命以創制定性以和神答三靈之繁祉展放唐之明文茲事體大而允寤寐次于聖心瞻前顧後豈蔑清廟憚敕天乎伊考自遂古乃降戾爰茲作者七十有四人有不俾而假素罔光度而遺章今其如台而獨闕也是時聖上固已垂精游神包舉蓺文屢訪群儒俞咨故老與之為斟酌道德之淵源肴覈仁義之林藪以望元符之臻焉既成群后之讜辭又悉經五繇之碩慮矣將絣萬嗣揚洪暉奮炎景扇遺風播芳烈久而愈新用而不竭汪汪乎丕天之大律其疇能亘之哉唐哉皇哉皇哉唐哉固後以母喪去官永元初大將軍竇憲出征匈奴以固為中護軍與參議北單于聞漢軍出遣使款居延塞欲修呼韓邪故事朝見天子請大使憲上遣固行中郎將事將數百騎與虜使俱出居延塞迎之會河南匈奴掩破北庭固至私渠海聞虜中亂引還及竇憲敗固先坐免官固不教學諸子諸子多不遵法度吏人苦之初洛陽令种兢嘗行固奴千其車騎吏椎呼之奴醉罵兢大怒畏憲不敢發心銜之及竇氏皆逮考兢因此捕繫固遂死獄中時年六十一詔以譴責兢抵主者吏罪固所著典引賓戲應譏詩賦銘誄頌書文記論議六言在者凡四十一篇
史／別史／通志／列傳　凡百十三卷／卷一百九上　　　列傳第二十二上／後漢六上／鍾離意　藥崧(P.1585-3)
鍾離意字子阿會稽山陰人也少為郡督郵時部縣亭長有受人酒禮者府下記文符也案考之意封還記入言於太守曰春秋先內後外詩云刑于寡妻以御于家邦明政化之本由近及遠今宜先清府內且闊略遠縣細微之愆太守甚賢之遂任以縣事建武十四年會稽大疫死者萬數意獨身自隱親經給醫藥所部多蒙全濟舉孝廉再遷辟大司徒侯霸府掾詔部送徒詣河內時冬寒徒病不能行路過弘農意輒私屬縣使作徒衣縣不得已與之而上書言狀意亦具以聞光武得奏以見霸曰君所使掾何乃仁於用心誠良吏也意遂於道解徒桎梏恣所欲過與剋前俱至無或違者還以病免後除瑕邱令吏有檀建者盜竊縣內意屏人問狀建叩頭服罪不甚加刑遣令長休建父聞之為建設酒謂曰吾問無道之君以刃殘人有道之君以義行誅子罪命也令建進藥而死二十五年遷堂邑令邑人防廣為父報
讎繫獄其母病死廣哭泣不食意憐傷之乃聽廣歸家使得殯殮丞掾皆爭意曰罪自我歸義不累下遂遣之廣殯母訖果還入獄意密以狀聞廣竟得以減死論顯宗即位徵為尚書時交趾太守張恢坐贓千金徵還伏法以資物簿入大司農詔班賜群臣意得珠璣悉以委地而不拜賜帝怪而問其故對曰臣聞孔子忍渴於盜泉之水曾參迴車於勝母之閭惡其名也此贓穢之寶誠不敢拜帝嗟歎曰清乎尚書之言乃更以庫錢三十萬賜意轉為尚書僕射車駕數幸廣成苑意以為從禽廢政嘗當車陳諫般樂遊田之事天子即時還宮永平三年夏旱而大起北宮意詣闕免冠上疏曰伏見陛下以天時小旱憂念元元降避正殿躬自克責而比曰密雲遂無大潤豈政有未得應上天者邪昔成湯遭旱以六事自責曰政不節邪使人疾邪宮室榮邪女色盛邪苞苴行邪讒夫昌邪竊見北宮大作人失農時此所謂宮室榮也自古非苦宮室少狹但患人不安寧宜且罷止以應天心帝詔報意令冠履勿謝又敕大匠止作諸宮減省不急因謝公卿百僚遂應時澍雨焉時詔賜降胡子縑尚書案事誤以十為百帝見司農上簿大怒召郎將笞之意因入叩頭曰過誤之失常人所容若以懈慢為愆則臣位大罪重郎位小罪輕咎皆在臣臣當先坐乃解衣就格帝意解使復冠而貰郎帝性褊察好以耳目隱發為明故公卿大臣數被詆毀近臣尚書以下至見提拽常以事怒郎藥崧以杖撞之崧走入床下帝怒甚疾言曰郎出郎出崧曰天子穆穆諸侯煌煌未聞人君自起撞郎帝赦之朝廷莫不悚慄爭為嚴竊以避誅責唯意獨敢諫諍數封還詔書臣下過失輒救解之
會連有變異意復上疏曰伏惟陛下躬行孝道修明經術郊祀天地敬畏鬼神憂卹黎元勞心不怠而天氣未和日月不明水泉湧溢寒暑違節者咎在群臣不能宣化理職而以苛刻為俗吏殺良人繼踵不絕百官無相親之心吏人無雍雍之志至於骨肉相殘毒害彌深感逆和氣以致天災百姓可以德勝難以力服先王要道民用和睦故能致天下和平災害不生禍亂不作鹿鳴之詩必言宴樂者以人神之心洽然後天氣和也願陛下垂聖德揆萬機詔有司慎人命緩刑罰順時氣以調陰陽垂之無極帝雖不能用然知其至誠亦以此故不得久留出為魯相後德陽殿成百官大會帝思意言謂公卿曰鍾離尚書若在此殿不立意視事五年以愛利為化人多殷富以久病卒官遺言上書陳升平之世難以急化宜少寬假帝感傷其意下詔嗟歎賜錢二十萬藥崧者河內人天性朴忠家貧為郎當獨直臺上無被枕杫思漬反俎凡也食糟糠帝每夜入臺輒見崧問其故甚嘉之自此詔太官賜尚書以下朝夕餐給帷被皁袍及侍史二人崧官至南陽太守
史／別史／通志／列傳　凡百十三卷／卷一百十一下　　列傳第二十四下／後漢八下／蔡邕(P.1643-1)
通志卷一百十一下
宋右迪功郎鄭樵漁仲撰
列傳第二十四下
蔡邕字伯喈陳留圉人也六世祖勳好黃老平帝時為郿令王莽初授以厭戎連率勳對印綬仰天歎曰吾策名漢室死歸其正昔曾子不受季孫之賜況可事二姓哉遂攜將家屬逃入深山與鮑宣卓茂同不仕新室父棱亦有清白行諡曰貞定公邕性篤孝母常滯病三年邕自非寒暑節變未嘗解襟帶不寢寐者七旬母卒盧于冢側動靜以禮有菟馴擾其室傍又木生連理遠近奇之多往觀焉與叔父從弟同居三世不分財鄉黨高其義少博學師事太傅胡廣好辭章數術天文妙操音律桓帝時中常侍徐璜左悺等五侯擅恣聞邕善鼓琴遂白天子勑陳留太守督促發遣邕不得已行到偃師稱疾而歸閑居翫古不交當世感東方客難及揚雄班固崔駟之徒設疑以自通乃斟酌群言韙其是而矯其非作釋誨以戒厲云爾有務世公子誨於華顛胡老曰蓋聞聖人之大寶曰位故以仁守位以財聚人然則有位斯貴有財斯富行義達道士之司也故伊摯有負鼎之衒仲尼設執鞭之言甯子有清商之歌百里有豢牛之事夫如是則聖哲之通趣古人之明志也夫子生清穆之世秉醇和之靈覃思典籍韞櫝六經安貧樂賤與世無營沈精重淵抗志高冥包括無外綜析無形其已久矣曾不能拔萃出群揚芳飛文登天庭序彝倫埽六合之穢慝清宇宙之埃塵連光芒於白日屬炎氣於景雲時逝歲暮默而無聞小子惑焉是以有云方今聖上寬明輔弼賢知崇英逸偉不墜於地德弘者建宰相而
裂土才羨者荷榮祿而蒙賜盍亦回塗要至俛仰取容輯當世之利定不拔之功榮家宗於此時遺不滅之令蹤夫獨未之思邪何為守彼而不通此胡老傲然而笑曰若公子所謂睹曖昧之利而忘昭晢之害專必成之功而忽蹉跌之敗者也公子謖爾斂袂而興曰胡為其然也胡老曰居吾將釋汝昔自太極君臣始基有羲皇之洪寧唐虞之至時三代之隆亦有緝熙五伯扶微勤而撫之于斯已降天綱縱人紘弛王塗壞太極陁君臣土崩上下瓦解於是智者騁詐辯者馳說武夫奮略戰士講說電駭風馳霧散雲披變詐乘詭以合時宜或畫一策而綰萬金或談崇朝而錫瑞珪連衡者六印磊落合從者駢組流離隆貴翕習積富無涯據巧蹈機以忘其危夫華離葉而萎條去幹而枯女冶容而淫士背道而辜人毀其滿神疾其邪利端始萌害漸亦牙速速方轂天天是加欲豐其屋乃蔀其家是故天地否閉聖哲潛形石門守晨沮溺耦耕顏歜抱璞蘧瑗保生齊人歸樂孔子斯征雍渠驂乘逝而遺輕夫豈慠主而背國乎道不可以傾也且我聞之日南至則黃鍾應融風動而魚上冰蕤賓統則微陰萌蒹葭蒼而白露凝寒暑相推陰陽代興運極則化理亂相承今大漢紹陶唐之洪烈盪四海之殘災隆隱天之高拆絙地之基皇道惟融帝猷顯丕泜泜庶類含甘吮滋檢六合之群品而濟之乎雍熙群僚恭已於職司聖主垂拱乎兩楹君臣穆穆守之以平濟濟多士端委縉綎鴻漸盈階振鷺充庭譬猶鍾山之玉泗濱之石累珪璧不為之盈採浮磬不為之索曩者洪源辟而四隩集武功定而干戈戢獫狁攘而吉甫宴城濮捷而晉凱入故當其有事也則蓑笠並載
擐甲揚鋒不給於務當其無事也則舒紳緩佩鳴玉以步綽有餘裕夫世臣門子暬御之族天隆其祐主豐其祿抱膺從容爵位自從攝須理髯餘官委貴其取進也順傾轉圓不足以喻其便逡巡放屣不足以況其易夫有逸群之才人人有優贍之智童子不問疑於老成瞳矇不稽謀於先生心恬澹於守高意無為於持盈粲乎煌煌莫非華榮明哲泊焉不失所寧狂淫振蕩乃亂其情貪夫殉財夸者死權贍仰此事體躁心煩闇謙盈之效迷損益之數騁駑駘於修路慕騏驥而增驅卑俯乎外戚之門乞助乎近貴之譽榮顯未副從而顛踣下獲熏胥之辜高受滅家之誅前車已覆襲軌而鶩曾不鑒禍以知畏懼予惟悼哉害其若是天高地厚跼而蹐之怨豈在明患生不思戰戰兢兢必慎厥尤且用之則行聖訓也舍之則藏至順也夫九河盈溢非一由所防帶甲百萬非一勇所抗今子責匹夫以清宇宙庸可以水旱而累堯湯乎懼煙炎之毀熸何光芒之敢揚哉且夫地將震而樞星直井無景則日陰食元首寬則望舒朓侯王肅則月側匿是以君子推微達著尋端見緒履霜知冰踐露知暑時行則行時止則止消息盈沖取諸天紀利用遭泰可與處否樂天知命持神任已群車方奔乎險路安能與之齊軌思危難而自豫故在賤而不恥方將馳騁乎典籍之崇塗休息乎仁義之淵藪槃旋乎周孔之庭宇揖儒墨而與為友舒之足以光四表收之則莫能知其所有若乃丁千載之運應神靈之符闓閶闔乘天衢擁華蓋而奉皇樞納元策於聖德宣太平於中區計合謀從已之圖也勳績不立子之辜也龜鳳山翳霧露不除踴躍草萊秪見其愚不我知者將謂之迂
修業思真棄此焉如靜以俟命不斁不渝百歲之後歸乎其居幸而獲稱天所誘也罕漫而已非已咎也昔伯翳綜聲於鳥語葛盧辯音於鳴牛董父受氏於豢龍奚仲供德於衡輈倕氏興政於巧工造父登御於驊騮非子享土於善圉狼瞫取右於禽囚弓父畢精於筋角佽非明勇於赴流壽王創基於格五東方要幸於談優上官效力於執蓋弘羊據相於運籌僕不敢參跡於若人故抱璞而優游於是公子仰首降階忸怩而避胡老乃揚衡含笑援琴而歌歌曰練余心兮浸太清滌穢濁兮存正靈和液暢兮神氣寧情志泊兮心亭亭嗜慾息兮無由生踔宇宙而遺俗兮眇翩翩而獨征建寧三年辟司徒橋元府元甚敬待之出補河平長召拜郎中校書東觀遷議郎邕以經籍去聖久遠文字多謬俗儒穿鑿疑誤後學熹平四年乃與五官中郎將堂谿典光祿大夫楊賜諫議大夫馬日磾議郎張訓韓說太史令單颺等奏求正定六經文字靈帝許之邕乃自書冊於碑使工鐫刻立於太學門外於是後儒晚學咸取正焉及碑始立其觀視及摹寫者車乘日千餘兩填塞街陌初朝議以州郡相黨人情比周乃制婚姻之家及兩州人士不得對相監臨至是復有三互法禁忌轉密選用艱難幽冀二州久缺不補邕上疏曰伏見幽冀舊壤鎧馬所出比年兵饑漸至空耗今者百姓虛縣萬里蕭條闕職經時吏人延屬而三府選舉踰月不定臣經怪其事而論者云避三互十一州有禁當取二州而已又二州之士或復限以歲月狐疑遲淹以失事會愚以為三互之禁禁之薄者今但申以威靈明其憲令在任之人豈不戒懼而當坐設三互自生留闐邪昔韓安國起自徒中
朱買臣出於幽賤並以才宜還守本邦又張敞亡命擢授劇州豈復循三互繼以末制乎三公明知二州之要所宜速定當越禁取能以救時弊而不顧爭臣之義苟避輕微之科選用稽滯以失其人臣願陛下上則先帝蠲除近禁其諸州刺史器用可換者無拘日月三互以差厥中書奏不省初帝好學自造皇羲篇五十章因引諸生能為文賦者本頗以經學相招後諸為尺牘及工書鳥篆者皆得引召遂至數十人侍中祭酒樂松賈護多引無行趣埶之徒並待制鴻都門下喜陳方俗閭里小事帝甚悅之待以不次之位又市賈小民為宣陵孝子者復數十人悉除為郎中太子舍人時頗有雷霆疾風傷樹拔木地震隕雹蝗蟲之害又鮮卑犯境役賦及民六年七月制書引咎令群臣各陳政要邕上封事曰臣伏讀聖旨雖周成遇風訊諸執士宣王遭旱密勿祗畏無以復加臣聞天降災異緣象而至辟歷數發殆刑誅繁多之所致也風者天之號令所以教人也夫昭事上帝則自懷多福宗廟致敬則鬼神以著國之大事實先祀典天子聖躬所當恭事臣自在宰府及備朱衣迎氣五郊而車駕稀出四時至敬屢委有司雖有解除猶為疏廢故皇天不悅顯此諸異洪範傳曰政悖德隱故風發屋折木坤為地道易稱安貞陰氣憤盛則當靜反動法為下叛夫權不在上則雹傷物政有苛暴則虎狼食人貪利傷民則蝗蟲損稼去年六月二十八日太白與月相迫兵事惡之鮮卑犯塞所從來遠今之出師未見其利上違天文下逆人事誠當博覽眾議從其安者臣不勝憤憊謹條陳宜所施行七事表左一事明堂月令天子以四立及季夏之節迎五帝於郊所以導致神
氣祈福豐年清廟祭祀追養孝敬養老辟雍示人禮化皆帝者之大業祖宗所祗奉也而有司數以蕃國疏喪宮內產生及吏卒小污屢生忌故竊見南郊齋戒未嘗有廢至於他祀輒興異議豈南郊卑而他事尊哉孝元皇帝策書曰禮之至敬莫重於祭所以竭心親奉以致肅祗者也又元和故事復申先典前後制書推誠懇惻而近者以來更任太史忘禮敬之大任禁忌之書拘信小故以虧大典禮妻妾產者齋則不入側室之門無廢祭之文也所謂宮中有卒三月不祭者謂士庶人數堵之室共處其中耳豈謂皇居之曠臣妾之眾哉自今齋制宜如故典庶荅風霆災妖之異二事臣聞國之將興至言數聞內知已政外見民情是故先帝雖有聖明之姿而猶廣求得失又因災異援引幽隱重賢良方正敦樸有道之選危言極諫不絕於朝陛下親政以來頻年災異而未聞特舉博選之旨誠當思省述修舊章使抱忠之臣展其狂直以解易傳政悖德隱之言三事夫求賢之道未必一途或以德顯或以言揚頃者立朝之士曾不以忠信見賞恆被訕謗之誅遂使臣下結舌莫圖正辭郎中張文前獨盡狂言聖聽納受以責三司臣子曠然眾庶解悅臣愚以為宜擢文右職以勸忠謇宣聲海內博開諫路四事夫司隸校尉諸州刺史所以督察姦枉分別黑白者也伏見幽州刺史楊熹益州刺史龐芝涼州刺史劉虔各有奉公疾姦之心熹等所舉其效尤多餘皆枉撓不能稱職或有抱罪懷瑕與下同疾綱紀弛縱莫相舉察公府臺閤亦復默然五年制書議遣八使又令三公謠言奏事是時奉公者欣然得志邪枉者憂悸失色未詳斯議所因寢息昔劉向奏曰夫執狐
疑之計者開群枉之門養不斷之慮者來讒邪之口今始聞善政旋復變易足令海內測度朝政宜追定八使糾舉非法更選忠清平章賞罰三公歲盡差其殿最使吏知奉公之福營私之禍則眾災之原庶可塞矣五事臣聞古者取士必使諸侯歲貢孝武之世郡舉孝廉又有賢良文學之選於是名臣輩出文武並興漢之得人數路而已夫書畫辭賦才之小者匡國理政未有其能陛下即位之初先涉經術聽政餘日觀省篇章聊以游意當代博奕非以教化取士之本而諸生競利作者鼎沸其高者頗引經訓風諭之言下則連偶俗語有類俳優或竊成文虛冒名氏臣每受詔於盛化門差次錄第其未及者亦復隨輩皆見拜擢既加之恩難復收改但守奉祿於義已弘不可復使理人及仕州郡昔孝宣會諸儒於石渠章帝集學士於白虎通經釋義其事優大文武之道所宜從之若乃小能小善雖有可觀孔子以為致遠則泥君子故當志其大者六事墨綬長吏職典理人皆當以惠利為績日月為勞褒責之科所宜分明而今在任無復能省及其還者召拜議郎若器用優美不宜處之冗散如有釁故自當極其刑誅豈有伏罪懼考反求遷轉更相倣效臧否無章先帝舊典未嘗有此可且斷絕以覈真偽七事伏見前一切以宣陵孝子者為太子舍人臣聞孝文皇帝制喪服三十六日雖繼體之君父子至親公卿列臣受恩之重皆屈情從制不敢踰越今虛偽小人本非骨肉既無幸私之恩又無祿仕之實惻隱思慕情何由生而群聚山陵假名稱孝行不隱心義無所依至有姦軌之人通容其中桓思皇后祖載之時東郡有盜人妻者亡在孝中本縣追捕乃伏其
辜虛偽雜穢難得勝言又前至得拜後輩被遺或經年陵次以暫歸見漏或以人自代亦蒙寵榮爭訟怨恨凶凶道路太子官屬宜搜選令德豈有但取邱墓凶醜之人其為不祥莫與大焉宜遣歸田里以明詐偽書奏帝乃親迎氣北郊及行辟雍之禮又詔宣陵孝子為舍人者悉改為丞尉焉光和元年遂置鴻都文學畫孔子及七十二弟子像其諸生皆勑州郡三公舉用辟召或出為刺史太守入為尚書侍中乃有封侯賜爵者士君子皆恥與為列焉時妖異數見人相驚擾其年七月詔召邕與光祿大夫楊賜諫議大夫馬日磾議郎張華太史令單颺詣金商門引入崇政殿使中常侍曹節王甫就問災異及消改變故所宜施行邕悉心以對援引故事皆有依據又特詔問曰比災變互生未知厥咎朝廷焦心載懷恐懼每訪群公卿士庶聞忠言而各存括囊莫肯盡心以邕經學深奧故密特稽問宣披露失得指陳政要勿有依違自生疑諱具對經術以皂囊封上邕對曰臣伏惟陛下聖德允明深悼災咎褒臣末學特垂訪及非臣螻蟻所能堪副斯誠輸寫肝膽出命之秋豈可以顧患避害使陛下不聞至戒哉臣伏思諸異皆亡國之怪也天於大漢殷勤不已故屢出祅變以當譴責欲令人君感悟改危即安今災眚之發不於他所遠則門垣近則寺署其為監戒可謂至切蜺墮雞化皆婦人千政之所致也前者乳母趙嬈貴重天下生則貲藏侔於天府死則邱墓踰於園陵兩子受封兄弟典郡續以永樂門史霍玉依阻城社又為姦邪今者道路紛紛復云有程大人者察其風聲將為國患宜高為隄防明設禁令深惟趙霍以為至戒今聖意勤勤思明邪正而聞太
尉張顥為玉所進光祿勳姓璋有名貪濁又長水校尉趙玹屯騎校尉蓋升並叨時幸榮富優足宜念小人在位之咎退思引身避賢之福伏見廷尉郭禧純厚老成光祿大夫橋元聰達方直故太尉劉寵忠實守正並直為謀主數見訪問夫宰相大臣君之四體委任責成優劣已分不宜聽納小吏雕琢大臣也又尚方工技之作鴻都篇賦之文可且消息以示惟憂詩云畏天之怒不敢戲豫天戒誠不可戲也宰府孝廉士之高選近者以辟召不慎切責三公而今並以小文超取選舉開請託之門違明王之典眾心不厭莫之敢言臣願陛下忍而絕之思惟萬機以答天望聖朝既自約厲左右近臣亦宜從化人自抑損以塞咎戒則天道虧滿鬼神福謙矣臣以愚戇感激忘身敢觸忌諱手書具對夫君臣不密上有漏言之戒下有失身之禍願寢臣表無使盡忠之吏受怨姦仇章奏帝覽而歎息因起更衣曹節於後竊視之悉宣語左右事遂漏泄其為邕所裁黜者皆側目思報初邕與司徒劉郃素不相平叔父衛尉質又與將作大匠楊球有隙球即中常侍程璜女夫也璜遂使人飛章言邕質數以私事請託於郃部不聽邕含隱切志欲相中於是詔下尚書召邕詰狀邕上書自陳曰臣被召問以大鴻臚劉郃前為濟陰太守臣屬吏張宛長休百日郃為司隸又託河內郡吏李奇為州書佐又營護故河南尹羊陟侍御史胡母班郃不為用致怨之狀臣怔營怖悸肝膽塗地不知死命所在竊自尋案實屬宛奇不及陟班凡休假小吏非結恨之本與陟姻家豈敢申助私黨如臣父子欲相傷陷當明言臺閣具陳恨狀所緣內無寸事而謗書外發宜以臣對與郃參驗臣得
以學問特蒙褒異執事秘館操管御前姓名貌狀微簡聖心今年七月召詣金商門問以灾異齎詔申旨誘臣使言臣實愚戇惟識忠藎出命忘軀不顧後害遂譏刺公卿內及寵臣實欲以上對聖問救消灾異規為陛下建康寧之計陛下不念忠臣直言宜加掩蔽誹謗卒至便用疑怪盡心之吏豈得容哉詔書每下百官各上封事欲以改政思譴除凶致吉而言者不蒙延納之福旋被陷破之禍今皆杜口結舌以臣為戒誰敢為陛下盡忠孝乎臣季父質連見拔擢位在上列臣被蒙恩渥數見訪逮言事者因此欲陷臣父子破臣門戶非復發糾姦伏補益國家也臣年四十有六孤特一身得託名忠臣死有餘榮恐陛下於此不復聞至言矣臣之愚冗職當咎患但前者所對質不及聞而衰老白首橫見引逮隨臣摧沒并入阬陷誠冤誠痛臣一入牢獄當為楚毒所逼趣輒以飲章辭情何緣復聞死期垂至冒昧自陳願身當辜戮匄質不並坐則身死之日更生之年也唯陛下加餐為萬姓自愛於是下邕質於洛陽獄劾以仇怨奉公議害大臣大不敬棄市事奏中常侍呂彊愍邕無罪請之帝亦更思其章有詔減死一等與家屬髠鉗徙朔方不得以赦令除楊球使客追路刺邕客感其義皆莫為用球又賂其部主使加毒害所賂者反以情戒邕故每得免焉居五原安陽縣邕前在東觀與盧植韓說等撰補後漢記會遭事流離不及得成因上書自陳奏其所著十意分別首目連置章左帝嘉其才高會明年大赦乃宥邕還本郡邕自徙及歸凡九月焉將還就路五原太守王智餞之酒酣起舞屬邕邕不為報智者中常侍王甫弟也素貴驕詬邕曰徒敢輕我邕拂衣而
去智銜之密告邕怨於囚放謗訕朝廷內寵惡之邕慮卒不免乃亡命江海遠跡吳會往來依太山羊氏積十二年在吳吳人有燒桐以爨者邕聞火烈之聲知其良木因請而裁為琴果有美音而其尾猶焦故時人名曰焦尾琴焉初邕在陳留也其隣人有以酒食召邕者比往而酒以酣焉客有彈琴於屏邕至門聽之曰僖以樂召我而有殺心何也遂反將命者告主人曰蔡君向來至門而去邕素為邦鄉所宗主人遽自追而問其故邕具以告莫不憮然彈琴者曰我向鼓琴見螳蜋方向鳴蟬蟬將去而未飛螳蜋為之一前一卻吾心聳然惟恐螳蜋之失也此豈為殺心而形於聲者乎邕莞爾而笑曰此足以當之中平六年靈帝崩董卓為司空聞邕名高辟之稱疾不就卓大怒詈曰我力能族人蔡邕遂偃蹇者不旋踵矣又切勑州郡舉邕詣府邕不得已到署祭酒甚見敬重舉高第補侍御史又轉侍書御史遷尚書三日之間周歷三臺遷巴郡太守復留為侍中初平元年拜左中郎將從獻帝遷都長安封高陽侯董卓賓客部曲議欲尊卓比太公稱尚父卓謀之於邕邕曰太公輔周受命翦商故特為其號今明公威德誠為巍巍然比之尚父愚意以為未可宜須關東平定車駕還舊京然後議之卓從其言永平二年六月地震卓以問邕邕對曰地動者陰盛侵陽臣下踰制之所致也前春郊天公奉引車駕乘金華青蓋爪畫兩幡遠近以為非宜卓於是改乘皁蓋車卓重邕才學厚相遇待每集讌輒令邕鼓琴贊事邕亦每存匡益然卓多自佷用邕恨其言少從謂從弟谷曰董公性剛而遂非終難濟也吾欲東奔兗州若道遠難達且遯逃山東以待之何如谷曰
君狀異常人每行觀者盈集以此自匿不亦難乎邕乃止及卓被誅邕在司徒王允坐殊不意言之而歎有動於色允勃然叱之曰董卓國之大賊幾傾漢室君為王臣所宜同忿而懷其私遇以忘大節今天誅有罪而反相傷痛豈不共為逆哉即收付廷尉治罪邕陳辭謝乞黥首刖足繼成漢史士大夫多矜救之不能得太尉馬日磾馳往謂允曰伯喈曠世逸才多識漢事當續成後史為一代大典且忠孝素著而所坐無名誅之無乃失人望乎允曰昔武帝不殺司馬遷使作謗書流於後世方今國祚中衰神器不固不可令佞臣執筆在幼主左右既無益聖德復使吾黨蒙其訕議日磾退而告人曰王公其不長世乎善人國之紀也制作國之典也滅紀廢典其能久乎邕遂死獄中允悔欲止而不及時年六十一縉紳諸儒莫不流涕北海鄭元聞而歎曰漢世之事誰與正之兗州陳留聞皆畫像而頌焉其撰集漢事未見錄以繼後史適作靈紀及十意又補諸列傳四十二篇因李傕之亂湮沒多不存所著詩賦碑誄銘讚連珠箴弔論議獨斷勸學釋誨敘樂女訓篆埶祝文章表書記凡百四篇傳於世
史／別史／通志／列傳　凡百十三卷／卷一百二十三　　列傳第三十六／晉三／嵇康(P.1907-1)
嵇康字叔夜譙國銍人也其先姓奚會稽上虞人以避怨徙焉銍有嵇山家于其側因而命氏兄喜有當世才
歷太僕宗正康早孤有奇才遠邁不群身長七尺八寸美詞氣有風儀而土木形骸不自藻飾人以為龍章鳳姿天質自然恬情寡慾含垢匿瑕寬簡有大量學不師受博覽無不該通尤好老莊與魏宗室婚拜中散大夫常修養性服食之事彈琴詠詩自足於懷以為神仙稟之自然非積學所得至於導養得理則安期彭祖之倫可及乃著養生論又以為君子無私其論曰夫稱君子者心不措乎是非而行不違乎道者也何以言之夫氣靜神虛者心不存於矜尚體亮心達者情不係於所欲矜尚不存乎心故能越名教而任自然情不係於所欲故能審貴賤而通物情物情順通故大道無違越名任心故是非無措也是故言君子則以無措為主以通物為美言小人則以匿情為非以違道為闕何者匿情矜吝小人之至惡虛心無措君子之篤行也是以大道言及吾無身吾又何患無以生為貴者是賢於貴生也由斯而言夫至人之用心固不存有措矣故曰君子行道忘其為身斯言是矣君子之行賢也不察於有度而後行也任心無邪不議於善而後正也顯情無措不論於是而後為也是故慠然忘賢而賢與度會忽然任心而心與善遇儻然無措而事與是俱也其略如此蓋其胸懷所寄以高契難期每思郢質所與神交者惟陳留阮籍河內山濤豫其流者河內向秀沛國劉伶籍兄子咸琅邪王戎遂為竹林之遊世所謂竹林七賢也戎自言與康居山陽二十年未嘗見其喜慍之色康常採藥遊山澤會其得意忽焉忘反時有樵蘇者遇之咸謂為神至汲郡山中見孫登康遂從之遊登沉默自守無所言說康臨去登曰君性烈而才雋其能免乎又遇王烈共
入山烈常得石髓如飴即自服半餘半與康皆凝而為石又於石室中見一卷素書遽呼康往取輒不復見烈乃歎曰叔夜志趣非常而輒不遇命也其神心所感每遇幽逸如此山濤將去選官舉康自代康乃與濤書告絕曰聞足下欲以吾自代雖事不行知足下故不知之也恐足下羞庖人之獨割引尸祝以自助故為足下陳其可否老子莊周吾之師也親居賤職柳下惠東方朔達人也安乎卑位吾豈敢短之哉又仲尼兼愛不羞執鞭子文無欲卿相而三為令尹是乃君子思濟物之意也所謂達能兼善而不渝窮則自得而無悶以此觀之故知堯舜之居世許由之巖棲子房之佐漢接輿之行歌其揆一也仰瞻數君可謂能遂其志者也故君子百行殊塗同致循性而動各附所安故有處朝廷而不出入山林而不反之論且延陵高子臧之風長卿慕相如之節意氣所託亦不可奪也吾每讀尚子平臺孝威傳慨然慕之想其為人加少孤露母兄驕恣不涉經學又讀老莊重增其放故使榮進之心日頹任逸之情轉篤阮嗣宗口不論人過吾每師之而未能及至性過人與物無傷惟飲酒過差耳至為禮法之士所繩疾之如仇讎幸賴大將軍保持之耳吾以不如嗣宗之資而有慢弛之闕又不識物情闇於機宜無萬石之慎而有好盡之累久與事接疵釁日興雖欲無患其可得乎又閔道士遺言餌术黃精令人久壽意甚信之遊山澤觀魚鳥心甚樂之一行作吏此事便廢安能舍其所樂而從其所懼哉夫人之相知貴識其天性因而濟之禹不逼成子高全其長也仲尼不假蓋於子夏護其短也近諸葛孔明不逼元直以入蜀華子魚不彊幼安以卿相此可
謂能終始真相知者也自卜已審若道盡塗殫則已耳足下無事冤之令轉於溝壑也吾新失母兄之歡意常悽切女年十三男年八歲未及成人況復多疾顧此悢悢如何可言今但欲守陋巷教養子孫時時與親舊敘離闊陳說平生濁酒一杯彈琴一曲志意畢矣豈可見黃門而稱貞哉若趣欲共登王塗期於相致時為懽益一旦逼之必發狂疾自非重讎不至此也既以解足下并以為別此書既行知其不可羈屈也性絕巧而好鍛宅中有一柳樹甚茂乃激水圜之每夏月居其下以鍛東平呂安服康高致每一相思輒千里命駕康友而善之後安為兄所枉訴以事繫獄辭相證引遂復收康康性慎言行一旦縲紲乃作幽憤詩曰嗟余薄祜少遭不造哀煢靡識越在襁褓母兄鞠育有慈無威恃愛肆狙不訓不師爰及冠帶憑寵自放抗心希古任其所尚託好莊老賤物貴身志在守樸養素全真曰予不敏好善闇人子玉之敗屢增惟塵大人含弘藏垢懷恥人之多僻政不由巳惟此褊心顯明臧否感悟思愆怛若創痏欲寡其過謗議沸騰性不傷物頻致怨憎昔慚柳惠今媿孫登內負宿心外恧良朋仰慕嚴鄭樂道閑居與世無營神意晏如咨予不淑嬰累多虞匪降自天寔由頑疏理弊患結卒致囹圄對答鄙訊縶此幽阻實恥訟冤時不我與雖曰義直神辱志沮澡身滄浪曷云能補雍雍鳴鴈厲翼北游順時而動得意忘憂嗟我憤歎曾莫能疇事與願違遘茲淹留寵達有命亦又何求古人有言善莫近名奉時恭默咎悔不生萬石周慎安親保榮世務紛紜祗攪余情安樂必誡乃終利貞煌煌靈芝三年一秀予獨何為有志不就懲難思復心焉內疚庶勗
將來無馨無臰採薇山阿散髮巖岫永嘯長吟頤神養壽初康居貧嘗與向秀共鍛於大樹之下以自贍給潁川鍾會貴公子也精練有才辯故往造焉康不為之禮而鍜不輟良久會去康謂曰何所聞而來何所見而去會曰聞所聞而來見所見而去會以此憾之及是言於文帝曰嵇康臥龍也不可起公無憂天下顧以康為慮耳因譖康欲助毌邱儉賴山濤不聽昔齊戮華士魯誅少正卯誠以害時亂教故聖賢去之康安等言論放蕩非毀典謨帝王者所不宜容宜因釁除之以淳風俗帝既昵聽信會遂并害之康將刑東市太學生三千人請以為師弗許顧視日影索琴彈之曰昔袁孝尼嘗從吾學廣陵散吾每靳固之廣陵散於今絕矣時年四十海內之士莫不痛之帝尋悟而恨焉初康遊乎洛西暮宿華陽亭引琴而彈夜分忽有客詣之稱是古人與康共談音律詞致清辯因索琴彈之而為廣陵散聲調絕倫遂以授康仍誓不傳人亦不言其姓字康善談理又能屬文其高情遠趣率然元遠撰上古以來高士為之傳贊欲友其人於千載也又作太師箴亦足以明帝王之道焉復作聲無哀樂論甚有條理子紹別有傳
史／別史／通志／列傳　凡百十三卷／卷一百二十四上　列傳第三十七上／晉四上／潘岳　從子尼(P.1924-2)
潘岳字安仁滎陽中牟人也祖瑾安平太守父芘琅邪內史岳少以才穎見稱鄉邑號為奇童謂終賈之儔也早辟司空太尉府舉秀才泰始中武帝躬耕籍田岳作賦以美其事曰伊晉之四年正月丁未皇帝親率群后籍于千畝之甸禮也於是乃使甸師清畿野廬埽路封人壝宮掌舍設枑青壇鬱其嶽立兮翠幕黕以雲布結崇基之靈阯兮啟四塗之廣阼沃野墳腴膏壤平砥清洛濁渠引流激水遐阡繩直邇陌如矢葱犗服于縹軛兮紺轅綴於黛耜儼儲駕於廛左兮俟萬乘之躬履百寮先置位以職兮自上下下具惟命臣襲春服之萋萋兮接游車之轔轔微風生於輕幰兮纖埃起乎朱輪森奉璋以偕列兮望皇軒而肅震若湛露之晞朝陽兮眾皇之拱北辰也於是前驅魚麗屬車鱗萃閭闔洞啟參塗方駟常伯陪乘太僕執轡后妃獻穜稑之種司農撰播殖之器挈壺掌升降之節宮政設門閭之蹕天子乃御玉輦蔭華蓋衝牙錚鎗綃紈綷金根照耀以烱晃兮龍驥騰驤而沛艾表朱元於離坎兮飛青縞於震兌中黃曄以發輝兮方綵紛其繁會五路鳴鑾九旗揚旆瓊鈒入蕊雲晻譪簫管嘲𠹗以啾嘈兮鼓鼙硡𥖵以砰礚筍簴嶷以軒翥兮洪鐘越乎區外震震填填塵霧連天以幸乎籍田蟬冕熲以灼灼兮碧色肅其千千似夜光之剖荊璞兮若茂松之依山顛也於是我皇乃降靈壇撫御耦游場染屨洪縻在手三推而舍庶人終畝貴賤以班或五或九于斯時也居靡都鄙人無華裔長
幼雜遝以交集士女頒斌而咸戾被褐振裾垂髫總髻躡踵側肩掎裳連襼黃塵為之四合陽光為之潛翳動容發音而觀者莫不抃舞乎康衢謳吟乎聖世情欣樂乎昏作慮盡力乎樹蓺靡推督而常勤兮莫之課而自厲躬先勞而悅使兮豈嚴刑而猛制哉有邑老田父或進而稱曰蓋損益隨時理有常然高以下為基人以食為天正其末者端其本善其後者慎其先夫九土之宜弗任四業之務不壹野有菜蔬之色朝乏代耕之秩無儲蓄以虞災徒望歲以自必三代之衰皆此物也今聖上味旦丕顯夕惕若慄圖匱於豐防儉於逸欽哉欽哉惟穀之恤展三時之弘務致倉廩於盈溢固堯湯之用心而存救之要術也若乃廟祧有事祝宗諏日簠簋普淖則此之自實縮鬯蕭茅又於是乎出黍稷馨香旨酒嘉栗宜其時和年登而神降之吉也古人有言曰聖人之德無以加於孝乎夫孝者天之性人之所由靈也昔者明王以孝治天下其或繼之者尠哉希矣逮我皇晉實光斯道儀刑孚于萬國愛敬盡於祖考故躬稼以供粢盛所以致孝也勸穡以足百姓所以固本也能本而孝盛德大業至矣哉此一役也二美顯焉不亦遠乎不亦重乎敢作頌曰思樂甸畿薄採其芳大君戾止言籍其農其農三推萬國以祗耨我公田遂及我私我簠斯盛我簋斯齊我倉如陵我庾如坻念茲在茲永言孝思人力普存祝史正辭神祗攸歆逸豫無期一人有慶兆民賴之岳才名冠世為眾所疾遂栖遲十年出為河陽令負其才而鬱鬱不得志時尚書僕射山濤領吏部王濟裴楷等並為帝所親遇岳內非之乃題閣道為謠曰閣道東有大牛王濟鞅裴楷緧和嶠刺促不得休轉懷
令時以逆旅逐末廢農姦淫亡命多所依湊敗亂法度勑當除之十里一官㰚使老小貧戶守之又差吏掌主依客舍收錢岳議曰謹案逆旅久矣其所由來也行者賴以頓止居者薄收其直交易貿遷各得其所官無役賦因人成利惠加百姓而公無末費語曰許由辭帝堯之命而舍於逆旅外傳曰晉陽處父過甯舍於逆旅魏武皇帝亦以為宜其詩曰逆旅整設以通商賈然則自唐到今未有不得客舍之法秦商鞅尤之固非聖世之所言也今四海會同九服納貢八方翼翼公私滿路近畿輻輳客舍亦稠冬有溫廬夏有涼蔭芻秣成行器用取給疲牛必投乘涼近進發槅寫鞍皆有所憩又諸劫盜皆起於迴絕止乎人眾十里蕭條則姦軌生心連陌接館則寇情震懾且聞聲有救已發有追不救有罪不追有戮禁暴捕亡恆有司存凡此皆客舍之益而官㰚之所乏也又行者貪路告糴炊爨皆以昏晨盛夏晝熱又兼星夜既限早閉不及㰚門或避晚關迸逐路隅祗長慢藏誨盜之原苟以客舍多敗法教官守棘㰚獨復何人彼河橋孟津解券輸錢高第督察數入校出品郎兩岸相檢猶懼或失之故懸以祿利許以功報今賤吏疲人獨專㰚稅管開閉之權籍不校之勢此道路之蠹姦利所殖也率歷代之舊俗獲行留之權心使客舍洒埽以待征旅擇家而息豈非眾庶顒顒之望請曹列上朝廷從之岳頻宰二邑勤於政績調補尚書度支郎遷廷尉評以公事免楊駿輔政高選吏佐引岳為太傅主簿駿誅除名初譙人公孫宏少孤貧客田於河陽善鼓琴頗能屬文岳之為河陽愛其才蓺待之甚厚至是宏為楚王瑋長史專殺生之政時駿綱紀皆當從坐同署
主簿朱振巳就戮岳其夕取急在外宏言之瑋謂之假吏故得免未幾選為長安令作西征賦述所經人物山水文清旨詣辭多不錄徵補博士未召以母疾輒去官免尋為著作郎轉散騎侍郎遷給事黃門侍郎岳性輕躁趨世利與石崇等諂事賈謐每候其出與崇輒望塵而拜構愍懷之文岳之辭也謐二十四友岳為其首謐晉書限斷亦岳之辭也其母數誚之曰爾當知足而乾沒不已乎而岳終不能改既仕官不達乃作閑居賦曰岳讀汲黯傳至司馬安四至九卿而良史書之題以巧宦之目未曾不慨然廢書而歎也曰嗟乎巧誠有之拙亦宜然顧常以為士之生也非至聖無軌微妙元通者則必立功立事效當年之用是以資忠履信以進德脩辭立誠以居業僕少竊鄉曲之譽忝司空太尉之命所奉之主即太宰魯武公其人也舉秀才為郎逮事世祖武皇帝為河陽懷令尚書郎廷尉評今天子諒闇之際領太傅主簿府誅除名為民俄而復官除長安令遷博士未召拜親疾輒去官免自弱冠涉乎知命之命八徙官而一進階再免一除名一不拜職遷者三而巳矣雖通塞有遇抑亦拙之效也昔通人和長輿之論余也固曰拙於用多稱多者吾豈敢言拙則信而有徵方今俊乂在官百工惟時拙者可以絕意乎寵榮之事矣太夫人在堂有羸老之疾尚何能違膝下色養而屑屑從斗筲之役乎於是覽止足之分庶浮雲之志築室種樹逍遙自得池沼足以漁釣春稅足以代耕灌園鬻蔬供朝夕之饍牧羊酤酪俟伏臘之費孝乎惟孝友于兄弟此亦拙者之為政也乃作閑居賦以歌事遂情焉其辭曰遨墳素之長圃步先哲之高衢雖吾顏之云厚猶內愧
於甯蘧有道予不仕無道吾不愚何巧智之不足而拙艱之有餘也於是退而閑居于洛之涘身齊逸民名綴下士背京泝伊面郊後市浮梁黝以逕度靈臺傑其高跱闚天文之祕奧覩人事之終始其西則有元戎禁營元幕綠徽谿子巨黍異絭同歸礟石雷駭激矢蝱飛以先啟行耀我皇威其東則有明堂辟雍清穆敞閑環林縈映圓海回泉聿追孝以嚴父宗文考以配天祗聖敬以明順養更老以崇年若乃背冬涉春陰謝陽施天子有事于柴燎以郊祖而展義張鈞天之廣樂備千乘之萬騎服桭桭以齊元管啾啾而並吹煌煌乎隱隱乎茲禮容之壯觀而王制之巨麗也兩學齊列雙宇如一右延國冑左納良逸祁祁生徒濟濟儒術或升之堂或入之室教無常師道則在是故髦士投紱名王懷璽訓若風行應猶草靡此里仁所以為美孟母所以三徙也爰定我居築室穿池長楊映沼芳枳樹㰚遊鱗瀺灂菡萏敷披竹水蓊譪靈果參差張公大谷之梨梁侯烏椑之柿周文弱枝之棗房陵朱仲之李靡不畢殖三桃表櫻胡之別二柰耀丹白之色石榴蒲桃之珍磊落蔓衍乎其側梅杏郁棣之屬繁榮藻麗之飾華實照爛言所不能極也菜則葱韮蒜芋青筍紫薑堇薺甘旨蓼荾芬芳蘘荷依陰時藿向陽綠葵含露白薤負霜於是凜秋暑退熙春寒往微雨新晴六合清朗太夫人乃御版輿升輕軒遠覽王畿近周家園體以行和藥以勞宣常膳載加舊痾有痊於是席長筵列孫子柳垂蔭車結軌陸摘紫房水挂赬鯉或宴于林或禊于氾昆弟斑自兒童稚齒稱萬壽以獻觴咸一懼而一喜壽觴舉慈顏和浮杯樂飲絲竹駢羅頓足起舞抗音高歌人生安樂孰知其
他退求己而自省信用薄而才劣奉周任之格言敢陳力而就列幾陋身之不保而奚擬乎明哲仰眾妙而絕思終優游以養拙初芘為琅邪內史孫秀為小史給岳而狡黠自喜岳惡其為人數撻辱之秀常銜忿及趙王倫輔政秀為中書令岳於省內謂秀曰孫令猶憶疇昔周旋不答曰中心藏之何日忘之岳於是自知不免俄而秀遂誣岳及石崇歐陽建謀奉淮南王允齊王冏為亂誅之夷三族岳將詣市與母別曰負阿母初被收俱不相知石崇巳送在市岳後至崇謂之曰安仁卿亦復爾邪岳曰可謂白首同所歸岳金谷詩云投分寄石友白首同所歸乃成其讖岳母及兄侍御史釋弟燕令豹司徒掾據據弟詵兄弟之子己出之女無長幼一時被害唯釋子伯武逃難得免而豹女與其母相抱號呼不可解會詔原之岳美姿儀辭藻絕麗尤善為哀誄之文少時常挾彈出洛陽道婦人遇之者皆連手縈繞投之以果遂滿車而歸時張載醜每行小兒以瓦石擲之委頓而反岳從子尼字正叔祖勗漢東海相父滿平原內史並以學行稱尼少有清才與岳俱以文章見知性靜退不競唯以勤學著述為事著安身論以明所守初應州辟後以父老辭位致養太康中舉秀才為太常博士歷高陸令淮南王允鎮束參軍元康初拜太子舍人上釋奠頌帝甚善之後出為宛令在任寬而不縱恤隱勤政厲公平而遺人事入補尚書郎俄轉著作郎復為乘輿箴上之極盡風諫之美及趙王倫篡位孫秀專政忠良之士咸罹酷烈尼遂稱疾篤取假拜埽墳墓聞齊王冏起義乃赴許昌冏引為參軍與謀時務兼管書記事平封安昌公歷黃門侍郎散騎常侍侍中祕書監永興
末為中書令時三王戰爭皇家多故尼職居顯要從容而巳雖憂虞不及而備嘗艱難永嘉中遷太常卿洛陽將沒攜家屬東出成皋欲還鄉里道遇賊不得前病卒於塢壁年六十餘
集／別集／元好問全集／卷第二／五言古詩二／岳祠齋宮夜宿(P.56)
岳祠齋宮夜宿
煌煌德甯宮，望秩年祀永。唐來幾焚蕩，規制仍峻整。龍旂嚴黼座，金罽散光炯。嶽拜行且周，偉觀
竊欣幸。青紅留壞壁，兵衛自馳騁。木杪見龜趺，雄筆映鍾鼎。中和昔喪亂，已溺甯再拯。有來雁門公，赤手探虎鯁。經營入慘澹，灑落出鋒穎。凶豎竟自摧，神鑒益彪炳。青山閱人代，今古一炊頃。摩挲盤根槐，甲子誰記省？朅來石門道，烟岫接雲嶺。霄漢瞻上階，濃碧插秋影。青林雨聲集，懸瀑激奔猛。森然心魄動，冰雪淒以耿。飄颻想僊袂，飛下玉蓮井。昨夢知是非，復此造真境。妙香淨餘習，灝氣發新警。鶴書來何遲，素髮迫垂領。玄壇展衰步，似欲逐幽屏。高柯月紛紛，裴回惜清景。
集／別集／元好問全集／卷第四／七言古詩二／常山妷生四十月能搦管作字筆意開廓有成人之量喜為賦詩使洛誦之(P.100)
常山妷生四十月能搦管作字筆意開廓有成人之量喜為賦詩使洛誦之
大兒小兒舞商羊，東家西家捉迷藏。牙牙作羣雁雁行，是中乃有常山郎。常山嬌嬌可憐蟲，四歲未有三歲強。黑鷹破殼自神駿，黃犢放腳須跳梁。只知見紙即塗抹，誰謂轉腕能低昂？渠家兩公破天荒，
劉煇夢靈果專場。榮鄉亭中詩版在，岐山名字香山香。此郎晚出西樞房，虎穴虎子不可當。天驚地怪見落筆，便合抱送中書堂。文星煌煌照燕南，青青子衿滿恒陽。教官連被鳳尾諾，瑞物多生金粟岡。兒曹變化不作難，何必二十始乖張？明年作字一丈大，常有棱角垂光芒。回頭卻看元叔綱，鼻涕過口尺許長。常山、白寓齋第三子。叔綱、遺山之季子也。
集／別集／元好問全集／卷第四／七言古詩二／贈利州侯神童(P.101)
贈利州侯神童生十四月識字，予見時生二十一月，識字無算。
牙牙點妝杏蕾紅，阿兄抱之來學宮。今春學語語未正，已能見書識名姓已能見書識名姓　明抄本「名姓」作「姓名」。。隨指隨讀無數重，多生想曾文字中。極知之無不足訝，更恐洛誦難為功。土中松粒龍爪脫，萬牛丘山起毫末。君不見黃金寶鼎翡翠青，未要春官許衣缽。人間失卻麻神童人間失却麻神童　趙考：「張本『間』作『聞』，別本作『間』，查評：『聞』當作『間』，據改。」，明星煌煌出蒼龍。只知江陵圖籍盡一火，誰謂死草生華風？遺山老子未老在，見汝吐焰如長虹。兒字金鼎。
集／別集／元好問全集／卷第四／七言古詩二／太原贈張彥遠(P.110)
太原贈張彥遠
并州城邊十月末，清霜稜稜風入骨清霜稜稜風入骨　「稜稜」原作「棱棱」，據李本、明抄本、定襄李氏本、歷史所抄本改。。因君夜話吳江春因君夜話吳江春　李本、施本、明抄本「吳」作「昊」。，酒光瀲灩金杯滑。閑閑騎鯨去滅沒，當年愛君俊于鶻。平生我亦識翁人，惆悵流年如電抹。官家新築文昌臺，蒼生不憂墮顛厓蒼生不憂墮顛厓　趙考：「別本『顛』作『巔』，按《正字通》「巔古皆借作顛，與嶺作領同。」。眼看東閣奇士滿，如君豈得藏蒿萊？晨雞未鳴子當發，明星煌煌大于月，野夫一笑冠纓絕。
集／別集／元好問全集／卷第十二／七言絕句二／姨母隴西君諱日作三首(P.366)
寶鏡煌煌照九州，埋藏曾及見諸劉。酆城今日無雷煥，紫氣誰當辨斗牛？陽曲劉氏家大寶鏡，能照天地、四方、以前知休咎，其家埋地中，人不得見也。明昌泰和中，北方兵動，渠父子欲卜之。一日，先以旃幕障中庭，乃扃閉門戶甚嚴，及掘鏡出，光燿爛然，一室盡明，如初日之照。鏡中見北來兵騎，穰穰無數，餘三方都無所睹，因大駭曰：「不可，不可！」即埋之。姨母時伏牀下，得竊窺焉。兵火後，此家惟一兒子在。姨母能指鏡處，存否則不知也，故予詩及之。
集／別集／元好問全集／卷第二十五／碑銘表誌碣十／贊皇郡太君墓銘(P.609)
贊皇郡太君墓銘
夫人姓梁氏，廣甯人。曾大父忭，遼祕書監。弟援，某朝宰相。其後，祕書之孫某，大定中戶部尚書相國之孫彬。明昌中，濟南尹故梁氏，世為閭山甲族。大父慶璋，定遠大將軍、相州酒使。父鐻，宣武將軍、鼓城尉。夫人在父母家，已知讀書，作字有楷法。年十有七，嫁為河中李侯諱某之夫人。李侯自王父龍虎以來，占籍河中，以貲雄鄉里。侯資稟豪邁，好賓客，復嗜讀書，不切切于家功。簿書會計，至于鱗雜米鹽，無不經夫人之手。夫人天性孝友，婣睦族屬，內外無閒言。侯于諸弟妹，皆審于擇配，夫人彌縫贊助，咸得其稱。侯之季弟彥實，娶龍山劉致君之女，于夫人為姨妹。議往內幣，時次子獻誠生始朞月，暑涂二千里，不以跋涉為辭。振貧乏，撫孤幼，僮僕之無依怙者，娶之一室，躬自存養，有父母之愛。侯官蘇門，大奴弋信妻執偽券，訴有司，云是陝右飢民，為侯家強娶，法當為良。眾謂宜辨其妄，夫人曰：「奴而良之，美事也，奚以辨為？」聽其去者餘二十輩。侯有姬侍某，先有子矣，以嘗失意于侯，侯不顧省；夫人以為言，侯亦莫之從也。夫人知侯意不可回，竟為入粟縣
官，度為女官，并割上田衣食之。晝哭之後，益以教子為事。其後，獻卿中泰和三年進士第，獻誠、獻甫同以興定五年登科。鄉人榮之。獻卿釋褐華陰簿。夫人在官下，每以廉慎愛民為戒。南征之役，朝廷脩馬政，并牧之馬，似涉羸，療官有被真決者。獻卿方攝縣務，殊為憂，夫人言：「馬遠至，難遽肥，立法雖嚴，可身任之，使一縣之民少蘇，不亦可乎？」夫人之兄思忠，在中山得風痺，不良于行，且諸子皆幼弱。顧謂獻卿言：「若能為舅氏覓一官，得近河中，使吾事老兄一日，可無憾。」獻卿如所教，為求河東高公酒正，因迎事之。逮其下世，送終拊孤，禮無違者。獻卿佐坊州幕官，嘗與同官騎踘，夫人戒之曰：「從仕之暇，宜讀書養性，鞍馬閒乘危蹈險，非書生之事。正使能之，且為識者笑，況必不能邪？」其慈恕有禮，類如此。不幸遘疾，以貞祐元年八月二十有八日，享年五十有一，終于坊州之官舍。諸孤銜恤襄事，以某年月日祔葬于某原之先塋，禮也。夫人三子，獻卿其長，今為正議大夫、宣差規措解鹽司、充鹽部郎中行部事。以故事，請于朝，贈夫人贊皇郡太君。獻誠，汝州郟城令。獻甫，京兆長安令、南京右警巡使、鎮南軍節度副使、尚書戶部員外郎。女二人：長適夫人之從姪梁璵，次適經義省元、興平令趙宇。正大辛卯冬，獻卿持夫人行事之狀，涕泗百拜，謂某言：「先夫人弃諸孤之養，亦已久矣，獻卿承乏天官民曹，日不暇給，孤奉慈訓，尚有旌紀寂寥之恨。惟先夫人為淑女，為良婦，為賢母者，當世士君子皆耳目所接見。諸孤雖無所似肖，安敢自例流俗，附先夫人于碑誌之末乎？獻卿昆季及從弟獻能得幸吾子者有年，吾母猶君之母也，銘其可辭？」某再拜言：「先夫人之德之教，無媿古人，顧非不腆之文所能譔述。然得屬辭比事，以相茲役，昭我管彤，
自託不腐，通家子姪，與其榮焉。其敢不策厲駑鈍，以少慰凱風寒泉之思乎？」乃為銘曰：
主饋有儀，作室有基，秣驥問塗，司南通逵。鼎于華腴，動與禮違。在生長見聞者而非所望，甯閨壺之可幾？嗟維夫人，女宗婦師，匪直宗師，母儀百之。油鐙煌煌，誦書琅琅。兒不敢嬉，母也在旁。維龍虎公，北方之強，武庫再傳，化而文房。鬱階庭之佳樹，乃異質而齊芳。版輿委蛇，子祿孫飴。上壽期頤，夫人則宜。事親之日兮不可追，去何速兮來何遲？瞻昊天而靡及，泣風雨其安歸？防墓兮有碑，勒銘詩兮告無期。有親如是，而不得終百年之養，信人子之同悲。
集／別集／元好問全集／卷第二十六／碑銘表誌碣十一／東平行臺嚴公祠堂碑銘(P.620)
東平行臺嚴公祠堂碑銘有序
山東重地所在，天下莫與為比。杜牧以為：「王者不得之則不可以王，伯者不得之則不可以伯。」古之山東，今河朔燕、趙、魏。是以就三鎮較之，魏常制燕、趙之生死，而懸河南之重輕，故又重焉。方天兵南下，海宇震蕩，雷霆迅擊，無不糜滅。燕城既開，朔南分裂，瞻烏爰止，不知于誰之屋。公擁上流、握勁鋒，審大命之去就，一群疑之同異。乃以庚辰春，籍所統彰德、大名、磁、洺、恩、博、滑、濬等州戶三址萬，獻之太師之行臺。形勢既彊，基本斯固，國家所以無傳檄之勞、亡鏃之費，而成包舉六合之功者，公之力為多公之力為多　李本「為」作「無」。。昔淮陰襲歷下軍，盡有齊地，高祖因之以成帝業；耿弇攻祝阿，
寶融合五郡兵，光武因之以集大統；以公方之，尚無媿焉。好問客公幕下久，故能知公所以得民者。蓋公資稟沈毅，威望素著，且嚴于軍律，少所寬貸。見者流汗奪氣，莫敢仰視。中歲之後，乃能以仁民愛物為懷。郡王兵破相下之水柵，繼破曹、濮，怒其翻覆，莫可保全，欲盡坑之。公百方營救，得請而後已。兵出荊、襄，公自邳、徐赴之，謂所親言：「河南受兵，殺戮必多，當載金帛以贖之。」靈壁降，民方假息待命。公餽主兵者，下迨卒伍，亦霑膏潤，一縣老幼，皆被更生之賜，且縱遣之。計前後所活，無慮十數萬人。生口北渡，無從得食，糜粥所救者尚不論也。畫境之後，創罷之人，新去湯火，獨恃公為司命。公為之闢四野、完保聚，所至延見父老，訓飭子弟，教以農里之言，而勉之孝弟之本。懇切至到，如家人父子，初不以侯牧自居。官使善良，汰逐食墨，貸逋賦以寬流亡，假閒田以業單貧，節浮費以豐委積，抑游末以厚風俗。至于排難解紛、周急繼困、收恤孤嫠、佽助葬祭，菽粟易于水火，冰霜化而紈袴，人出強勉，我則樂為。故薨謝之日，境內之人號泣相弔，自謂一日不可復活。非策慮愊億，洞見物情，權剛柔之中，持操縱之術，始以重典立威，終以仁心為質者，能如是乎？壬子孟冬，公之嗣子某，走書幣及好問于鎮陽。書謂好問言：「先公功著興王之初，名出勳臣之右。虎符龍節，長魏、齊、魯五十城者，踰二十年。官有善政，政有遺愛，敬者比之神明，報之欲其長久。某猥嗣世爵，大懼弗克奉揚先德，輒與參佐、部曲、士庶、耆壽同力一志，作為新廟，以致礿祠烝嘗之敬。宜有文辭，昭示永久，惟吾子惠顧之。」好問以為：祠祭之為大事，尚矣！以勞以功，三代不易之道，若樂布之五社若欒布之五社　趙考：「張本『社』作『杜』，按：《漢書欒布傳》：布以功封鄃侯，為燕相，燕齊之間，皆為立社，號『欒公社』，據改。」，甄子然、宋登之配食後世。亦有以義起之者，蜀人祭忠武侯于道
陌，而博士拜章；王珪通貴不營私廟，而法官劾奏。禮固不可以變古，而亦貴于沿人之情，況乎時緜則蕝未遑，人則焄蒿將見，如公之廟貌，獨不可以義起乎？祀典廢于一時，公議存乎千載。異時有援表忠觀故事言于朝者，尚有攷焉。好問既述公之事，又系之以詩，使歌以祀公。其詩曰：
天造草昧福有幾？風雲感會神與期。乾龍用之九方奮飛，潛蛟豈得留汙池？王伯之柄魏所持，金城千里山四維。公籍盈數數有畸，燕趙廓廓無藩籬。六合遂入天戈麾，猶之歷下開漢基。楚破竹耳將安歸？天官葵功絕等夷。介三大藩畫郊圻，大帛之冠大布衣。煌煌德星出虛危，扶傷合散傾復支。民恃保障輕繭絲，年穀屢豐物不疵。諸侯代興公維師，誰謂華高可齊而？武公司徒屈于斯，眉壽保魯止于斯。昔歌且舞今涕洏，人疇依乎遽奪之！甘棠之蔭公之祠，麗牲有碑碑有詩。戰功曰多民政慈，尸而祝之甯我私？公福我兮無已時，子孫眾民其世思！
集／別集／元好問全集／卷第二十七／碑銘表誌碣十二／尚書右丞耶律公神道碑(P.650)
尚書右丞耶律公神道碑篇題　趙考：「《金史》本傳『耶律』作『伊喇』，舊作『移剌』。按《遼史》《國語解》以漢字書者曰『耶律』，以契丹字書者曰『移剌』，《金史》《國語解》『移剌』漢姓曰『劉』。」 從元文類補。
右丞文獻公，在大定閒所以為通儒、為良史、為名卿材大夫者，其事未遠。當代耆舊，尚及見之。好問嘗從事史館，每見薦紳先生談近代賢臣，莫不以公為稱首。公自初入館，即被顧問；忠言嘉謀，不
可一二數。及薊州召還，世宗始有意大用。公于是時汩沒文字閒者餘二十年。其衰且病，亦已久矣。故財入政府，即乞罷。未幾，果以不起聞。私竊慨歎，以為生材為難，盡其材為尤難。古之人急于拯世，至于分陰為惜，歲不我與，忽焉有齎志之恨。觀姚元崇之薦張柬之，與張嘉貞之所以自薦，為可見矣。世宗重惜名器，百執事之人，必擇焉而後用，得人之盛，近古所未有。至于孤儁偉傑之士，困于資考、限于銓選、百未一試、兀然而空老者，抑多矣！以公之材，當春秋鼎盛時，不能使之極其所至，以建久安而隆長治，故雖為章宗所相，至論得時行道，識者猶以不能亟用，為世宗惜之。公諱履，字履道，遼太祖長子東丹王突欲之七世孫。東丹生燕京留守政事令婁國，婁國生將軍國隱，國隱生太師合魯，合魯生太師胡篤，胡篤生定遠大將軍內剌，內剌生銀青榮祿大夫、興平軍節度使德元。公之考曰聿魯，興平之族弟也。公早孤，養于興平。五歲時，嘗夏夜露臥，見天際浮雲往來，忽謂乳母言：「此殆『臥看青天行白雲』者耶？」興平聞之，驚且喜曰：「吾兒文性見于此矣。」自是日知問學讀書，一過目輒不忘。及長，通六經、百家之書，尤邃于《易》、《太玄》。至于陰陽、方技之說，厤象、推步之術，無不洞究。善屬文，早為時輩所推。為人美風儀，善談論，見者然敬之。嘗以鄉賦，一試有司，見露索失體，即拂衣去。廕補內供奉班，尋辟國史院書寫。素善契丹大小字，譯經潤文，旨辭達而理得。大定初，朝廷無事，世宗銳意經籍，詔以小字譯《唐史》，成，則別以女直字傳之，以便觀覽。公在選中，獨主其事。書上，大蒙賞異，擢國史院編修官、兼筆硯直長。改置經書所》，徑以女直字譯漢文，選貴冑之秀異，就學焉。一日世宗召問公：「朕比讀《貞觀政要》，見
魏徵忠諫，恨不與之同時。近世如徵者獨未之見，何也？」公乃感奮為上言：「徵輩不難得，特太宗不常有耳。」世宗曰：「卿謂我不納諫耶？卿識劉用晦劉用晦　趙考：「伊喇履本傳作『劉仲晦』。」、張汝霖否？二人者皆不應得三品，朕以其屢有忠言，故越次用之。朕豈不納諫耶？」公曰：「臣自幼未嘗去朝廷，彼二人者，誠未見其諫也。且海陵杜塞言路，天下緘口，習以成風。願陛下懲艾前弊，開忠諫之路，以通下情，則天下幸甚。」初議以時務策，設女直進士科，禮部以所學不同，未可概稱進士。詔公定其事。乃上議曰：「進士之科起于隋大業中，始試以策，唐初因之。至高宗時雜以箴銘賦頌雜以箴銘賦頌　趙考：「本傳『頌』作『詩』。」，文宗始專用賦。且進士之初，本專策試本專策試　趙考：「本傳作『本專試策』。」，今女直諸生以試策稱進士，又何疑焉？」世宗說，事遂施行。十五年，授應奉翰林文字，兼前職。以《大明曆》積微浸差，乃取金國受命之始年，譔《乙未元曆》云：「自丁巳《大明曆》行，正隆戊寅三月朔，日當食而不之食日當食而不之食　趙考：「《金文雅》『之』作『知』。」。曆家謂必當改作，而朝廷不之卹也。及大定癸巳五月朔、甲午十一月朔，日食皆先天；丁酉九月朔，乃反後天。臣輒跡其差忒之由，冀得中數，以傳永久。」書成上之，世推其精密。十九年，遷修撰；二十年，詔提控衍慶宮畫功臣像。以稽程降應奉。踰年，復為修撰，轉尚書禮部員外郎。章宗為金源郡王，以公該洽，每以經、史疑義為質。公承閒請曰：「殿下注意何經？」章宗曰：「吾方授《左氏春秋》。」公曰：「左氏雖授經聖人，率多權詐，駁而不純。《尚書》、《孟子》載聖賢純一之道，願留意焉。」章宗善之，曰：「醇儒之言也。」二十六年，進本部郎中，兼同修國史、翰林修撰，表進《孝經指解》言：「宋仁宗時，司馬光以為古文《孝經》先秦所傳，正得其真。因為《指解》上之。臣愚竊觀近世，皆以兵、刑、財、賦為
急，而光獨以童蒙所訓者進之君。正以孝為百行之本，其至可以通神明、動天地；為人君者，誠取其辭旨，措之天下四方，則元元之民，受賜溥矣。臣竊慕焉，故敢以為例。」世宗母、睿宗貞懿皇后，睿宗厭世，即為比邱尼。當時朝命嘗有「國師」之號。及是世宗議遷祔于景陵，朝臣有以「《孝甯宮碑》所載遺訓以孝甯宮碑所載遺訓　趙考：「《金文雅》『遺』作『懿』。」，當用出家禮葬，不可違改」為言者，事下禮部講求。「往時主上在潛，貞懿身奉釋教，業已受朝命，必當別葬，無可議者。尚以人情所難，恐傷主上孝心，故出明訓使之遵行。出于母慈，灼然可見。本不知有今日之事而然。今則子為天子，母后稱號，不得不尊；「國師」之命，固已革去矣。向使主上登極之後，貞懿萬福，尊崇之數，自有典常，母后聖性明達，必不重違有司之請，以從桑門之教。以此言之，碑文所載不可質于今日，明矣！」從之。世宗嘗問宋名臣孰為優，公以端明殿學士蘇軾對。世宗曰：「吾聞蘇軾與駙馬都尉王詵交甚款；至作歌曲，戲及帝女，非禮之甚！其人何足數耶？」公曰：「小說傳聞，未必可信。就令有之，戲笑之閒，亦何須深責？豈得并其人而廢之？世徒知軾之詩文為不可及，臣觀其論天下事，實經濟之良材。求之古人，陸贄而下未見其比。陛下無信小說傳聞而忽賢臣之言。」明日，錄軾奏議上之。詔國子監刊行。俄以疾求解。世宗憫其勞，授薊州刺史。為郡寬猛適中，旬月之閒，政聲藹然。此州寶坻，鹽司所在，瀕海之民煎鹵而食，鹽官時以弓兵捕之，亦有平民被羅織者。一陷于禁，往往為之破產。官吏疾其然，凡以鹽事逮捕者，一切勿遣；或捕得弓兵，則幽之獄中。鹽司隨亦取報。前後數政不能解。一日捕得弓兵，公召僚屬，諭以和解之意，即縱遣之。口授文移，過為謙抑，鹽官大為感悅，前弊遂革。薊人至今德之。是年車
駕東狩過州，聞公疾稍平，召為翰林待制，同修國史。明年，擢禮部侍郎、兼翰林直學士，進官五階。世宗不豫，詔公入侍，遂豫太師淄王定冊之功。二十九年春三月，章宗即位。進禮部尚書兼直學士、同修國史，特賜孟宗獻牓進士及第特賜孟宗獻牓進士及第　趙考：「《本傳》『宗』作『崇』。按《金史》『章宗避睿宗諱，上一字加山為崇。」。初，世宗遺詔，移梓宮于萬甯宮移梓宮于萬甯宮　趙考：「《本傳》『萬甯宮』作『壽安宮』。」。章宗詔百官議其事，皆謂當以遺詔從事。獨公奏曰：「非禮也！天子七月而葬，同軌畢至；其可使萬國之臣，朝大行于離宮乎？」上從之，乃遷座于大安殿。七月，拜參知政事，兼修國史，進官兩階。公辭以才薄任重，恐貽天下笑。章宗曰：「朕在東宮時熟卿名，今觀卿言行，無不可者，故首命相朕。此自朕意，非左右為之先容。卿其毋讓！」公乃拜命。自以兼直學士入拜，乃舉前代史院在衙乃舉前代史院故事　趙考：「《金文雅》『前』作『先』，『史』作『光』，《本傳》及《元文類》俱作『光』。」，以錢五十萬送學士院，學者榮之。明昌元年，進尚書右丞。夏六月丙午，春秋六十一，薨于位明昌元年進尚書右丞夏六月丙午春秋六十一薨于位　趙考：「《本傳》作『明昌元年進尚書右丞，二年六月薨，年六十一』。」。天子聞而震悼。戊申，權殯于都城南柳村。詔百官會喪，中使宣慰其家，賜錢一百萬賜錢一百萬　趙考：「金文雅一作二」。。秋八月辛巳，車駕臨奠，宰相、百官陪，賜諡曰「文獻」，賜錢二百萬，帛四百匹、重幣四十端。九月庚午，葬于義州宏政縣東南鄉先塋之側。其發引也，敕百官郊送，遣使祭于路，給鼓旗二十事以導。詔同知臨海軍節度使營護喪事。凡飾終之具，皆從官給，哀榮終始，當世莫及。積官正議大夫、漆水郡開國公。始娶蕭氏，遼貴族；再娶郭氏，岞山世冑之孫；三娶楊氏，名士曇之女。公以時制「人子之養于諸父者，不得別贈所生父官」，故三夫人皆亦不為請封。子男三人：曰奉國上將軍武廟署令辨才、曰龍虎衛上將軍贈工部尚書善才、曰領中書省楚才。女三人，嫁士族。男孫四人：鈞、鈜、鏞、鑄男孫四人鈞、鈜、鏞、鑄　趙考：「《中州集》《耶律履小傳》『鋐』作『鉉』。」。公資通敏，善辭令，胸懷倜儻，有文武志膽，酬酢事變，若迎刃而解。與人言，必盡誠無隱；得人一善，若出諸己，
至稱道不絕口。推賢讓能，力為引薦。後生輩借公餘論，多至通顯。論事上前，是非利病，惟理所在，未嘗有所回屈。世宗朝御史大夫張景仁領國史，公為編修，受詔修《海陵實錄》。他日世宗問侍臣：「海陵弒熙宗，血濺于面，霑及衣袖。景仁何為隱而不書？」或曰：「景仁事海陵，頗被任使，故為諱之。」世宗作色曰：「朕不謂景仁乃有是心。」公曰：「臣與景仁嘗有隙。必不妄為蓋蔽，然景仁未嘗有是心也。」世宗曰：「景仁與卿何隙？」曰：「臣以小字為史掾，景仁以漢文為史官。予奪之際，意多不相叶。且謂臣藏匿《遼史》，秩滿，移文選部，使不得調。此私隙也。今對上問，公言也。臣不敢以私害公。」世宗又曰：「隋煬帝弒逆，血濺于屏，史亦書之。卿謂景仁無是心，何不如《隋史》書之？」曰：「煬帝自諱其惡，故史臣不載之《帝紀》而詳見于他傳，此所謂闇而章者也。海陵以廢昏為辭，明告天下，居之不疑。此不同也。且與之弒君而不辭血濺之罪，雖不書可也。」世宗怒遂解。章宗朝，太府少監孛特里先為漢王長史，吏卒苦其苛暴，誣以怨望，語連漢王，有司論當死。公上封事言：「陛下飛龍之始，當以親親為先。孛特里之獄，本出構成；就使實如所論，猶當以漢王之故容之，況疑似之閒乎？」書奏，即日原之。初，興平養公為子，後生子震。興平捐館，悉推家資予之。及震卒，妻子貧，無以為資，復收養之。族人有負人債而宦遊不返者，公代為輸息者十年。既又無以償，遂代償之。奉使江左，得金直千萬，皆散之親舊，旬月而盡。薨之日，庫錢裁餘二千而已。體素臞瘁，一旦暴得吐疾，登至委頓登至委頓　趙考：「《金文雅》『登』作『頓』。」。家人憂懼，不知所為。公曰：「死生如去來，人之恒理，何憂懼之有？取吾冠服來！」服之，怡然而逝。其安常處順又如此。晚稱忌言居士晚稱忌言居士　趙考：「《中州集》《小傳》『忌言』作『忘言』。」。有文
數百篇，論者獨推其《揲蓍說》，蓋不階師授而獨得之者。癸卯秋八月，中令君使謂好問言：「先公《神道碑》，泰和末，先夫人教授禁中先夫人教授禁中　趙考：「《金文雅》『禁』上有『于』字。」，章宗以魏搏霄所撰《墓銘》為未盡，欲喬轉運宇為之而不及也欲喬轉運宇為之而不及也　趙考：「《金文雅》無『而』字。」。今屬筆于子，幸而論次之，以俟百世之下。」好問再拜曰：「謹受教。」乃為之銘曰：
德星煌煌出東方，讓王七世蔚有光。高陽苗裔襲眾芳，得《易》貞、幹《書》潛、剛。帝前巍冠講虞唐，德音一鳴鳳朝陽。謂公不逢相明昌，謂公為逢違所長。風后、力牧望顏行，老之著作暨典常。興陵用公殆未嘗，丘山萬年僨且僵。顧以椳闑待豫章，繄國短修奚我傷？維公之息季獨良，不周柱天屹堂堂。有來殷士作祼將，力挈一世歸壽康。泝游推之公不亡，千年萬家置冢旁。龜石有銘示不忘，淵兮漆水其未央。
集／別集／元好問全集／卷第五十二／附錄三／吳澄題遺山鹿泉新居詩後二首(P.465)
吳澄題遺山鹿泉新居詩後二首見《草廬集》。
宋氏南遷金土中，一時文物盛華風。煌煌帝室龍興後，流落遺山老禿翁。
集／詞曲／全金元詞／上冊／金詞／王喆／行香子(P.210-1)
又
三鼓纔分，火德行香。月初端、正照心王。紅紅赫赫，煒煒煌煌。見本真生，靈真慧，太真匡。　三處均勻，一路平康。覩青天、瑞靄舒張。縱橫攢聚，能罩圓方。早弄珪環，持珪璧，執珪璋。
集／詞曲／全金元詞／上冊／金詞／侯善淵／行香子(P.503-1)
行香子
天地玄黃。率化無疆。太虛高、日月飛颺。龍磨星斗，鳳熾玄綱。見海神潮，江神會，谷神張。煥煥煌煌。照耀十方。混三宮、一派流陽。不離日用，目下承當。漸返真空，歸真正，得真常。
集／詞曲／全金元詞／上冊／金詞／侯善淵／減字木蘭花(P.514-1)
又
功名富貴。致使沉淪空手去。改面迴頭。一失人身永劫休。　歸純返朴。背境滌塵真正覺。一顆圓光。煥煥煌煌入大方。
集／詞曲／全金元詞／上冊／金詞／侯善淵／南柯子(P.516-2)
又
坐看華胥景，神遊翫寶方。一雙童子抱龍光。煥煥煌煌，撮聚入中央。　產出靈仙子，功成入帝鄉。玉霄榜上應科場。奪取仙標，寶洞執珪璋。
集／詞曲／全金元詞／下冊／元詞／白樸／木蘭花慢(P.638-1)
又　己丑送胡紹開王仲謀兩按察赴浙右閩中任。時浙憲置司於平江，故有向吳亭句。
又　己丑送胡紹開王仲謀兩按察赴浙右閩中任。時浙憲置司於平江，故有向吳亭句。
擁煌煌雙節，九萬里、入鵬程。愛人物鄒枚，文章李梅，海內聲名。相逢廣陵陌上，恨一樽、不盡故人情。歲月奔馳飛鳥，交遊聚散浮萍。　出門一笑大江橫。馬首向吳亭。且分路揚鑣，七閩兩浙，得意澄清。江山賸供詩□，想徘徊、南斗避文星。留著調元老手，卻來同佐昇平。
集／詞曲／全金元詞／下冊／元詞／白樸／西江月(P.644-1)
又　李元讓赴廣東帥幕
皎皎風前玉樹，煌煌腰下金符。陳琳檄草右軍書。香滿紅蓮幕府。　政自雄心撫劍，不妨雅唱投壺。長纓繫越在須臾。看埽蠻煙瘴雨。
集／詞曲／全金元詞／下冊／元詞／蒲道源／人月圓(P.838-2)
人月圓　趙君錫再得雄
君家陰德多多種，重得讀書郎。掌中驚看，隆顱犀角，黛抹朱妝。　最堪歡處，靈椿未老，丹桂先芳。他年須記，于門高大，車馬煌煌。
集／詞曲／全金元詞／下冊／元詞／馬熙／摸魚子(P.991-2)
又
買陂塘旋栽楊柳，夢中還理家務。十年不到衡山麓，孤負楚雲湘雨。蘋映渚。渺杜若江蘺。香接煙霞嶼。口心相語。為蠅驥東西，雲龍上下，誤卻
釣遊趣。　生平志，願識平輿二許。煌煌岳降申呂。集詞敬為先生壽，博得月章星句。毋我醑。只小草幽蘭，心醉離騷譜。松存徑古。待遊徧西園，荷鋤歸去，吾亦愛吾圃。
集／詞曲／全金元詞／下冊／元詞／舒頔／水調歌頭(P.1087-2)
水調歌頭　時楊溪避兵
飽來石上臥，醉向水邊吟。山靈不管閒事，容我儘登臨。山外猨啼鶴唳，世上虎爭狼鬬，此地白雲深。今古一抔土，天地亦何心。　隔茅廬，塵萬丈，不相侵。林泉自有佳處，石溜假鳴琴。漢室煌煌大業，唐代昭昭正緒，此理細推尋。高詠出山去，草木亦知音。
集／別集／朱子文集／正集／卷第四／詩四／齋居感興二十首(P.146)
微月墮西嶺，爛然眾星光；明河斜未落，斗柄低復昂。感此南北極，樞軸遙相當。太一有常居，仰瞻獨煌煌；中天照四國，三辰環侍旁。人心要如此，寂感無邊方。
集／別集／朱子文集／正集／卷第五／詩五／敬簡堂分韻得月字(P.158)
敬簡堂分韻得月字
煌煌定方中，農隙孟冬月；君侯敞齋扉，華榜新未揭。我來適茲時，亦有大夫茇；清觴不留行，晤語得超越。更看雷雨勢，翻動龍蛇窟；襟懷頓能輸，肝膽亦已竭。老仙來何方？湖海氣硉矹。君侯歛袂起，顛越承屨襪。坐人驚創見，引去殊卒卒。伊余不忍逝，頓首願有謁。人生均秉彝，天造豈停歇？云何利害判，所較無一髮？茲焉辨不早，大本將恐蹶。吾言實自箴，君聽未宜忽。
集／別集／朱子文集／正集／卷第七十三／雜著九／讀余隱之尊孟辨／李公常語下(P.3672)
《常語》曰︰舜誕敷文德，舞干羽于兩階，七旬，有苗格，則孟子之譏〈武成〉宜矣哉？曰︰以天下征一國，以天子征諸侯，如孟賁搏童子，遲速在我，修文德以待其來可也。《大雅》曰︰「以爾鉤援，與爾臨衝，以伐崇墉。臨衝閑閑，崇墉言言。執訊連連，攸馘安安。」文王以諸侯伐諸侯，固有訊有馘；武王以諸侯伐天子，奚不用戰哉？〈牧野〉詩云「檀車煌煌，駟騵彭彭，維師尚父。時維鷹揚，涼彼武王」是也。此一段無辨。太伯著書立言，非詆前賢，有識見未到處，宜與之辨明。如前段云︰「、象欲殺舜，刃之可也，何其完廩浚井之迂？」此可為訓耶？又謂「武王以諸侯伐天子，奚不用戰？」其言之不祥如是，何足辨之哉？
集／別集／朱子文集／正集／卷第八十四／跋四／題袁機仲所校參同契後(P.4188)
題袁機仲所校參同契後
予頃年經行順昌，憩篔簹鋪，見有題「煌煌靈芝，一年三秀，予獨何為？有志不就。」鬲之語於壁間者，三復其詞而悲之，不知題者何人，適與予意會也。慶元丁巳八月七日，再過其處，舊題固不復見，而屈指歲月，忽忽餘四十年，此志真不就矣。道間偶讀此書，并感前事，戲題絕句︰「鼎鼎百年能幾時？靈芝三秀欲何為？金丹歲晚無消息，重歎篔簹壁上詩。」晦翁。
集／別集／朱子文集／正集／卷第八十五／銘／學古齋銘(P.4195)
學古齋銘
浦城周侯嗣恭葺其先大父徽猷公所作學古齋，以敎齊宗族子弟，新安朱熹為題其榜，周侯又來請銘，則推其意，乃作銘曰︰
相古先民，學以為己；今也不然，為人而已。為己之學，先誠其身，君臣之義，父子之仁，聚辨居行，無怠無忽，至足之餘，澤及萬物。為人之學，燁然春華，誦數是力，纂組是誇，結駟懷金，煌煌煒煒，世俗之榮，君子之鄙。維是二者，其端則微，眇綿弗察，胡越其
歸？卓哉周侯，克承先志，日新此齋，以迪來裔。此齋何有？有圖有書。厥裔伊[二]「伊」字，原作「斯」，依賀本改。何？衣冠進趨。夜思晝行，咨詢謀度。絕今不為，惟古是學。先難後獲，匪亟匪徐。我其銘之，以警厥初。
集／別集／朱子文集／正集／卷第八十九／碑二／旌忠愍節廟碑(P.4372)
始，侯既屬役於玉山令芮立言，永豐令潘友文，又以書來請銘於熹，於是兩令課功作治如法，復使人來申致侯命。熹既樂道二公之事，又重侯請，乃序而詩之，俾俟廟成，釁而刻焉。王侯，字道夫，永嘉人。自少魁壘有奇節，嘗為壽皇聖帝極陳當世之務，壽皇悅其言，
欲大用之而未及也。是其為政，知所先務，固宜如此。其詩曰︰
皇皇后帝，降衷下民。君臣之義，父子之仁。臣之事君，策名委質，報生以死，身豈遑恤？若魚熊掌，取舍之間，是孰使之？其性則然。林林之生，孰無此性？利害劫之，或失其正。文武張公，投命重圍，擁孤弗遂，視死如歸。侃侃鄭公，遙遙孤壘，城亡與亡，其節亦偉。方時大變，眾潰如川，二公相望，砥柱屹然。慷慨臨危，一心如水，實全其天，萬世不死。招魂作主，帝有閔書。吏惰不稱，神用弗居。孰見孰聞？孰嗟孰歎？孰烝孰嘗？孰克用勸？守侯請命，奠此新宮，煌煌巨扁，合舊增崇。麗牲有碑，螭蟠龜負。我其銘之，過者必下。
集／別集／朱子文集／正集／卷第九十一／墓誌銘一／建安郡夫人游氏墓誌銘(P.4436)
建安郡夫人游氏墓誌銘
有宋建安郡夫人游氏，右宣義郎致仕、贈金紫光祿大夫邵武黃公諱崇之妻，而子端明
殿學士諱中、台州史君諱章之所追爵也。世為建州建陽縣長平里人。曾祖正卿、祖希古、父儀，皆不仕而有隱德，鄉里推長者。夫人資靜淑，族母阮氏以婦德為女師，夫人幼嘗學焉，受班昭《女訓》，通其大義，至它組紉筆札之藝，皆不待刻意而能輒過人。早孤，其母鍾愛之，以歸大夫公，事舅姑，承祭祀，勤肅不懈。舅喜賓客，佳辰令節，親舊滿門，夫人供饋唯謹，未嘗頃刻自逸而委勞於娣姒也。姑性嚴，諸婦侍旁，有二十年不命坐者，夫人獨能順適其意，盥櫛溫凊，禮無違者。姑有疾，非夫人進藥不嘗，每因事指言，以為諸婦模楷。遭舅喪，大夫公素貧，昆弟相顧謀鬻田以葬，夫人曰︰「毋隳爾先業為也。」退斥橐中裝，以奉其役，以故大夫公得以不煩於眾而襄大事。大夫公為人誠慤莊重，夫人以柔順堅正佐之，相敬如賓，謀無不協。其待遇族姻，謙謹有禮，樂道其美，而不喜聞其過，至其貧困，則賙之必盡其力。日誦《女訓》及它《經》言，以自箴警，亦頗信尚浮屠法。娠子，則必端居靜室，焚香讀儒佛書，不疾呼，不怒視，曰︰「此古人胎敎之法也」。故其子生皆賢材，而夫人所以敎之者又甚至，稍能言，則寘膝上，授以詩書。少長，即為迎師擇友，敎詔諄悉。從兄御史先生學於河南程氏，行業淳懿，為學者所宗，夫人每語諸子曰︰「視乃舅而師法之，足以為良士矣。」紹興壬子四月二十三日，以疾卒。病革，大夫公泣視之，夫人曰︰
「生死聚散如夜旦，然何以戚戚為哉？」於是年五十有六矣。二子皆舉進士，中其科，而端明公實以第二人賜第，其後侍從兩朝，出入二十餘年，忠言直節，老而益壯，退居于鄉，天子閔勞，以事嘗遣信使奉璽書就而問之，其忠孝大節，固已偉然，而其言行之細，又皆可紀，人以為夫人之遺敎也。台州嘗為御史臺主簿，亦以治行精敏，議論慷慨，有聞於時。二公前後，凡累[一]「累」字原脫，依涂本補。逢慶恩，得追榮其母，至今封里人榮之。一女，則貢士劉紀其壻也。卒之明年，葬于邵武縣石岐之原。大夫公嘗命台州狀其行，而未有所託銘，後四十有六年，端明公乃以命熹，其語具於大夫公之誌。此不著，獨按狀文，剟其大者，書而銘之。銘曰︰
長平之游，世有德人。弗耀于世，乃里其仁。女士攸宜，壺彝是式。配德娠賢，慶餘善積。尚書刺史，之德之才。湯沐之封，本邦是開。煌煌命書，賁此玄宅。伐石篆辭，永世貽則。
叢書／武英殿聚珍版叢書／攻媿集／卷二／古體詩／送顔希聖尚書守泉南(P.12-1)..[清乾隆敕刻武英殿聚珍本]
送顔希聖尚書守泉南
聖朝寶運開虞唐太平天子垂衣裳恢張治具崇儒良孰不願依日月光用之則行舍則藏孔門賢德遙相望
朝望方隆位文昌跬步可到中書堂問公擁麾何太忙公獨三請志益剛俞音一下冥鴻翔行李徑出臨濤江爭留孔戣動朝行公更傴俯不敢當老成全德真圭璋温如春風嚴如霜柏臺峩豸肅朝綱賢關嚮風士氣揚大天小天稱公方五年吏姦葢而彰金華勸講言加詳明主傾聽談皇王盍膺枋除任贊襄名遂身退天所臧明哲保身身更康高風可仰不可量泉山壤土接臨漳建牙千里開封疆老龍負圖寵煌煌何殊衣錦還故鄉賤子薄宦接王楊曾陪御史臨文場風簾官燭夜未央
劇談猶記聲琅琅兹來誤忝尚書郞始尋故步依門牆西風津頭望歸艎輓公不留遠予將兩宮念公未詎忘公雖遠去如在旁庶幾重來上錢塘夾輔大業恢中邦倘有重事須平章
叢書／武英殿聚珍版叢書／攻媿集／卷四十九／諡議／孝宗皇帝諡議奉敕撰(P.1-1)..[清乾隆敕刻武英殿聚珍本]
攻媿集□四十九
宋　　　樓　　　鑰　　　撰
諡議
孝宗皇帝諡議奉敕撰
臣聞帝王之出冶豐功茂烈生則著見于天下而其流傳于後世者則待節惠之名要皆取其盛者而傳之文王一怒而安天下非無武也武王告武成而作洪範非無文也取其盛者而傳之則備道全美可以一言定也甚哉孝之大也虞舜之大武王之達自漢歴唐無不諡
帝爲孝本朝累聖相承皆用舊典若夫集孝道之大成則未有如大行之盛者也恭惟大行至尊壽皇聖帝繩藝祖之武重光堯之華以天縱之能日新之德臨御天下二十有八載巍巍煌煌不可備述若形容天地繪畫日月則不容無辭方在初潛龍德而隱學聚問辨師教不煩日就月將君德昭著虔鞏勞謙共爲子職日趨朝謁威儀雝肅雖莫窺其涯涘而中外屬心天人協應光堯內禪高視唐虞嗣位以來勵精庶政召收故老尊禮元臣臨朝若神待物如春崇節儉以革奢汰之風振紀
綱以起偷惰之習事無小而不察人無微而不記機務雖繁酬酢無壅立法定制動爲後則以科舉爲未盡則立待補之法以蒐遺才以武舉爲未盛則優入仕之級以收智勇年勞竝用以裁濫賞而不致于累遷銓闈加嚴以抑任子而又爲之限節改秩必使之作邑謂舉以親民而使之治民御史必取之賢宰謂受人之察而後可察人以周行速化必使試郡而後爲郞以延閣清華必俟有功而後除職監司守將必延見而臨遣癃老昏繆之人不得而隱藏姦贓之吏必窮治而斥逐淸介潔
廉之士則從而拔用朝士闕官乃除遂無待次之淹要郡留闕選才遂無輕授之宂黜贓吏之世賞進軍功于流內長慮卻顧守之至堅故雖日不暇給而四方靡然向化矣于時疆埸未寧戎車方駕激厲將士嚴備邊陲張皇六師明見萬里中原起來蘇之望殊鄰多歸附之民撫而有之還以爲用天威旣振戎虜畏讋雖犂庭掃閭未快初志而信使復通減幣殺禮至今無煙火之警苟非雄斷遠畧何以臻此臨□旣久治道愈明物來能□事至輒斷精神之運上際□蟠于天地之間智慮所
關六通四闢于帝王之德行公道以銷黨偏之蔽推平心而絶喜怒之私間有水旱之變應天以實而禮文尤備州縣之奏恐其不速蠲復之數恐其不多傾囷倒廩□濟其急賞勤罰惰以勵其餘民不知其有凶歲亦隨以登熟幸太學幸秘省廷策貢士布文教以振士風御鞍馬親弓矢申嚴軍法立武事以張國威內外大小之臣無不列之屛以待黜陟山川險要之地無不指諸掌以立防閑治具畢張風化已成方且玩意希夷而無奉道之過游心寂寞而無佞佛之迹作敬天之圖兢懼愈
深闢延和之殿諏訪愈切躬講讀之勤設遺補之官其于保治有始有卒至于脫屣萬乘燕居重華授受之際尤爲雍容嗚呼身退而道彌高尊極而用彌儉是宜萬有千歲永處慈扆而厭代登遐歸于帝鄉此羣臣萬姓所以攀號擗踊泣盡而繼之以血也遠日有期恭定尊諡請之南郊以詔萬世謹按諡法曰能官賢才曰哲帝德廣運曰文應變無方曰神保大定功曰武持盈守滿曰成慈惠愛親曰孝迹夫知人而善任使文武各得其用非所謂能官賢才乎修德以來遠人矢文以洽四國
非所謂帝德廣運乎酬酢以周萬幾圖囘以盡衆智非應變無方乎妙韜略而不用極聰明而不殺非保大定功乎守基圖之廣大延國祚于綿遠非持盈守滿乎若孝道之盛非惟臣子所不能稱贊雖攷之諡法求之六家語其甚盛者曰慈惠愛親而已是則未足以彰大行之孝也報本反始而奉郊禋尊祖敬宗而事廟饗惟高宗爲天下而得人太皇盡母道以愛子而大行天賦至性不可解于心備四海九州之養謹五日一朝之儀委曲周盡猶恐不及兩宮九閏終無間言固已風動四方
震服夷虜高宗屬疾則衣不解帶躬自嘗藥及棄天下則勺水不入于口倚廬有過于哀鄙漢文之短喪陋晉武之無斷身服苴麻禮盡苫塊行有匹夫之所難哭則哀動于左右鄰使來弔止許朝于喪次顔色之戚哭泣之哀鄰使退而嘆曰皇帝聖孝乃如此大臣或進諭解之言則流涕被面曰大恩□報羣臣感泣莫敢仰視易月之制旣終因山之役旣畢孺慕無已追遠弗勝遂舉大寶以𢌿聖子不曰倦勤不曰求逸惟曰不得日奉先帝之□□躬行聖母之定省又曰俾予一人獲遂事親
之心永膺天下之養于是御素服于乘輿尊几筵于內殿退處堊室以終三年之喪哀疚不忘齋潔自若欽事慈福溫凊無違嗚呼茲豈非集孝道之大成又豈慈惠愛親之所能盡也大行至尊壽皇聖帝宜天錫之曰哲文神武成孝皇帝廟號孝宗謹議
叢書／武英殿聚珍版叢書／攻媿集／卷六十／碑／聚奎堂碑(P.10-2)..[清乾隆敕刻武英殿聚珍本]
碑
聚奎堂碑
兵部尚書趙師𢍰謂臣鑰曰淳熙初年龍集乙未高宗在德壽宮先臣和州防禦使贈少師伯驌久被眷顧師𢍰由鎖應賜進士出身德壽喜甚謂其有子賜金更新
所居增創一樓以榮桂書其榜蓋摭孝宗聖製聞喜宴詩桂林爭占一枝榮之句而寵之慶元改元師𢍰卜築吳門之晝錦坊闢堂曰聚奎奉先世前後所藏眞蹟匪惟侈雲漢昭囘之盛抑取竇儼所謂五星聚奎天下太平之義累聖崇儒右文高視千古蓋天人之符應也主上誤加奬拔寖塵禁近嘗因奏對以宸翰爲請上首肯再三嘉定二年冬起家長武部兼天府明年正月見于便殿昧死申言上又許之七月甲寅中使宣諭拜三大字之賜未幾又錫三扁曰宗表曰玉輝曰與閒鋟鏤髹
飾皆出尚方恍然從天而下周章踧踖感激自誓思所報稱移刊樂石願有以記之臣辭不獲竊攷所元蓋非一日國家親睦九族恩禮兼備神明之胄繁衍盛大教養旣至人才輩出獻詞章躬課試承平百年史不絶書崇國公世恬好學績文有聲前朝徽皇命翰林學士承旨鄭居中爲志銘知淮陽軍米芾書丹其子開府儀同三司嘉國公令晙及從蘇軾黃庭堅游刻而龕諸睦親北宅之壁間嘉國之子通判泰州子笈陪從康邸最膺顧遇又見芾所書而愛之紹興間旣得墨本訪求其後
伯驌與兄浙西路兵馬鈐轄伯駒方贅員筦庫以近臣召薦待以家人禮念其孤露自立厚加撫勞勉以温習賜第都城俾日趨中禁圖書之府曰于此可觀人間未見之書少師老成詳練歴記舊事盡瘁職守襃賞相仍博洽醞藉歌詩聲畫取法晉唐游戲丹靑深造其妙德壽怡神物表密侍淸燕預翰墨之選直盧邃嚴且給珍膳名畫法書鼎彝款識攷訂商略從容畢景肆筆成書楷法行草分賚稠疊王粲登樓及謝莊月賦則全而書之二王懷素帖則倣而臨之合作逼眞以少師鑒裁精
審猶不能辨又雜取唐宋名賢佳句形諸幅箋便面者踰十數持憲近畿孝宗出內帑緡錢萬嚴飾天慶觀親札丁寧示弗勤民之意神毫睿藻數以賜焉乃今奎畫申攽于以承二祖之休于以奬聲績之楙三朝寶墨萃于私室光華絢爛衣被草木有歴劫贊揚所不能盡者而臣何足以知此雖然蓋可稽焉堂以玉輝名則取陸機文賦石韞玉而山輝之語樓以與閒名則取蘇軾賴有高樓能聚遠一時分付與閒人之詩而宗表之襃實用唐宰相李勉故事聖意攸屬昭然著見復揭榮桂舊
題于便坐植巖桂以環之始乾道間遴選聘使擢少師爲副别授國書議事敵知其爲宗老相與歎服以爲備待時之說歸報蓋久而後益信師𢍰稔承家訓力沮開禧用兵之議以是不合而去聖化更新復登邇聯委寄益隆俯俞忱請則所以蒙被簡記者有自來矣惟昔君臣際會一字之襃踰于華衮今少師父子才美世濟爲趙氏祭酒帝筆之儲盈溢巾衍有傳家之寶無登牀之嫌六丁豐隆呵禁護持昭示將來以永無斁爲子若孫顧瞻豐碑齋莊斂袵仰聖作之淵懿知忠厚之積累盡
萬物而不足報可不勉諸臣衰顇無庸方期謝事跂望斯堂無由一拜于其下敢述始末而爲之詩曰
煌煌聖朝親睦九族有制有恩克保世祿信厚振振麟趾之時才學自奮見于設施於穆少師相逢盛際受知高皇蚤被簡記源流有來元祐名臣賜對入侍禮如家人博洽醖藉翰墨之選帝筆昭回溢于巾衍賜第崇成有子策名迺書榮桂表于家庭阜陵掄才輶軒載舝出奉六條申𢌿一札子克負荷致身文昌四尹神臯如漢趙張卜築姑蘇有嚴尊閣戸𠕋狎攽增賁丘壑奎壁之
光聚于吾門顧瞻斯堂庸侈上恩是父是子並膺殊眷非止爲榮于以示勸生子生孫其報伊何忠孝一心永矢弗磨
叢書／武英殿聚珍版叢書／攻媿集／卷六十九／題跋／恭題知貢舉所賜御札(P.2-2)..[清乾隆敕刻武英殿聚珍本]
恭題知貢舉所賜御札
皇帝御極十有五年歲在戊辰禮部試進士五千餘人
二月甲辰以御札付臣等臣亟率同知貢舉臣思臣幼學臣時曁參詳點檢試卷官以下三十三人班列于庭望闕重拜退而啟緘伏讀莫不驚喜感歎以爲前此雖間有之未有如今日之盛舉也仰惟皇帝陛下以濬哲之資承付託之重淸心寡欲崇儒典學不懈益虔乃者權臣開邊塗炭生靈陛下憂形于色外鋤叛將內誅元惡處之晏然而天下復定所謂淵默而雷聲神動而天隨者也方且厲精而躬覽臨政而更化廩廩嚮治安矣先是三錫宸翰于貢闈其二皆以不及臨軒故戒主司
以審取舍今歲親策造士而又豫戒臣等至于再三蓋自比年以來姦倖弄權公道幾泯舉場寛縱以私害公士類嗟惋不勝其敝又慮人之議己也專爲蒙蔽杜絶人言仰賴陛下聖心感悟首下求言之令繼頒温詔博采芻蕘眞社稷之福今聖訓有曰去取之間趨嚮所繫使精加攷閱擇文體醇正議論精確者又曰或因問獻言實有可用雖涉訐直勿以爲諱陛下隆寬盡下高視千古屬意人才興起治功煌煌帝謨五三六經載籍之傳敢諫之鼓誹謗之木何以尚此猗歟休兹臣等旣以
宣示寮屬更相勸厲又以聖意發策俾士子盡言無隱矣伏念臣等受國厚恩平日所願推賢遜能圖報萬分矧以孤學誤蒙委以文衡囘念場屋之舊固不敢輕于抑揚恪遵告戒謹拔其尤異者寘在前列然士子局于文體雖有奇才恐不得騁又臣等智識荒淺深恐上不足以副陛下求賢之切下不足以得人物之眞驚惕祗懼夙宵靡遑敢以奎畫登諸樂石以詔四方仰惟國家設科得人最盛然山林巖穴之士必有逸才高節非科目所能致爵祿所能誘者惟陛下推此心以往不憚孜
孜而求之當有魁壘不世之才出而爲陛下用野無遺賢多士濟濟臣等不佞尚庶幾見之
叢書／武英殿聚珍版叢書／攻媿集／卷八十三／祭文／祭趙侍郞粹中(P.7-1)..[清乾隆敕刻武英殿聚珍本]
祭趙侍郞粹中
嗚呼惟公族系盛于山東貂蟬風烈衣冠所宗建炎南渡名勝昂顒源深流遠古今貫通父子兄弟師友磨礱惟公問學俊氣如虹詞場策勳雁行雝雝一登朝班雅
望已崇上嗟見晚眷意日隆年除歲遷龍飛雲從容臺道山螭坳儲宮瑣闈批敕仇然獻忠天官銓綜姦弊一空論議從厚古人追蹤遇事敢言執節始終煌煌藝祖配天其功東向之議公論所同引經据古昭若發蒙言雖未用後當折衷出守池陽吏凜民雍自兹倦游冥冥飛鴻僧坊蕭瑟暮鼓晨鐘人不堪處公方沖融卷不去手圖書橫縱顔筋柳骨翰墨尤工一觴一咏其樂無窮四明尚齒猶存古風雖有鄉老亦賴寓公公居其間俯首鞠躬人化其德事之滋恭慶霈旣頒盡還故封宜對
宣室自茲登庸胡爲小疾藥石弗攻一朝傾摧如千丈松某等辱居里閭許入社中登臨歗歌樽酒從容囘首不堪頓失兩翁遺像儼然素髮方瞳有酒旣旨有殽斯豐公乎來乎淚如奔洪
叢書／武英殿聚珍版叢書／攻媿集／卷八十三／祭文／祭史敷文彌正(P.10-1)..[清乾隆敕刻武英殿聚珍本]
祭史敷文彌正
八行之孫三公之子術業傳家公實是似小試詞場再拔其萃才名已昭所欠一第入丞大農蘭省攝事持節擁麾所至可紀太師年高貳卿卽世相公煌煌惟公是倚拂衣賦歸一則以喜周旋數年先意承志一旦執喪不堪哀毁窀穸之奉杖而後起遂抱沈疴忽若蟬蛻使假歲年顧何止此嗚呼長才葢棺已矣某等託契素深游從晚歲持憲者五遽隔生死存誠觴豆茲乃來祭感今念昔相向出涕
叢書／武英殿聚珍版叢書／攻媿集／卷八十六／行狀／皇伯祖太師崇憲靖王行狀(P.1-1)..[清乾隆敕刻武英殿聚珍本]
攻媿集卷八十六
宋　　　樓　　　鑰　　　撰
行狀
皇伯祖太師崇憲靖王行狀
曾祖世將華州觀察使贈太師福國公妣李氏封淑人贈商國夫人
祖令譮武略大夫贈太師益國公妣劉氏封宜人贈齊國夫人
父子偁左朝請郞秘閣修撰贈皇兄太師中書令追封
秀王諡安僖妣張氏封秀王夫人
本貫玉牒所諱伯圭字禹錫年七十有八狀
鑰仰惟皇朝以忠厚仁澤涵養天下累聖家法相守一道本支繁衍日熾而昌親睦九族恩禮隆備眞足以度越千古恭攷國史開國以來屬近行尊貴窮人爵富溢萬鍾不知幾人然皆生長宮邸專奉朝請雖威望彰明有如周王亦未嘗著民庸于外自熙寧間稍就外補才業寖顯各以所長自見爲世豪英代不乏人曾未有位極人臣出處繫海內重輕者若夫歴事四朝寵光赫奕
以間平之賢躬曾閔之行出爲龔黃之政入有旦奭之望兼是數者而又壽考康寧子孫盛大始終無憾二百四十餘年間其惟崇憲靖王乎鑰四掌玉牒嘗攷福國公藝祖皇帝之元孫也建炎元年安僖爲秀州嘉興縣丞孝宗寔生于官舍安僖生不及進用歿有追封賜諡之寵尋又築祠堂于行在所建園廟于塋域如濮安懿王故事又升秀州爲嘉興府所以寵賚之極矣王其長子也安僖被服儒雅由舍選擢宣和元年貢上第交游皆一時名公王在髫齡有成人風安僖肅重客必命王
侍植立拱聽長而彌謹安僖任子請以先外表張似之安僖大喜雖銓曹以法不許王之器識自少已不凡矣紹興七年明堂恩奏補將仕郞十三年安僖薨王號慟哀毁見者隕涕有旨令秀州應辦王傾橐以襄事一毫不取于公家十八年授迪功郞秀州華亭縣尉邑苦多盗王周行境內以五家爲甲一家警盗則四家應之一家容姦則四家同坐盗無所容焉有鹽鐵塘自金山海口屬郡城二百里而近歲久淤塞鹽運不通王建議疏鑿卒賴其利齊國之喪以承重解官二十五年調宣州
司法參軍旣至會常平帑廩事發興獄逮繫甚衆守將案前政王請寛假守不聽王曰法固甚重然官劾吏竄則亡失者不可復得若少假歲月庶可償納懲治未晚也代者得以保全尋爲補足有囚當死王疑而爭之守是獄掾觀望者隨靡王辯愈力後加詳讞罪止流役戚方出戍道郡境津險而梁敝檄郡爲桴筏期會迫甚郡以屬王且行且謀凡官地有林木皆默識之歴津梁則度廣狹材旣周用馳詣軍中勞以牛酒且告戚云筏材已具役民恐不及事又非所習若調軍士五百繕治之
可立辦也方旣樂從王臨視優犒士卒競勸甫畢而師至民不知役守益歎服三十年孝宗自普安郡王爲皇子封建王是冬以舉主循從政郞明年夏添差兩浙西路提刑司幹辦公事未赴特改宣義郞尋添差通判明州三十二年六月孝宗受內禪八月除集英殿修撰知台州隆興元年十二月以職事修舉擢敷文閣待制二年秋潦暴漲加以潮溢亟遣舟濟溺者水將入城囊土塞門補苴罅漏水殆及女垣不爾則民幾爲魚矣細民多以鬻鹽抵罪王深念之諭巡尉使嚴譏邏獲鹽則歸
之官而縱其人獄訟爲之衰息而歲課自若也以治行改知明州充沿海制置使敵再犯邊嚴海道之備傳檄不絕驚譌訩訩王命邀郵筒于遠郊密受以入民始晏然乾道元年歲大歉飢民麕至分處寺觀發廩振救多所全活眞里富國大商死于城下囊齎巨萬吏請沒入王曰遠人不幸至此忍因以爲利乎爲具棺斂屬其徒護喪以歸明年戎酋致謝曰吾國貴近亡沒尚籍其家今見中國仁政不勝感慕遂除籍沒之例矣來者且言死商之家盡捐所歸之貲建三浮屠繪王像以祈壽島
夷傳聞無不感悅至今其國人以琛貢至猶問王安否六月以獲海寇功陞敷文閣直學士二年冬以邦人舉留再任益思所以惠民者定海有沈窖湖豪右侵築民失其利開浚復舊蓄泄以時規模宏固抵今賴之又有茅砧碶與慈谿接畛定海居上流旱則足以溉灌水則以慈谿爲壑紛爭久不定王以帥事行縣親視其宜俾浚舊溝溝成兩邑皆利而爭者息矣三年秀王夫人寢疾藥必親嘗衣不解帶旣遭內艱擗踊攀號絶而復蘇溢米不入于口喪行邦人擁道送之面色深墨哀動行
路四方賻禮日至自以俸餘足以終大事悉辭之五年服除八月再知明州下車謁先聖顧瞻學宮頽敝大出緡錢葺之自大成殿御書閣稽古明倫二堂以至齋舍門廡爲之一新增置書籍月課諸生所習以酒醴勸之宗子不遵防檢者俾入學舍閑以規矩與生員同後多修飾取科級者于是相與立生祠于東序制司水軍舊屯于城外之江東時得旨移定海軍于平江之許浦王請于朝謂定海控扼之衝不可撤備移制司軍以實之增葺舊營度容萬竈又造鎧甲器械甚備璽書襃焉歸
正揀汰軍士來者無所歸王爲度地城隅爲屋數十楹以處之頃歲膠西大捷之後海波不驚而降者言始謀本欲直犯吾境或譌傳連結高麗者上下疑之王益治戰艦嚴閱習以張軍聲遣郡人徐德榮覘之得要領以歸遂寛東顧之憂六年陞學士海寇葛明張甚王以方略授將佐每遇必勝王曰兵不可久也遣人諭以逆順禍福遂降羅拜于庭股栗莫敢仰視王爲卻兵衞霽威嚴以問始末明感泣悔懼願自效又進其黨詰之其脅從者縱使復業寮屬謂明之罪不可貸且恐其飽則颺
去王曰旣懷來之反其鋒以爲用餘孽不足平也奏請授以官有以佚罰爲言者王復奏曰誘之降而殺之後日何以使人遂補將校又有倪德號倪郞尤爲難制遣明禽捕人尤危之恐其合而爲一也明感恩盡力德技窮亦從招服明年王以此轉一官願以分及將士復請以德爲裨將自是賊之巢穴虛實動息皆知情見力屈姦黨破散海道一淸以王善撫二人而用之也八年陞顯謨閣學士九年陞龍圖閣學士皆以郡人借寇之請也歲饑糴價翔踊王曰此富者閉糴以幸災治之則益
甚乃出二十萬緡遣人糴于浙西閉糴者計窮爭先出糶米舟尋亦踵至其價大平饑而不害官無一金之失而行者又得其利王之慮事周密類此在郡前後十年政尚中和寛猛相濟平易近民千里安之禮遇寮寀人樂爲用兩造在庭必据案究其情實多勸諭使平之其抵于罪率從末減平反死囚至數十百人嘗獲鑄銅者數輩謂曰汝欲希利而冒重禁耶人與錢二萬使易業碎其器而書姓名于籍後犯決不貸也亦無敢再犯者每曰節用愛人不易之道與其苛取急征以資妄用孰
若量入爲出以求裕乎不飾廚傳不事包苴鄰郡交餽盡歸公帑行之旣久沛然有餘百廢具舉斂不及民以郡之西湖爲放生池扁其堂曰廣生列石于側刻採捕之禁待遇賓客不爲豪侈而尊爼風流恩意周洽寓公寄客皆得其歡心而不敢干以私也自以久去松楸屢求閒退雖優詔狎至而歸志不囘淳熙元年十一月始得請除端明殿學士提舉江州太平興國宮去郡之日貴賤耋稺攀轅挽留出境不絶三年積官至朝奉大夫二月換授安德軍節度使提舉隆興府玉隆萬壽宮九
月加開府儀同三司充萬壽觀使九年九月充明堂大禮橋道頓遞使至是始見孝宗天顔感動淸問款密王性素謹不敢以語人又朝于德壽宮高皇喜曰久欲見卿撫勞甚至禮成加少保封滎陽郡王高皇曰吾欲自見篤睦之恩賜以玉帶十二年充郊祀别廟亞獻十四年高宗登遐王奔赴見孝宗于素幄龍輴啟塗事大體重詔充總護使十五年六月加少傅八月充明堂禮頓使十六年二月光宗龍飛以皇伯加少師紹興元年三月詔入覲加太保嗣秀王仍賜甲第于安僖祠堂之側
屢欲奉孝宗幸祠第王力辭憲聖慈烈皇后賜水月園堂曰瀛燕亭曰玉林湖州私第中又有堂曰慶遠圃曰小隱樓曰溪山勝槩扁榜皆三朝宸翰也紹熙中憲聖洎孝宗光宗皆同中闈屢嘗臨幸光賁林壑詔益其地竝湖爲複閣有司旣度材矣王恐重費縣官又固辭焉每侍淸燕之閒兩宮皆待以家人禮王執禮愈恭語不輕發一日孝宗宴私隆洽不覺前席密問潛龍時事王遜避良久徐奏臣老矣不復記省問至再三終不敢言孝宗笑曰何太謹也然以此益加愛重嘗召王及諸子
宴于北宮之靜齋孝宗曰近者元夕簫鼓之聲不絶斯民自得其樂不欲禁止然物戒太盛爲之惕然是夕不飲酒僅啜一盃湯而已大抵人君不可不事節省若肆意所爲將何所不至王對曰陛下兢業如此雖堯舜無以過自古人君誠能不溺于宴安則怠荒之念何從而起孝宗深然之二年六月判大宗正事宗司任法太過天族固賴以整肅而頗虧親睦之意王處以平恕厲以亷恥鮮犯令者每言要當先教導而後齊之嘗建議别立宗學月書季攷以教天下之宗子請出餘祿以助贍
給又以減宮廟員闕之多請復增數以優之事雖不行識者韙之三年六月拜太師五年辭大宗正事七月主上登極加皇伯祖免奉朝請九月充明堂亞獻詔加兩鎭于是兼崇信軍節度使十一月充永阜陵𣪁宮禮儀使慶元元年以復土拜中書令王以曠典五辭御筆答曰遜避莫囘勉從所請可别議襃崇之禮乃詔贊拜不名嘉泰改元賜第爲火災延燔乞還湖州故居守園廟二年春趣召賜肩輿至殿門令子孫扶掖命有司復營舊邸四月王丐歸九月癸亥薨于正寢遺奏訃聞上震
悼輟視朝三日賵贈加厚賜棺含以蟬冠朝服斂遣內侍押班左武大夫保康軍承宣使吳思忠等五人護喪設祭之文甚寵曰藝祖造邦源深流長子孫繩繩百世其昌巖巖秀邸不顯其光積久愈厚篤生賢王濯濯祥麟玉質金相允文孝宗則友其兄召繇外藩賜第于京迺分茅社于彼滎陽赤旂金節絢爛綏章文考念功曰篤不忘建祠秀園舊履是荒太師維垣衮衣煌煌爰曁沖人應龍初翔宣力百爲調娛多方予嘉乃勳臚句不名紫微是令遜避勿遑貴極愈謙年耋益莊踰七望八
熾昌壽臧子侍孫攜蟬冕相望王比來朝精神方强謂當百年鎭此宗盟不遠伊邇降此弗祥維大父行生死哀榮王實無憾典刑云亡緘辭往奠寄哀一觴又遣太常博士錢易直等軷祭于都門外文曰我伯祖父標的宗英奉釐列邸隱然維城天胡忍予殲此老成爰飭邦典命使以行遙致奠斚以賁泉扄爰以量幣清酌齊牲粢盛庶品用薦哀誠十一月癸卯諸孤奉王之喪葬于烏程縣永新鄉成山之原王娶安德帝姬之女信安郡主宋氏父保慶軍承宣使駙馬都尉邦光寔徽宗皇帝
外孫也封衞國夫人先二十四年薨追贈齊魏國夫人夙有懿範嫓德娠賢用肥王家子男十人長師夔興寧軍節度使開府儀同三司充萬壽觀使以王之襄奉哀毁而薨贈少師追封新安郡王諡恭榮次師揆檢校少保奉國軍節度使提舉佑神觀兼秀安僖王園令次師垂定江軍節度使提舉佑神觀次師稷蚤亡次師卨深州防禦使提舉佑神觀先五年卒贈昭慶軍節度使追封信國公次師禹慶遠軍承宣使提舉佑神觀次師臯保慶軍承宣使提舉佑神觀次師嵒朝奉郞新權發遣
通州軍州事次師彌奉議郞添差通判嘉興軍府事次師貢宣教郞添差通判廣德軍事師嵒師彌師貢俱得旨除直秘閣未拜女三人長嘉興縣主適故朝議大夫直秘閣知蘄州軍州事鄭嗣宗蚤亡次永嘉郡主適故宣教郞添差兩浙轉運司主管文字張似續次新安郡主適朝奉郞直秘閣新權發遣高郵軍事史彌堅孫男二十四人希道朝散郞新權發遣嚴州軍州事希明承議郞新權發遣黄州軍州事希遠通直郞添差通判慶元軍府事希德通直郞添差權通判衢州軍州事希永
武翼郞特添差兩浙西路兵馬鈐轄湖州駐劄希顔故儒林郞紹興府上虞縣主簿希行故將仕郞希古武翼郞特差行在點檢贍軍激賞酒庫所幹辦公事希純奉議郞添差通判衢州軍州事希閔右千牛衞將軍權主奉秀安僖王祠事希忼右千牛衞將軍希䚱太子右監門率府率權充秀安僖王園令希憕忠翊郞特添差兩浙西路兵馬副都監嘉興府駐劄希栞承事郞新差監臨安府糧料院希諟太子右監門率府率希呂忠翊郞希忯成忠郞希復忠翊郞希邛承事郞餘五人未賜名
補官孫女十人長永康縣主適通直郞知江陰軍江陰縣事胡元卿次適承務郞特改添差監兩浙轉運司造船場范莘次適保義郞新差幹辦御前中佐軍頭引見司吳璞次適從仕郞特添差婺州觀察推官林燮次適承事郞特添差通判嘉興軍府事韓𣏌次適承節郞新差幹辦御前忠佐軍頭引見司吳珙餘未行曾孫九人未賜名補官曾孫女十五人長適文林郞特改添差婺州觀察推官沈煜餘尚幼嗚呼杜甫謂汝陽王爲眞天人鑰謂崇王天人也其生也秀王夫人夢彩仗傳呼導
朱袍而冕者直至寢所奏鈞天之樂旣覺聲猶在耳免乳之際香霧滿室終日方散及爲安僖卜宅兆銜哀走數百里惟烏程之菁山最佳卜之而食然念力不能致裴囘其處一叟忽前曰官豈姓趙而欲求葬地乎王矍然曰汝何以知之叟曰嘗夢神告我矣指所卜之地以售今寢園是也方丞郡時居湖心僧舍夢有形狀獰異而繡衣者乘小舟環繞數四訶問之則曰公他日當爲地主故巡護爾旣爲守又嘗夢其人言有召公者過小橋人之憔悴與支體不具者紛紛求拯援甚哀尋見所
召者曰適所見得無動心乎此曹久不安居願庇之唯而覺莫知何故後出郊過一橋恍如夢所見而道旁藁葬纍纍有暴露者王悟曰神豈以是望我耶悉爲掩瘞之晚嘗率鄉人禱雨道士伏章王盛服端立左右見嵲屼久之瞑而不跌頃之語人曰適覺神遊帝所以閔雨告帝旣許我矣翌日膏雨如注闔境告足翰林學士洪公邁載于夷堅志尤詳神異之事固爲難言如王之交于神皆明白而又有驗于後故屬纊之日起處如平時夜尚觀書甫二鼓始覺體中有異集子孫告之曰時至
矣了無怛化殆仙去矣嗚呼王眞天人也王風姿秀挺襟度粹夷忠孝誠篤恭儉謙勤皆其天分加以好學善持論春秋二丁必具盛饌祭先聖于家塾率子孫拜之四十年未嘗廢每曰熟讀論語一書平生受用不盡又喜誦孟子間舉二書之疑與客反覆論辯又摭其旨而爲言曰食色雖重禮義以安之富貴可求非道則不處又旁取釋老二家而爲之說曰愛欲煩惱對治法門又曰願有情皆得度無情保長生書之坐隅以自警嘗有方外之士書廣大慈悲方便忍辱八字以獻其徒復爲
之辭幾數百言王書其旁曰廣大聖之事也慈悲仁之用也方便智之功也忍辱謙之德也旨要在此奚俟多言其人愕而退蓋其所存者如此喜玩法書字畫溫秀如其爲人賦詠賡酬愈出愈新多記詩詞筆端富麗棊品甚高皆其餘事居閒則以此自娛也寬厚有餘事秀王夫人尤謹迎養在官退食娛侍夫人必勉以恕服膺慈訓不嚴而治未嘗案一寮屬作尉時有部使者責以躬督人舟王無難色使者見王徒步亦悔之後其子將丞屬邑久之不敢進王趣之且曰何待我之淺也終爲
剡奏丞至感泣燕居自怡申申夭夭無疾言遽色侍側勝冠者衆童丱紛如也皆假之色辭第戒以謹守儒素下至臧獲未嘗怒辱之不以貴盛自居嘗見丞相魏文節公于山間先屛騶鬨及門下車趨就賓廡吳興太守旦日拜表僅畢而謁已入矣賓客至前少賤亦爲之加禮總角朋游雖寒左皆能記憶至錄其小字以示不忘鄉人爲眞率之集以勢位遼絶不敢有請王曰非所聞也竟與之周旋自奉至薄食不重味器不華飾衾襦用布浣濯紉補不棄也買屋而居稍加葺治詹事王公十
朋爲守歎曰某起書生築屋尚窮事力意邸第必極輪奐之美今見之使人媿歎親舊之貧者月有廩給嫁娶病故隨高下濟之雨雪日久則令人走閭里賑施嬰孩遺棄則募乳者收育之蓋用之以義者則所不吝也鑰父子兄弟出入王門晚預班綴時得進拜眷撫有加焉王在朝端山立玉色貂蟬寶帶進止有度照映班列固已增重朝廷紹熙末年往來兩宮調虞密勿若不動聲色而外廷屬目倚王以爲重造厀從容多有獻替一語不露于人或有以傳聞求質者但曰無之故莫得聞焉
此鑰所親見者兼直禁林王之加恩兩鎭拜中令三制皆忝視草迨丐外而歸隆暑中訪别于官舍屛居海角不敢以姓名入脩門王賜之書且致酒殽之饋若施于敵己者銘于心不敢忘也王之訃聞識不識皆有殄瘁之痛惟明之人去思最深至流涕相弔葬旣不及爲執紼之役亟走五詩以寓哀挽之私王之諸子自少保而下遠寄事實俾狀王之行將以求墓隧之碑鑰不佞竊惟王之抱負非淺陋者所能究識爰自建節之後富貴逼人名位日尊而所藴自是無由表見于外人但見其
養威重保明哲而已盛德全美細事本不必書王自少涉歴至多克勤小物持循有素故能善始以終爲一代宗工重臣正以平時踐履積而至此故亦不得而略也敢具列之告于太史氏以備採擇謹狀
子／雜家／百川學海／甲集／庚溪詩話　宋‧陳巖肖／卷上(P.1-1)..[民國十六年武進陶氏覆宋咸淳左圭原刻本]
岐陽石鼓文前丗未傳至唐始盛稱而韋應物韓退之皆為歌詩以詠之應物歌其略曰周人大獵兮岐
之陽刻石表功兮煒煌煌石如鼓形數止十風雨缺訛苔蘚澁端逶迤兮相糺錯乃是宣王之臣史籀作退之歌其略曰周綱陵遲四海沸宣王憤起揮天戈大開明堂受朝賀諸侯劔佩鳴相磨蒐于岐陽騁雄俊萬里禽獸皆遮羅鐫功勒成告萬丗鑿石作鼓隳嵯峨以應物之歌考之直以為宣王之鼓也歐陽叔集古録疑其唐以前不傳又疑漢魏以後凡碑大書深刻者多已磨滅而此又逺數百年文細刻淺豈得尚存然以余論之古物埋没不見於丗者多矣陵谷遷變此鼓或埋於土中或淪於水濵或隱蔽於幽僻之地至唐始見於丗物雖古而風日雨雪所侵未乆模打者亦未多故缺訛尚寡不可知也而歐公又云
退之好古不妄又其字畫亦非史籀不能作也然則寳此豈不賢於翫他石刻哉
子／雜家／百川學海／丁集／螢雪叢說　宋‧俞成／卷下／賦以一字見工拙(P.4-2)..[民國十六年武進陶氏覆宋咸淳左圭原刻本]
賦以一字見工拙
曩者呉叔經郛在湖南漕試以本經詩義取觧魁次名陳尹賦文帝前席賈生破題云文帝好問賈生力陳忘其勢之前席重所言之過人叔經先生改勢字作分陳大欽服内有打花格云金蓮燭煥煌煌漢天子之儀玉漏聲沉纚纚洛陽人之語試官已喜此一聮又陳季陸在福州考較出皇極統三徳五事賦魁者破題云極有所會理無或遺統三徳與五事貫一中於百為季陸先生極喜闢初兩句只嫌第四句不是貫百為於一中似乎倒置改貫字作寓較有意思尤喜陳舜申三策第三道策題問屯田乃先生撰也最是荅得工夫此皆二公之警誨也
子／雜家／百川學海／己集／淳熈玉堂雜紀　宋‧周必大／卷中(P.1-1)..[民國十六年武進陶氏覆宋咸淳左圭原刻本]
丁酉九月丙辰宣召侍讀史少保浩錫宴澄碧殿抵莫送以金蓮燭宿玉堂直廬上命作詩叙此會史進古詩三十韻云季秋中澣日淳熈隆四禩朝回攬轡間中使俄傳旨少頃日轉申宣召陪燕喜預令掃玉堂深夜備棲止悚懼跽承命鳴騶亟穿市絳闕聳皇居非煙常靡靡入自東華門熊羆森爪士詔許乗肩輿安徐無跛倚復古距選德相望幾數里脩廊按雲漢岧嶤璨珠蘂中途敞金扉恍若蓬壷裏羣山擁蒼
璧四顧環弱水山旣日夕佳水亦湛無滓冰簾映綺疏瓊殿中央峙澄碧耀宸奎龍神爭守視蹈舞上丹墀天威不違咫奉觴祈萬壽時一啟齒餘波丐鼠腹酒行不知幾徘徊下瑶席緩歩煩玉趾從遊至清激錫坐談名理泉聲韻琴瑟一洗箏笛耳皇云萬機暇觀書每來此論道及帝王直欲齊其軌堯舜禹湯文前身無乃是臣言匪獻諛道實由心起旣然明是心要在力行爾登橋釂餘罍飲興未容已金蓮引雙燭再拜離階戺玉音寵諭臣此會宜有紀歸途感恩榮占寫忘骫骳　上御製俯同其韻云揖遜荷帝堯寅恭五元禩治道貴清靜聖言有深旨誰歌元首明自得股肱喜躋民期仁壽距肯中道止力晨樂彼田
坐賈安於市嵗行閱豐登國論銷委靡予力初何能濟濟賴多士矧予有元老中立而不倚居東逾三年不逺來千里未遂赤松遊輟誦青琅蘂皓首持六經日侍明光裏翼乎鴻遇風縱矣魚在水儒行絶瑕疵道心無塵滓挺挺松栢姿巉巉山岳峙予惟日萬幾至仁同一視西成錫小宴促坐才尺咫湛露愧歌周置酒非封齒歸美見新詩如卿能有幾眷言澄碧行勝賞得迃趾亦屢引公卿對此談政理虚心欲受人忠言資逆耳朕瘠天下肥至樂無易此頗念文武疆六合尚殊軌東都會諸侯宣王昔於是期爾罄嘉謀使我勲業起勿以方燕頥所書聊復爾巵酒正須釂話言未能已都護萬年觴何當至庭戺文章藉老手
直筆中興紀載嘉矍鑠翁焉得辭骫骳逮十一月壬寅輪當内直申時二刻宣召至清華閣　上曰學士宴見無時最為親近朕和史浩詩待録示卿可和以進此學士職也又云卿想不甚飲比賜宴時見卿面赤却至誠不辭旣退中使李肅傳旨賜詩本并戊戌小春茶二十銙葉丗英墨五團以代賜酒丗英御前墨工也恭進和篇云粵從三代還嵗月過千禩時豈無賢君道未契宸旨陛下屢語臣三代而下人君皆不知道煌煌唐太宗勲業在所喜攘旣掃除蠻貊畢至止循良布郡邑惠政寬獄市忠賢儼班聮切諫柅浮靡關輔羅府兵巖穴聘竒士民生覆盂安國勢泰山倚皇心期過之風下九萬里忠厚培本根文物粲華蘂淳熈正觀間
何啻相表裏屬車尚濤江列障隔淮水蠢兹獯鬻氏作我太清滓坐令營屯衆久費糗糧峙中原厭狼貪諸將空虎視安得貫砮楛來貢尺有咫六合混一家耕桑盛生齒願言講治道先務當有幾欲仁斯仁至患在未舉趾而況前史中遺事可尋理衞英爪與牙王魏目兼耳處中賴房杜虚受忘彼此不聞國異政但見車同軌孰云古道難僉曰今王是寸隂聖所競盛德日方起舞干格三苗其効七旬爾軻稱仁無敵傳謂禮可已東鞮及北女看即朝玉戺南山竹易殫陛下功難紀儒館謾獻歌將奈詞之骳是日奏事畢問陛下命臨安府開文海有諸　上曰然奏云文選之後有文粹已逺不及所謂文海乃近時江鈿編類
殊無倫理書坊刋行可也今降旨校正刻板事體則重恐難傳後莫若委館閣官銓擇本朝文章成一代之書　上大以為然曰卿可理會奏乞委館職　上曰待差一兩貟其後遂付吕伯共祖謙旣成　上問何以為名必大乞賜名皇朝文鑑　上曰善又降旨令必大作序亦旣進呈將刋版會有近臣密啟云所載臣僚章疏毀及　祖宗政事遂不果刻今其書士大夫或傳之
子／雜家／百川學海／己集／獨斷　漢‧蔡邕／獨斷／卷上(P.1-1)..[民國十六年武進陶氏覆宋咸淳左圭原刻本]
天子正號之别名
皇帝至尊之稱皇者煌也盛德煌煌無所不照帝者諦也能行天道事天審諦故稱皇帝
朕我也古者尊共之貴賤不嫌則可同號之義也堯曰朕在位七十載皐陶與帝舜言曰朕言惠可厎行屈原曰朕皇考此其義也至秦天子獨以為稱漢因而不改也
陛下者陛階也所由升堂也天子必有近臣執兵陳於陛側以戒不虞謂之陛下者羣臣與天子言不敢指斥天子故呼在陛下者而告之因逹尊之意也上書亦如之及羣臣士庶相與言曰殿下閤下執事之屬皆此類也
上者尊位所在也太史令司馬遷記事當言帝則依違但言上不敢渫瀆言尊號尊王之義也
乗輿出於律律曰敢盗乗輿服御物謂天子所服食者也天子至尊不敢渫瀆言之故託之於乗輿乗猶載也輿猶車也天子以天下為家不以京師宫室為常處則當乗車輿以行天下故羣臣託乗輿以言之或謂之車駕
天子自謂曰行在所猶言今雖在京師行所至耳巡狩天下所奏事處皆為宫在京師曰奏長安宫在泰山則曰奏奉髙宫唯當時所在或曰朝廷亦依違尊者所都連舉朝廷以言之也親近侍從官稱曰大家百官小史稱曰天家
禁中者門户有禁非侍御者不得入故曰禁中孝元皇后父大司馬陽平侯名禁當時避之故曰省中今宜改後遂無言之者
璽者印也印者信也天子璽以玉螭虎紐古者尊共之月令曰固封璽春秋左氏傳曰魯襄公在楚季武子使公冶問璽書追而與之此諸侯大夫印稱璽者也衞宏曰秦以前民皆以金玉為印龍虎紐唯其
所好然則秦以來天子獨以印稱璽又獨以玉羣臣莫敢用也
幸者宜幸也丗俗謂幸為僥倖車駕所至民臣被其德澤以僥倖故曰幸也先帝故事所至見長吏三老官屬親臨軒作樂賜食皁帛越巾刀珮帶民爵有級數或賜田租之半是故謂之幸皆非其所當必而得之王仲任曰君子無幸而有不幸小人有幸而無不幸春秋傳曰民之多幸國之不幸也言民之得所不當得故謂之幸然則人主必愼所幸也御者進也凡衣服加於身飲食入於口妃妾接於寢皆曰御親愛者皆曰幸幸說從上章
策書策者簡也禮曰不滿百文不書於策其制長二
尺短者半之其次一長一短两編下附篆書起年月日稱皇帝曰以命諸侯王三公其諸侯王三公之薨于位者亦以策書誄謚其行而賜之如諸侯之策三公以罪免亦賜策文體如上策而隸書以尺一木两行唯此為異者也
制書帝者制度之命也其文曰制詔三公赦令贖令之屬是也刺史太守相劾奏申下土遷書文亦如之其徴為九卿若遷京師近官則言官具言姓名其免若得罪無姓凡制書有印使符下逺近皆璽封尚書令印重封唯赦令贖令召三公詣朝堂受制書司徒印封露布下州郡
詔書者詔誥也有三品其文曰告某官官如故事是
為詔書羣臣有所奏請尚書令奏之下有制曰天子荅之曰可若下某官云云亦曰詔書羣臣有所奏請無尚書令奏制之字則荅曰已奏如書本官下所當至亦曰詔
戒書戒勑刺史太守及三邊營官被勑文曰有詔勑某官是為戒勑也丗皆名此為策書失之逺矣
子／雜家／百川學海／辛集／子略　宋‧高似孫／卷一／太公金匱六韜(P.13-1)..[民國十六年武進陶氏覆宋咸淳左圭原刻本]
太公金匱六韜
詩曰維師尚父時維鷹揚諒彼武王肆伐大商會朝清明鄭康成稱其天期已至兵甲之疆師率之武故今伐商合兵以清明也牧誓曰時甲子昧武王朝至于商郊牧野與詩合也武王之問太公曰何以知人心王時寢疾太公負而起之曰行迫矣勉之武王乃駕鶩之車周旦為之御至于孟津大黄參連弩大才扶骨車戰具飛鳬赤莖白羽以銅為首電影青莖赤羽以銅為首副也晝則為光夜則為星方頭鐡鎚重六斤一名鐡鉞行馬廣二丈二十具渡溝飛橋廣五丈轉関鹿盧鷹爪方凶鐡把柄長七尺天陣日月斗杓杓一左一右一仰一背此為天陣地陣丘陵水泉有左右前後之利人陣車馬文武積楹臨衡攻具雲梯飛樓視城中也武衡大櫓三軍所須雲火萬炬火具吹鳴
箛審此則康成所曰兵甲之疆師率之武為可攷歟亦詩所謂檀車煌煌駟騵彭彭者也又攷諸武王曰殷可伐乎太公曰天與不取反受其咎武王又曰諸侯已至士民何如太公曰大道無親何急於元士武王又曰民吏未安賢者未親何如太公曰無故無新如天如地其言若有合於書者詩之上章曰保右命爾燮伐大商上帝臨汝無貳爾心此之謂歟
子／雜家／百川學海／壬集／橘錄　宋‧韓彥直／卷中(P.1-1)..[民國十六年武進陶氏覆宋咸淳左圭原刻本]
橘録卷中
牛僧孺幽恠録有生於橘者摘剖之有四老人焉其一曰橘中之樂不減商山恨不能深根固蔕耳由是有橘隱名楚屈原作離騷其橘頌一章有曰后皇嘉樹橘采服受命不遷生南國宋謝惠連橘賦亦曰園有嘉樹橘柚煌煌以是知橘實佳物昔人所愛慕若此孔安國曰小曰橘大曰柚郭璞亦云柚以橙而大於橘温無柚而種橙者少非土所冝也本草載橘柚味辛温無毒主去胷中瘕熱利水榖止嘔欬乆服通神輕身長年陶隱居云此言橘皮之功効若此其實之味甘酸食之多痰無益其說為是隱居不敢輕注本草蓋此類也陳藏噐補本草謂橘之類有朱橘乳
橘塌橘山橘黃淡子今類見之
子／類書／太平廣記／卷第二百三十六／奢侈一／則天后(P.1815)
18　則天后
則天造明堂。于頂上鑄銕為鸑鷟。高二丈。以金飾之。軒軒若飛。數年。大風吹動。猶存其址。更鑄銅為大火珠。飾以黃金。煌煌耀日。今見存焉。又造天樞于定鼎門。並番客胡商聚錢百萬億所成。其高九十尺。下以鐵山為腳。鑄銅為二麒麟。以鎮四方。上有銅盤。徑三丈。蛟龍人立。兩足捧大火
珠。望之如日初出。鐫文于柱曰。大周萬國述德天樞。後開元中推倒。銅入上方。出大唐新語
子／類書／太平廣記／卷第三百九／神十九／蔣琛(P.2444)
太平廣記卷第三百九
神十九
蔣琛　　　張遵言
1　蔣琛
霅人蔣琛。精熟二經。常教授於鄉里。每秋冬。於霅溪太湖中流。設網罟以給食。常獲巨龜。以其質狀殊異。乃顧而言曰。雖入余且之網。俾免刳腸之患。既在四靈之列。得無愧於鄙叟乎。乃釋之。龜及中流。凡返顧六七。後歲餘。一夕風雨晦冥。聞波間洶洶聲。則前之龜扣舷人立而言曰。今夕太湖霅溪松江神境會。川瀆諸長。亦聞應召。開筵解榻。密邇漁舟。以足下淹滯此地。持網且久。纖鱗細介。苦於數網。脫禍之輩。常懷怨心。恐水族乘便。得肆胸臆。昔日恩遇。常貯慤誠。由斯而來。冀答萬一。能退咫尺以遠害乎。琛曰。諾。遂於安流中。纜舟以伺焉。未頃。有龜鼉魚鱉。不可勝計。周匝二里餘。蹙波為城。遏浪為地。闢三門。垣通衢。異怪千餘。皆人質螭首。執戈戟。列行伍。守衛如有所待。續有蛟蜃數十。東西馳來。乃噓氣為樓臺。為瓊宮珠殿。為歌筵舞席。為座榻裀褥。頃刻畢備。其尊罍器皿玩用之物。皆非人世所有。又有神魚數百。吐火珠。引甲士百餘輩。擁青衣墨冠者。由霅溪南津而出。復見水獸亦數百。銜耀。引鐵騎二百餘。擁朱衣赤冠者。自太湖中流而來。至城門。下馬交拜。溪神曰。一不展覿。五紀紀原作絕。據陳校本改。于茲。雖魚鴈不絕。而笑言久曠。勤企
盛德。衷腸惄然。湖神曰。我心亦如之。揖讓次。有老蛟前唱曰。安流王上馬。於是二神立候焉。則有衣虎豹之衣。朱其額。青其足。執蠟炬。引旌旗戈甲之卒。凡千餘。擁紫衣朱冠者。自松江西泒而至。二神迎於門。設禮甚謹。叙暄凉竟。江神曰。此去有將為宰執者北渡。而神貌未揚。行李甚艱。恐神不不字原空厥。據陳校本補。識不知。事須帖屏翳收風。馮夷息浪。斯亦上帝素命。禮宜躬親。候明鈔本候作後。吾子清塵。得免舉罰否。然竊於水濱拉得范相國來。足以補其尤矣。乃有披褐者。仗劍而前。溪湖神曰。欽奉實久。范君曰。凉德未泯。吳人懷恩。立祠於江濆。春秋設薄祀。為村醪所困。遂為江公驅來。唐突盛筵。曾增慙慄。於是揖讓入門。既即席。則有老蛟前唱曰。湘王去城二里。俄聞軿闐車馬聲。則有綠衣玄冠者。氣貌甚偉。驅殿亦百餘。既升階。與三神相見。曰。適輒與汨羅屈副使俱來。乃有服飾與容貌慘悴者。傴僂而進。方即席。范相笑謂屈原曰。被放逐之臣。負波濤之困。讒痕謗跡。骨銷未滅。何慘面目。更獵其盃盤。屈原曰。屈原曰三字原闕。據明鈔本。陳校本補。湘江之孤魂。魚腹之餘肉。焉敢將喉舌酬對相國乎。然無聞穿七札之箭。不射籠中之鳥。刜洪鍾之劍。不剸几上之肉。且足下亡吳霸越。功成身退。逍遙于五湖之上。輝煥於萬古之後。故鄙夫竊仰重德盛名。不敢以常意奉待。何今日戲謔於綺席。恃意氣於放臣。則何異射病鳥於籠中。剸腐肉於几上。竊於君子惜金鏃與利刃也。於是湘神動色。命酒罰范君。君將飲。有女樂數十輩。皆執所習於舞筵。有俳優揚言曰。皤皤美女。唱公無渡河歌。其詞曰。濁波揚揚兮凝曉霧。公無渡河兮公竟渡。風號水激兮呼不聞。提衣看入兮中流去。浪排衣兮隨步沒。沈屍深入兮蛟螭窟。蛟螭盡醉兮君血乾。推出黃沙兮泛君
骨。當時君死兮妾何適。遂就波瀾兮合魂魄。願持精衛銜石心。窮取取字原空闕。據陳校本改。河源塞泉脈。歌竟。俳優復揚言。謝秋娘舞舞字原闕。據陳校本補。採桑曲。凡十餘疊。曲韻哀怨。舞未竟。外有宣言。申徒先行從河上來。徐處士與鴟夷君自海濱至。乃隨導而入。江溪湘湖。禮接甚厚。屈大夫曰。子非蹈甕抱石抉眼之徒與。對曰。然。屈曰。余得朋矣。於是朱絃雅張。清管徐奏。酌瑤觥。飛玉觴。陸海珍味。靡不臻極。舞竟。俳優又揚言。曹娥唱怨江波。凡五疊。琛所記者唯三。其詞云。悲風淅淅兮波緜緜。蘆花萬里兮凝蒼煙。虬螭窟宅兮淵且玄。排波疊浪兮沈我天。所覆不全兮身寧全。溢眸恨血兮徒漣漣。誓將柔荑抉鋸牙之啄。空水府而藏其腥涎。青娥翠黛兮沈江壖。碧雲斜月兮空嬋娟。吞聲飲恨兮語無力。徒揚哀怨兮登歌筵。歌竟。四座為之慘容。江神把酒。太湖神起舞作歌曰。白露漙兮西風高。碧波萬里兮翻洪濤。莫言天下至柔者。載舟覆舟皆我曹。江神傾盃。起舞作歌曰。君不見。夜來渡口擁千艘。中載萬姓之脂膏。當樓船泛泛於疊浪。恨珠貝又輕於鴻毛。又不見。潮來津亭維一舠。中有一士青其袍。赴宰邑之良日。任波吼而風號。是知溺名溺利者。不免為水府之腥臊。湘王持盃。霅溪神歌曰。山勢縈廻水脈分。水光山色翠連雲。四時盡入詩人詠。役殺吳興柳使君。酒至溪神。湘王歌曰。渺渺煙波接九嶷。幾人經此泣江籬。年年綠水青山色。不改重華南狩時。於是苑相國獻境會夜宴詩曰。浪濶波澄秋氣涼。沈沈水殿夜初長。自憐休退五湖客。何幸追陪百谷王。香裊碧雲飄几席。觥飛白玉灔椒漿。酒酣獨泛扁舟去。笑入琴高不死鄉。徐衍處士獻境會夜宴并簡范詩曰。珠光龍耀火。夜接朝雲宴渚宮。鳳管清吹淒極浦。朱絃閒奏冷秋空。論心幸遇同歸友。揣分慙
無輔佐功。雲雨各飛真境後。不堪波上起悲風。屈大夫左持盃。右擊盤。朗朗作歌曰。鳳騫騫以降瑞兮。患山雞之雜飛。玉溫溫以呈器兮。因碔砆之爭輝。當侯門之四闢兮。墐嘉謨之重扉。既瑞器而無庸兮。宜昏暗之相微。徒刳石以為舟兮。顧沿流而志違。將刻木而作羽兮。與超騰之理非。矜孑孑於空闊闊字原空闕。據明鈔本、陳校本補。兮。靡群援之可依。血淋淋而滂流兮。顧江魚之腹而將歸。西風蕭蕭兮湘水悠悠。白芷芳歇兮江籬秋。日晼晼兮川雲收。棹四起兮悲風幽。羈魂汨沒兮。我名永浮。碧波雖涸兮。厥譽長流。向使甘言順行于曩昔。豈今日居君王之座頭。是知貪名徇祿而隨世磨滅者。雖正寢而而原作之。據明鈔本改。死兮。兮原作乎。據明鈔本改。無得與吾儔。當鼎足之嘉會兮。獲周旋於君侯。雕盤玉豆兮羅珍羞。金巵瓊斝兮方獻酬。敢寫心兮歌一曲。無誚余持盃以淹留。申屠先生獻境會夜宴詩曰。行殿秋未晚。水宮風初涼。誰言此中夜。得接朝宗行。靈鼉振鼕鼕。神龍耀煌煌。紅樓壓波起。翠幄連雲張。玉簫冷吟秋。瑤瑟清含商。賢臻江湖叟。貴列川瀆王。諒予衰俗人。無能振穨綱。分辭皆亂世。樂寐蛟螭鄉。棲遲幽島間。幾見波成桑。爾來盡流俗。難與傾壺觴。今日登華筵。稍覺神揚揚。方歡滄浪侶。遽恐白日光。海人瑞錦前。豈敢言文章。聊歌靈境會。此會誠難忘。鴟夷君銜盃作歌曰。雲集大野兮血波洶洶。玄黃交戰兮吳無全壟。既霸業之將墜。宜嘉謨之不從。國步顛蹶兮吾道遘凶。處鴟夷之大困。入淵泉之九重。上帝愍余之非辜兮。俾大江鼓怒其寃踪。所以鞭浪山而疾驅波岳。亦粗足展余拂鬱之心胷。當靈境之良宴兮。謬尊爼之相容。擊簫皷兮撞歌鍾。吳謳越舞兮歡未極。遽軍城曉皷之鼕鼕。願保上善之柔德。何行樂之地兮難相逢。歌終。霅郡城樓早皷絕。洞庭山寺
晨鍾鳴。而飄風勃興。玄雲四起。波間車馬音猶合沓。頃之。無所見。曙色既分。巨龜復延首於中流。顧眄琛而去。出集異記。明鈔本作出纂異記。
子／類書／太平廣記／卷第三百一十六／鬼一／盧充(P.2500)
4　盧充
盧充。范陽人。家西三十里。有崔少府墓。充年二十。充冬至一日。出宅西獵。射麞中之。麞倒而起。充逐之。不覺忽見道北一里許。高門瓦屋。四周有如府舍。不復見麞。門中一鈴下。唱客前。有一人投一襆新衣。曰。府君以遺郎。充著訖進見。少府語充曰。尊府君不以僕門鄙陋。近得書。為君索小女為婚。故相迎耳。便以書示充。父亡時。充雖小。然已識父手跡。即歔欷無復辭免。便敕內。盧郎已來。便可使女粧嚴。既就東廊。至黃昏。內白女郎粧嚴畢。崔語充。君可至東廊。既至。女已下車。立席頭。卻共拜。時為三日。給食三日畢。崔謂充曰。君可歸。女生男。當以相還。無相疑。生女當留養。敕內嚴車送客。充便辭出。崔送至中門。執手涕零。出門見一犢車。駕青衣。明鈔本衣作牛。又見本所著衣及弓箭。故在門外。尋遣傳教將一人捉襆衣與充。相問曰。姻緣緣原作授。據搜神記改。始爾。爾下原有援始二字。今據搜神記、明鈔本廣記刪。別甚悵恨。今故致衣一襲。被褥自副。充上車。去如電逝。須臾至家。母見。問其故。充悉以狀對。別後四年三月。充臨水戲。忽見傍有犢車。乍沉乍浮。既而上岸。同坐皆見。而充往開其車後戶。見崔氏女與三歲男共載。女抱兒以還充。又與金椀。並贈詩曰。
煌煌靈芝質。光麗何猗猗。華艷當時顯。嘉異表神奇。含英未及秀。中夏罹霜萎。榮耀長幽滅。世路永無施。不悟陰陽運。哲人忽來儀。今時一別後。何得重會時。充取兒椀及詩。忽然不見。充後乘車入市賣椀。冀有識者。有一婢識此。還白大家曰。市中見一人乘車。賣崔氏女郎棺中椀。大家即崔氏親姨母也。遣兒視之。果如婢言。乃上車叙姓名。語充曰。昔我姨嫁少府。女未出而亡。家親痛之。贈一金椀著棺中。可說得椀本末。充以事對。此兒亦為悲咽。齎還白母。母即令詣充家迎兒還。諸親悉集。兒有崔氏之狀。又復似充貌。兒椀俱驗。姨母曰。我外甥也。即字溫休。溫休者。是幽婚也。遂成令器。歷郡守。子孫冠蓋相承至今。其後植字幹。有名天下。出搜神記
子／類書／太平廣記／卷第三百二十七／鬼十二／顧總(P.2593)
3　顧總
梁天監元年。武昌小吏顧總。性昏戇。不任事。數為縣令鞭朴。嘗鬱鬱懷憤。因逃墟墓之間。彷徨惆悵。不知所適。忽有二黃衣。顧見總曰。劉君頗憶疇日周旋耶。總曰。獘宗乃顧氏。先未曾面清顏。何有周旋之問。二人曰。僕王粲、徐幹也。足下前生是劉楨。為坤明侍中。以納賂金。謫為小吏。公當自知矣。然公言辭歷歷。猶見記室音旨。因出袖中軸書示之曰。此君集也。當諦視之。總試省覽。乃了然明悟。便覺文思坌涌。其集人多有本。唯卒後數篇記得。詩一章。題云。從駕遊幽麗麗原作厲。據明鈔本、陳校本改。宮。卻憶平生西園文會。因寄地文府正郎蔡伯喈。詩曰。在漢繩綱緒。溟瀆多騰湍。煌煌魏英祖。拯溺靜波瀾。天紀已垂定。邦人亦保完。大開相公府。掇拾盡幽蘭。始從眾君子。日侍賢王歡。文皇在春宮。蒸孝踰問安。監撫多餘暇。園圃恣遊觀。末臣戴簪筆。翊聖從和鑾。月出行殿涼。珍木清露團。天文信輝麗。鏗鏘振琅玕。被命仰為和。顧已試所難。弱質不自持。危脆朽萎殘。豈意十餘年。陵寢梧楸寒。今來坤明國。再顧簪蟬冠。侍遊于離宮。足躡浮雲端。卻想西園時。生死暫悲酸。君昔漢公卿。未央冠群賢。倘若念平生。覽此同愴然。其餘七篇。傳者失本。王粲謂總曰。吾本短小。無何娶樂進女。女似其父。短小尤甚。自別君後。改娶劉荊州女。尋生一子。荊州與字翁奴。今年十八。長七尺三寸。所恨未得參丈人也。當渠年十一。與予同覽鏡。予謂之曰。汝首魁梧于予。渠立應予曰。防風骨節專車。不如白起頭小而銳。予又謂曰。汝長大當為將。又應予曰。仲尼三
尺童子。羞言霸道。況承大人嚴訓。敢措意於斫刺乎。予知其了了過人矣。不知足下生來。有郎娘否。良久沈思。稍如相識。因曰。二君既是總友人。何計可脫小吏之厄。徐幹曰。君但執前集。訴于縣宰則脫矣。總又問。坤明是何國。幹曰。魏武開國鄴地也。公昔為其國侍中。遽忘耶。公在坤明家累。悉無恙。賢小嬌羞娘。有一篇奉憶。昨者已誦似丈人矣。詩曰。憶爺爺。拋女不歸家。不作侍中為小吏。就他辛苦棄榮華。願爺相念早相見。與兒買李市甘瓜。誦訖。總不覺涕泗交下。因為一章。寄嬌羞娘云。憶兒貌。念兒心。望兒不見淚沾襟。時移世異難相見。棄謝此生當重尋。既而王粲、徐幹。與總殷勤叙別。乃遺劉楨集五卷。見縣令。具陳其事。令見楨集後詩。驚曰。不可使劉公幹為小吏。即解遣。以賓禮待之。後不知總所在。集亦尋失。時人勗子弟。皆曰。死劉楨猶庇得生顧總。可不修進哉。出玄怪錄
子／類書／太平廣記／卷第三百六十九／精怪二／雜器用　二／元無有(P.2937)
8　元無有
寶應中。有元無有。常以仲春末。獨行維揚郊野。值日晚。風雨大至。時兵荒後。人戶多逃。遂入路旁空莊。須臾霽止。斜月方出。無有坐北窗。忽聞西廊有行人聲。未幾。見月中有四人。衣冠皆異。相與談諧。吟詠甚暢。乃云。今夕如秋。風月若此。吾輩豈不為一言。以展平生之事也。其一人即曰云云。吟詠既朗。無有聽之具悉。其一衣冠長人即先吟曰。齊紈魯縞如霜雪。寥亮高聲予所發。其二黑衣冠短陋人詩曰。嘉賓良會清夜時。煌煌燈燭我能持。其三故弊黃衣冠人亦短陋。詩曰。清冷之泉候朝汲。桑綆相牽常出入。其四故黑衣冠人詩曰。爨薪貯泉相煎熬。充他口腹我為勞。無有亦不以四
人為異。四人亦不虞無有之在堂隍也。遞相褒賞。羨羨原作勸。據明鈔本改。其自負。則雖阮嗣宗詠懷。亦若不能加矣。四人遲明方歸舊所。無有就尋之。堂中惟有故杵燈臺水桶破鐺。乃知四人。即此物所為也。出玄怪錄
子／類書／太平廣記／卷第四百一十三／草木八／苔／瓦松賦(P.3366)
28　瓦松賦
崔融瓦松賦序云。崇文舘瓦松者。產於屋霤之下。謂之木也。訪山客而未詳。謂之草也。驗農皇而罕記。賦云。煌煌特秀。狀金芝之產霤。歷歷虛懸。若星榆之種天。葩條郁毓。根祗連拳。間紫苔而裛露。凌碧瓦而含煙。又曰。慚魏宮之烏悲。恧漢殿之紅蓮。崔公學博。無不該悉。豈不知瓦松已有著說乎。出酉陽雜爼
叢書／武英殿聚珍版叢書／公是集／卷四／五言古詩１／雜詩二十二首(P.1-1)..[清乾隆敕刻武英殿聚珍本]
朱暉乘餘香三月覺徂暑流光不相待時節猶逆旅煌煌園中花零落會見汝啼鴂鳴空林良辰竟何許
蛟龍蟠深泥魚龜頗同調變化且何有蝘蜓亦可笑煌煌千金珠百仞閟其耀風雷在所遇隱顯始獨妙屈身天地間微物安得料
叢書／武英殿聚珍版叢書／公是集／卷七／五言古詩４／府公射堂飲酒輒陪尊丈侍郞兼揖諸孫拜獻拙詩(P.14-2)..[清乾隆敕刻武英殿聚珍本]
府公射堂飲酒輒陪尊丈侍郞兼揖諸孫拜獻拙
15-1
詩
煌煌南極星粲粲北維斗稟齡瑞明時運柄變萬有降神非尋常希世曾一偶積善如公家于今見純佑安車吿歸日三府升平久萬石均祿秩魯公拜前後茫茫周漢來此事復聞否黃金鑄大印綠絲綰長綬方為累世榮況多後來秀戲禽試強弩勸客滿春酒賤子敢再拜願公更眉壽
叢書／武英殿聚珍版叢書／公是集／卷八／五言古詩５／送雍秀才歸瑯琊山(P.6-2)..[清乾隆敕刻武英殿聚珍本]
送雍秀才歸瑯琊山
希聲未易合皇華衆方笑與子東西人相逢偶同調億年寄神解萬里在心照此間豈容言吾得安蓬藋煌煌千金珠舉世矜賞好安知緯蕭翁棄置久高蹈盛論山水趣局促恨未到江湖且相望送子一長嘯
叢書／武英殿聚珍版叢書／公是集／卷九／五言古詩６／煌煌京洛行(P.13-2)..[清乾隆敕刻武英殿聚珍本]
煌煌京洛行
紫極開天門慶雲麗皇居卜郊定九鼎懸闕觀寳書德澤浸無彊風俗返華胥冦葢百萬冢車馬十二衢輕肥耀朝日富庶極中區游挾信陵後節義大梁餘顧盻生光輝吹拂動枯貴賤且貿遷高陵忽為墟變化若有
神升沈豈嘗拘咄嗟鄒魯士何用空躊躇
叢書／武英殿聚珍版叢書／公是集／卷十四／五言古詩１１／覽古二首(P.4-1)..[清乾隆敕刻武英殿聚珍本]
覽古二首
固國不須險用兵不須強域民在所守威敵在所良由余仕諸戎秦穆警封疆晏子猶在齊范昭識難亡小國有其人大國豈易當奈何億萬師牧野遂煌煌
叢書／武英殿聚珍版叢書／柯山集／卷一／賦１／大禮慶成賦(P.1-1)..[清乾隆敕刻武英殿聚珍本]
柯山集卷一
宋　　　張　　　耒　　　撰
賦
大禮慶成賦
惟宋六世皇帝踐阼之七年所以和同天人綏靜中外垂鴻襲裕增高累厚以對于神祇祖考者固已蒙被充塞光融翕赫六合一意四海一口無得而言矣粵以壬申之仲冬將有事于南郊乃詔列位恪職賦事而有司建言惟我國家因時施禮郊丘之位天地咸在牲幣並
薦禮樂合舉而古者乃以陰陽之至卽南北之郊別位殊時薦獻異數有司其何從于是天子惕然深思祗畏敬愼曰兹大事我其敢專羣公卿士典禮之官竭思和會以訂不易于是議者曰先王齋明以享帝而帝之享否雖聖人末由知之惟受福者其享之占恭惟國家合祭天地于兹六世矣惟我太祖躬膺駿命以遏亂略堂皇二儀拓落八極以定萬世之業太宗威定宇內震蕩大漠以一九有定天下于一尊眞宗熙洽富盛符瑞委積南牧之旅不戰請命威加北荒奏功岱宗仁宗席安
據厚不動指顧孽獠猾羌含毒內向吏士未頓藏竄屈伏終始太平垂五十年英宗入纂百姓與能神考有為六服承德此可謂受天地之福矣然則神祇之安吾享也其久哉于是天子乃翳靑雲之屋乘雕王之輿應龍受轡招搖翼輔建虹電之修竿兮颺彗星之飛斿太乙執節以先驅兮二十八星拱手布武經營而周游貔貅六師雷霆萬乘初海沸而雲涌忽山峙而川靜蓋天子粹然王温健然天運望宮門而動色顧執策而命進惟烜赫之靈源兮實鼻祖于神明覽光德而來降兮館玉
宇之嚴淸張咸英之廣樂備于籥之盛舞景光交徹鸞鶴來下神嬉靈豫醉爵飽俎翼翼淸廟觀德之宫七聖在天時降于宗世有哲孫豈弟無疆惠我文人案此下脫四字瞻祖祏而念功兮顧禰室而感親聖孝油然發中兮在位望而含辛霽晹告旦祥颷掠塵從我髦士來祇精禋御史肅吏司馬飭兵旣逶逶遲遲雲流而日行兮又洶洶業業海運而天聲靈旂洪順翕赫欻霍兮攫拏龍虎而亂鯤鵬雄鷔憺威而震伏兮柔良化禮而肅清弛天威戢天戈兮固日熄威蚩尤而折欃槍執飛廉圉商羊
屬之有司兮羲和磨刮披拂盡獻其光明蓋傾都空閭翹首跂足俯窺履綦傍覘佩玉者忽焉不知手之加顙口之成祝也于是背都城望帷宫郊坰坦其迤邐兮場圃旣寒而畢功頽靑雲以連屬燦虹霓之經緯紫微下屬于兩觀勾陳錯施于萬雉扶傾之神仰立而拱翔德之龍下視而曳疑神變之歘成兮涌九地而出峙連廡千柱廣殿萬杙飛甍鬭桷洞牖屹壁酸股之隅眩目之極唐洛執算而莫計班倕操斤而自惑者類非資材于斵墁而皆機杼之紡績也一室之用足以溫一家一宮
之費何啻衣一國驚霆之蹕旣震洶壑之聲咸寂敞齋寢之靜深兮何淸虛而邃密天子方端儼而虛一多儀未舉精意已塞甲夜始晦嚴鼓載作飛斂走伏神讋鬼愕望舒騰精以燭宵兮元冥收威而布德靈鼉五震軫車將中天子乃披袞執玉兮齋明莊肅之誠動于進趨表于形容千燎具揚萬炬畢融上揜熒惑旁爍燭龍近為朝陽遠為融風赫赫曦曦煌煌輝輝列次之士野屯之師巋如酌醇醪而御兼衣黃流汪洋璧玉照徹祥祲衡布協氣下浹音為樂和形為人悅白質之獸簫聲之
鳥紛披雜沓應奏而舞節陟降旣周燎烟始升奔星走虹奉璧薦牲豐隆奔馳而仰騖兮祝融焜煌而上征開閶闔兮闢淸都后帝燕兮百神愉圓錫蓋兮方獻輿岳輸固兮溟効濡于是禮備樂成整車而旋萬類環極端門闢天賞出千庾恩流百川北包大壤南盡島蠻西越流沙東窮海壖令未脫口雷運風傳野無窮人獄無宿愆破械解縲負帛囊錢車反其舍士復其伍効技呈才千鐘萬鼓天子舉酒以屬羣公咸曰休哉天子之功系曰於穆聖王建皇極兮嚴恭精禋帝來格兮柔祗並位
儼牲璧兮文祖在坐臨有赫兮於惟祖宗有常則兮諱兵畏刑後貨食兮政有損益兹不易兮帝則鑒之戩榖錫兮兢兢業業日一日兮三載一祀年萬億兮
叢書／武英殿聚珍版叢書／柯山集／卷五／古樂府歌詞３／惠别(P.1-2)..[清乾隆敕刻武英殿聚珍本]
惠别
洞簫奏兮瑤瑟御日不足兮繼以夜吾寧獨此湛樂兮
嘉予美之宜修披浮雲出明月兮揮衆星不與謀旣成言以命予兮顧永予之光明豈獨謂不然兮託東風以惠聲嗟言獨何容易兮有傾身者鬼神中懷著而必見兮卷蘭舌而交信予雖不執子明燭兮光輝其舍予兩相審者不媒兮予旣獲子于鼻息舒子聲以歌兮鳳凰將聞而振羽結子佩而起舞兮星斗視子而上下獨翩翩其不可留兮君之居可知而不可得春水渙渙兮予獨飲君河之曲鳥鳴羣飛兮其下芳草柳舒舒其可攬結兮桃李始就其膏沐行者懷兮别者思酌君酒兮壽
君以不衰撫君舟之悠然兮將浩渺以浮航三江震澤兮舟師告憊而一息引日星之煌煌兮吾獨望子于南極想子其下兮鼓聖濤而鞭蛟龍使宓妃不敢巧笑兮皇英斂衽而來從南風之來兮入予裾悅余心獨條暢而淸婉兮曰是為故人之風
叢書／武英殿聚珍版叢書／柯山集／卷五／古樂府歌詞３／種菊(P.7-1)..[清乾隆敕刻武英殿聚珍本]
種菊
張子病目眩而視昏醫有勸食菊者春夏食葉秋冬食花張子以為菊華于草木變衰之際而又功足以禦疾類有德君子因求而植諸庭焉
何馨香之芬敷兮昌綠葉而紫莖是其名為菊兮爰植予之中庭性淸平而不躁兮味甘𡙁而充烹當秋露之慘凄兮舒煌煌之華英色正而麗兮氣芬以淸純靜秀潔兮族茂羣榮採食以時兮天和以寧穎輕竅達兮瞳
子淸明散敗流濁兮風宣滯行仙聖所餌兮屏除臭腥久嗜不廢兮將延爾齡嗟予生兮蹇薄煩冥憂饑畏寒兮微祿以生終曷歸兮山林是營膏粱鼎食兮方丈縱橫炙熊之蹯兮龍醢羊羮彼得有命兮吾奚爾榮惟兹佳菊兮野食以生採擷咀食兮薦俎盈豋求之孔易兮世焉莫爭我有久疾兮壅塞煩昏支節堅痺分氣閼于元憊不能支兮外壅中乾疥癬得志兮蟯蛔伏蟠餐華秋冬兮食葉春夏集新易故兮爾功是假寧康我軀兮骨節堅良產和剔戾兮其樂洋洋反華于玄兮易瘻以
強忘生絕俗兮深潛遠藏驂𩣉雲霧兮呼吸太陽招友彭咸兮御風以翔吁嗟此菊兮吾于爾望
叢書／武英殿聚珍版叢書／柯山集／卷五／古樂府歌詞３／登高(P.9-2)..[清乾隆敕刻武英殿聚珍本]
登高
懷不展兮居無聊黙誶語兮浩長謠寫我心兮登彼高陟萬仞兮捫九霄命淸風兮披浮雲瞰四荒兮視天垠
大海蕩潏兮潛龍鯤吐吞日月兮制明昏醞釀元氣兮函星辰羽載四海兮芥浮坤四岳列峙兮嵩中蹲牽連脈絡兮子復孫草蔓木布兮升降如朋障南蔽北兮東散西分如掌列塊兮盤羅豆罇黃流中貫兮發源崑崙東騖大海兮縈如繚紳南方炎炎兮火之所宅朱鳥屹峙兮丹膺絳翮騫飛以翔兮煇煌爛赫從擁萬羽兮紛羅羽翼煌煌尊嚴兮有斗在北升降玉都兮運量帝側呼吸陰陽兮秉持禍福眞仙逍遙兮澹不可挹西有王母兮戴勝穴居壽歴萬古兮忘終泯初超遼恍惚兮獨
與道俱驂友日月兮羣靈走趨旣又左而東顧兮觀大明之始生震沸九淵兮麗天升精披攘羣陰兮重幽昭明有神司馭兮朱裳絳纓呼造物以致問兮吾將放乎太初彼天地其孰始兮日與月其代除四荒漫其何極兮人胡為而中居火何為而南宅兮水孰使其在北安知東之主生兮西配刑而主殺斗建寅而氣分兮疇為四時之消息世徒知其已然兮遂推類而立說彼厥初其孰造兮孰布施而殊别抑其不得不然兮或者私智之所設將忽然而自爾兮遂已成而不可絕造物為余
究察兮曰此曷可以言陳而意悉彼混沌之一氣兮吾不知誰合而為一忽洞達而兩分兮夫亦安知其誰闢爰升淸而降濁兮水赴陰而火陽東升氣而敷生兮西或成而害戕强名之曰自然兮曷足以究其必至謂不得不然者愈疎兮尚安取于私智莊周誕而妄推兮夏革愚而臆對世號予曰造物兮予亦曷有所主尸苟待予而後造兮彼造予者復誰姑置之而勿校兮任萬物之自成游小智于太初兮何異夏蟲之語冰曠任之而勿疑兮萬里會而一平夫何造物者開予兮神飄飄而
不居我將赴而遠遊兮招神聖以為徒騰九螭之奔輪兮追飛電而攬奔風周萬里于一息兮堂西極而有九區叩玉闕之九關兮覲上帝于絳都酌瑤尊之芳酒兮招赤松而友彭祖旣錫我以難老兮黜嗜慾而襲靈虛爰侑我以秘藥兮合千簫而吹萬竽樂吾心之洋洋兮舒五體之與與降復還于我室兮聊彌日而一娛
叢書／武英殿聚珍版叢書／柯山集／卷二十五／七言絕句６／次韻子由舍人先生追讀邇英絕句四首(P.9-1)..[清乾隆敕刻武英殿聚珍本]
冠佩煌煌拱北辰道人風骨自軒軒茯苓松下龜黿老須乞靈丹一粒吞
叢書／武英殿聚珍版叢書／柯山集／卷二十八／同文唱和詩２／次韻奉酬无咎兼呈慎思天啓(P.9-2)..[清乾隆敕刻武英殿聚珍本]
次韻奉酬无咎兼呈慎思天啓
耒
平生結交圓納方過眼十人八九忘畹蘭畝蕙幽谷芳
嬾隨家奴諛五郞苦飢方朔身漫長顛毛種種顏欲蒼誰謂勝癡端坐狂淸淮之陰一草堂列筆作陣茶森槍絕口平戎與破羌百年如此計亦臧何用竊食官倉糧元黃病足畏高岡但願縮頸老支牀煌煌東壁日月旁神仙鸞鳳爭騰驤萬書落架城覆隍牙籤如雲丹碧裝晁侯再作班與揚正始故在何曾亡江湖十年願飽償夜成七發光出囊蘇公後出長卿鄉為君吳都無一行原注蘇翰林欲作杭州賦見无咎杭州七術乃止世有伯樂生驌驦肯使弭耳隨鹽商鄧侯楚山深閨房名走上國交侯王朝隨日景
夜燈光包攬今古窮炎黃吐詞分葩有國香近君如雪六月凉又似心醉醍醐觴東南蔡子名飛翔同隨天書拜未央瑰奇宏傑萬夫望頰牙凜凜有風霜文如神鼎爛龍章鍾山長齋讀老莊論兵說佛兩俱忙不夸得硯文字祥但願破歒如頽牆我窮乞酒更得漿仰看三虎爭雄張
史／正史／金史／志　凡三十九卷／卷四十　志第二十一／樂下／宗廟樂歌(P.899)..[底本：元至正刊本]
金史卷四十
志第二十一
樂下
宗廟樂歌　殿庭樂歌　鼓吹導引曲　采茨曲
禘祫親饗，[一]禘祫親饗　據本志文例，此句上當有「宗廟樂歌」四字。皇帝入門，宮縣無射宮昌寧之曲：出、入步武同。
惟時升平，禮儀肇興。鳴鑾至止，穆穆造庭。百辟卿士，恪謹迎承。恭款祖考，神宇攸寧。
皇帝升殿，登歌夾鐘宮昌寧之曲：升階及將還板位，皆同登歌。
笙鏞既陳，罍樽在戶。升降有容，惟規惟矩。恭敬明神，上儀交舉。永言保之，承天之祜。
皇帝盥洗，宮縣無射宮昌寧之曲：
惟水之功，潔淨精微。洗爵奠斝，于德有輝。皇皇穆穆，宗廟之威。宜其感格，福祉交歸。
皇帝降階，宮縣無射宮昌寧之曲：
於皇神宮，象天清明。有來肅肅，相維公卿。禮儀卒度，君子攸寧。孔時孔惠，綏我思成。
迎神，宮縣來寧之曲。黃鐘宮三奏，大呂角二奏，大蔟徵二奏，應鐘羽二奏，詞同：
八音克諧，百禮具舉。明德維清，至誠永慕。神之格思，雲軿風馭。來止來臨，千祀燕處。
司徒引俎，宮縣無射宮豐寧之曲：
維牲維犧，齊明致祠。我將我享，吉蠲奉之。博碩肥腯，神嗜為宜。千秋歆此，永綏黔黎。
始祖酌獻，宮縣無射宮大元之曲：
惟酒既清，惟殽既馨。苾芬孝祀，在廟之庭。羞於皇祖，來燕來寧。象功昭德，先祖是聽。
德皇帝，大熙之曲：
萬方欣戴，鴻業創基。瑤源垂裕，綿瓞重熙。式崇毖祀，爰考成規。籩豆有楚，益臻皇儀。
安皇帝，大安之曲：
爰圖造邦，載德其昌。皇儀允穆，誕集嘉祥。明誠昭格，積厚流光。秪嚴清廟，鐘石琅琅。
獻祖，大昭之曲：
惟聖興邦，經始之初。鳩民化俗，還定攸居。迪德純儉，志規遠圖。時哉顯祀，精誠有孚。
昭祖，大成之曲：
天啟璇源，貽慶定基。率義為勇，施德為威。耀武拓境，功烈巍巍。永昌皇祚，均福黔黎。
景祖，大昌之曲：
丕顯鴻烈，基緒隆昌。聖期誕集，邦宇斯張。尊嚴廟祏，昭格休祥。煌煌縟典，億載彌光。
世祖，大武之曲：
桓桓伐功，天監其明。惟威震疊，惟德綏寧。神策無遺，鴻圖以興。曾孫孝祀，遹昭厥成。
肅宗，大明之曲：
於皇神人，武烈文謨。左右世祖，懷柔掃除。威震遐邇，化漸蟲魚。垂光綿永，成帝之孚。
穆宗，大章之曲：
烝哉文祖，欽聖弘淵。慈愛忠信，典策昭然。歆此明祀，繁祉綿綿。時純熙矣，流慶萬年。
康宗，大康之曲：
惟明惟聽，曄曄神功。儀刑世業，昭格上穹。持盈孝孫，薦芳斯豐。錫我祉福，皇化益隆。
太祖，大定之曲：
功超殷、周，德配唐、虞。天人協應，平統寰區。開祥垂裕，肇基永圖。明明天子，敬承典謨。
太宗，大惠之曲：
巍巍德鴻，無為端扆。祚承神功，究馴俗媺。[二]究馴俗媺　「究」疑是「宄」字之誤。清宮緝熙，孝毖時祀。欽奠羞誠，犧樽嘉旨。
熙宗，大同之曲：
昭顯令德，神基丕承。對越在天，享用躋升。於穆清廟，來燕來寧。神其醉止，惟欽克誠。
睿宗，大和之曲：
皇祖開基，周武、殷湯。猗歟聖考，嗣德彌光。啟佑洪緒，長發其祥。嚴恭廟享，萬世烝嘗。
世宗，大鈞之曲：
神之來思，甫登于堂。祼圭有瓚，秬鬯芬芳。巍巍先功，啟祐無疆。萬年肆祀，孝心不忘。
顯宗，大寧之曲：
於皇神宮，有嚴惟清。吉蠲孝祀，惟神之寧。對越在天，綏我思誠。敷祐億年，邦家之慶。
章宗，大隆之曲：
兩紀踐阼，萬方寧康。文經天地，武服遐荒。禮備制定，德隆業昌。居歆典祀，億載無疆。
宣宗，大慶之曲：
猗歟聖皇，三代之英。功光先后，德被羣生。牲粢惟馨，鼓鐘其鏗。神兮來思，歆于克誠。
文舞退，武舞進，宮縣無射宮肅寧之曲：
明明先皇，神武維揚。開基垂統，萬世無疆。干戚象功，威儀有光。神保是饗，昭哉降康。
亞終獻，無射宮肅寧之曲：
涓辰之休，昭祀惟恭。威儀陟降，惟禮是從。籩豆靜嘉，於論鼓鐘。惟皇受祉，監斯德容。
皇帝飲福，登歌夾鐘宮福寧之曲：
犧牲充潔，粢盛馨香。來格來享，精神用彰。飲此純禧，簡簡穰穰。文明天子，萬壽無疆。
徹豆，登歌夾鐘宮豐寧之曲：
孝祀肅睦，明德以薦。樂奏九成，禮終三獻。百辟卿士，進徹以時。小大稽首，神保聿歸。
送神，宮縣黃鐘宮來寧之曲：
潔茲牛羊，清茲酒醴。三獻攸終，神既燕喜。神之去兮，載錫繁祉。萬壽無疆，永保禋祀。
大定十九年，升祔熙宗冊寶樂曲：
恢大帝業，敉寧多方。懿德茂烈，金書發揚。肇舉上儀，涓擇吉日。鴻名赫赫，與天無極。
上冊寶，宮縣靜寧之曲：
日卜其吉，承祀孔肅。廣號追崇，孝心克篤。於乎悠哉，來思晬穆。寶冊既陳，委於宗祝。
皇帝降殿，宮縣鴻寧之曲：
繼世隆昌，臨朝靜默。追諡鴻名，發輝潛德。玉質金章，煌煌簡冊。涓辰展儀，永傳無極。
史／正史／金史／志　凡三十九卷／卷四十　志第二十一／樂下／殿庭樂歌(P.910)..[底本：元至正刊本]
殿庭樂歌。
大定七年正月，上冊寶，皇帝將升御座，宮縣奏太蔟宮泰寧之曲：[五]宮縣奏太蔟宮泰寧之曲　「奏」原作「樂」。按大金集禮以下簡稱集禮卷二帝號下，大定七年冊禮作「宮縣奏泰寧之曲」。今據改。又，下文「降座同」三字原作大字正文，今據殿本改作小字注文。降座，同。
德隆帝位，承天而興。侯邦來庭，民居安寧。歸美以報，傳之無極。鴻名徽稱，壽時萬億。
冊寶入門，奏天保報上之曲：
四方既平，功歸聖明。定功巍巍，丕享鴻名。股肱良哉，揄揚元首。儲精優游，南山等壽。
奉冊寶官將復班位，奏歸美揚功之曲：
聖德高明，萬邦咸休。錙銖唐、虞，糠粃商、周。維時羣臣，對敭稽首。天子明明，令聞不朽。
冊寶初行，奏和寧之曲：冊寶將升殿，皇太子自侍立位至降階，曲並同。
四方攸同，昭哉成功。時和年豐，諸福來崇。英聲昭騰，和氣充塞。於乎皇王，維壽時億。
皇太子升殿賀，奏同心戴聖之曲：
穆清皇風，遐方來同。於昭于天，物和歲豐。丕受鴻名，對揚偉蹟。純釐穰穰，敷錫罔極。
上壽，皇帝將升御座，宮縣和寧之曲。同前。
舉酒，萬壽無疆之曲：
四海太平，吾皇之功。羣臣對揚，誕受鴻名。霞觴瓊腴，君王樂豈。皇天垂休，萬壽無極。
皇太子升階、降階，及與宴官升殿，並奏和寧之曲。同前。
進第一爵，登歌奏王道昌明之曲：[六]進第一爵登歌奏王道昌明之曲　「昌明」原作「明昌」。按下文「大定十一年十一月行冊禮」，「進第一爵，登歌王道昌明之曲」，集禮大定七年冊禮亦作「昌明」。今據乙正。
對天鴻休，于以鋪張。巍巍煌煌，超冠百王。皇圖皇綱，時維明昌。祉福無疆，于民敷揚。
行羣官酒，宮縣和寧之曲。文舞入，[七]文舞入　「舞」原誤作「武」。據集禮改。設羣官食，奏功成治定之舞，三成止：
聖德高明，如天強名。多方治平，功大有成。流于聲音，形于蹈舞。頒觴羣臣，以昭禮遇。
進第二爵，登歌奏天子萬年之曲：
惟明后，馭寰瀛。躋升平，飛英聲。功三王，德五帝。游巖廊，億萬歲。
行羣官酒，宮縣和寧之曲。武舞入，設羣官食，奏四海會同之舞，三成止：
地平天成，時和歲豐。迓衡弗迷，率惟敉功。受天之祜，四方來荷。於萬斯年，不遐有佐。
進第三爵，登歌嘉禾之曲：
景命赫斯歸吾皇，仁風洋洋被遠荒。琛贄旅庭趨明光，氣和薰蒸為嘉祥。殊本合穗真異常，庾如坻京歲且穰。猗歟鴻休超前王，播為聲詩傳無疆。行羣官酒、設羣官食、羣官降階，宮縣並奏和寧之曲，皇帝將降御座，奏泰寧之曲，並用太蔟宮。
大定十一年十一月，行冊禮，皇帝升御座，宮縣泰寧之曲：
皇皇穆穆，衮服玉趾。如日之升，如山仰止。九賓在列，媚茲天子。願言無疆，介以繁祉。
冊寶入門，奏天保報上之曲：
穆穆元聖，天迪子保。相維臣工，以奏丕號。揚于路朝，玉牒神寶。於萬斯年，吾君壽考。
奉冊寶官將復班位，奏歸美揚功之曲：
玉冊玉寶，尊聖天子。丕揚鴻名，昭受帝祉。閎休對天，其隆孰比。臣下同心，翼戴歸美。
皇太子升殿賀，奏同心戴聖之曲：
大矣我后，徽冊膺受。歡趨彤庭，拜手稽首。休明御辰，無疆萬壽。靈貺沓來，天地長久。
舉酒，奏萬壽無疆之曲：
聖德懋昭，民歸天祐。煌煌金書，典冊光受。備樂在庭，八音諧奏。羣公奉觴，天子萬壽。
進第一爵，登歌王道昌明之曲：
明明我皇，道光化溥。百度惟新，禮修樂舉。藻飾太平，爛然可覩。超躋三王，暉映千古。
設羣官食，奏和寧之曲、功成治定之舞：
穆穆我君，威折羣醜。輝光日新，仁洽九有。容典葳蕤，超前絕後。端拱深嚴，寶冊膺受。
第二爵，登歌奏天子萬年之曲：
典禮修，惟明后。揚鴻名，燦瓊玖。羅華紳，為萬壽。歌南山，堅且久。
行羣官酒，奏和寧之曲、四海會同之舞：
道隆政平，天開有德。萬國和寧，來王來極。昭受鴻名，俯徇列辟。錫飲行觴，歡心各得。
第三爵，登歌奏嘉禾之曲：
眾瑞畢至昭升平，爰生嘉禾廼合穗。膴膴大田無南東，稼茂如雲成豐歲。既刈既穫百室盈，擊壤歌沸野老聲。[八]擊壤歌沸野老聲　按本曲八句四韻，「聲」與「穗」「歲」「遂」不叶，疑或「輩」字之誤。陶唐之民茲其比，帝力何有若自遂。
大定二十七年三月，冊皇太孫，皇帝將升御座，宮縣泰寧之曲：並姑洗宮。
上天叢休，申錫祚胤。孫謀有詒，臨軒體正。煌煌上儀，欣欣眾聽。隆我邦本，無疆惟慶。
皇太孫入門，奏慶寧之曲：出門，同。
寶源流光，流光惟遠。孫謀有貽，慶序昭衍。於樂眾望，於皇備典。動容周旋，承茲嘉羨。
羣臣合班，奏順寧之曲：
冕旒當宁，徽章備舉。綵仗充庭，金石列簴。濟濟多士，翼翼就序。海潤山暉，傾聽樂府。
皇太孫復受冊位，奏保寧之曲：
禮之攸聞，丕建世嫡。眾論協從，天心不易。名崇震宮，辭著瑞冊。社稷宗廟，無疆夷懌。
子／醫家／聖濟總錄（文瑞樓本）／重刊聖濟總錄緣起(P.1-1)..[民國刊本]
文瑞樓重刊聖濟總錄緣起
我國醫學。肇始軒歧。繼而伊尹湯液經。又繼而有傷寒金匱、中藏經、甲乙經。至唐孫思邈、始著千金方。王燾又類集唐以前諸方書。為外臺秘要。徐靈胎稱此書為博大精微。陳修園謂其論宗巢氏。方多秘傳。為醫門之類書。尚已。攷其書。卷分四十。計一千一百零四門。以為博則誠博矣。然非潛心有得。先熟於傷寒金匱本艸經疏諸書。實未免有泛濫無所適從之處。則是書猶非善本也。宋政和間。著聖濟總錄。書凡二百餘卷。都二百萬言。論簡而該。方博而要。大率就漢以下各方籍。掇其精華。棄其糟粕。以成此書。今讀其原序。恍然於當時之作總錄。原以急世用而捄民疾。則是書已將頒諸天下。著為
令典。所惜靖康禍起。簡策播越無存。考內閣藏書目錄云。聖濟總錄二十六冊。不全。元大德間重校。莫詳姓氏。當時未盡通行於世。已為金元所有。故雖再刋於金大定。三刋於元大德。而以山川遙隔。世界未通。卒末由藏諸御內。以垂醫鑑。又何怪其湮沒難稽也。洎乎明清二代。是書尤益散失。按之楊士奇張萱所錄本。及清程林之購求殘帙。僅得三本。後再補苴缺漏。尚闕一百七十三卷至一百七十七卷。以煌煌四庫全書。網羅天下載籍。猶未免缺而不全之憾。彼醫學名大家。究何從得完全之書。而參互考證耶。乃知方書所引用之聖濟方。不過如鳳毛麟爪吉光片羽之遺耳。欲得是書而博覽之。亦戛戛乎綦難哉。文瑞樓主人。以是書為我國國粹學。
不惜重貲。覓之數年。始得元大德四年集賢學士焦養直所刻本。將付石印。以餉於各醫界。問序於余。余惟我國醫學。雖非由科學而來。而經驗之宏。藥品之多。為五洲冠。是書包羅富有。於治病各科。有條不紊。醫學家得此書而習之。不難窮源竟委。為源源本本之學。則表章是書者。其有功於醫門不少矣。余研歧黃家言。不下數千卷。是總錄仍目所未覩。以散佚之書。猶得因文瑞樓之保存國粹。以廣其傳。葢醫門之幸事。而非可以類書目之也。爰序其緣起如此。
中華民國八年　　閩同山吳錫璜序於春申江上
子／醫家／聖濟總錄（文瑞樓本）／符禁門／卷一百九十五／護身法敘論／被人所禁解之法(P.22-2)..[民國刊本]
被人所禁解之法
先捻生人喉咒曰
煒煒煌煌天有九柱地有九梁北斗七星為我除殃青龍在前白虎在後青龍飲汝血白虎咬汝喉頭破腦裂汝死不擇日急急如律令
子／醫家／聖濟總錄（文瑞樓本）／符禁門／卷一百九十五／禁瘟疫法(P.28-1)..[民國刊本]
又云存念心氣赤肝氣青肺氣白脾氣黃腎氣黑出周其身又兼辟邪鬼欲辟却眾邪百鬼常存心為炎火如斗煌煌光明則百邪不敢干之可以入溫疫之中養生方又云封君達常乘青牛魯女生常乘駮牛孟子綽常乘駮馬尹公度常
乘青騾時人莫知其名字為誰故曰欲得不死當問青牛道士欲得此色駮牛為上青牛次之駮馬又其次也三色者順生之氣也道士乘此以行於路百物之惡精疫氣之癘鬼將揖之焉延年之道
子／醫家／聖濟總錄（文瑞樓本）／符禁門／卷一百九十六／禁客忤法／中惡并注符一十五道(P.2-1)..[民國刊本]
又咒小兒客忤法
取一刀橫着灶上解兒衣撥其心腹訖取刀持向兒咒之唾輒以刀擬向心腹曰啡啡煌煌日出東方背陰向陽葛公葛母不知何公子來不視去不顧過與生人忤梁上塵天之神戶下土鬼所經大刀環犀對灶君二七唾客愈兒驚唾啡啡如此七啡啡每唾以刀擬之咒當三徧乃畢用豉一丸如上法五六徧訖取此丸破看其中有毛棄丸於道中即愈
子／醫家／聖濟總錄（文瑞樓本）／符禁門／卷一百九十七／禁瘡腫法／禁癰腫法(P.4-1)..[民國刊本]
又法
日出東方赫赫煌煌威威容容天門亭長來捕癰腫山多石海多龍天門亭長來捕摩得便斬殺莫聞羅一唾當心再唾都愈急急如律令
子／醫家／聖濟總錄（四合一本）／符禁門／卷一百九十五　日本內閣文庫江戶刊本／護身法敘論／被人所禁解之法(P.44-2)..[元清刊本]
被人所禁解之法
先捻生人喉咒曰
煒煒煌煌天有九柱地有九梁北斗七星為我除殃青龍在前白虎在後青龍飲汝血白虎咬汝喉頭破腦裂汝死不擇日急急如律令
子／醫家／聖濟總錄（四合一本）／符禁門／卷一百九十五　日本內閣文庫江戶刊本／禁瘟疫法(P.55-2)..[元清刊本]
又云存念心氣赤肝氣青肺氣白脾氣黃腎氣黑出周其身又兼辟邪鬼欲辟却眾邪百鬼常存心為炎火如斗煌煌光明則百邪不敢干之可以入溫疫之中
子／醫家／聖濟總錄（四合一本）／符禁門／卷一百九十六　日本內閣文庫江戶刊本／禁客忤法／中惡并注符一十五道(P.4-2)..[元清刊本]
又咒小兒客忤法
取一刀橫著竈上解兒衣撥其心腹訖取刀持向兒
咒之唾輒以刀擬向心腹曰啡啡煌煌日出東方背陰向陽葛公葛母不知何公子來不視去不顧過與生人忤梁上塵天之神戶下土鬼所經大刀環犀對竈君二七唾客愈兒驚唾啡啡如此七啡啡每唾以刀擬之咒當三徧乃畢用豉一丸如上法五六徧訖取此丸破看其中有毛棄丸於道中即愈
子／醫家／聖濟總錄（四合一本）／符禁門／卷一百九十七　日本內閣文庫江戶刊本／禁瘡腫法／禁癰腫法(P.8-2)..[元清刊本]
又法
日出東方赫赫煌煌威威容容天門亭長來捕癰腫山多石海多龍天門亭長來捕摩得便斬殺莫聞羅一唾當心再唾都愈急急如律令以上四法出神醫普救方
子／醫家／聖濟總錄（四合一本）／符禁門／卷一百九十七　日本內閣文庫江戶刊本／禁惡獸諸蟲法／禁蛇法(P.44-2)..[元清刊本]
禁蛇法
三月三日夜向北燒香閉氣誦滿三七徧咒曰日出東方赫赫煌煌報儞蛇蟲遠逃深藏儞若不藏鸛鵲步剛
食儞蛇頭吞汝入腸大蛇死小蛇亡急急如律令
子／筆記／揮麈錄／後錄／卷四(P.121)
揮麈後錄卷之四
汝陰王明清
174徽宗宣和七年十二月二十一日，就睿謨殿張燈預賞元宵，曲燕近臣。命左丞王安中、中書侍郎馮熙載為詩以進。安中云：「上帝通明闕，神霄廣愛天。九光環日月，五色麗雲煙。紫袖開三極，瓊璈列萬仙。希夷塵境斷，髣髴玉經傳。妙道逢昌運，真王撫契賢。龜圖規大壯，龍位正純乾。穹昊親無間，皇居掇自然。剛風同變化，祥氣共陶甄。層觀星潢上，重闉斗柄邊。摩空七雉峻，冠嶠六鼇連。夢想何嘗到，階升信有緣。昕朝初放仗，密宴忽聞宣。清禁來鳴珮，修廊入並肩。獸鋪金半闔，鸞障綉微褰。霽景留庭砌，雷文繪桷梴。宮簾波錦漾，殿榜字金填。花擁巍巍座，香浮秩秩筵。高呼稱萬億，韶奏侍三千。華歲推堯曆，元璣候舜璿。冰霜知臘後，梅柳認春前。造化應呈巧，芳菲已鬬妍。樛枝彫檻小，多葉露桃鮮。錯落飛盃斝，鏘洋雜管絃。承雲歌歷歷，回雪舞翩翩。黼幄祥氛合，銅壺永漏延。鎬京方置醴，羲馭自停鞭。乃聖情深渥，諸臣意更虔。宗藩親魯、衞，相芾拱閎顛。側弁恩光浹，中觴詔蹕旋。寶薰攜滿袖，御果得加籩。要賞嬉遊盛，俄追步武遄。騰身複道表，送日夾城。仰揖蒼龍象，旁臨艮嶽巔。謳歌紛廣陌，簫鼓樂豐年。赫奕攢輕幰，珍奇集市鄽。博盧多袒跣，飲肆競蹁躚。蕃衍開朱邸，崔嵬照
彩椽。橋虹彎矗矗，江練泮濺濺。擊柝周廬晚，張燈別院先。餘霞搖綺暈，列宿舍珠躔。浩蕩三山島，稜層十丈蓮。再趨天北極，却立榻東偏。既用家人禮，仍占聖製篇。兕觥從酩酊，蟾魄待嬋娟。轉盻隨親指，環觀得縱穿。曲屏江浪蹙，巨柱赤虬纏。光透垂枝井，晶銜帶壁錢。蕭臺千級峻，重屋八窗全。就席花墩匝，行樽紫袖揎。交輝方爍爍，起立復闐闐。邃宇會寧過，中宵勝賞專。鋪陳尤有韻，清雅不相沿。戶箔明珠串，欄釭水碧棬。規模商鑄，款識魯壺鐫。秦曲移箏柱，唐妝儼鬢蟬。窄襟珠綴領，高朵翠為鈿。喜氣排寒沍，輕颸洗靜便。層琳藉璣組，方鼎炷龍涎。瑪瑙供盤大，玻璃琢琖圓。暖金傾小榼，屑玉釀新泉。帝子天才異，英姿棣萼聯。頻看揮斗盌，端是吸鯨川。推食俱均逮，攘餐及墜捐。海螯初破殼，江柱乍離淵。寧數披綿雀，休論縮頸鯿。南珍誇飣餖，北饌厭烹煎。賜橘懷頳卵，酡顏釂寶船。言歸荷慈惠，末節笑拘攣。放鑰嚴扃啟，籠紗逸足牽。冰輪掛銀漢，夜色映華韉。人識重熙象，功參獨斷權。五辰今不忒，六氣永無愆。天紀承三古，時雍變八埏。比閭增板籍，疆場罷戈鋋。文軌包夷夏，絃歌徧幅員。恢儒榮藻薦，作士極魚鳶。慶冑貽謀顯，多男景福綿。迓衡常穆穆，遵路益平平。亭障今踰隴，耕耘久際燕。信通鵬海漲，威竄犬戎羶。東擬封雲、岱，西將款澗、瀍。琳科宣蕊笈，玉府下雲軒。帝籍勤初播，宮蠶長自眠。蠒絲登六寢，稃米秀中田。廟鶴垂昭格，壇光監吉蠲。靈芝滋菌蠢，甘醴湧潺湲。合教龍風革，頒經眾疾痊。雨隨親禱降，河避上流遷。執契皇猷洽，披圖福
物駢。太和輸橐籥，妙用絕蹄筌。此際君臣悅，應先簡冊編。雅稱魚罩罩，頌述鼓咽咽。詎比千齡遇，猶聞四始箋。覉臣起韋布，陋質愧駑鉛。驟俾陪機政，由來出眷憐。恩方拜綸綍，報未効塵涓。密席叨臨勸，凡蹤曲拳。雖無三峽水，曾步八花塼。渝望知難稱，才慳合勉旃。鈞天思盡賦，賸續白雲牋。」熙載云：「化工欲放陽春到，先教元冥戮衰草。疑冰封地萬木僵疑冰封地萬木僵　冰原誤水，今改。，誰向雪中探天巧。璿璣星回斗指寅，羣芳未知時已春。人心蕩漾趁佳節，燈夕獨冠年華新。昇平萬里同文軌，井邑相連通四裔。蘭膏競吐夜烘春，和叔回車避羲轡。巍巍九禁倚天開，溫風更覺先春來。試燈不用雨花俗，迎陽為却寒崔嵬。宣和初載元冬尾，瑞白纔消塵不起。穆清光賞屬欽鄰，錦綉雲龍頒宴喜。初聞傳詔開睿謨，步障幾里承金鋪。調音度曲三千女，正似廣樂陳清都。遏雲妙唱韓娥侶，回雪飛花稱獨步。千春蟠木效紅英，獻壽當筵豈金母。上林晚色煙藹輕，景龍遊人歡笑聲。霞裾月珮擁仙仗，翠鳳挾輦趨平成。銅華金掌散晶彩，翠碧重重簇珠琲。先從前殿望修廊，日出綺霞紅滿海。神光通透雲母屏，驪龍出舞波濤驚。煌煌黼座承天命，座下錯浴如明星。榻前玉案真核旅，獸炭銀爐夜初鼓。憲天重屋訝雲屯，崇道簫臺疑蜃吐。前楹火柱回萬牛，藺卿璧碎色光浮。周圍照耀眼界徹，冰壺漾月生珠流。點點金錢盡銜璧，豹髓騰輝粲銀礫。絲篁人籟有機緘，繳繹清音傳屋壁。須臾隨蹕登會寧，如驂鸞鶴遊紫清。彩蟾倒影上浮空，纎雲不點惟光明。四壁垂簾玉非玉，銀釭吐艷相連屬。棼楣橫帶碧玻璃，一朵翠雲承日
轂。萬光閃爍爭吐吞，爥龍銜耀輝四崑。又如電母神鞭馳，金虵着壁不可捫。端信奇工通造化，豈比胡人能幻假。丹青漫數顧虎頭，盤礴解衣未容寫。此時帝御鈞天臺，紫垣兩兩明三台。尚方飲器萬金寶，古玉未足誇雲雷。帝傍侍女雲華品，玉立仙標及時韻。四音促柱泛笙簫，應有翔鸞落千仞。龍瓶瀉酒如流泉，御廚絡繹紛珍鮮。榻邊爭欲供天笑，快倒頗類虹吸川。厭厭夜飲方歡浹，玉漏頻催鼓三疊。金門初下醉歸時，正見冰輪上城堞。微臣去歲陪清班，惡詩誤辱重曈觀。小才易窮真鼠技，再賦愈覺相如慳。」履道、彥為二集中，今不復印行，故錄於此。
子／筆記／揮麈錄／餘話／卷二(P.297)
440紹興壬戌夏，顯仁皇后歸就九重之養，伯氏仲信，年十八，作慈寧殿賦以進云：「臣聞乾天稱父，坤地稱母。天地至大，必言之以父母者，明其尊崇博厚，無以加也。是以圓首方足，皆仰之、壽之，欲報、欲奉，無不極盡。繇古以來，聖人之盛，莫過堯、舜，而孟子以謂堯、舜之道，孝悌而已矣。恭惟皇帝陛下，繼大人之照，宜日中之豐，體堯邁舜，憲古明王，以治天下，發為號令典誥，廟謨宸斷，親仁善鄰，開物成務者，莫不以孝為首。臣聞孔子謂曾參曰：『明王以孝治天下，
故災害不生，禍亂不作。』仰惟陛下，曩者以皇太后扈從未還，願見之心，致軫宵旰；四方兆民，延頸指日，以冀來音久矣。斯焉天人交孚，鄰邦修睦，橐弓箙矢，息師偃革，寰宇之間，遂臻安堵。恭奉騩駕，言歸闕庭。凡在動植，孰不手舞足蹈，翼鼓膺奮！遹觀古初，敻無前比。臣伏以老氏三寶，以慈為首；乾元之道，萬國咸寧。洪惟慈寧之殿，合為嘉名，超軼前世。致安之道，繇是以始。形勢制作，煥乎其有文章，儀刑萬邦，風化際薄，無所不及。若堯之光被四表，舜之丕冒海隅蒼生者，行見于今日，甚盛烈也。臣生長當世，薰陶漸摩，德義之人，目覩心欣，不能自已，思欲頌良圖，協恭式，化成規，誠開金石，感動遠邇，以彰聖治莫大之慶，而昭述巨美者有日矣。輒因殿之名，以推原萬一。至於辭意淺陋，言語膚率，不能抉奇摘異以為偉，不惟不能，亦所不敢也。臣謹昧死再拜而作賦焉。臣恭惟皇帝之嗣位十六載也，海宇澄清，四方砥平，受上天之眷命，紹洪基於大明。邇安遠至，措刑寢兵。人熙熙兮春臺，物蕩蕩兮由庚。六服承德，眾心成城。所以復炎德之輝，而迓周邦之衡。先是騩駕從狩鄰國，克享天心，咸有一德，式遄來歸，懽動九域。乃命羣工，擇基之隆，儲祥之勝，坼建問安之上宮。列辟肅然而赴職，百執鎗然而效忠。爰即行闕，以成厥功。於是上高擬天，下蟠法地，削甘泉之繁縟，屏含元之侈麗，揆太極之宸模，就坤靈之寶勢。乃諏龜筮，龜筮協從；乃稽萬物，萬物無異。帝曰『欽哉！』乃彰鴻名。慈以覆育於天下，寧以鎮服於寰瀛。蓋將昭徽音於太姒，而表思齊於周京者也。有嚴有
憑，或降或昇。揆之以日，築之登登。經始勿亟，百堵皆興，伎者獻其伎，能者精其能。否往兮泰來，閫決兮垠開。倉昊馳耀兮，黃祇助培。運郢碩之斤斧，攻杞梓之良材。萬杵散雨兮，千纔轉雷；離婁督繩兮，而公輸削墨；夏育治礫兮，孟賁掇荄。聲隆隆兮伐喬枚，勢轞轞兮豁層厓。長林巨植兮，千年之產而萬年之材。輾如闖、直如矗兮，崔嵬于時。山壤獻靈，川流效祉。陸架水浮，風屯雲委。輻湊鱗集，衡行櫛比，以萃於殿之址也。於是匠氏經營，百藝駢幷。礪焉而礪，硎焉而硎。高下曲折，塗塈丹青。此興造之本意，而動作之形容也。既而四周凌天而岌嶪，九門參空而伶俜。闕百常兮屋十尋，皆爵兮建瓴。儋儋千栭，閑閑旅楹。岫綺對砌，窗霞翼櫺。彤墀洋洋，金碧煌煌。神鴟展吻而呀，文犀厭牖而赫張。寶排象拱，列星間梁。撩桶欒楶，黼藻鉛黃。玫瑰玳瑁，翡翠明璫。方疏圓井，連斗扛。枅欀上承，柱石下當。騰雙猊兮盤礎，刻怒兕兮伏相。其蟠也顏九淵之虬屈，其翥也若千仞之鳳翔。或倒文漆於衞社，或薦孤桐於嶧陽。烏橫截，緗蘖交相。第栲栵與椅榎，積楩柟兮豫章。蓋天下之奇幹，盡羽粲而國欀。夫然未足以比其制，未足以形其雄。轇轕巃嵸，飛雲架空。出入兮日月，吸呼兮雨風。開重軒兮累玉，鱗萬瓦兮游龍。高下髮直，左右翼從。西八東九，金礫珉鎔。平寫三山之景，坐移羣玉之峯。喜洩洩兮樂融融，入如遇兮出如逢。映斗杓而曈曨，挹天漢兮舂容。觀其巨鎮在南，長江在東，前擁後顧，盤錯窪隆。占皇圖之奕奕，鬱佳氣之葱葱。天海相際，造化溟濛。雕題貫
膂，大艑艨。尋橦戴斗兮航浮，索援皆馳驅而致恭。采肅慎之楛矢，職夷黔之布賨。上則天目、於潛之山，鳳凰南北之巔，巉巖嶻嶭，窈窕回旋。狀羣羽之集麓，若萬馬之奔川。海門之潮，滄溟之淵，濠洶奔放，勢如朝焉。皆足以小崤、函而吞涇、渭，等河、雒而隘隴、岍。夫以此而駐蹕，實一制而萬全。然而不以為離宮，不以為別宇，而獨以奉長樂之安，而為承顏之所，故能遠邁漢、唐，夸歷三、五，則雖兼天下之奉，極天下之貴，亦人所樂而天所與也！凡臣所鋪翼而陳之者，尚可名言之也。非比三吳之盛麗，九旂之容衞，六宮之深嚴，萬物之侈冶，不足以隆一人之孝於無窮。於是俯而拜，仰而重曰：當乎法駕言歸，宗祏生輝，千丈萬騎，如指如麾，備一時之盛禮，慶萬國之洪禧。望閶闔兮瑞霏微，劐稜兮祥威蕤。馭嚴嚴之玉輦，建之朱旗。華蓋傚杠，天驥驂非。增日星之光明，闐老幼之提攜。千官之班兮鴛鷺，兆民之欣兮嬰慕。喜動於堪輿，澤周流於道路。樂極者或至於抃躍，感深者爭先於馳騖。沈漻晏然兮屏翳收風，靉靆不興兮豐隆霽怒。雙閎敞兮如升，萬室昂兮如訴。若乃萬壽誕日之辰，一人會朝之際。濟濟峨峨，羣臣在位，皆輔臯而弼夔，過房、杜兮丙魏。奉玉巵兮瓊甓，展采儀兮文陛。皇帝躬蹈事親之美，以獨高于萬世。進退禮樂，抑崇下貴。隆帝業兮億載，懽祝聖人兮千萬歲。然後敷茲睿化，徧于中下。尊卑模範兮盈里閭，膏澤滲漉兮盛王霸。工在衢，士在朝，而農在野。百度修明，萬幾間暇，無有遐遺。睦如姻婭，四海安若。覆盂九有，基如太、華。於是有客相謂曰：子聞
今日之盛事歟？曰：然，嘻。為堯、舜神人以和運，紹五帝獄訟謳歌，但無為而已矣，於致養以云何？豈若我皇躬勤儉之資，恢隆平之時，約己以奉太母之訓，致美以化羣黎之為。端壹心而應感，斥眾異之盱睢，煥爛方冊，照溢書、詩哉！且客聞歷代之制乎？土階之卑，不免乎儉固；雕椽之飾，不免乎驕奢。魯夸靈光，而但述土木之巧；魏稱景福，而徒為制作之華。俱游觀之是云，奚文辭之足誇！又豈若我皇綏定邦家，以成孝道，允邵羲、媧哉！且上棟下宇，聖人所取也；至德要道，聖人之孝也；作可楚室，能修泮宮，諸侯之功也。與其論諸侯，曷若言聖道；與其言雄壯，曷若言聖德。明明我宋，得天下之統。蒸哉祖宗，膺器之重，殆二百年，休聲無壅。下之所奉者惟君，上之所承者惟親。當君享九重之實，而親安萬乘之尊，蓋匹夫之孝，曾、閔所難，不足以言，惟據域中之大，饗天下之養，然後為重也。已析而合，既失而得，然後為喜之至也！曠古所無，一旦在己；漢、唐所恨，自我而得。凡是數者，兼而有之，不特為四方之賀，又將為萬世之光寵也。今是殿也，不奢不陋，不高不卑，合禮之界，與天下齊。以是為固，鞏於鼎龜；以是為寶，保若山谿。雖廣八荒而為城，開溟、渤而為池，倚圓天而為蓋，立棟梁於四維，亦奚有宜乎！於是再拜而歌曰：蒼蒼高旻，覆下民兮。與物為春，澤無垠兮。一人孝至，通帝意兮。金石可開，不可移兮。上下合契，定大議兮。法駕六騩，言還歸兮。敕以慈寧，為殿名兮。厥功告成，百室盈兮。居之克安，若石磐兮。四方瞻觀，化益寬兮。天人合應，助其證兮。光啟中興，
祖武繩兮。紹復大運，法堯、舜兮。旋澤曲軫，翕然順兮。孝道克全，鑒上天兮。壽祿萬年，其永延兮。聖人孝兮，感人深責。成賢輔兮，雋功克忱。廣殿軒軒兮，巨廈深沉。晨昏之養兮，萬乘親臨。財豐俗阜兮，寫于薰琴。百姓克愛兮，諸侯克欽。亘萬國兮，得其懽心。宮殿之制，已陳之矣；天子之孝，既備述矣；四方之心，見於斯矣；口軟字碎，其言卑矣；欲昭聖孝，永無極矣；日月為字，天為卑矣！」許顗彥周跋云：「王仲信此賦，如河決泉涌，沛乎莫之能禦也。天資辭源之壯，蓋未之見。昔柳柳州云：『辨如孟軻，淵如莊周，壯如李斯，明如賈誼，哀如屈原，專如揚雄。』柳州論之古人，以一字到，今不可移易。願吾仲信，兼用六語，而加意於莊、屈，當與古人並驅而爭先矣！」伯氏天才既高，輔以承家之學，經術文章，超邁今古；真草篆隸，沈著痛快；天文地理，星官曆翁之所歎伏；肘後卜筮，三乘九流，無不玄解；丹青之妙，模寫煙雲，落筆人藏以為寶。奏賦之時，與范志能成大詔俱赴南宮。其後志能登第，名位震耀，而伯氏坎壈以終而伯氏坎壈以終　氏各本皆誤作父，今改。。興言流涕。如昔人二老歸西伯賦如昔人二老歸西伯賦　昔原誤音，今改。云：「一為尚父，一為餓者。」雖升沈之不同，其趣一也。
子／筆記／揮麈錄／附錄／津逮祕書本揮麈餘話毛晉跋(P.372)
津逮祕書本揮麈餘話毛晉跋
茲集僅二卷，凡百則。末附浚儀趙師厚跋。雖載朝野事跡，亦及詩文碑銘之類，先輩所謂麈譚之緒餘也。余讀第三錄中，如湯進之封慶國公，及王穎彥、錢穆記錄云云，俱補前後錄所未備。傾仰前賢著述，其詳慎如此。今讀其餘話所載，李元叔上廣汴賦，未列其文，代為補之云：「臣竊惟皇宋藝祖受命，奠都于大梁，于今垂二百載。列聖相承，增飾崇麗，煌煌乎天子之宅。棟宇以來，未之有也。昔在元豐中，太學生周邦彥嘗草汴都賦奏御神考，遂託國勢之重，傳播士林。然其所紀述，大率略而未備。若乃比歲以來，宮室輪奐之美，禮樂聲容之華，則又有所未及。臣愚不才，出入都城，十年于茲矣。耳目所聞見，亦粗得梗槩。輒鼓舞陰陽，以鳴國家之盛，因改前
賦而推廣焉。始則本制作之盛者，分方維而第之。中以帝室皇居之奧，任賢使能之效，而終之以持守，冀備一覽之末。為賦曰：有博古先生，自下國而遊上京，遇大梁公子于路，相與問答，傾蓋如故。因縱言至於都邑，先生乃援古而證之曰：『我聞在昔，受命帝王，繼天而作，首定厥都，用植諸夏之根本，肇隆億載之規模。若乃賁飾恢宏之美，槩見於書；經營先後之次，備載於禮。宅中圖大，則有姬公之明訓；權宜拓制，則自蕭公而經始。余不敢高譚羲、皇，遠舉夏、商，試即周而陳之。二華對峙，八川交注。褒斜、隴首之攸屆，函谷、二肴之並據。此宗周所都，或假山河之險固，漢高因之而啟帝祚焉。孟津後達，大谷前通。導以伊、洛、瀍、澗之澤，控以成臯、廣武之衝。此成周所都，適當天地之正中，光武因之而成帝功焉。畢、昴之次，河、冀之津，風俗漸乎虞、夏，疆域連乎齊、秦。魏都之爽塏，信無倫也。衝嶽鎮野，龍川帝坰。列戈船于三江，儲戎車于石城。吳都之雄狀，信足稱也。接壤邛、筰，通商滇、僰。地蕃竹木之產，民厭稻魚之食，蜀都之富饒，信無敵也。凡茲都邑之盛，實儷美而爭雄。旁睨而論，雖辯若炙輠，繼日而莫能窮。』公子聞之，始若眙，已而哂曰：『先生於古誠博矣，孰若我目覩汴都之偉觀乎？顧其所以設險，則道德之藩，仁義之垣，豈獨依于山川？所以建中，則皇極在上，九疇咸若，豈必宅于河、雒？其爽塏也，有如上帝清都，神人五城，軼人寰之塵，極天下之高明。其雄壯也，有如勾陳羽林，天兵四拱，威震則萬物伏，怒刑則四夷竦。其富饒也，有如海含地負，深厚莫測，追魚麗之盛多，邁
騶虞之蕃殖。彼兩漢之雜霸，雖仍乎周家之舊墟，三國之鼎峙，雖臨乎一方之都會。舉而論之於今日，正猶拳石涓水欲與五岳、四瀆之比擬，所謂談何容易！』先生曰：『余生長太平和氣中，亦既有日，而處於蓬茨之下，無有遊觀廣覽之益。驟來神州，恍然自失。目雖駭乎闕庭樓觀之麗，而未悉其制作之意；耳雖熟乎聲明文物之英，而未究其禮樂之情。子年在英妙，博聞強記，幸為我絫言之。』公子曰：『僕實不敏，竊聞先進有言：昔自唐室不競，王綱浸圮，陵夷五季，紛綸四紀。上帝憫斯民之塗炭，眷求一人，作之君師。肆我藝祖，應天順人，出御昌期。若時眾大之居，實古大梁之域。在漢則郡以陳留而命名，在唐則軍以宣武而分額。考其地望，雖卓犖乎諸夏，而川流休氣，猶盤礴而欝積。時乎有待，世孰能測？洎梁祖之有作，始建都而畫圻。匪梁人之能謀，天實啟之。匪天私于有梁，實兆宋基。觀夫分野之次舍，則房心騰其輝，實沉寄其曜。仰星躔之有赫，直皇居而久照。察夫土脈之豐衍，則高者磊砢，下者墳壚，廓陂陀之塏澤，極灌溉之膏腴。語地形之高兮，則自泗而西，涉川上，歷濉陽，遂東至于通津。岡阜隱轔，烟雲飛屯，其上欝律，勢與天連。語汴渠之駛兮，則自鞏而東，達時門，抵宣澤，障洪河之濁流，導溫、洛之和液。中貫都城，偃若雲霓，泝湍悍而不窮，上接雲漢之無倪。語雉堞之固，則偉拔金鏞，繚以湯池，仰憲太微之象，屹臨赤縣之畿。語郊闉之壯，則密拱中宸，高映四野。揭華牓以干霄，謹嚴更而驚夜。維是都之建也，雖自於梁，逮藝祖而始興，至太宗而浸昌。太原誤高，今正。列聖相承，
洎于今日。當國家之閒暇，肆乘時而增葺。遂跨三都，越兩京，擬二周而抗衡。數其南則神霄之府，上膺南極，偉殊祥之創見，恍微妙之難測。歲在丁酉，大闡真機，用端命于玉帝，而彰信于羣黎。爰設定命之符，妙以蟲魚之篆。繼乾元之用九，參八寶而垂範，乃嚴像設，祗奉茲宮。儼一殿以居上，總諸天而位中。靈妃上嬪列于西，仙伯天輔列于東。諤諤羣卿，峩冠景從。往往名在丹臺，而身為世輔。像圖孔肖，後先攸序。闢金堂，啟玉室，駭寶輪之飛動，森鸞仗之紛飾。其側乃有元命之殿，實總位于眾福。本始載叶，藏禮惟穆。罄華封請祝之誠，效天保無疆之卜。若陽德之建，咸秩火神。於赫熒惑，厥位惟尊。次曰大火，時謂大辰。配曰閼伯，以序而陳。原夫帝業之創，自於宋地，蓋乘是德而王天下。飾之靈鉟，赤文妸娜。舉以示眾，遂定區夏。豈必赤伏合信於鄗南之亭，豈必神母告符於豐西之夜。主上承紀，奉祀致嚴。審辰出戌入之度，有視慈禮明之占。遂維五帝之象夏，體重離而面南。諧祉聲于樂府，驗朱草于靈篇。火得其性，景貺昭然。瞻彼煌煌，位在南端。歷太微以受制，避心星而載還。相我昌運於千萬年。出南薰，望泰壇，隱若天高，渾若天圓。欽紫于茲，僉曰稱焉。先是，有司循國舊貫，明宮齋廬，悉取繒縵，後洎紹聖，端誠攸建，精意孔昭，禮文彌粲。主上改元之初載，卒已長至，始親郊見。逮至癸巳之歲，蓋四舉茲禮矣。申敕春官，益嚴祀事。於是規法三代，祭器肇新。躬秉元圭，天道是循。百官顯相，齋戒惟寅。帝登玉輅，皇衢載遵。已而日景晏溫，天真降臨，衣冠幢節之輝映，
彩仗輦輅之參差。豈徒若見於渭陽，而接拜於交門？仰重瞳之四矚，聳羣目而動心。乃闢琳館，揭號迎真，用伸昭報，以福斯民。度玉津，抵天田，王者之藉，厥畝惟千。上春展事，務崇吉蠲。于時農祥辰正，東作是先。載黛耜于玉輅，敞雲幄于紺壇。葱犗馴服于廣阼之側，青旗晻靄於黃麾之間。帝御思文，飭躬禱，專屈帝尊以秉耒，動天步而降軒。三推告畢，貴賤以班。遂播青箱之嘉種，以成高廩之豐年。然後穫之秷秷，瑞禾是導。郊廟明堂之大享，親奉粢盛以致告。豈惟率天下之農而敦本，蓋時勸天下之養而致孝。層臺岧嶢，層臺二字原脫，今補。上切昭回；上切二字原脫，今補。厥基孔固，下鎮地維。儀象一新，於焉具設。上下互映，俯仰並察。天體斯著，辰曜斯列。鼇雲上承，金虬四匝。璿璣玉衡之制，兼馮相、保章之法。陋靈臺、銅渾之規，斥周髀、宣夜之說。于以觀星，則進退伏見，不失于正；于以觀雲，則分至啟閉，各得其應；以候鍾律，則清濁之均協；以候晷景，則長短之度稱。遂與天地合其德，日月合其明，休徵既效，叢祥並膺。至若祕書之建，典籍是藏，法西崑之玉府，萃東壁之靈光。凡微言大義之淵源，祕籙幽經之浩博，貫九流，包七略，四部星分，萬卷綺錯，犀軸牙籤，輝燿有爍。金匱石室，載嚴封鑰。或資討論，則分隸于三館；或備奏御，則會粹于祕閣。以至字畫所傳，則妙極六書，巧窮八體，有龜文鳥蹟之象，有鳳翥龍騰之勢。真偽既辨，眾美斯備。圖畫所載，則三祖餘範，七聖妙跡，睹名馬於曹、韓，覽古松於韋、畢。繄絕藝之入神，駭眾觀而動色。肇建古文，宏璉豐敞，擇一時之英
髦，命於焉而涵養。天下歆豔，不啻登瀛洲而隱藏室。名卿鉅公，由此塗出。若夫龍津所在，大闢賢關。作庇寒士，今踰百年。勒豐碑以正文字之訛，建華構以藏載籍之傳。其中則鼎新大成之庭，寅奉宣聖之祀。象肖尼山，制侔闕里。其配享也，惟顏、孟之亞聖；其從祀也，多鄒、魯之儒士。儼威儀之若存，肅衣裳之有偉。至於庠序學校之教也，首善于京。自熙、豐始，乃詳備講說，謹課誦，規繩以勵其行，舍選以作其氣。發揮詩、書之奧，頓革聲律之弊。爾乃采芑新田，菁莪中沚。人材於是乎輩出，聖道因之而不墜。其西則由建原廟，近倣元豐，伻圖程度，罔或不同。朱甍相望而特起，縹垣對峙而比崇。界以馳道之廣，臨乎魏闕之雄。祥烟瑞靄，煥爛蒙籠。大明以奉神考，重光以奉哲宗。父子之親彌篤，兄弟之義彌隆。屆四孟之改律，感節物於春冬。愴衣冠之出游，軫羹牆於帝衷。既進祠於東宮之七殿，御潔誠以致恭。想睟容之如在，備享獻而肅雝。參以時王之禮，肆浸盛乎威容。飭茲惟謹，稽首拜顒。牙盤或薦，玉饌惟充。有飶其香，齋誠默通。顧靈心之響答，宜福祚之延洪。乃若中臺所寄，眾務泉藪。象應乎文昌，運侔乎北斗。四方利害，於是乎上達；二省政令，於是乎下究。爰即西南伉爽之所，度宏基而易舊。太社為之嚮，西掖直其後。形勝潭潭，不侈不陋。列屋前分，是為六部。自吏洎刑位于左，自戶洎工位于右。公庭肅若，百吏輻輳。於是糾以虞、舜黜陟之公，輔以周公訓迪之悉。黠胥不能措其姦，慢吏不能逃其責。秩秩乎天地四時之聯，各率屬而分職。有倫有要，有典有則。用能效
臂指之相應，總紀綱而並飭。至如天府之雄，統以京尹。民物浩穰於三輔之墟，聚邑列布于千里之軫。風俗樞機，教化原本。當府庭之既徙，肇分曹而務謹。職業斯勵，名實斯允。爰擇撥煩之才，俾長治于爾寮。南司之俗，坐革循沿之積弊；原廟之近。人無箠楚之喧囂。遭承平之日久，匪彈壓之是務。皇仁如天，萬物覆露。矧茲輦轂之下，日薰陶而饜飫。不得已而用刑，每哀矜於梏拲。日無滯訟，歲無留獄。貫索之象既虛，圜扉之草斯鞠。巍巍乎帝王之極功，頌聲作而民和睦。爾乃背宜秋，出城阿，神池靈沼，相直匪賒。象苑囿之非一，聚眾芳而駢羅。神木千歲而不凋，仙卉四時而常花。宗生族茂，厥類實多。當青鳥之司扉，開條風之妍暖，命嗇夫而啟禁籞，縱都人而遊覽。吾皇踐阼之五載，六飛始御於苑門。蓋將順民心之所樂，達餘陽於暮春。指金明而駐蹕，觀曼衍之星陳。蘭橈飛動，綵仗繽紛。帝曰斯樂，予何敢專？遂踐瓊林，宴寶津。零湛露於九重，均禊飲于羣臣。先朝之遵故事，張大侯以示民。于以戒不虞於平世，勵武志而彌勤。其北則營壇再成，亶為方丘。竚柔祗之歆饗，故神輿之是侔。考一代合祭之失，實千載循襲之尤。敦牂比至，曠典聿修。帝躬臨乎澤中，即陰位而類求。配以烈祖之尊，侑以岳瀆之儔。乃奠黃琮，震于神休。乃奏函中，格彼至幽。澄宿氛而不雨，暢和氣以橫流。顧瞻空際，密邇靈斿。有持戈者，有執戟者。有質若獸者，有喙若鳥者。地之百靈祕怪，感帝德而來游。景光為之燭曜，祥雲為之飛浮。侍衞駭愕，莫測其由。褒時之對，上軌成周。豈若漢祠后
皇，徒歌乎物發冀州。至其棣萼之庭建，蓋示優於同氣。主上欽承永泰之基，益隆則友之義。兢兢業業，欲偕追述之志。永紹裕陵，垂法萬世。載因心以撫存，肆匹休於棠棣。爵以真王之封，陟以上公之位。褒以兩鎮之節，厚以三接之賜。俾遂安其居宇，咸克保乎富貴。何愧建初歲入之豐也。每歲時之衎樂，儼雁齒而密侍。和樂且湛，靡拘堂陛。笑言之適無間，勸侑之勤有繼。飲酒之飫，既翕既醉，何愧花萼之盛也！乙未之春，龍翔效瑞，脊令來集，數以萬計。嘉首尾之胥應，感昆弟之是類。洒宸翰以體物，用闡明乎至意。若乃帝假有家，明內齊外，自天申命，本支昌熾。考祥羆之應夢，演慶源而毓粹。藹螽斯蟄蟄之眾，假樂皇皇之懿。受祉而施于子，既侔乎周王；多男而授之職，又合乎堯帝。肇正元嗣于春宮，申眷後王而加惠。冠禮荐行，三加攸次。詔以成人之道，載隆出閣之制。卜吉壤以圖居，惟宮隅之是邇。褾蕃衍之美名，彰我家之盛事。顧起處之獲寧，信皇慈之曲被。於此賓師友，簡僚吏，習禮節，講儒藝。日奉朝著，克勤無怠。拳拳乎上承忠孝之訓，而臣子之義備。至若宗正著錄，枝派實繁，上及曾高，下及曾玄，分宅廣睦，恩義兩敦。第族屬之疎戚，班秩祿以惟均。遠則褒崇藝祖之冑，近則加厚濮邸之孫。配天其澤，同姓悉沾。歌湛露，詠行葦，戒杕杜，鄙葛藟。考親親於伐木，繼振振於麟趾。於赫帝命，屬籍是典。皇宗取則，率遵繩檢。歲月薰陶，朝夕漸染。靄靄賓興之才，擢儒科而登仕版。時則有清靜如辟彊，忠精如更生，文若東阿，勇若任城，莫不激昂自奮，騰實飛聲。於
是參親疎而兩用，冀羽儀于王國。遂壯周家之藩屏，固漢宗之磐石。若夫由朱雀以縱觀，下天漢而比望，千門萬戶，併將有伉。言觀其陽，則仍宣德之舊稱，定五門而改剏。其始也憲娵觜摹，大壯揆吉。日命大匠，庶民子來。則靡煩於鼛鼓，瓌材山積，則又疑於神貺。其上則藻色麗乎方井，雲氣萃乎修楣。躍水波乎柏棟，列綉文于蘭栭。罔不隨色象類，因木生姿。窮奇極妙，豈人能為！若有鬼神異物，陰來相之。其旁則簷牙高張，欄楯周布。往往雕鸞刻鳳，盤獸伏虎。或連拳欲立，或猛據若怒，或奮翼東廂，或圈首西序。殊形詭制，見者內怖。于以自中夏而布德，總八方而為極。披路三條，則梐柢森以相連；立觀兩隅，則罘罳儼以並飾。善頌落成，上下用懌。言觀其陰，則嶢嶢北闕，時謂景龍。於焉採民謠，於焉觀民風。閱夫闤闠，則九市之富，百廛之雄。越商海賈，朝盈夕充。乃有犀象珠玉之珍，刀布泉貨之通，冠帶衣履之巧，魚鹽果蓏之豐。懋遷化居，射利無窮。覽夫康衢，則四通五達，連騎方軌。青槐夏蔭，紅塵畫。乃有天姬之館，后戚之里，公卿大臣之府，王侯將相之第。扶宮夾道，若北辰之蕃衞。太平既久，民俗熙熙。徒觀夫仙倡效伎，侲童逞材，或尋橦走索，戲豹舞羆，則觀者為之目眩。或鏗金擊石，吹竹彈絲，則聽者為之意迷。亦有蜀中清醥，洛下黃醅，蒲萄汎觴，竹葉傾罍。羌既醉而飽德，謂帝力何有於我哉！瞻彼艮維，肇崇琳闕。始真天祥，昈兮彪列。妙道由是聿興，至教於是旁達。辛卯之夢既符，壬辰之運斯協。外則立仁濟、輔正之亭，行玉笥考召之法。博施於民，俾絕夭
閼。神符一出，羣邪四讋。馘毒治病，功深效捷。內則艮岳屹以神秀，介亭聳以嶻巘。天人交際之夕，清供於此備設。俄而玉斝自傾，寶劍如掣。駭雷霆之轟轟，靈圉下兮雜遝。逮夫應鍾紀律，里社開祥。凡預臣子之列，欲傾頌禱之誠。即茲宮以效報，期萬壽之無疆。于時演大梵、希夷之音，諷太玄、空洞之經。遂頒祕籙，八百聯名。猗彼乾維，龍德是營。地直天奧，上鬱化清。有崗連嶺屬之勢，有龍盤虎踞之形。儲休發祥，繄我聖明。惟崇飾之彌麗，正土木之夸矜。蓋示不忘其所自，為萬世之式程。彼漢之代邸，既瑣瑣焉；唐之興廢，又奚足稱！爰有瑤池波湛，翠水淵渟。峨方壺，起蓬、瀛。大君戾止，廣殿歡騰。九奏備，八佾成。凡左右侍宴者，恍若躡神山而遊紫清。戊戌之冬，太乙次于黃祕之庭，其位在西北，則臨乎是宮之地。於辰為掩茂，適契于元命之晶。詔鳩工以基迹，用揭虔而妥靈。千神載別，五福來寧。至於端闈之內，大慶耽耽，路寢斯在。有大符貺，於此乎躬受；有大祭祀，於此而齋戒。日精東承，月華西對。重軒三階，翕赩動彩。左墄右平，相與映帶。睨靈光猶培塿，晞景福之叢芮。春王三月，履端匪懈。庭燎有光，禁漏斯艾。供張既盛，法物咸萃。乃建招搖，欻以環合。蒲牢發乎輕蓋。正宁當陽，天極是配。九賓星拱，垂紳委佩。樂奏乾安，間以韐韎。上公薦壽，捧觴跪拜。天子萬世，兆民永賴。其左則合宮之制，高出百王。上圓下方，法象乎天地。九筵五室，經緯乎陰陽。旋四序之和於四阿，達八風之氣於八窗。淵衷默定，聖畫允藏。重屋告成，光我家邦。于以饗帝而饗
親，則日卜上辛，時丁肅霜。樂調闤鍾，享維牛羊。爰熙太室，恭薦馨香。肆推尊于神考，用嚴配于上蒼。于以視朔而布政，則春朝青陽，秋覲總章，冬遇平朔，夏宗明堂。玉冊以極其變，內經以考其常。欽授于人，遂正天綱。其右則徽調之閣，凝嚴密靜。神鼎內藏，天所保定。侔郟鄏之永固，笑甘泉之匪稱。其始禱也，窮制作之妙於繫表，得隱逸之士於草茆。一鑄而就，光應孔昭。其始定也，夜出九成，不吳不敖，龍變光潤，氣明烟銷，惟鼎鼐之重，作鎮神臯。數極九變，彖該六爻，屹然中峙，增崇廟朝。曰蒼曰彤，以奠齊、楚之域；曰晶曰寶，以奠秦、趙之郊。有位東南，有位西南者；有位東北，有位西北者。分方命祭，罔或不調。宜乎卜世卜年，過於周歷。永保茲器，與天無極。至其內朝則祥曦、延和，清穆顧問，親臣侍列，禁衞彌慶。治朝則紫宸、垂拱，丹青有煥，一日萬機，此焉聽斷。厥或進拜將相，號令華夷。爰即文德，播告惟宜。燕樂羣臣，詳延多士。乃御集英，以時蕆事。又有龍圖、天章，寶文、顯謨，以洎徽猷，五閣渠渠，奉祖宗之彝訓，示子孫之楷模。言追盤誥，道契圖書。繄祕藏之靡怠，仰聖孝之如初。次則東西分臺，政事所會。始揆而議，則可否有蓍龜之決；既審而行，則出納擅喉舌之寄。于以斡旋鈞軸，輔成至治。其在西樞，掌武之庭，則有將印之重，軍符之嚴。爾乃運籌帷幄之中，折衝樽俎之間。爰戢五兵，坐鎮百蠻。其在翰苑摛文之地，則惟密旨是承，德意是導。爾乃覃恩潤色，追風渾灝。遂繼東里之才，允符內相之號。乃若天子燕息之所也，宣和祕殿，翬飛跂翼。憲睿
思之始謀，因紹聖之故跡。凝芳瓊蘭，重熙環碧。輪焉奐焉，光動兩側。聽政之暇，來遊來息，搜古制於鼎彝，縱多能於翰墨。致一凝神，優入聖域。爰命邇臣，於焉寓直。罄啟沃之丹誠，庶密效乎裨益。申紹紀元，昭示萬億。視彼元狩、元鼎，神爵、五鳳之號，詎能專美於史冊？至如后妃親蠶之所也，延福邃深，有嚴金鋪。當春日之載陽，率六宮而與俱。懿箱既飾，柔桑既敷。鞠衣束嚮，三採躊躇。風戾川浴，地溫氣舒。然後龍精報貺，瑞蠒紛如。五色之絲，允侔乎東海；八蠶之綿，倍富於吳都。爰獻天子，祭服所須。由此率先天下，則無斁之化，斯並美於關睢。以至掖門曲榭之奧，周廬徼道之肅，長廊廣廡之連延，珍臺閑館之重複。倬然在列，璇題輝映。雖使廣延墨客，眾集畫史，曷足以紀茲區宇之盛！』先生聞而稱贊曰：『汴都之美，其若是乎！抑何修何飾而臻此乎？』公子曰：『主上以神明資財，受天眷命，為天下君。其所以圖回宰制，獨運蠖濩之中者，愚不得而測也。切仰廟堂之所先務者，任賢使能而已。試為子陳之。若夫十室之邑，必有忠信，天下至廣，豈曰乏才？觀夫燕、趙、汝、潁之奇，勾吳、于越之秀，兩蜀文雅，三齊質厚，以至關東舊相之家，山西名將之冑，感會風雲，雜然入彀。矧茲神聖之都，是為英俊之躔。元精於此回復，間氣於此蜿蜒。以言乎儒風，則長者之稱，自漢而著。以言乎世族，則文士之盛，自晉而傳。隱逸有夷門之操，文章出濉渙之間。帝賚嶽降，運符半千。商弼周翰，接武差肩。陋七相、五公之紱冕，邁杜陵、韋曲之衣冠。譬猶俶儻權奇，素多於冀野。璵璠結綠，
自富於荊山。上乃以道觀能，兼收並取。明明在公，濟濟列布。同寅協恭，相與修輔。故得朝廷清明，紀綱振舉。威武紛紜，聲教布濩。東漸鴨綠，南洎銅柱，深極沙漠，遠踰羌虜。陸讋水懷，奔走來慕。雕題、交趾，左衽辮髮之俗，願襲於華風；金革玉璞，犀株象齒之貢，願獻于御府。于斯時也，治定而五禮具焉。則採周官之儀物，稽曲臺之典故。考吉禮、嘉禮之義，正昏禮、冠禮之序。車輿旂常，衣冠服制，職在太常，各有攸敍。功成而六樂舉焉，則詔后夔辨舞行，命伶倫定律呂。法太始五運之先，諧中正五均之度。笙鏞鞉磬，琴瑟柷敔，職在大晟，各有攸部。眾制備，羣音叶，天地應，神人悅。修貢效珍，應圖合牒。上則膏露降，德星明，祥風至，甘雨零；下則嘉禾興，朱草生，醴泉流，濁河清。一角五趾之獸，為時而出；殊本連理之木，感氣而榮。嘉林六目之龜，來游於沼；芝田千歲之鶴，下集于庭。期應召至，不可殫形。是宜祭泰山，躡梁甫，泥金檢玉，誕揚丕矩。奏功皇天，祭三咸五。上猶謙挹而未俞也。於是親事法官之中，齊心大庭之館，思所以持盈守成，垂萬世之彝憲。躬執道樞，卓然獨斷。仰以順天時，俯以從人願。規模則惟寧人之指是循，政事則惟元豐所行是纘。其在官也，絕僥倖之路，汰冗濫之員。奉詔者戒於倚法，治民者戒於為奸。其在士也，納讜言於羣試，復科舉於四遠。保桑梓者，遂孝養之心；在流寓者，獲遊學之便。其在民也，除苛濫之科，蠲不急之務。農人服田以効力穡之勤，父老扶杖以聽詔書之布。將使四海之內，反朴還淳，背偽棄末，皡皡乎太古之風，各安
居而樂業。』先生聞之，歎美不暇，乃謂公子曰：『今日治效如此，正臣子歌功頌德之秋也。固惟疎遠之蹤，名不通於朝籍，雖欲抽思騁辭，作為聲詩，少述區區之志，君門九重，難以自達，則乙夜之覽，何敢冀哉？』因擊節而歌曰：『麗哉神聖位九重，仁天普被四海同。曠然丕變還淳風，金革不用囹圄空。千齡亨運今適逢，下七制，卑三宗。微臣鼓腹康衢中，日逐兒童歌帝功！』歌畢，振衣而去。公子遂述其事而理之，以總一賦之義焉。理曰：『赫赫皇宋，乘火德兮。奠都大梁，作泯極兮。一祖六宗，世增飾兮。光明神麗，觀萬國兮。穆穆大君，天所予兮。粵自叢霄，履帝位兮。體道用神，妙莫名兮。立政造事，亶有成兮。金鼎奠邦，神姦讋兮。玉鎮定命，垂奕葉兮。天地並應，符瑞著兮。應圖合牒，千百禩兮。坐以受之，開明堂兮。三靈悅豫，頌聲興兮。元臣碩輔，侍帝旁兮。相與弼亮，守太平兮。運丁壬辰，化道行兮。己酉復元，寶歷昌兮。天子萬年，躬在宥兮。斯民永賴，躋仁壽兮。』」李元叔，名長民。虞山毛晉識。
子／類書／冊府元龜／帝王部　凡一百八十一卷／卷十六　帝王部十六／尊號一(P.179-1)
肅宗至德二年十二月壬申右僕射裴冕與百僚上言曰頃者逆寇亂嘗悖違天紀六位回薄三光失序上皇南廵以避狄群臣東沒而面偽當此時也勇者不及奮智者不及謀則高祖太宗之業將墜於地矣上皇知聖嗣在昌人望大啟乃付陛下以天地之事將復高祖太宗之業告成功於天伏惟陛下至孝恭順格於天地不敢以剪逆夷難之務為上皇憂遂乃赫然龍驤雷動朔野以一旅之眾康天下之迍躬堯
之聦明廣聽天下率禹之勤儉以先兆人孝通德茂格于三極故蠻夷君長來庭于要荒之外五玉寳龜納錫于旌門之內其行如雲其植如山莫不裂眥致命開懷飲鏃死而後已實乃甘心是以猰狗噬脛而遇毒奔鯨觸綸而皆斃大風一鼓而沴氣廓清斯實再造生人之極也陛下以上皇未至延俟鑾輿清宮待幸守而不失今上皇戾止昭德報功廣聖人崇本之義徵王者未舉之禮百神奉職親受寳符過堯邁舜以慶天下以陛下有光上皇之德經天下之文定禍亂之武窮不測之聖通神明之孝故命陛下曰光天文武大聖孝感皇帝皆象德景行自然之符陛下尚執謙冲遷延若未當者今群臣咸服睿謀肅將天下猶各有茅土銘勳景鍾陛下盛德大業終古獨立不速即徽號以蔚皇圖臣恐天地神祗勤勞仰止臣謹與太嘗禮官等僉擇請以來歲正月五日上尊號伏惟陛下膺天地之誠恭上皇之命遂群臣之請滿百靈之心延光無窮天下幸甚詔曰朕以眇躬敬承明命兩遭狂胡擾亂宗社不寧稟上皇至聖之謀當仗鉞秉旌之任大師一振殘孽無遺上皇厭彼代紛棄茲人事萬邦之重俾付朕躬傳授寳符乃加徽號
朕再三固讓實增黽勉恭膺典冊感慶良深覽卿等來章倍加祗懼依卿等所請三年正月戊寅太上皇御宣政殿授帝傳國寳符及受命寳符冊帝尊號曰光天文武大聖孝感皇帝上言曰陛下顧天位之累己推以付臣臣又畏天命以固辭期不奉詔未蒙詔許以辱四海而今加之徽號錫以洪名既受寳符又傳神器是重臣以不德私臣以殊寵豈天地之容乎神人之望乎臣聞禮有嘗尊器不可假名無虗立義然後行頃以寇逆憑陵京闕失守撫軍監國事在一時正位居中尊無二上至於光天之業允文允武聖繇天作孝以感通臣何有焉此皆陛下之能事也曲成之惠在慈愛而愈深至公之道將詢謀而未叶伏望寢以嚴命俯遂勤誠臣之下情不勝至願太上皇誥曰昊穹垂裕宗社發祥爾往在髫年素彰岐嶷泊乎問寢日增孝敬吾久勤庶務嘗奉至真特好清虗尋將付託爾以華戎銳士掃定神州功乃格天德惟邁古是用受茲國寳加以大號典章斯集喜慰盈懷實謂道映前王何必志在讓禮克光丕業以副至公即斷來表帝再讓不允又以大聖二字非所當之言曰帝王者天所命也稱號者人所奉也惟有德克躋
大寳惟至聖以享鴻休於是乎人神形容其美行歌咏之不足或為之名焉伏惟陛下乾坤覆載河海潤澤道達生靈惠懷蠻貊尊九廟以崇孝謁五陵以奉先禮二郊以嚴禋祠九宮以致敬刻石北京以揚祖烈泥金東嶽以告成功自三五以還歷選列辟聦明文武齊聖廣淵丕懿純殷孰與比議卓哉煌煌真聖人之表也夫天地至大不能定愆伏之序日月運行不能正薄蝕之變自狂孽開釁俶擾天紀與時消息為人請命舞干羽而氛祲永清垂衣裳而衽席無改納萬姓於仁壽之域朝百神於清穆之上窅然姑射之山思訪襄城之野斯又臣言之不及稽古所未聞羲軒唐虞何足以云今方推而不居為而不有付臣以宗廟重器錫臣以后王徽章何以克堪辭不獲命臣自奉明誥夙夜於邑以為名不可假尊不可踰敬承嚴旨得為孝乎至於所託者深所荷者大不敢悉拒以違天衷而大聖二字得之不易求諸故實布在冊書伏望陛下顧茲當仁期以制義今王公侯伯卿士兆人詢謀僉同稽首闕下臣敢因眾人之議成小子之志上尊號於陛下曰太上至道聖皇天帝即命有司擇日奉行冊禮其錫臣帝號大聖二字伏願許
停如臣言可以簡當所希採納如臣誠不足動天伏當待罪將以明授受之道辨上下之分不勝臣子下情懇願之極伏惟陛下俯垂允許以副四海之望表上不允又表曰陛下以宗社再安天下交泰付臣以神器授臣以寳符加臣以寵章錫臣以徽號君親之義惠下之道已彰臣子之心奉上之禮未足臣所以與王公卿士百辟兆人思垂裕後昆乃悉數前美仰陛下之行者眾星之拱北辰悅陛下之澤者百川之赴東海繇是累上尊號敢冒宸威陛下以無為之心不宰萬物抑而未允至於再三群情顒顒罔知所措一昨辛卯賜誥命曰頻覽章表懇至難違爾寳命惟新洪名允集用加大聖之字克副昊天之心若成命無渝萬國同歡於翊戴儻固辭不已吾亦未膺乎典冊今不許撝謙令斷來表進迫嚴旨何以克堪退荷殊私無任隕越小子伏受命矣伏惟陛下允臣所請則自下上上日月之光昭從上下下雨露之恩廣臣已詢諸龜筮備其禮物請以來月乙巳奉上冊禮聖恩招納即日付外施行不勝懇願之至誥曰汝孝以奉親明以御宇上從君父之命下順黎元之欲既弘茂實爰副崇名千古攸高百王是式循環章奏喜慰
可知予志每集虗心嘗遺炤方契真宗之旨豈云稱號之榮汝就養無違歸尊有裕載獻從龜之吉復當乙巳之辰已備典章當依來請是月乙巳於興慶殿冊太上皇尊號曰太上至道聖皇天帝
子／類書／冊府元龜／帝王部　凡一百八十一卷／卷四十　帝王部四十／文學(P.443-1)
文帝年八歲能屬文有逸才遂愽貫古今經傳諸子百家之書初為魏公太子時聞鍾繇有玉玦欲得之而難密使臨菑侯轉因人說之繇即送之與繇書曰夫玉以比德君子見美詩人晉之垂棘魯之璵璠宋之結綠楚之和璞價越萬金貴重都城有稱疇昔流聲將來是以垂棘出晉虞虢雙擒和璧入秦相如抗節竊見玉書稱美玉白若截肪黑譬純漆赤擬鷄冠黃侔蒸栗側聞斯語未覩其狀雖德非君子義無詩人高山景行私所仰慕然四寳邈焉以遠秦漢未聞
有良匹是以求之曠年未遇厥真私願不果饑渴未副近見南陽宗惠叔稱君侯昔有美玦聞之驚喜笑與抃俱當自白書恐傳言未審是以令舍弟子建因荀仲茂轉言鄙旨乃不忽遺厚見周稱鄴騎既到寳玦初至捧跪發匣爛然滿目猥以蒙鄙之姿得觀希世之寳不煩一介之使不損連城之價既有秦昭章臺之觀而無藺生詭奪之誑嘉貺益腆敢不欽承後繇為相國以五熟釜鼎範因太子鑄之釜成太子與繇書曰昔有黃之三鼎周之九鼎咸以一體使調一味豈若斯釜五味時芳葢鼎之烹飪以享上帝以養聖賢昭德祈福莫斯之美故非大人莫之能造故非斯器莫宜盛德今之嘉釜有逾茲美夫周之尸臣宋之考父衛之孔悝晉之魏顆彼四臣者並以功德勒名鍾鼎今執事寅亮大魏以隆聖化堂堂之德於斯為盛誠太嘗之所宜銘彛器之所宜勒故作斯銘勤之釜口庶可贊揚洪美垂之不朽銘曰於赫有魏作漢藩輔厥相惟鍾實幹心膂靖恭夙夜匪遑安處百寮師師楷茲度矩又常與元城令吳質書曰季重無恙途路雖局官守有限願言之懷良不可任足下所治僻左書問致簡益用增勞每念昔日南皮之遊誠
不可忘既妙思六經逍遙百氏彈棊間設終以愽奕高談娛心哀箏順耳馳騖北塲旅食南舘浮甘瓜於清泉沉朱李於寒水皦日既歿繼以朗月同乘並載以遊後園輿輪徐動賓從無聲清風夜起悲笳微吟樂往哀來凄然傷懷余顧而言茲樂難嘗足下之徒咸以為然今果分別各在一方元瑜長逝化為異物每以念至何時可言方今蕤賓紀辰景風扇物天氣和暖眾果具繁時駕而游北遵河曲從者鳴笳以啟路文學託乘於後車節同時異物是人非我勞如何今遣騎到鄴故使枉道相過行矣自愛二十三年太子又與質書曰歲月易得別來行復四年三年不見東山猶歎其遠況乃過之思何可及雖書疏往反未足解其勞結昔年疾疫親故多罹其災徐陳應劉一時俱逝痛何可言邪昔日游處行則連輿止則接席何嘗須臾相失每至觴酌流行絲竹並奏酒酣耳熱仰而賦詩當此之時忽然不自知樂也謂百年已分長共相保何圖數年之間零落略盡言之傷心頃選其遺文都為一集觀其姓名已為鬼錄追思昔游嘗在心目而此諸子化為糞壤可復道哉觀古今文人類不護細行鮮以名節自立而偉長獨懷文抱質恬
淡寡欲有箕山之志可謂彬彬君子矣著中論二十餘篇成一家之業辭義典雅足傳於後此子為不朽矣德璉嘗斐然有述作意才學足以著書美志不遂良可痛惜間歷觀諸子之文對之抆淚既痛逝者行自念也孔彰章表殊健微為繁富公幹有逸氣但未遒耳至其五言詩妙絕當時元瑜書記翩翩致足樂也仲宣獨自善於辭賦惜其體弱不足起其文至於所善古人無以遠過也昔伯牙絕絃于鍾期仲尼覆醢於子路愍知音之難遇傷門人之莫逮也諸子但為未及古人亦自一時之雋也今之存者已不逮矣後生可畏來者難誣恐吾與足下不及見也行年已長大所懷萬端時有所慮至乃通夕不瞑何時復類昔日以成老翁但未白頭耳光武言年已三十在軍十年所更非一吾德雖不及年與之齊以犬羊之質服虎豹之文無眾星之明假日月之光動見瞻仰何時易邪恐永不復得為昔日游也少壯真當弩力年一過往何可攀援古人思秉燭夜游良有以也頃何以自娛頗復有所造述不東望於邑裁書敘心建安末疫癘大起時人雕傷太子感歎與所素敬者大理王朗書曰生有七尺之形死為一棺之土唯立德揚
名可以不朽其次莫如著篇籍疫癘数起土人雕傷余獨何人能全其壽故論撰所著典論詩賦葢百餘篇又使諸儒撰集經傳隨類相從凡千餘篇號曰皇覽黃初六年帝行幸廣陵故城臨江觀兵於馬上為詩帝天資文藻下筆成章愽聞廣識才藝兼該帝自敘曰余唯喜彈棊略盡其妙少為之賦上雅好詩書文籍雖在軍旅手不釋卷每每定省從容嘗言人少好學則思專長則善忘長大而能勤學者唯吾與袁伯業耳余是以少誦詩論及長而備歷五經四部史漢諸子百家之言靡不畢覽嘗嘉漢文帝之為君寬仁玄默務欲以德化民有賢聖之風時文學諸儒或以為孝文雖賢其於聰明通達國體不如賈誼帝繇是著太宗論曰昔有苗不賓重華舞以干戚尉佗稱帝孝文撫以恩德吳王不朝錫之几杖以撫其意而天下賴安乃弘三章之教愷悌之化欲使曩時累息之民得濶步高談無危懼之心若賈誼之才敏籌畫國政持賢臣之器管晏之姿豈若孝文大人之量哉三年之中以孫權不復班太宗論於天下示不願征伐也他日又從容言曰顧我亦有所不取於漢文帝者三殺薄昭幸鄧通慎夫人衣不曳地集上書囊為
帳帷以為漢文儉而無法舅后之家但當養育以恩而不當假借以權既觸罪法又不得不害矣其欲秉持中道以為帝王儀表者如是明帝大和四年詔太傅三公以帝典論刻石立於廟門之外魏初人疑無火浣布文帝以為火性酷烈無含生之氣著之典論明其不然之事絕智者之聽及明帝立詔三公曰先帝昔著典論不朽之格言其刊石於廟門之外及大學與石經並以永示來世景初三年西域使至而獻火浣布焉於是刊滅此論天下笑之帝又作陌上桑詞燕歌行善哉行折楊柳行煌煌京雒行明帝作苦寒行善哉行步出夏門行擢歌行
子／類書／冊府元龜／閏位部　凡三十七卷／卷二百五　閏位部二十四／廵幸(P.2460-1)
十一月辛巳朔上駐蹕魏縣從官自丞相而下竝詣行宮起居留都文武百官及諸道節度使防禦使刺史諸藩府留後各奉表起居壬午帝以邊事稍息宣命還京師車駕發自行闕夕次洹水縣癸未內黃縣甲申至黎陽縣乙酉命從官丞相而下宴于行次丁亥次衞州戊子晨次新卿夕止獲嘉己丑次武陟庚寅次温縣辛卯次孟州留都文武官左僕射楊涉洎孟州守李周彛等皆匍匐東郊迎拜其文武官竝令先還壬辰詰旦離孟州晚至都六軍以天兵御仗分列前導煌煌焉濟濟焉昔所未覩也都人士女洎耆老等歡噪吀咟太祖御五鳳樓受百辟稱賀畢還宮
子／類書／冊府元龜／總錄部　凡二百五卷／卷七百七十　總錄部二十／自述二(P.9144-1)
冊府元龜
廵按福建監察御史臣李嗣京　訂正
新建縣舉人臣戴國士　叅閱
知建陽縣事臣黃國琦　較釋
總錄部二十
自述第二
後漢蔡邕字伯喈閒居翫古不交當世感東方客難及楊雄班固崔駰之徒設疑以自通楊雄作觧嘲班固作答賓戲崔駰作達旨乃斟酌羣言韙其是而矯其非韙亦是也作釋誨以戒厲云爾有務世公子誨於華顛胡老華顛謂白首也胡老元老之稱曰盖聞聖人之大寶曰位故以仁守位以財聚人然則有位斯貴有財斯富行義達道士之司也故伊摯有負鼎之衒仲尼設執鞭之言摯伊尹名也負鼎俎以滋味說湯致於王道論語孔子曰富而可求雖執鞭之士吾亦為之甯子有清商之歌百里有豢牛之事甯戚欲于齊桓公竆困無以自達於是為商旅將車以適於齊暮宿於郭門飰牛車下望見桓公乃擊牛角而商歌桓公聞之曰異哉歌者非甞人也命後車載之百里奚自鬻於秦衣褐食牛朞年而後穆公知之舉之牛口之下豢飬也夫如是則聖哲之通趣古人之明志也夫子生清穆之世稟醇和之靈覃思典籍韞櫝六經安貧樂賤與世無營沈精重淵抗志高冥包括無外綜拆無形其已久矣曾不能拔萃出羣
楊芳飛文登天庭序彛倫掃六合之穢慝清宇宙之埃塵連光芒於白日属炎氣於景雲時逝歲暮默而無聞小子惑焉是以有云方今聖上寬明輔弼賢知崇英逸偉不墜於地德弘者建宰相而裂土才羨者荷榮祿而蒙賜羨本或作美盍亦回塗要至俛仰取容回曲也言履直道則不能有所至也輯當世之利定不拔之功榮家宗於此時遺不滅之令蹤遺猶留也夫獨未之思邪何為守彼而不通此彼謂貧賤此謂榮祿胡老慠然而笑曰若公子所謂覩曖昧之利而忘昭晢之害專必成之功而忽蹉跌之敗者已公子謖爾歛袂而興曰胡為其然也謖然翕歛之貌胡老曰居吾將釋汝居猶坐也釋觧也昔自太極君臣始基太極天地之始也有羲皇之洪寧唐虞之至時洪大也三代之隆亦有緝熙五伯扶微勤而撫之於斯已降天綱縱人袪㢮王塗壞太極陁賈逵注國語曰小崩曰陁君臣土分上下瓦觧於是智者騁詐辦者馳說武夫奮畧戰士講銳講習也電駭風馳霧散雲披變詐乖詭以合時宜或畫一策而綰萬金或談崇朝而錫瑞珪戰國策曰秦昭王見頊弱曰韓天下之咽喉也魏天下之胷臆也王資臣萬金而游之天下可圖也秦王曰善乃資萬金使東游韓魏入其將相比游燕趙而殺李牧齊王入朝四國畢從頊子說之也史記曰虞卿說趙孝成王一見賜黃金百鎰再見賜白璧一雙連衡者六印磊落合從者駢組流離連衡
謂張儀合從謂蘇秦竝佩六國印駢竝也流離光彩也隆貴翕習積富無崖據巧蹈機以忘其危夫華離蔕而萎條去幹而枯女冶容而淫士背道而辜人毀其滿神疾其邪利端始萌害漸亦牙速速方轂夭夭是加詩小雅曰速速方糓天天是椓速速陋也糓祿也言鄙陋小人將貴而得祿也天殺也椓破之也此作轂者盖謂小人乘寵方轂而行也欲豐其屋乃蔀其家易豐卦上六曰豊其屋蔀其家蔀覆也屋厚覆陰之甚也是故天地否閉聖哲潛形易文言曰天地閉賢人隱石門守晨沮溺耦耕論語曰子路宿於石門晨門曰奚自子路曰自孔氏鄭玄注云石門魯城外門也晨門主晨夜開閉者又曰長沮桀溺耦而耕竝隱遁之人也顏歜抱璞蘧瑗保生戰國策齊宣王謂顏歜曰願先生與寡人遊歜辭曰玉生於山制則毀焉非不寶也然太璞不完士生鄙野選而祿焉非不貴也不形神不全歜願得脫食以當肉安步以當車無罪以當貴清靜以自娛知足矣歸反於璞則終身不辱論語曰蘧伯玉邦有道則仕邦無道則可卷而懷之此為保其身也齊人歸樂孔子斯征雍渠驂乘遊而遺輕論語曰齊人饋女樂季桓子受之三日不朝孔子行史記曰衞靈公與夫人明車宦者雍渠驂乘孔子曰吾未見好德如好色者也於是醜之去衞適曹遺輕謂若棄輕細之物而去言惡之甚也夫豈慠主而背國乎道不可以傾也且我聞之曰南風至則黃鐘應融風動而魚上氷蕤賓統則微陰萌蒹葭蒼而白露凝月令仲冬律中黃鐘融風艮之風也月令孟春東風觧凍魚上氷又仲夏之月律中蕤賓微陰謂一陰爻生也詩秦風曰蒹葭蒼蒼白露為霜爾雅曰蒹兼也葭蘆也寒暑相推陰陽代興運極則化理亂相承今大漢紹陶唐之鴻烈盪四海之殘災隆隱天之
高折絙地之基絙與亘同皇道惟融帝猷顯丕泯泯庶類含甘吮滋泯泯齊貌撿六合之羣品濟之乎雍熙羣僚恭己於職司聖主垂拱乎兩楹君臣穆穆守之以平濟濟多士端委縉綎端委禮衣也左傳曰太伯端委以持周禮說文曰縉赤白色也綎系綬也鴻漸盈階振鷺充庭易曰鴻漸于陸喻君子仕進於朝詩曰振振鷺喻潔白之士羣集君之朝也譬猶鍾山之玉泗濱之石累珪璧不為之盈採浮磬不為之索山海經曰黃帝取玉山之玉策投之鍾山之陽尚書曰泗濱浮磬注云水中見石可以為磬言鍾山多玉泗水多石喻漢多賢大也曩者洪源辟而四隩集武功定而干戈戢獫狁攘而吉甫宴城濮捷而晉凱入辟開也謂禹理洪水而開導之尚書曰四隩既宅隩居也武功定謂武王伐紂詩周頌曰載戢干戈詩小雅曰薄伐獫狁至于太原吉甫燕喜既多受祉鄭玄注曰吉甫既我獫狁而歸天子以燕禮樂之也左傳晉與楚戰於城濮師敗績故晉凱樂而歸故當其有事也則簑笠竝載擐甲揚鋒不給於務簑音素和切詩小雅曰荷簑荷笠毛萇注云荷揭也簑所以備雨笠所以禦暑擐貲也當其無事也則舒紳緩佩鳴玉以步綽有餘裕夫世臣門子暬御之族詩小雅曰曾我暬御注云暬御侍御也天隆其祐主豊其祿抱膺從容爵位自從攝須理髯餘官委貴其取進也順傾轉圓不足以喻其便逡巡放屣不足以况其易夫有逸羣之才人人有優贍之智童子不問疑於老成瞳矇不稽謀於先生心恬澹於守高意無為於持盈老子曰持而盈之不如其已注云持滿則傾不
如止也粲乎煌煌莫非華榮明哲泊焉不失所寧泊猶靜也狂淫振蕩乃亂其情貪夫殉財夸者死權賈誼鵬鳥賦之文也言夸華者必死於權勢也瞻仰此事體躁心煩闇謙盈之效迷損益之数易曰天道虧盈而益謙又曰損益盈虗與時偕行注云自然之質各定其分短者不為不足長者不為有餘損益將何加焉騁駑駘於修路慕騏驥而增驅卑俯乎外戚之門乞助乎近貴之譽榮顯未副從而顛踣踣恊韻音赴下獲熏胥之辜高受滅家之誅班固書曰史遷熏胥以刑音義云謂相熏蒸得罪也誅叶韻音丁注切前車已覆襲軌而騖曾不鑒禍以知畏懼予惟悼哉害其若是害何也天高地厚跼而蹐之詩小雅曰謂天盖高不敢不跼謂地盖厚不敢不蹐怨豈在明患生不思戰戰兢兢必慎厥尤且用之則行聖訓也舍之則藏至順也論語孔子曰用則行舍則藏故言聖訓也夫九河盈溢非一堤所防九河謂河水分為九道爾雅曰徒駭太史馬頦覆鬴胡蘇簡潔鉤般鬲津是謂九河也帶甲百萬非一勇所抗今子責匹夫以清宇宙庸可以水旱而累堯湯乎懼煙炎之毀熸何光芒之敢楊哉煙炎火之微細者言甞懼細微以致毀滅杜預注左傳曰吳楚之間謂火滅為熸音子廉切炎音焰且夫地將震而樞星直井無景則日陰食晏子見伯甞騫問曰昔吾見維星絕樞星散地其動乎見晏子春秋陰食謂不顯食也凡日陰食則井無影也元首寬則望舒朓侯王肅則月側匿望舒月也尚書大傳曰晦而月見西方謂之朓朔而日見東方謂之側匿側匿則侯王肅朓則侯王舒注肅急也舒緩也是以君子推微
達著尋端見緒履霜知氷踐露知暑時行則行時止則止消息盈沖取諸天紀易坤文言曰履霜堅氷至艮卦曰時行則行時止則止豊卦曰天地盈虗與時消息利用遭泰可與處否樂天知命持神任己羣車方奔乎險路安能與之齊軌思危難而自豫故在賤而不耻方將騁馳乎典籍之崇塗休息乎仁義之淵藪槃旋乎周孔之庭宇揖儒墨而與為友舒之足以光四表收之則莫能知其所有若乃丁千載之運應神靈之符闓閶闔乘天衢擁華盖而奉皇樞納玄策於聖德宣太平於中區計合謀從己之圖也勳績不立予之辜也龜鳳山翳霧露不除踊躍草萊祗見其愚不知我者將謂之迂龜鳳喻賢人露霧喻昏闇也迂回也脩業思真棄此焉如靜以俟命不斁不渝斁厭也渝變也百歲之後歸乎其居詩晉風也毛萇注云居墳墓也幸其獲稱天所誘也謂小人妄得稱舉者天之所誘後必遇害也罕漫而已非己咎也罕漫猶無所知聞也非君子之咎也昔伯翳綜聲於鳥語葛盧辯音於鳴牛董父受氏於豢龍奚仲供德於衡輈伯翳即秦之先伯益也能與鳥語葛盧東夷介國之君也介葛盧聘於魯聞牛鳴曰是生三犧皆用之矣問之如其言晉太史蔡墨曰昔有董父實甚好龍能求嗜欲以飲食之以服事帝舜帝賜姓曰董氏豢龍奚仲薛之祖也世本曰奚仲作車衡軛也輈轅也倕氏興政於巧工造父登御於驊騮非子享土於善圉狼瞫取右於禽囚倕舜之巧人也見尚書造父者秦之先也
為周穆王御驊騮騄耳之乘非子亦秦之先善養馬周孝王使主馬於汧渭之間馬大蕃息分土為附庸邑之於秦竝見史記圉飬馬人也見周禮左傳曰戰於晉襄公縛秦囚使萊駒以戈斬之囚呼萊駒失戈狼瞫取戈斬之遂以為車右弓父畢精於筋骨佽飛明勇於赴流壽王創基於格五東方要幸於談優弓父弓工也闕子曰宋景公使弓上為弓九年來見公公曰為弓亦遲矣對曰臣精盡於弓矣獻弓而歸三日而死公張弓東向而射矢踰西霜之山集彭城之東其餘力逸勁飲羽於石梁呂氏春秋曰荊人佽飛入江斬蛟前書武帝時吾丘壽王字子戇以善格五待制格當今之也東方朔以善談笑俳優得幸班固曰朔應諧似優上官效力於執盖弘羊據相於運籌僕不能參跡於若人故抱璞而優游上官桀武帝時為期門郎從上甘泉大風車不得行觧盖授桀雖風盖甞属車桑弘羊洛陽賈人也以能心計為侍中於是公子仰首降階忸怩而避忸怩心在胡老乃楊衡含笑援琴而歌衡眉目之間也歌曰練余心兮浸太清滌穢濁兮存正靈和液暢兮神氣寧情志泊兮心亭亭嗜欲息兮無繇生踔宇宙而遺俗兮眇翩翩而獨征太清謂天也和液謂和氣雲液也亭亭孤峻之貌踔猶越也音丑教切
叢書／武英殿聚珍版叢書／寶真齋法書贊／卷一／歴代帝王帖／仁宗皇帝濃風二字御書(P.11-2)..[清乾隆敕刻武英殿聚珍本]
仁宗皇帝濃風二字御書楷書兩紙濃字比風字差小
濃風
右仁宗皇帝資善堂御書濃風字眞蹟一卷天禧末帝在資善聖質夙成掞藻摛華時寓翰墨翰林學士
臣錢惟演以左戚進因得而藏上具錢氏三印及末縫半印臣嘉定戊寅三月假守檇李有錢氏孫澥持以求售敬贖而取之
贊曰維聖肆筆根于天神蹤合作皆自然勁腴華實無一偏春秋雖富力已全天禧資善環綺園隻字落紙時爭傳煌煌翰墨二百年傳家曾是金鑾仙渡江文獻仍中原繄臣何人望奎躔欲知付受須瞻前印以忠孝錢家錢
叢書／武英殿聚珍版叢書／寶真齋法書贊／卷三／歴代帝王帖／光宗皇帝夏竦雙頭牡丹賦御書(P.18-1)..[清乾隆敕刻武英殿聚珍本]
光宗皇帝夏竦雙頭牡丹賦御書楷書二十二行
雙頭牡丹賦
維五行之嘉秀鍾百卉以流形伊牡丹之淑豔實造化之鴻英雜五色以交麗間千葉以敷榮結紫心而函實散黃蘂以傳馨幹扶疎而四擢枝綽約以相承久潛芳于藥錄肆闕載于幽經首春華而擅美冠花品以騰名何分叢于帝圃遂得地于殊庭蔭琪株之璀璨藉瑤草之葱青潤五雲之滋液對六羽之威靈吐雙葩而並發效神貺以潛呈紅粉敷而接萼翠香裊以聯莖較穠纖而不異等高下以無傾若霞裳之對舉類鳳羽之偕升表兩宮之睿聖共一德以隆興實詒謀之燕翼固道蔭
之彰明願書芳于信史永傳美于千齡
右光宗温文皇帝御書夏竦雙頭牡丹賦眞蹟一卷臣嘗逮事紹熙聞之長老言癸丑之春三月金輿黄繖聯幸天籞于時五殿均驩層闈曼祉重暉逮于四世累洽同乎萬方一豫一游載色載笑綵衣龍衮輝動玉巵傳聞是日聚景上池以雙頭瑞牡丹進上捧觴再拜上千萬歲壽三宮歡愉俯為一釂孝治光華之盛冠軼史牒民到于今稱之臣以嘉泰壬戌冬再入都偶閱帖于奉寧節度臣李孝友家恭睹是賦問
知源委蓋當時因有斯瑞肆筆擇前代之作而有是書拜手敬觀求而襲藏以侈下國賦幷題凡二百二十一字
贊曰聖孝動天瑞則應之帝開紹熙天實命之三宮燕娛愛且敬之禁禦翠華時聯幸之萬葩其春綵服映之玉色怡愉霞巵醟之豈樂行都民物盛之乾坤同歡康衢咏之於牣靈沼魚鳥泳之天光下臨邦家慶之煌煌牡丹奇產並之帝王稱觴親捧迎之巍巍太皇萬壽稱之一德隆興聖益聖之維太平臣嘗比
興之國英竦名夏則姓之穠纖艷殊美則評之仁皇之祥今亦訂之堯父舜子本天性之龍樓鷄鳴久温凊之晦明節宣臣或諍之瑜瑕未昭事則鏡之宸毫所傳神具聽之後三十年臣則勝之金匱名山尚克證之
叢書／武英殿聚珍版叢書／寶真齋法書贊／卷四／晉名人眞蹟／王獻之洛神賦帖(P.1-1)..[清乾隆敕刻武英殿聚珍本]
寳眞齋法書贊卷四
宋　　　岳　　　珂　　　撰
晉名人眞蹟
王獻之洛神賦帖小楷九行
嬉左倚采旄右蔭桂旗攘皓腕于神滸兮採湍瀨之玄芝余情悅其淑美兮心振蕩而不怡無良媒以接歡兮託微波以通辭願誠素之先達兮解玉珮以要之嗟佳人之信修兮羌習禮而明詩抗瓊珶以和予兮指潛淵而為期執拳拳之款實兮懼斯靈之我欺感交甫之棄
言悵猶豫而狐疑收和顔以靜志兮申禮防以自持于是洛靈感焉徙倚彷徨神光離合乍陰乍陽擢輕軀以鸐立若將飛而未翔踐椒塗之郁烈兮步蘅薄而流芳超長吟以慕遠兮【案】珂書體例每帖皆有跋有贊此帖無跋疑係脫去
贊曰慶雲絢彩河漢縈之列星垂天日月明之先民授能維聖成之英英後先疇其勝之有晉大令父而兄之一門擅奇世共稱之小楷之傳抑更精之芝靈葩奇杳莫名之賜書官奴旣凖繩之洛神出藍而復青之閱幾何年劫火經之鬼神護持莫憑陵之煌煌
炎圖帝中興之嚴除淸廂又南榮之翰權墨衡千古程之神鑒睿藻二難幷之一眞旣藏大訓形之流秘下方萬目驚之或軼而傳式經營之十閱歲華迄克膺之竭槖以醻尚或矜之恍然舊觀緘且縢之有煒廟瑟天球鳴之鄙俚混淆敢曰聲之金籥玉箋謹毖扄之咨爾子孫思拱承之
叢書／武英殿聚珍版叢書／寶真齋法書贊／卷十八／宋名人眞蹟／晁无咎金山詩帖(P.5-1)..[清乾隆敕刻武英殿聚珍本]
晁无咎金山詩帖行書七行
倍□中叔父發運右司□□山次韻高唱□中補之再拜
□□身無用還山計可成煙霞異塵世江海□高情幸□阮咸集恐慙疏受聲淸詩逢□□未覺負平生
右建中靖國太史禮部郞中晁公補之字无咎金山詩帖眞蹟一卷予在潤十年紫金之游屢矣覽唐人之遺跡以及于本朝雲濤月波豪思傑語慨然在目□□公詩什獨未前知嘉定甲申六月□□淮海歸小憩吞海而駛足適自□□所託訪求之士友以尺
函至□□數帖皆凡品惟有此詩東塗西□□淳秀隱然有蘇門四君子□□語殆是自瑞錦窠出後所作竄□□皆彷彿可攷云
贊曰我登吞海而帖適至事雖偶然不啻有意彼江山者秀無古今丘壑市朝則二其心阿大中郞煌煌虎節金閨卷懷亦旣殊轍同此登覽而趣不同雲霄並翔翬翟㝠鴻矢詞胸襟浩蕩萬里比興所存二疏是企淸詩勝景何地無之不縶不維景則我隨征塵障天我亦倦翼遺墨未渝微躬奚息南零之波上派
于湓詩其警予以諗候門
叢書／武英殿聚珍版叢書／文恭集／卷一／賦／正陽門賦(P.1-1)..[清乾隆敕刻武英殿聚珍本]
文恭集卷一
宋　　　胡　　　宿　　　撰
賦
正陽門賦
有宋受命惟皇建國獲九金之神鼎應五精之火德將以定九廟之攸居彌萬世而不易陋洛陽之如堂纔可以備離宮謂函谷之扼關不足以創宸極于是卽房心之廣野據神明之華域得天帝布政之廷命司空度士之職申畫郊圻繕營宮室建萬雉之都城順五土之方
色王畿千里侔日徑之傍開君門九重法天關之上闢粵藝祖之創基逮永熙之御歷戰壘尚多寅車未息方且法神禹之卑宮循姬文之旰食重長府之仍貫惜露臺之勞役惟此應門闕乎盛飾屬三葉之承祧配九皇而比迹受萬玉之會朝覽四海之圖籍老上修懽日際來格風德周乎四面言語重乎九譯天業暉昌國財厚積遹廣先猷乃籲眾力謂皇居之偪下虧萬乘之尊嚴謂寶儉之過中非四方之表則矧帝閽之峩峩圖天象之奕奕一開一闔于以順乎陰陽不壯不麗何以威乎
戎狄于是申嚴戒告條具章程運松石于海岱下杞梓于荊衡瓌材畢至美礎森呈詔將作之利器按堪輿之秘經天老推策石師督繩晝則瞻乎陽景夕則攷之極星雲漢昭囘正瑤光于神縣山河表裏裁寶勢于坤靈築金椎兮堅重置水槷兮端平子來輸力人謀獻能千章兮俱度萬斧兮並興賦東山之悅使造靈臺之樂成□庶物而首出恍緣雲而上征覆壓九軌森倚萬楹冠廣內以凝宇標正陽而定名寶篆鸞飛耀煌煌之金刻榮簷虬聳壯翼翼之瑤京崒兮天黨屹若神行麗譙橫
互磴道階升雲梁布藻煙瓦搖靑方疏洞開璇題彪列藹若鮮雲蔽嬋娟之素月鏤檻周施彤欄鉤折宛在半空橫連蜷之雌霓俯畢昴之中街聳象魏之雙闕觚稜上拂隱日月之囘環輦道相過瞰煙雲之明滅綴以昆金飾之和璧塗雘澄鮮榮光射激離朱奪其目精計然喪其心畫形半起而還正勢將翔而復抑跂而望之若太陽御六龍升扶桑而耀色迫而察之若威鳯將九雛下丹山而接翼東虬兮西獸交鎮兮左右南箕兮北斗夾照兮前後赫赬壤以周布岌飛廊而卻走刻雕辰象
按宣夜之渾儀圖狀神靈選尚方之畫手偓佺飛步來曝于南榮曼倩凝睛下窺于朱牖瑰譎萬態于何不有雄昈兮赫侈磅礴兮穹崇彈壓兮萬㝢冠映兮九宮如衣服之有冕譬鱗介之宗龍配天之業兮巍巍而蕩蕩【案】此下似脫一句鬱鬱而葱葱俯太行兮卻倚瞰洪河兮注東漢圖五嶽之形儼存于宇下周制九丘之地悉布于檻中是知帝者之有為也闡元極稽邃古述作表聖明之功擬議成變化之序宅中肯構法太紫之圓方大壯取模用高曾之規矩故能御六辯總羣綱安天下于置器
尊人主以如堂鼓協氣而中出導靈風而遠翔納物于崇丘之富躋民于壽域之康樹闕中天闡三正之敎法建瓴高屋制萬國之侯王若乃分至御辰淸寜貺吉攷太史之宏議酌觀臺之故實命保章之職仰以占乎五雲詔師摰之官中以吹乎六律此所以察羲易之時變助箕疇之陰𨽥又若禮罷神壇詔囘天蹕御百常之豐樓端九章之華黻肆赭案兮橫霞植靈芝兮翳日俯輪奐之神構耀顒印之聖質樹孑孑之雞竿降洋洋之龍綍法眚赦于帝媯效祝飛于天乙感人之樂怳發于鈞
霄呼歲之聲喧踰于少室茲又恢一代之典禮俾百王而祖述大哉三光之所照九賦之所均有宮室以安體有衣冠而正身穆穆中夏眈眈紫宸功崇則業大德盛則禮尊斯干詠于周家落成百堵建章營于漢代麗極千門況乃業包海岳道格乾坤踰蒼姬之拓統超金卯之集勳撫和曠俗惠養齊民秋毫皆出帝力率土莫非王臣靈臺偃師靡務先王之武闔廬蔽雨施及吾儕之人故得中外畢力大小懷欣胥靡之工驩趨乎版築斵墁之匠投衒其風斤役不愆素事俱中倫彼土階載乎
往牒茅殿標乎舊文或出墨家之瑣瑣或主玉帶之云云【案】或主原本作或生就文義當是主字玉帶之云云謂漢武帝時公玉帶所上黃帝明堂圖今改正繩以大中之法度彼又齷齪而奚足論若乃攷乎默定之理剽諸故老之聞正者所以建萬事之紀陽者所以為眾陰之君鎮天安之路寢壯帝宅之威神豈人謀之經始亦天意之冥存蓋以恢久大之德業崇燕謀于子孫利正元亨四德扶于君位謳歌獄訟萬年繫于天閽下臣委質盛期棲蹤禁陌睇閶闔之華峻于靑冥而烜赫惕位貌之喧卑悵威顏之疎隔禁門引籍非如司馬之
朝臣行在獻文復愧甘泉之賦客乃作系曰煌煌特闈明明哲后樹華構兮無疆建豐規兮可久拂倚杵之寥廓鎮方輿之博厚拓基鞏固將金狄以同堅卜世脩長配神樞而不朽者也
叢書／武英殿聚珍版叢書／文恭集／卷六／五言排律２／吳興秋晚郡齋長句(P.5-2)..[清乾隆敕刻武英殿聚珍本]
吳興秋晚郡齋長句
霽色初休雨寒梅稍欲霜崦嵫驚日晏㟪𡾊喜年康菰米迎冬熟萍醅破社嘗霅聲寄檻冷卞色入樓蒼弱援垂榴臉幽叢亞□芳牛羊馴沃野鴈鶩悅滄浪水巿能
為楫田家乞有漿溪音挐競去村語醉相將自昔分天塹茲州介水坊貢絲標禹土錯繡接吳疆佳麗南朝後鮮明茂苑旁風華在安石文物有東陽柳客詩名馥顏公筆勢翔山川為吐氣日月欲爭光異代虛墳柏逢辰濫郡章壤歌知自化符守信非良勇爵思長劒高謨乏智囊葵心拱宸極藿食念巖廊西戍方疲陜中原久患羌邊人思李牧天子問中郞臣僕今三世腥羶彼一荒山西雄占隴河曲斗分潢漢始城張掖秦初地朔方限戎深得策遮寇大為防小雅亡于晉中興屬在唐太宗
神且武貞觀粹而王都雍三才直安西萬里長聲明冒葱雪亭堠徹甘涼聖術初無敵孫謀本克臧末塗虧繼守駿命亦頹喪上帝歆炎宋真人奮大梁鑿乾分上下操斗運中央殺氣西刑馬妖氛北隕狼三關收朔漠兩鎮復河隍龍虎其文炳雷霆我武揚商球傳聖弟夏鼎授儲皇託付神規遠彌綸治具詳四維嚴幅正八柄謹低昂地廣蘖芽出海深神怪彰遺雛偷嘯聚雜種學跳梁王者輕分土仁人重納隍猶如棄鱗介不使易衣裳禍亂收凶器昇平隱上庠蹛林通好固狡穴送誠忙圭
瑞修歡聘金行戢怒芒生民去湯火塞土徧耕桑月窟頒正朔雲封刻美祥大璜貽燕翼下武寖明昌區外蒙冠帶天中布典常三雍宣雅頌九譯走梯航仙致昭華玉神來弱水香路車均奕奕朱芾賜煌煌南面存亡國西平拂肯堂虎臣無備禦狼子有包藏竊欲屯蜂蟻私相署犬羊癡言天可上愚謂日無亡傳箭招廬帳推鋒逆頡行【案】推鋒二字見漢書吳王濞傳原本誤作椎鋒今改正三河煩調度六郡苦痍傷旅力雖疲曳游魂尚頡頏寢謀思汲黯禽敵想陳湯多士皆方領孤生特面牆莂官尸禮闥槧職玷文
房無策均宵旰何階致富強分從高閣束敢避要途當鈴下居無事樊中脫未遑鱸魚知味美鷗鳥信機忘濩落才何取支離臂自攘雖貪紆紫樂豈免頓纓狂感慨乘軒鶴吁嗟拒轍螳山河賞吳起社稷歎童汪華夏崇基本朝廷總政綱弓偏宜舉抑琴緩在更張陽德銷羣慝天元秉至剛偃兵誠未易用武亦何妨雪近思王國雲閒憶帝鄉何時聞露布稱薦萬年觴
叢書／武英殿聚珍版叢書／文恭集／卷三十五／記／常州興化寺記(P.4-1)..[清乾隆敕刻武英殿聚珍本]
常州興化寺記
晉陵興敎院東南距縣三十里圖志脫略了不究創刹之始按沙門從喜所撰石記寺本名南蘭會昌前寺已有之厥後例從詔毁至南唐保大中始復舊額易為禪院廢址僅在遺棟蕩然我之曾門夙植善本往以亂故泊無宦意治財以專施修稼以勤貸糾合鄉義捍固生
聚他盜引去茲境賴安一旦出橐中百金聚其族而謀曰方今國步尚擾人道未夷幸而宗門得免亂世吾聞西竺之敎利生接物因權顯實使人崇十善持五戒去貪離著尋本究原復一性之真常息萬塗之流競擺落根境超出生滅此神道之極摰津梁之至妙無生上法雖然成于解行有為勝業亦以董于種性盍興故剎以勸同閈且為香火之集庶厭金革之難于是上下恭命壯幼畢力卽其故處敞為蘭若崇門峩峩高殿岌岌齋房環合步廊周旋像設具嚴海會來續煥焉大壯號為
中興國初泛恩詔賜今額自偽唐保大丁未本朝乾興後元甲子凡一周有奇矣年祀寖久咸安厥成風雨所漂弗支其壞金碧漫滅棟梁摧頽有孫曰震于某為伯父行善持門戸之業深惟堂構之言率籲諸宗議建大殿裒合眾施凡得錢若干萬命寺僧自遷繼巒顓尸其役工未及僝而我伯父奄捐館舍子襄悼先志之不就痛遺恩之罔極虔奉治命誓成夙願有同里湯見素者思植善果樂預能事亦施五百萬錢協齊材瓦復命義圓法源二僧關領其事天聖丁卯十二月新殿成觚稜
竦峙櫩牙開張威鳳欲跂名翬將翔重轑眈眈睟容煌煌左鐘右磬夜梵晨香裝嚴百福鎮茲一方妷子格跪而前曰曾大以來家世樂善寺已絕而崛起殿將壓而勃興宜著文辭有表後世復援孔悝銘鼎論譔先祖之意辭之弗可因斐然直紀且以詒諸雲□云
叢書／武英殿聚珍版叢書／忠肅集／卷十一／墓誌銘１／天章閣待制郭公墓誌銘(P.16-1)..[清乾隆敕刻武英殿聚珍本]
墓誌銘
天章閣待制郭公墓誌銘
郭公諱申錫字延之大名人天聖八年以進士起家釋褐瀛州河間縣主簿丁父喪服除調蘇州長洲主簿以親嫌易常州晉陵尉邑民告賊殺其弟公案之其哭不哀而色懼械付獄果自殺之民夸爲神明移永寧軍博野縣令用薦者改祕書省著作佐郞知深州束鹿縣通判雄州會河決商胡故相賈魏公薦知博州墊溺之後歲饑盗起獲繫塡獄公曰良民失職至此請以輕典從
事詔許之因招集拊循流亡來歸妖人王則反貝州調發佐軍爲諸郡最璽書襃諭賊平民猶以習妖告訐公謂汙俗未革爾多從末減有戍卒謀亂取其首惡刑之餘置不問仁宗閱奏謂大臣曰小官行事能若此嘉歎久之以尚書屯田員外郞爲御史臺推直官數上疏論事大臣或不便之會慶州有滯獄遣公就鞫旣還復以非職而言戒敕之由是顯名盜發濮州張郭鎭執通判井淵以公知濮州賜五品服至未逾月滅賊徙遂州未行召爲侍御史會靈容議復作公上疏曰古者兆四望
于四郊山川丘陵各因其方坎壇而無位貌今裒方嶽之神廟食京師非典禮殆天廢之宜勿復未幾充言事御史儂智高𡨥廣南帥臣欲藉兵交趾公言小醜竊發不時盪撲更不須啟四夷輕中國心不可聽遷刑部知雜事判大理寺吏部流內銓貴妃張氏薨贈后議禮如嫡公言位號尊卑死猶生也不容僭瀆請下議者去其非禮由是多所裁正論狄青除樞密副使賜第官二子恩過優曹彬平江南無此賞且智高尚在邊境未寧宜愼賞以勵有功宰相妾張氏殺其婢開封府鞫治闊略
公請移別獄上優大臣弗許爭不已因劾開封撓法宰相竟去位府官吏多罷者翰林學士歐陽修韓絳以論斥時政求補外公曰二人名臣官在左右爲重得俱見留至和中契丹欲遣泛使議事公言河朔財匱民困吏苟簡曠職軍旅不練甚非所以建威消萌上嘉之賜三品服明日命爲河北體量安撫傳至部閱吏甚無狀者黜數人事所廢置不一歸條備邊大務十餘章多見納用拜三司鹽鐵副使遷右司充契丹國信使嘉祐二年塞六塔河與河北轉運使李參典其事初皇祐中議開
六塔使河東行公言其非是後果不成東北被其患至是議塞而參意異詔罷參公因疏參他過坐知濠州丁母喪服除知滑州拜直史館知江寧府轉禮部郞中知滄州英宗卽位遷戸部未幾復召爲三司鹽鐵副使入覲首言滄州北近邊東循海至靑州殆千里無障塞之阻節制之統謂宜以州建帥府分河之東六郡隸之爲一路下其議識者是之拜天章閣待制知鄧州兼京西南路安撫使今上卽位遷左司軍士賞賚或以不足欲貸之民公發封椿錢益給之僚佐以文爲言公言有責
守臣任之省符至如公畫從河中府召還同糾察在京刑獄判太常寺兼禮儀事知滑州請補北京留司御史臺改左諫議大夫就判二年連請老遂拜給事中以待制致仕熙寧七年五月八日終于私第享年七十七累階朝散大夫勳柱國爵文水郡侯食邑一千二百戸公資安和而內剛不苟自奮苦有志于當世喜待士推輓廉畯人不可干以私自奉平約雖貴顯不易其度守九郡政明而下肅人不見其所以爲者獄之隱微于談笑間得之累官言路自以遭人主眷納遇事必盡言慮遠
而力彊無所回忌有大體嘉祐中霪雨詔求直言公言陛下事國久皇嗣未立人望無所屬天下事寧復有大于此者乎願推大公早于宗子有所擇以定國本一雨沴未足以爲憂上與論政有焦勞願治意公曰股肱得其人則陛下處于無所爲可也願止以擇宰相爲事上高其說嘗諭之曰人臣爲小吏時多喜奮擊論事至稍用則緘默是資言以進爾朕所弗取若卿可謂終始不二者公頓首謝雅喜論兵嘗著邊鄙守禦策敘邊外山川風俗爲詳种諤取綏州公以謂貪尺寸地使國隳大
信邊患將自此始及諒祚死又請捐前故許其子襲爵以示懷柔嘗對上曰二寇賴歲賜金幣以爲國數渝盟非其所利必有以致之但得重將守塞不要功生事則無寇患矣退休與賓客語及邊事輒慷慨喟歎忘其身之老也曾祖簡祖㬜父悅贈工部尚書母李氏封仁壽縣太君娶李氏陳氏吳氏封江夏潁川濮陽郡君子三男仁約大理評事義方太常寺奉禮郞早世禮立守將作監主簿五女專州博平縣令賈行先陵州仁壽主簿李奎永州祁陽縣尉鞏固湖南轉運副使太常丞直集
賢院蔡奕興國軍永興主簿宋文虎其壻也孫男三人志經試將作監主簿秉德愼行女二人明年十一月二日葬公于大名府元城縣孝義鄕感義里之先塋三夫人祔銘曰
遠矣郭氏出周姬宗武封諸弟虢叔有功地入于鄭至于平王邑以陽曲繼絶存亡轉虢曰郭後所以氏支微派遷大家于魏煌煌代公相唐元勳惟文水侯實其後人侯有志學善養而用惟精惟深罔釋弗中諫官御史前無彊權善善惡惡皇惟其言謂仕不顯論思左右謂
志達乎澤未下究進退直道不辱其身有善有施在其子孫有思在民有譽在士兹謂不朽昭于千祀
叢書／武英殿聚珍版叢書／忠肅集／卷十五／五言古詩／送文與可同出守湖州(P.17-2)..[清乾隆敕刻武英殿聚珍本]
送文與可同出守湖州
東蜀老儒者吳興新使君前更四州守風政超古人歸來天祿閣袖手隨衆羣一毫不染指世味從甘辛謂柔未易招謂剛可以親渾然鎭冒器承以繅率文詞章謝剞劂天葩出靈根冥冥古咸池衆聽所臥聞外物了無累獨愛霜中筠應憐歲寒節落筆收天眞七賢與六逸林下仍溪濱對之浪狂醉顧豈知此君比年不多寫造化慳至珍而我得二紙毫素餘淸芬留當雪霜展可慰
思慕勤煌煌鐘鼎具未許刋名勳聊復詠黃鵠南國垂朱輪拔足出埃壒投身當水雲人與境相得長鯨臥天津冰壺地千里雲屏山四鄰醉月若下酒芼羹沼渚蓴仕宦子雖適孤陋予何伸曲蓬誰與直坐遠蘭蕙熏臨風寫高興願寄江南春
叢書／武英殿聚珍版叢書／忠肅集／卷十五／五言古詩／植菊(P.19-1)..[清乾隆敕刻武英殿聚珍本]
植菊
春花悅時人賞玩紛僕僕南園一夜風地上紅盈掬我似鹿皮翁秖愛晚秋菊團團綠玉叢移趁煙雨斸願言早芬敷重陽日已促煌煌想金葩況此風露足豈止□滿頭服之明兩目滋養漑淸泉圍護編翠竹多開萬鈴奇勿變桃花俗酒熟落帽天不作牛山曲
叢書／武英殿聚珍版叢書／忠肅集／卷十六／七言古詩／還郭祥正詩卷(P.9-2)..[清乾隆敕刻武英殿聚珍本]
還郭祥正詩卷
李杜酒死詩不作風雅三百年來窮世儒未必甘汩沒才不迨志終無功汾陽有人字功甫歘然聲價來江東當時未冠人已識知音第一惟梅翁翁主詩盟世少可
一見旗鼓欣相逢當友不敢當師禮呼以謫仙名甚隆【原註】聖俞以右爲李白後身故諸公皆以謫仙稱之君亦自謂太白出世姓雖異精靈同姑蘇江水瑩寒鑑江上碧玉排羣峯壯吟豪醉售佳境日題百𥿄傾千鍾折腰□綬豈所樂養親斗粟曾未充蓬萊幽夢掛寒月靑山歸思隨飛鴻書來寄我三巨軸華緘開破溪雲封駭然按劒覽珠璧悸若亦手勍蛟龍長吟千言短數百造語險怪神爲工四明賀老忽去世伯牙悲愴閒焦桐嗟予蓬子衆人後今其所得何最豐前日過我北池上正是淸露沾高松涼軒坐聽
哆宏辯瀑布千丈懸秋風謫仙有此願自重世俗酣□惟纖穠彼其耳目不自信滔滔誰樂聞鼓鐘勿意雅□興禮樂一日鑒賞期至公煌煌帝業子當頌上歎憔悴空山中
史／詔令奏議／宋大詔令集／親王　凡十卷／卷第三十一　親王六／進拜六／皇弟定王偲進守太保移兩鎮加恩制(P.162)
皇弟定王偲進守太保移兩鎮加恩制崇寧□年出閣
門下。朕祗遹燕謀。紹休聖統。隆骨肉之恩。以睦九族。篤兄弟之愛。以刑四方。有嘉賢王。將遷外邸。肆頒渙號。敷告庶工。皇弟、武寧武勝等軍節度使、守司徒、開府儀同三司、上柱國、定王偲。鍾純粹之姿。出神明之冑。早切磨於仁義。尤耽玩於詩書。有棣華韡韡之榮。佩朱芾煌煌之慶。儒學是好。允矣河間之風。典雅斯文。蔚然東平之譽。屢形奏牘。祈適攸居。雖益厚於眷懷。亦重違於沖尚。況懿親禦侮。寔賴維城之安。而列第環宮。固非去國之遠。是用授三師之品秩。更兩鎮之節旄更兩鎮之「節旄」。　鐵本原作「節族」。。加衍舊封。陪敦真賦。茲為異數。庸壯戚藩。於戲。爾惟勿恃寵光以作棐德。勿挾富貴以用非彝。往綏令名。對我休命。可特授太保、依前開府儀同三司、真定尹、成德定武軍節度使「定武軍」節度使。　鐵本原作「定我軍」。、定王。加食邑七百戶。食實封三百戶。
史／詔令奏議／宋大詔令集／親王　凡十卷／卷第三十四　親王九／進拜九／皇子構特授太保加兩鎮進封康王加食邑食實封制(P.180)
皇子構特授太保加兩鎮進封康王加食邑食實封制出閤「出閤」。　兩本原作「出闕」。宣和三年十二月二十二日
門下。周封同姓以惇賢。式享本根之固。漢尊二等而立爵。載圖磐石之安。朕隆紹慶基。誕膺駿命。永錫祚嗣永錫「祚嗣」。　兩本原作「乍嗣」。。聿開帝室之榮。對揚王休。申畀國章之寵。丕昭顯冊。亶告群工。皇子、檢校太保、鎮海軍節度使、開府儀同三司、廣平郡王、食邑九千四百戶、食實封三千戶構。日榦分暉。珠潢疏潤。斯干協吉。茂嶷嶷之奇姿。典命□儀。稱煌煌之華芾。聰達蘊自然之質。溫文成不習之能。詩禮雅言。允迪聖門之訓。堯舜正道。率循嚴傅之規。□□冠以重嘉。宜遵年而出閤。班趨方玉。行瞻極以來朝。□□旅楹。即環宮而列邸。載侈褒嘉之數。益彰信厚之風。胙南土之山川。佩真王之印綬。面槐辨位。聯保職於三公。先乘啟行。總戎麾於兩鎮。併疇圭賦。增渙渥恩。於戲。建國以朝諸侯。義重本支之盛。述職以朝天子。勢資藩翰之良。其祗服於朕辭。以永綏於爾祉。可特授太保、遂安慶源節度、進封康王、加食邑一千戶、食實封三百戶食實「封」三百戶。　兩本疑漏「封」字。。
史／詔令奏議／宋大詔令集／武臣　凡三卷／卷第一百五　武臣三／除拜三／高敦復建武軍節度使醴泉觀使制(P.391)
高敦復建武軍節度使醴泉觀使制宣和二年五月三日
門下。爵以馭貴。祿以馭富。所以作人主之福威。能者服采。賢者服休。所以等朝廷之位敘。若時諸將。護以元戎。蓋必有非常之功。然后行不次之賞。暴揚偉烈。播告在廷。崇信軍承宣使、提舉西京嵩山崇福宮、安康郡開國侯、食邑一千二百戶高敦復。謹畏而小心。沈毅而有勇。任職滋久。而未嘗有過。遇事不擇。而居惟盡忠。源之深者流必長。善之積者慶不揜。煌煌朱輪駟馬之盛。粲粲金章紫綬之駢。眷爾嗣人。事予潛邸。赤心左右。一節初終。如宋昌以謀議而戴孝文。如王常以親信而從光武。服在掌武。均于柄臣。屬者杖使節以載驅。銜王命而抗論。凜凜而義形于色。諤諤而言皆匪躬。相如入
秦。爛然完璧之蹟。蘇武守節。壯哉引佩之辭。奇節隱而不言。信賞稽於時舉。有嘉謙德。未協師言。肆頒朕恩。用貤爾父。彫戈簜節。授建武之旌。皂蓋朱轓。易崇信之帥。均休真館。衍食轅田。併示殊私。於昭異禮。於戲。功大者賞不可後。寵至者志當愈堅。眷惟老臣。奚俟多誥。守義方之訓。有懷狐突之教忠。及親仕之榮。兼厚曾參之孝養。永綏壽考。益礪精忠。可。
史／載記／十國春秋／南唐　卷十五至三十四／卷第三十二　南唐十八　列傳／彭利用(P.5-2)..[清乾隆癸丑年昭文周氏此宜閣重校刊本]
彭利用
彭利用廣陵人也周師下淮南利用南奔僑居廬陵性朴鄙雖燕居對家人稚子必據書史斷章破句以代常譚俗謂之掉書袋因目為彭書袋時有問其姓者對曰
隴西之遺苗昌邑之餘胄又問其居處對曰生自廣陵長僑螺渚其僕夫常有過利用責之曰始我以為紀綱之僕人百其身賴爾同心同力左之右之今乃中道而廢侮慢自賢而今而後過而勿改予當循公滅私撻諸市朝任汝自西自東以遨以遊而已又利用喪父客過唁之對曰家君不幸短命諸子餬口四方歸見相如之壁空餘仲堪之棺實可痛心疾首不寒而慄遂大慟會鄰家火利用往救徐望之曰煌煌然赫赫然不可嚮邇自鑽燧而降未有若斯之盛其可撲滅乎又常偕賓客遠遊俄不告而返詰旦復至問之故利用曰忽思朱亥
之椎猶倚陳平之戶切恐數鈞之重轉傷六尺之孤其言類俳謔多如此利用雖舉進士坐是六上不第年六十一夕宴寢而卒利用故腐儒以其語涉俳笑姑依馬氏附談諧之末
史／載記／十國春秋／北漢　卷一百四至一百八／卷第一百八　北漢五　列傳／趙宏　李惲　楊夢申　王保衡　王景絕(P.2-2)..[清乾隆癸丑年昭文周氏此宜閣重校刊本]
李惲字孟深汴州陽武人乾祐初第進士客遊嵐州會世祖卽位署州從事擢知制誥翰林學士歷仕睿宗父
子累官至推誠佐命保祚功臣特進守尚書左僕射兼中書侍郞平章事上柱國隴西郡開國公食邑三千戶時母在鄉里惲不知存亡居常戚戚以奕碁沉飲為務政事多廢英武帝頗以為言惲殊不介意後方與僧奕帝命近侍直抵惲前取局焚之惲恬然徐詣謝英武帝因切責之明日別造新局奕碁如故宋太宗陷太原惲降命為殿中監始知母亡表求追服母喪不許出知廣州遷司農卿連知許盂二州以足疾求解授忠武軍行軍司馬端拱元年卒年七十有三惲性躁達善談名理年少時好滑稽及為相頗事持重初與王溥李昉同年
登第國亡相見敘舊情好益固論者美之子存誠仕宋駕部員外郎存信宋左侍禁閤門祇候又惲文詞駢麗見推流輩英武帝時天龍寺千佛樓成詔惲撰碑銘而命翰林令劉守淸王廷譽勒文於石一時無不歎絕其辭曰帝宅之西五里而遠羣山邃谷延■縈擁北自乾坎南距申酉蒼崖峭壁怪石靈泉薜蘿蔭乳竇以夏寒藂桂嚮晴暘而冬綠澗溜淸泚自激輕音蔓草艽茸本無毒螫洞穴窈窕煙■閇虧隔雲聞雞犬之聲度嶺■樵蘇之徑大哉氣通斗極崆峝帶多武之鄉地劃參墟■野樂深思之俗況乎刑政之經不紊霸王之器具存紀都邑卽天下之浩壤養士馬卽域中之精勇往者北齊啟國後魏興■雖未臻偃仰之■■咸■■■之位時或倦重城之宴■選而勝之良游各營避暑之宮用𢠾鳴鑾之駕亦猶秦之阿旁晉之虒祁楚之章華漢之未央上基摧搆往往存焉年歷寖遙率多改作葢以翼翼都會豪右富民因舊圖新增制惟錯於是乎金人塔廟
老氏宮觀星布子巖石矣懿哉坤維之上一舍之區羣木陰翳奇峯崷■土有平址東西僅五十步北倚石壁有彌勒閣內設石像侍立對峙容■溫■其鐫磨■■代不能及昔睿宗皇帝再加添飾功用宛然次東有池水甚潔■■凝碧■之恐聳國人儼其■宇偶其神位每角亢方中雷雨未施卽雩禱咸萃矣馴嶺西下■■約三百步有高寺榜曰天龍故易義云夫龍者潛卽勿用飛卽在上天龍之名固其宜矣今英武皇帝應千齡之運居九重之尊此自舞象執經齒冑學優於庠序■■■■■■■■■■■■■動叶咨詢行符典則負對日之辨似不能言■稱象之智果而勿伐肅肅然煌煌然偉量知幾深不可測立德在間平之右承家繼文武之基自非道濟艱危孝安宗社孰能與於此乎天會中睿宗皇帝以道■■■■■■■■出閣授檢校司徒歸義府都督時年尚幼沖躬親官次寡辭敏德務簡刑淸吏不敢欺府無留事嘗以公退休暇與叔季諸王方駕接軫禮謁精藍一歲之中■■■■■■■■■■■東序■觀音像一堂其內幡花鬘葢供飭之用靡不嚴潔於茲日新每具齋禱罔不乾乾惕惕潛發明誠所志者延鴻祚於邦家弭烖氛於區宇因心愛敬不忘
斯須■■甚嘉羣倫歸美攸是■■公府特恩加檢校太保授右金吾衛大將軍𠑽大內都點檢貞幹服勤中外嚴整宣威敬事動叶聖謨及帝踐阼加太師行太原尹階勳爵邑悉稱公台尋領侍衛親軍事未幾值倉卒之變震駭非常上獨執雄斷入平內難時戊辰秋九月嗣昇宸極立定傾危赫然大■■祐終古自■潔念恆切皈依每届良辰必親行幸至壬申歲十二月二十二日詔有司於大殿後正面造重樓五間洵遣良冶鑄賢刼自拘留孫如來以降鐵佛千尊■範金容光相圓明等無差別如是□分龕室各安上級時詔宣徽北院使永淸軍節度使檢校太保范超自始監修應期成就基砌柱礎廣檻飛甍丹采相■■■巍乎窗扉下瞰於雲端棟宇勃興於地表金爐曉炷惟聞蔔之香玉聲晨鳴不假蓮花之漏議者曰樹超世之果圖不朽之功必依惟睿之謀宜享終天之祿豈比夫望祭■■■■■禱之功駕騁瑤池徒縱盤游之樂者哉上御宇之八年乙亥歲天贊皇帝義敦天性禮叶彝章洎春來夏初累飛詔示必以備物典冊將加徽號鴻名■■君親之恩敬修迎受之禮至夏六月■十日果降貴近昭宣■容尋於正殿受英武皇帝兼頒龍衣御帶駟馬琱鞍別賜
神旗皷吹殊■異■衆心悅隨羣后稱慶寶函金簡揚命舜命禹之書馭朽持盈盡為子為臣之敬禮之大者帝載無窮先是英武皇帝以今歲攝提建月■■■■■■昇寒氣將退嚴整儀衛親率公卿駕蒼虬之騤騤衣赭袍之熠熠雲韶寅導■■■■■■■■届初禪之境臣幸陪天仗親奉德音旣成
■■■■之祐遽茲承詔俾誌勝緣將紀洪猷潛思祕祝所冀龍華會上■■■■之■星宿刼中徧覩靑蓮之相歡心有待謹作銘云覺皇遞興大教垂世成位有期壞空相繼大哉賢刼千佛重光六度萬行軌躅相望浩刼迢遙一念可攝勿謂難逢聲塵相接惟彼陶唐土列參墟莓莓沃野煌煌帝居天啟亨會神輸瑞圖英武之難后來其蘇一人有作撫寧邦域治民事天允釐庶績金像玉樓伊帝之力■■■■永奠皇極
史／編年／資治通鑑／漢紀　凡六十卷／卷第四十四　漢紀三十六／顯宗孝明皇帝上／永平三年(P.1437)
6 帝大起北宮。時天旱，尚書僕射會稽鍾離意會，古外翻。詣闕、免冠、上疏曰：「昔成湯遭旱，以六事自責曰：『政不節邪？使民疾邪？宮室營「營」，范書作「榮」。【章：十二行本正作「榮」；乙十一行本同。】邪？女謁盛邪？苞苴行邪？讒夫昌邪？』帝王記曰：成湯大旱七年，齋戒，剪髮斷爪，以己為犧牲，禱於桑林之社，以六事自責。竊見北宮大作，民失農時；自古非苦宮室小狹，但患民不安寧，宜且罷止，以應天心。」帝策詔報曰：「湯引六事，咎在一人，其冠、履，勿謝！」策詔者，書詔於策也。又敕大匠止作諸宮，減省不急。詔因謝公卿百僚，遂應時澍雨。說文曰：雨所以澍注萬物，故曰澍，音注。
意薦全椒長劉平，全椒縣，屬九江郡。賢曰：今滁州縣。詔徵拜議郎。平在全椒，政有恩惠，民或增貲就賦，或減年從役。刺史、太守行部，行，戶孟翻。獄無繫囚，人自以得所，不知所問，唯班詔書而去。
帝性褊察，好以耳目隱發為明，賢曰：隱，猶私也。余謂隱者，人耳目之所不及，帝好以耳目窺其隱而發之。好，呼到翻。公卿大臣數被詆毀，數，所角翻；下同。近臣尚書以下至見提曳。提，讀如「冒絮提文帝」之提，音大計翻；擲物以擊之也。曳，讀曰拽，音奚結翻，拖也，引也。一說：提、曳，讀皆如字。常以事怒郎藥崧，藥，姓；崧，名。以杖撞之；撞，直江翻。崧走入牀下，帝怒甚，疾言曰：「郎出！」崧乃曰：「天子穆
穆，諸侯皇皇，記曲禮之文。鄭曰：皆行容止之貌也。賢曰：穆穆，美也。煌煌，盛也。未聞人君，自起撞郎。」帝乃赦之。
是時朝廷莫不悚慄，爭為嚴切以避誅責，唯鍾離意獨敢諫爭，爭，讀曰諍。數封還詔書，臣下過失，輒救解之。會連有變異，上疏曰：「陛下敬畏鬼神，憂恤黎元，而天氣未和，寒暑違節者，咎在羣臣不能宣化治職，治，直之翻。而以苛刻為俗，百官無相親之心，吏民無雍雍之志，爾雅曰：雍雍，和也。至於感逆和氣，以致天災。百姓可以德勝，難以力服，鹿鳴之詩必言宴樂者，鹿鳴，詩小雅宴羣臣也。其詩曰：呦呦鹿鳴，食野之苹；我有嘉賓，鼓瑟吹笙。又曰：我有旨酒，以宴樂嘉賓之心。樂，音洛。以人神之心洽，然後天氣和也。願陛下垂聖德，緩刑罰，順時氣以調陰陽。」帝雖不能時用，然知其至誠，終愛厚之。
史／編年／資治通鑑／漢紀　凡六十卷／卷第五十三　漢紀四十五／孝桓皇帝上之上／永壽元年(P.1731)
3 太學生劉陶上疏陳事曰：「夫天之與帝，帝之與民，猶頭之與足，相須而行也。陛下目不視鳴條之事，耳不聞檀車之聲，賢曰：鳴條，地名，在安邑之西。湯與桀戰于鳴條之野。檀車，兵車也。詩曰：檀車嘽嘽。余按大雅大明之詩曰：牧野洋洋，檀車煌煌。維師尚父，時維鷹揚，涼彼武王，肆伐大商。陶蓋用此檀事事，言桀、紂貴為天子，得罪於天，流毒於民，而湯、武伐之；亡國之事不接於帝之耳目，帝不知以為戒也。毛氏詩傳曰：檀，強靭之木。陸璣疏：檀木皮正青，滑澤，與檕迷相似。又似駮馬。駮馬，梓檎。故里語：斫檀不諦得檕迷，檕迷尚可
得駮馬。檕迷，一名挈橀，故齊人諺曰：上山伐檀，挈橀先殫。蓋檀木強靭，可為兵車。嘽，吐丹翻。涼，力尚翻。天災不有痛於肌膚，震食不即損於聖體，震食，謂地震、日食也。故蔑三光之謬，輕上天之怒。伏念高祖之起，始自布衣，合散扶傷，克成帝業，勤亦至矣；流福遺祚，至於陛下。陛下既不能增明烈考之軌，而忽高祖之勤，妄假利器，委授國柄，使羣醜刑隸，芟刈小民，芟，所銜翻。虎豹窟於麑場，賢曰：鹿子曰麑，音研奚翻。豺狼乳於春囿，乳，人喻翻，產也。貨殖者為窮冤之魂，貧餒者作飢寒之鬼，言無貧富皆不得其死。死者悲於窀穸，杜預曰：窀，厚也。穸，夜也。厚夜，猶長夜也。窀，株倫翻。生者戚於朝野，是愚臣所為咨嗟長懷歎息者也！朝，直遙翻。為，于偽翻。且秦之將亡，正諫者誅，諛進者賞，嘉言結於忠舌，國命出於讒口，擅閻樂於咸陽，授趙高以車府，閻樂為咸陽令，趙高為中車府令。權去己而不知，威離身而不顧。離，力智翻。古今一揆，成敗同勢；願陛下遠覽強秦之傾，近察哀、平之變，得失昭然，禍福可見。臣又聞危非仁不扶，亂非智不救；竊見故冀州刺史南陽朱穆、前烏桓校尉臣同郡李膺，皆履正清平，貞高絕俗，斯實中興之良佐，國家之柱臣也，宜還本朝，夾輔王室。前年朱穆得罪，李膺時亦免居綸氏。臣敢吐不時之義於諱言之朝，賢曰：不時，謂不合於時也。猶冰霜見日，必至消滅；臣始悲天下之可悲，今天下亦悲臣之愚惑也。」書奏，不省。省，悉景翻。
史／編年／資治通鑑／漢紀　凡六十卷／卷第五十四　漢紀四十六／孝桓皇帝上之下／延熹二年(P.1741)
6 梁皇后恃姊、兄蔭勢，姊順烈皇后，兄大將軍冀也。蔭，庇也。今人謂憑藉世資得官者為蔭官，蓋取木為喻，言能蔭庇其本根也。恣極奢靡，兼倍前世，專寵妬忌，六宮莫得進見。及太后崩，恩寵頓衰。后既無嗣，每宮人孕育，鮮得全者。鮮，息淺翻。帝雖迫畏梁冀，不敢譴怒，然進御轉希，按周禮註：鄭眾云：六宮後五前一。王之妃百二十人：后一人，夫人三人，嬪九人，世婦二十七人，女御八十一人。鄭玄曰：六宮，謂后也。婦人稱寢曰宮，宮，隱蔽之言。后象王，立六宮而居之，亦正寢一，燕寢五，夫人以下，分居后之六宮。每宮九嬪一人，世婦三人，女御九人；其餘九嬪三人，世婦九人，女御二十七人，從后唯所燕息焉。從后者，五日而沐浴，其次又上，十五日而徧云。夫人如三公，從容論婦禮，此禮所謂「以時御敘于王所」者也。鄭玄又曰：凡羣妃御見之法，月與后妃其象也，卑者宜先，尊者宜後。女御八十一人當九夕，世婦二十七人當三夕，九嬪九人當一夕，三夫人當一夕，后當一夕，十五日而徧。自望後反之。按二鄭所云，漢之宮中，貫魚無序，專房之讌，蔽固後宮，寧復有此制乎！后益憂恚。恚，於避翻。秋，七月，丙午，皇后梁氏崩。乙丑，葬懿獻皇后於懿陵。賢曰：諡法：溫和聖善曰懿；聰明叡知曰獻。
梁冀一門，前後七侯，三皇后，冀祖雍封乘氏侯，冀封襄邑侯；及嗣乘氏侯，又封其子胤襄邑侯，弟不疑潁陽侯，蒙西平侯，不疑子馬潁陰侯，胤子桃城父侯，是七封侯也。恭懷、順烈、懿獻三皇后。六貴人，二大將軍，夫
人、女食邑稱君者七人，尚公主者三人，其餘卿、將、尹、校五十七人。卿，九卿也。將，中郎將也。尹，河南、京兆尹也。校，諸校尉也。校，戶教翻。冀專擅威柄，凶恣日積，宮衞近侍，並樹所親，賢曰：樹，置也。禁省起居，纖微必知。其四方調發，調，徒弔翻。歲時貢獻，皆先輸上第於冀，賢曰：上第，第一也。乘輿乃其次焉。乘，繩證翻。吏民齎貨求官、請罪者，道路相望。請罪，謂請求以脫罪也。百官遷召，皆先到冀門牋檄謝恩，字書：牋，表也，識也，書也。左雄傳，文吏課牋奏。自後世言之，奏者達之天子，牋者用之中宮、東宮、將相大臣，檄者徵召傳令用之，非所以謝恩也。窮意自蔡倫造紙之後，用紙書者曰牋，用木書者曰檄，故言牋檄謝恩也。然後敢詣尚書。下邳吳樹為宛令，宛，於元翻。之官辭冀，冀賓客布在縣界，以情託樹，樹曰：「小人姦蠹，比屋可誅。明將軍處上將之位，宜崇賢善以補朝闕。比，部必翻，又毗寐翻，連次也。補朝闕，謂補朝政之闕也。處，昌呂翻。朝，直遙翻。自侍坐以來，坐，徂臥翻。未聞稱一長者，而多託非人，誠非敢聞！」冀默然不悅。樹到縣，遂誅殺冀客為人害者數十人。樹後為荊州刺史，辭冀，冀鴆之，出，死車上。遼東太守侯猛初拜，不謁冀，冀託以他事腰斬之。郎中汝南袁著，年十九，詣闕上書曰：「夫四時之運，功成則退，蔡澤之言。高爵厚寵，鮮不致災。鮮，息淺翻。今大將軍位極功成，可為至戒；宜遵縣車之禮，縣，讀曰懸。高枕頤神。傳曰：『木實繁者披枝害心。』范睢曰：木殖繁者披其枝，披其枝者傷其心。若不抑損盛權，將無以全其身矣！」冀聞而密遣掩捕，著乃變易姓名，託病偽死，結蒲為人，市棺殯送；冀知其詐，求得，笞殺之。太
原郝絜、胡武，好危言高論，好，呼到翻。與著友善，絜、武嘗連名奏記三府，薦海內高士，而不詣冀；冀追怒之，敕中都官移檄禽捕，司隸校尉領中都官徒千二百人，冀蓋敕都官從事使移檄禽捕也。遂誅武家，死者六十餘人。絜初逃亡，知不得免，因輿櫬奏書冀門，書入，仰藥而死，家乃得全。安帝嫡母耿貴人薨，冀從貴人從子林慮侯承求貴人珍玩，不能得，冀怒，并族其家十餘人。人從，才用翻。涿郡崔琦以文章為冀所善，琦作外戚箴、白鵠賦以風；外戚箴曰：「赫赫外戚，華寵煌煌。昔在帝舜，德隆英、皇、周興三母，有莘崇湯；宣王晏起，姜后脫簪；齊桓好樂，衞姬不音。皆輔主以禮，扶君以仁，達才進善，以義濟身。爰暨末葉，漸已頹虧，貫魚不序，九御差池。晉國之難，禍起於麗。惟家之索，牝雞之晨，專權擅愛，顯己蔽人，陵長間舊，圮剝至親，並后匹嫡，淫女斃陳。匪賢是上，番為司徒，荷爵負乘，采食名都，時人是刺，德用不憮。暴辛惑婦，拒諫自孤，蝮蛇其心，縱毒不辜，諸父是殺，孕子是刳，天怒地忿，人謀鬼圖，甲子昧爽，身首分離。初為天子，第秋人螭，非但耽色，母后尤然；不相率以禮，而競獎以權，先笑後號，卒以辱殘，家國泯絕，宗廟燒燔。末嬉喪夏，褒姒斃周，妲己亡殷，趙靈沙丘。戚姬人豕，呂宗以敗；陳后作巫，卒死於外；霍欲鴆子，身乃罹廢。故曰，無謂我貴，天將爾摧；無恃常好，色有歇微；無怙常幸，愛有陵遲；無曰我能，天人爾違。患生不德，福有慎機，日不常中，月盈有虧，履道有者固，仗勢者危。微臣司戚，敢告在斯。」箴言外戚之禍深切，故具載之。憮，音呼。風，讀曰諷。冀怒。琦曰：「昔管仲相齊，樂聞譏諫之言；樂，音洛。蕭何佐漢，乃設書過之吏。今將軍屢世台輔，任齊伊、周，而德政未聞，黎元塗炭，不能結納貞良以救禍敗，反欲鉗塞士口，塞，悉則翻。杜蔽主聽，將使玄黃
改色、鹿馬易形乎！」玄黃者，天地之色也，使之改色，言將使天地顛倒也。鹿馬易形，指趙高、秦二世之事。琦之論可謂深切矣。冀無以對，因遣琦歸。琦懼而亡匿，冀捕得，殺之。
冀秉政幾二十年，順帝永和六年，冀為大將軍。至是歲凡十九年。幾，居希翻。威行內外，天子拱手，不得有所親與，與，讀曰豫。帝既不平之；及陳授死，帝愈怒。和熹皇后從兄子郎中鄧香妻宣，生女猛，從，才用翻。香卒，宣更適梁紀；紀，孫壽之舅也。壽以猛色美，引入掖庭，為貴人，冀欲認猛為其女，易猛姓為梁。冀恐猛姊壻議郎邴尊沮敗宣意，賢曰：沮，壞也，恐尊害敗宣意，不從其改梁姓也。敗，補邁翻。遣客刺殺之。刺，七亦翻。又欲殺宣，宣家與中常侍袁赦相比，賢曰：相鄰林也。比，音毗至翻，又音毗。冀客登赦屋，欲入宣家，赦覺之，鳴鼓會眾以告宣。宣馳入白帝，帝大怒，因如廁，獨呼小黃門史唐衡，小黃門史，小黃門之掌書者也。問：「左右與外舍不相得者，誰乎？」左右，謂宦官也。賢曰：外舍，謂皇后家也。衡對：「中常侍單超、單，音善。小黃門史左悺與梁不疑有隙；悺，工喚翻，又音綰。中常侍徐璜、黃門令具瑗具，姓也；左傳有具丙。瑗，于眷翻。考異曰：宦者傳作「中常侍貝瑗」，今從梁冀傳。常私忿疾外舍放橫，橫，戶孟翻。口不敢道。」於是帝呼超、悺入室，謂曰：「梁將軍兄弟專朝，朝，直遙翻。迫脅內外，公卿以下，從其風旨，今欲誅之，於常侍意如何？」超等對曰：「誠國姦賊，當誅日久；臣等弱劣，未知聖意如何耳。」帝曰：「審然者，常侍密圖之。」對曰；「圖之不難，但恐陛下腹中狐疑。」帝曰：「姦臣脅國，當伏其罪，何疑乎！」
於是召璜、瑗五人共定其議，帝齧超臂出血為盟。齧，倪結翻，噬也。超等曰：「陛下今計已決，勿復更言，復，扶又翻。恐為人所疑。」
冀心疑超等，八月，丁丑，使中黃門張惲入省宿，以防其變。使惲入禁中直宿，以防超等；而無上旨，徑使惲入，自恃威行宮省，故敢然。惲，於粉翻。具瑗敕吏收惲，以「輒從外入，欲圖不軌。」言欲謀逆，不由軌道也。帝御前殿，召諸尚書入，發其事，使尚書令尹勳持節勒丞、郎以下皆操兵守省閤，丞、郎，尚書左、右丞及尚書郎也。操，七刀翻。斂諸符節送省中，使具瑗將左右廐騶、賢曰：騶，騎士也。余按續漢志：太僕舊有六廐，中興省約，但置一廐，曰未央廐，主乘輿及廐中諸馬。後又置左駿令廐，別主乘輿御馬。未英廐卒騶二十人，右駿廐從可知也。虎賁、羽林、都候劍戟士續漢志：左右都候各一人，秩六百石，主劍戟士，徼循宮中及天子有所收考，屬衞尉。合千餘人，與司隸校尉張彪共圍冀第，使光祿勳袁盱持節收冀大將軍印綬，盱，音吁。徙封比景都鄉侯。冀及妻壽即日皆自殺；不疑、蒙先卒。悉收梁氏、孫氏中外宗親送詔獄，無少長皆棄市；少，詩照翻。長，知兩翻。他所連及公卿、列校、刺史、二千石，死者數十人。校，戶教翻。太尉胡廣、司徒韓縯、司空孫朗皆坐阿附梁冀，不衞宮，止長壽亭，減死一等，免為庶人。故吏、賓客免黜者三百餘人，朝廷為空。為，于偽翻。是時，事猝從中發，使者交馳，公卿失其度，官府市里鼎沸，數日乃定；百姓莫不稱慶。收冀財貨，縣官斥賣，合三十餘萬萬，以充王府用，減天下稅租之半，數其苑囿，以業窮民。
叢書／正誼堂全書／朱子文集／卷之首　原序(P.1-1)..[清康熙張伯行編同治左宗棠增刊本]
原序
自鄒魯而後天下言道德學問之所出者曰濂洛關閩然集羣聖之大成者孔子而集諸儒之大成者朱子也夫士生千載之下而欲明聖人之道於千載之上苟窮之不得其術探之不見其原守之不知所宗而欲自命為學是非不謬於聖人蓋亦難矣厯觀古之君子必有道有德而後其成己成物為有據成己成物無憾而後其文章為足貴此理之不易者也第人之所學不同而其所言亦異得於身者或無以及於人顯著於一時者或不足以垂敎於萬世此讀書論世者所以每恨全德之難況本正心誠意之
學肩前聖後賢之重寄而一一發明一一折衷之夫豈易言哉謹按文公興敎自閩值宋中葉其道雖未大行於天下而著書立說昭示來茲學者家絃戶誦為日新盛德為富有大業功烈具在天壤我
皇上崇文重道表章大儒以為天下式
親製訓言警飭士子亦旣煌煌諄命之矣顧茲閩疆去先賢之世若此其未遠近先賢之居若此其甚其遺風流澤自不可泯不佞謬膺
𥳑命忝撫名邦所為承流宣化何敢或後而況髫齓訓行服習有素固知舍此而外不足以言學也公所著書品目
繁多𥳑袠浩大謹先輯其文之至精至粹者若干卷以資講誦蓋欲學者專務其心志以約求其旨趣則知學之有本不為見異而遷因以循其先後本末之序致其操存涵養之功而歸乎仁義中正之域則正心誠意之學亦莫不畢具乎此矣於以仰答
聖天子棫樸作人之盛其在斯乎其在斯乎自非然者好奇尚異背本趨末不求知道養德以充其內汲汲焉徒以文章為事習無用之空言吾見其惑之甚也已譩譆觀深者於源善學者志大有志之士果於此而有得焉則粹然一澤於道德仁義庶乎不失為聖人之徒矣
康熙四十七年戊子仲秋月儀封後學張伯行書於榕城之正誼堂
叢書／正誼堂全書／朱子文集／卷之十四　贊　銘　箴　題跋／銘／學古齋銘(P.5-2)..[清康熙張伯行編同治左宗棠增刊本]
學古齋銘
浦城周侯嗣恭葺其先大父徽猷公所作學古齋以敎齊宗族子弟新安朱熹為題其榜周侯又來請銘則推其意乃作銘曰
相古先民學以為己今也不然為人而已為己之學先誠其身君臣之義父子之仁聚辨居行無怠無忽至足之餘澤及萬物為人之學燁然春華誦數是力纂組是誇結駟懷金煌煌煒煒世俗之榮君子之鄙維是二者其端則微眇緜弗察胡越其歸卓哉周侯克承先志日新此齋以迪來裔此齋何有有圖有書厥裔斯何衣冠進趨夜思晝行咨詢謀度絕今不為惟古是學先難後獲匪亟匪徐我其
銘之以警厥初
叢書／正誼堂全書／朱子文集／卷之十四　贊　銘　箴　題跋／題跋／題袁機仲所校參同契後(P.26-1)..[清康熙張伯行編同治左宗棠增刊本]
題袁機仲所校參同契後
予頃年經行順昌憇篔簹舖見有題煌煌靈芝一年三秀予獨何為有志不就之語於壁間者三復其詞而悲之不知題者何人適與予意會也慶元丁巳八月七日再過其
處舊題固不復見而屈指歲月忽忽餘四十年此志眞不就矣道間偶讀此書幷感前事戲題絕句鼎鼎百年能幾時靈芝三秀欲何為金丹歲晚無消息重歎篔簹壁上詩晦翁
叢書／武英殿聚珍版叢書／元憲集／卷十二／七言律詩／四月昌州奏聖祖殿下生芝草一本四莖及面有紅光如悅懌之狀(P.5-1)..[清乾隆敕刻武英殿聚珍本]
四月昌州奏聖祖殿下生芝草一本四莖及面有紅光如悅懌之狀
昌元遠地凝和氣聖祖仙宮發帝祺穆穆晬容分喜色煌煌寶座秀華芝已彰日監靈心顯更表晨敷協氣滋元后欽崇膺瑞命殊庭薦號答繁禧
叢書／武英殿聚珍版叢書／元憲集／卷十六／頌／乾元節祝聖壽頌(P.1-1)..[清乾隆敕刻武英殿聚珍本]
元憲集卷十六
宋　　　宋　　　庠　　　撰
頌
乾元節祝聖壽頌
臣聞元聖誕生萬代猶乎旦暮大年垂祉千齡永乎春秋故榮河一淸而躋此盛期樞電四照而肇此靈契必淑若而能濟疇虔鞏而不興惟皇上帝監觀于下土鋪昭乎俶譎之祥以佑民而樹后於鑠令王顧諟于葆命翕受乎龐鴻之祐以承旅而制世覆眂典式逖聽風聲
自青素更期質文參變帝皇之符紛綸而膺期紹至天人之際精祲而屬象相因莫不肇之以積累之源濟之以丕嘉之績用能統一期運保乂函夏福浸羣元者其邦昌德羡列辟者其齡永岐周之隆也肇后稷而創業迄武王而革命然而典刑丕式十八王而崇冠至治者成康之功也炎漢之興也自唐堯之垂裔及高皇而啓圖然而文教寖盛四百祀之保寧丕業者文景之化也惟積基之憑厚能垂統而緜盛故累德逾逺而致治逾逸受命甚易而格來甚勤洪惟本朝遠誕于眞系皇矣
藝祖出應于嘉運一戎而基業大定再造而寰瀛厎寧憲度著明規模洪遠太宗秉籙承樞拓迹開統撫乾維而張化擥天歴以在躬東南一乎尉候小大懷其威德真宗紹庭闡繹握河紀瑞重規沓矩鼔熙寧之風勤崇垂鴻講曠絶之禮一德胥曁羣方率同緝王綱而載張垂帝典而明備精兆畢應遐源益昌誕毓英主嗣有令緒恭惟皇帝陛下躬天挺之姿盛熢涌之德重華叶于帝則下武配乎王京據五精之題開階有立御二氣之辨乘策無繁高拱而視乎治平垂精而宅乎丕顯豐矩
彌茂庶績越熙若夫沕潏流祉神靈告期里社載鳴渚虹有煥鍾堯門之異稟軼稷巷之前岐嶷而德受于天覃訏而聲載于路銅律御戸導揚于叶氣銀題署宮付𢌿于景數降育之祥也生而靖淵長而敦敏舜瞳鑒物是謂文明漢準膺符多乎奇異儼珠庭而凝粹懷玉斗以效靈足履己而手握襃聲爲律而身爲度體貌之殊也茅社始建雍睦必聞桂坊亟升温文允著俎絶登鮑肆開洊雷一有元良正邦之望洽能鎮大事形國之功著納麓歸運承宗主鬯繼聖之業也虔顧天歴入登
帝宸間往長信之朝思齋太任之德尊爲天子有懷于孝恭禮同家人無懈于省視瞻三后之暉烈懷四時之永思凱風寒泉增孺慕之延感履霜濡露念先靈而載惕至德有立羣倫斯厚高世之行也淵黙臨朝靖恭守位旣疏明而曁遠靡矜奮以自賢豁然度量而除其侮慢愼乃號令而盡乎溫雅忠潔咸懷豪英畢力絶去小察時罕書馬之憂容受直辭人無批鱗之懼君人之量也寵接師傅講求盛典申命儒臣遞侍淸燕以天縱聖能之識勵日就緝熙之學古今之才一石總製淸衷衡
石之書百斤率歸宏覽粉澤六藝鼓吹羣經若稽古以聰明茂對時而化育柏梁之遊間流藻詠太液之唱庸作永歌雲漢之章昭囘河洛之書開奥至若取傚奎之像運錯寳之跗鑪烟裊淸商滴貯潔黙運宸思奮爲奇蹤金錯煥成于秀範珪稜曲盡于寳勢極盛王之能事示黎獻之茂矩睿哲之才也緝布朝經敷求民隱具明徹寢昃晷忘膳敦遣八使廉察謠俗之弊申敕列牧沛發劭農之詔核名實以無濫擥權綱而盡在懋建中和旣陶甄而獨化兼總條貫若金玉之相振國容眂令而
動朝章設象而備政理之舉也小毖兢懷慮乎辛螫無逸存誡執爲元龜居循輿几之銘動亡弋獵之喜六飛奉駕靡數蹕以煩民十産罷臺惜暫勞而役物躬行素尚循致太寧卻纂組之害工破雕觚之返朴頭會之賦無斂根著之萌悉栽訓雅俗以歸厚扇廉風而激薄黎蒸罕乎淫泆飛潛遂其翔泳風化之洽也愼執邦憲昭示明彛理或詿誤雖重必貸情或干犯雖細不宥防吏議之寖蔽設使匭以延納左嘉之枉必達北軍之章靡亂酌呂侯之制審簡孚于三千條用漢皇之心除慘酷
之五十事刑典之平也諦酌三筞輯修善經武節飈逝威聲霆振執柔轡以善御驅戎駕以遠撫旌旗千里弭朔塞之遄征干羽兩階服苗民而狎至燕弧委勁而不用敵火投烽而徹警總萬域以連帶納羣戎之削衽治軍保大示天子之守在四夷侯海來臣知聖人之生于中國武功之戢也崇尚儒術宣臻國猷登閎三代之英罷黜百家之學揭仁誼以浸太和之俗縟文物以暢無垠之聲紀律煥巍容典緝備學庠講道而申悌樂府登歌而協律乃復張英彀而在御掩俊藪而擢茂設旌賁
以來巖穴之士物色相望復制策以登襃博之流方聞並進文教之盛也若乃基緒會昌民俗寶富必有精祲威容之典以奉先報本故修祠吉土比歲登乎縟儀昭孝閟宮以時修乎潔祀肆類禋宗之禮著思文陟配之詩作誠動穹壤義孚人祇德澤隆洽功業震耀必有衆變諸福之物以儲祥而傚祉故瑞日流景矞雲駐靄星暉露潤乾之符浸潭而享其應嘉生挺姿珍羣育質月至日集坤之珍絡繹以效其報丕律旣顯蕃休滋至方將巡岱巘而展采陟仙閭而封檢嗣烈考之茂實昭聖
帝之盛節粵若歲在作噩月維仲呂紹隆綿瓞之緒誕育猗蘭之所若夫乘離正位所以肇繼明之業也執衡在序所以示丕平之運也德盛于火所以隆炎赫之期也性屬于禮所以昭揖讓之治也惟聖間出與時相符于是七相五公鼎席之輔羣司百執朝紳之伴相與仰逢吉之辰贊重雍之旦酌鴻典而具舉罄亮誠而善頌以謂行健不息美利天下乾之道也于以叶宸算之常久體仁以長資生萬物元之義也于以配鴻名之首出參攷馨烈稽合棐彝【案】原本作棐頤文義難解據書洛誥改今字願以徽稱
紀于嘉節臣志虔達帝俞俯遂若乃緹帷宿設藻衞環列銅烏遞風而細轉玉虬注漏以遲度銀題朱網斂夕靄以蕭寥采眊英矛晃晨暉而容與金璆在肆應節而徐韻伊銜組樹羽之器率陳于陛次珪帛充庭移珍而來享雖異域殊方之賮亦備于壤奠奉常整儀而辨等臚句唱警而傳導朝弁就陳陛戟嚴列皇帝鳴采茨以榮步凝邃藻以臨幄張麟文之席搖雉翟之扇帝暉煌煌燭于周行若北辰拱衆星于中央朝容祗祗伏于宸威若湛露匪太陽而不晞森然拱著之位穆若陟降之
度傾心胥向動色相趨于是上公進而言曰陛下席曼衍之圖隆駿遹之德道參侔于往初澤羨溢于潛邸宰臨方夏兼並神明勤于邦而勿休介爾壽而彌億臣等樂景化之寖被省親逢之重幸惟門弧之在旦罄野芹而申祝謹奉觴而載拜上千萬壽制曰俞舉公之觴風行之令一降嵩呼之聲四達下陳齊肅之志上諧純嘏之祐縟憲交舉華紳夙退穆若歡頌由神臯而及四方薰然太和自編氓而及羣類宜乎後天難老與日並明撫五辰而凝績迄至登平據三靈而獵福保隆久視夫
祝堯爲願著厥華封之言誕聖流歌載乎唐室之典盡善之美乎虞帝長發之頌乎商王矩矱具存飈流不泯下臣寖陶醲化被服素芬輒陳擊壤之歌仰祝如山之算稽首濡翰謹獻頌云天有成命基宋之盛德垂後兮於穆聖皇臨朝有光道冠初兮里社之鳴喧然有聲顯受命兮帝生于室神光四溢觀者悸兮帝御于宇懿和宣布蕩難名兮執衡在序達樞流祏昭有異兮北斗迴杓舉觴于朝達臣誠兮南山之壽極天且久垂無窮兮
叢書／武英殿聚珍版叢書／元憲集／卷十六／頌／國陽大報頌(P.7-1)..[清乾隆敕刻武英殿聚珍本]
國陽大報頌
臣聞職乎覆載天地之化均推乎功德祖宗之誼一化之均者其報等故明察之祀曾是而並升誼之一者其孝同故妥侑之主無嫌于交饗此設教所以本神道議禮所以沿人情者矣矧夫兆福畤于陽位差穀旦于天正陟降惟寅采物具舉三靈逆釐四海來助對縟禮于盛際進明德于升聞遹駿有聲上帝穆其臨汝敷聞于下三后赫其在天巍巍煌煌禮之大者是則耿命之所集至聖乃興精意之所禋嘉生攸降著在耳目合若符節天人之際不其顯哉國家蓄五勝炎靈之精聖上席
四葉重雍之烈丕冒綿㝢休有神器若其冲用居質淵泉而博厚妙年纂服神靈而敦敏天光內發乾亨首出金玉其度神明其位三年之諒闇旣言乃驩復旦之光華重合于帝建號之始堲乎殄行而朕師不震有洸洸之武持盈之際秉其文德而多士對越有安安之思奉養長樂躬高世之三行有匹夫之孝內睦公姓親在庭之五大有家人之禮一夫未獲則矜而弗喜一政未乂必退而更化和氣溢于萬物厚福浸于羣氓鞏焉若泰山之加四維昶焉如宏綱之經萬目天下之大本舉矣
帝者之丕功集矣方且軫無災之懼愀若以薦辭歌小毖之篇周爰而求助武銘徧于戸席漢諫緝乎帷囊謙尊而光業久而大天啓淵慮魄兆嘉貺若曰三服容于自損而玉帛得以加六膳可以自嗇而牲牷不敢愛況三年之祀疎則怠焉七里之兆往不勞止幸天之相而歲之易也朕將再執籩豆以郊見于神祇令下于源絲出而綍于是當國之輔刺經之倫峩峩以相趨翼翼而旅議莫不稽仙源之自酌聖考之規謂夫皇基所開系自眞祖故先祠有景靈之謁元命申錫主乎魄寶故巳
事有玉淸之拜尊親兼極變于禮而得宜先後不違過乎恭而何害定命兹允前聞夐絶旣而寳穀登實良農告休日舍于箕卦御乎坎嶰竅律裁同一氣而未融漢蕝【案】漢書叔孫通傳與其弟子百餘人爲綿蕝原本作漢第無攷今據改棲野繕多儀而豫定于時百工庀具千官聯職上公端委誓于文昌之坐天子淳濯齋于端闈之寢屏舜羶而易饋掩漢笥而停讞澡雪天慮秋游氣辯俄而紛藻仗出皇居熲眞場躋太室祝嘏並詔臣工胥集貴聲之樂登歌于堂上合食之主流出于戸外俯伏奠獻悽愴齋明迪神貺而溥
將勵孝思而極摯始復御威輅翳華芝纖阿扶輪大丙前馬抑繁吹而不作遡陽郊而徐騖軍輺雷動神旂電舒八鑾異響而均和六龍駢首而如舞豪英之士玉色而同輿葩華之雲金柯而擁蓋豹尾樹後皆爲省中鈎陳旁翊是嚴帝座背天闕轢都門三條荷衢而平趣帷宮百靈護野而遂至祠所皇羽設邸熉幄綴珠門𥦖窱而表旌天穹崇而垂幕若夫圓壇中立神垓遞降綴食惟旅陪祀相望夷酋司燎田首施燭且其罍雲房俎羽林秀華之品宿設而芬樹鳧鍾鳳箾琴絙瑟越之器凝
鏘而聲展龍常瓊鈒飛軨疏轂之乘夾右乎道周星槍𨌥弩戴鶡被繡之師髬髵于壝次日在癸丑夜半冬至百執就列九賓相儀不敖不吳有嚴有翼皇帝被天袞執鎭圭儼邃旒卻黃屋槃匜奉濯親就于東罍茨夏摐音徐陞于午陛上帝富媪南嚮異席尊之至也烈祖神宗左方並侑情之盡也天子一獻以致虔藩戚參奠而成禮紛庶豆以孔碩揚信辭而無媿歌鍾詠德藹坑谷而皆盈羽籥振容率鳥獸而咸舞連珠合璧屬于象者無不歆喬岳翕河統乎神者無不秩羣官分命以惟恪
衆神受職而交驩酌福飲以浮椒峙槱薪而熾燎皇猷允塞熙事備成囘琱輿御帳殿冠劍旅賀兵師齊躍逮長日之升晷麾洪頤而復路岧嶢南闕國貯天臨之儀膚寸東雲民希雨施之澤旣而端鳳扆揭雞竿大令辰告而在邦必聞衆眚並肆而與民更始是日也塗歌邑頌仁翔德洽逮鰥已責優繇緩調在疵者濯居幽者炤盡解犯命之網措刑于三千無出今年之租興頌于什一亦旣讓德不處歸勳有恪練吉日朝密都敘拜貺之儀罄謝成之悃再荷百祿以綏兆人盛節能事斯爲至
矣臣嘗學舊史竊訂大猷以爲宋雖舊邦而其德維新郊雖典祀而厥應尤顯當盛禮之草具也兩宮叶議周旋抑畏固避號榮之舉上儀之將展也九河順道切和疏寫亟紓昬割之患吉土之親饗也隆冬變候密淸和照訖無陰霾之祲是三烈者不待瞽史而識天意之悅無煩巧歴而知帝運之隆砰隱乎殊休覺悟乎黎獻跨風邃古垂照來今將使允爍者咀其餘甘猗那者照其絶熖斟酌飽滿飭厥性而用和滋液滲漉泳湛恩而無際非我休運其疇宜之而臣汙韍朝倫濫巾冊府陪委
粟之毖祀叨甘泉之奉引目飽懿鑠心萌詠歌罷黼繡之張獲聞于夜誦均蟋蟀之候難黙于秋唫願紓感發之誠少抃鴻鈞之世拜手流汗謹次頌云上帝屹壇兮崇造天二聖侑享兮嚴吉蠲神光焜上兮風肅然欽柴皇燎兮升高煙蕭斯露澤兮浸羣元叶風順氣兮翺天淵垠開閫決兮曼壽延表世題期兮彌億年
叢書／武英殿聚珍版叢書／景文集／卷三十四／頌／乾元節頌有表(P.14-2)..[清乾隆敕刻武英殿聚珍本]
乾元節頌有表
臣某言臣聞至聖山乎千載由旦暮之逢升歌本乎百上盛光華之唱惟乃神之宅后標載震之發祥庶物謝生籲頌聲而樂正兩宮介福襲天算之萬斯褒贊所先承平為盛恭惟皇帝陛下丕功建極明度塞違置方國于阜安暢祖宗之純烈南北郊之祀竝薦于馨香一二日之幾靡忘于兢業屬淸和之戒侯樂化育以延祺揭著神靈題名節物荷鴻休之長發應禮享之多儀公圭男璧以在庭金鑑珠囊而備物霞凝壽飲山立舞干呼聲者三與嵩神而協應探策得一示天極之同符而臣
叨迹下僚欽聞絶瑞愛心所感雖近發于和柔峻德難名詎周知于巍蕩輕投悴曲仰祝皇齡謹齋戒撰成乾元節頌一首
於鑠巨宋茂德聳于四世聖文睿武仁明孝德皇帝聰明寛裕淸和溥鬯擁蘿圖付卑之重奉椒極供養之勤玉色視大昕之朝乾綱統萬樞之政斗精布度氣毋襲常徹橫草之誰呵措爰書之齋決茨梁露積樂華黍之年豐芻蕘往畋謂文王之囿小于是後宮無珠玉之玩尚方罷蜀漢之器遴柬多士則自楚而刈蔞寅亮柄臣
則增堂而及陛方且遹寧先訓總攬大猷東面訪尚書之文支日受漢家之奏黎民納我之軌物百神據我之馨香宿離仰澄黃瑞湧出于時徒歌者迷上帝之力謝生者懷天保之報矣粤若仲呂鳴琯炎官執衡軫躔中昏月魄幾望元后誕聖之日也先時有司刺經取制援天叩聖願以乾元冠于節首制曰惟霄系駿發之遠皇階錫羨之厚重熙襲哲朕與嘉之況累聖之舊章也盛典也其每歲百官効露囊之饋福庭嚴蒲饌之供內宮灔九行之觴戚里上三服之貢臣隣和會黔細禔福若
此而已矣臣祁昧死再拜而言曰夫天宰默定生民而樹之君帝期感會出震而齊乎巽且圖緯存必著之感故神靈無虛發之應昔者電樞北繞軒祖得之以款塞門接萬靈渚虹下流少昊得之以官鳴鳥卓五典河龍出游丹陵感之法天以為大禖乙臨降景亳受之奮那而為首生民厥初詩人推之以尊后稷之載育在震不憂太史謹之以騐文王之夙成或赤光照室卯金復四七之祚或紫氣充庭仙李兆本支之蔭此可畧而道者纔數十君受命之難不其然乎至唐開元有臣曰說始
建千秋之號名為白帝之賽爾時自謂詫休烈伻景炎作古于我無慙來葉然未有殊尤絶迹震寤黎獻可攷于今者也伏惟陛下體兼二儀精合五老當履武之始也至和薰于太史之琯及誕彌之期也淸瀾洌乎馮夷之宮祥雲入房神龍視浴故生而岐嶷握襃著其文長而敦敏甚德包其度宥密而不敢康功業以見乎變及□宅端命繩假武日出而天下明風興而羣陰伏成王訪落以謀廟文帝銷志而求衣皇矣上帝之監一哉王心之協九歌叙四維張然後顒顒卬卬如圭如璋以奮
乎天子之光議者述夫南訛之交君嚮以治也盛德在火式乘其王也炎精挺其命則眞人應其期覆視圖諜之兆宛如符節之合天之啟宋不惟舊哉是日也候華暾闢層禁積陽之雞三唱雲龍之幄九張樂羽芬庭虎戟夾陛謁者治禮以次奉引噦鑾皇紱拱乎有定之著襲玉卓馬陳乎旅百之實夷酋裘長竭歡致福者謨拜以俟羽裳毳侶續壽無量者列奏以聞肅然若百靈會帝于鈞天翹然如十月朝漢之長樂俄而呼鞭傳警雕輦出房神扶太庭之居天臨絳扆之坐上下臚句內外
傅趨望堯之心若雲慕舜之德如螘視不登祫天咫于顔一以贊下武之丕承一以樂天命之陳錫薰風可馭薄翠葢而裴囘香雲攢柯衞赤旂而容與旣而人聲之歌作堂下之樂奏惟一二元老上千萬歲壽誕育之慶推于母儀壽昌之算還于天極使聖人富而多子三祝可兼食天子日舉以樂太平為盛然後合需雲以賜法酒晞湛露而宴諸侯幣帛以將之慈惠以示之神鼇傾首之抃王魚莘尾之躍與下同樂克洽萬邦之歡卒事不規義陋六王之享煌煌哉嘉祚之鉅麗稾飫之飾喜
非我后其疇離之夫日月不紀其初則無以重寶精之序頌嘆不布于下則無以示王澤之深下臣區區敢忘斯義其詞曰
昊天之命於穆不已挺生我皇赤帝之精感乎孟夏昭迪殊祥惟乾之健配元之始嘉節允臧上公拜首稱千萬壽淳醴是將帝謂三事股肱同體舉君之觴百執和會陽休樂凱奉承親光天乎悠久地乎博厚我君無疆
叢書／武英殿聚珍版叢書／景文集／卷五十二／啟／賀柴相公啟(P.4-2)..[清乾隆敕刻武英殿聚珍本]
賀柴相公啟
伏審肅膺明制改燾近藩伏惟慶慰恭以閣下茂德參和大猷經遠世嗣廟彛之伐入連王館之榮節制中權耳耳華于六轡綢繆上袞煌煌視于三階執競又新疇勞彌渥眷言甸服移建侯邦推異數于爰田實衍封于家稍僉言旣允誕告咸聞何確懇以辭隆尚留恩而引
日特貽鈞翰過列謙情竚卽寵光方紓勤企
叢書／武英殿聚珍版叢書／景文集／卷六十／誌銘／南陽郡君李氏墓誌銘(P.21-2)..[清乾隆敕刻武英殿聚珍本]
南陽郡君李氏墓誌銘
夫人姓李氏系出隴西太子右贊善大夫惟良之女武勝軍節度使英國公至之孫叢先累祥克誕令淑家人
䧚厲之法女功織絍之事耳濡目染有如天成旣笄今左千牛衞大將軍宗立委禽焉二姓綴歡三商有行于是奉烝嘗焉以恭接姆姒焉以和鳲鳩一其仁采蘩謹其職以將軍之貴詔拜南陽郡君方賦脂田膺象服飾魚軒之華佶照玉珈之煌煌降疾無瘳享年三十有四以慶厯三年七月嬪奉先僧舍明年夏四月鴻臚奉詔將柩而西癸卯克葬河南永安之西原子四人仲舒仲琳仲畹仲偲竝太子右內率府副率嗚呼老宜偕而將軍悼之慈可恃而率府喪之天之弗庸悲夫銘曰
永照西園圖厥域史臣作銘鏤幽石魂兮有知此惟宅
叢書／武英殿聚珍版叢書／山谷詩集注／內集／卷三／次韻答張文潛惠寄(P.9-1)..[清乾隆敕刻武英殿聚珍本]
次韻答張文潛惠寄
短褐不磷緇甯戚飯牛歌曰短褐單衣適至骭列子力命篇北宮子曰朕衣則短褐世說注蔡洪與周俊書曰張暢居磨涅之中無緇磷之損其字本出魯論老杜詩亦云但取不磷緇文章近楚詞老杜詩緃使盧王操翰墨劣于漢魏近風騷史記屈原傳曰原旣死之後楚有宋玉唐勒景差之徒皆好詞以賦見稱漢書地理志曰故世傳楚詞未識想風采別去令人思退之詩吾未識子時已覽贈子篇寤寐想風采于今已三年按漢書霍光傳天下想聞其風采世說謝太傅云安比見之乃不使人厭然出戸去不復使人思安比坦之也此反其意而用之老子五色令大目盲斯文已戰勝
凱歌偃旍旂謂文潛試中學官魯論曰天之未喪斯文也韋應物詩曰決勝文場戰已酣周禮大司馬若師有功則左執律右秉鉞以先愷樂獻于社注謂兵樂曰凱司馬法曰得意則愷樂愷歌示喜也按字書愷與凱同旍與旌同見前注晉書石勒載記曰偃藏旗幟寂若無人君行魚上冰忽復燕哺兒月命孟春魚上冰文選潘安仁詩我來冰未泮時暑忽隆熾學省得佳士催來費符移文潛元祐初為太學博士文選沈休文有學省愁臥詩注云學省國學也晉書任愷傳孫倫以淑行致稱為淸平佳士王猛傳郡縣已被符管攝漢書劉歆傳移書太常博士方觀追金玉如許遽言歸棫樸詩追琢其章金玉其相此引用以言學省作成人材也後漢左慈傳曰老羝人立而言曰遽如許詩云言旋言歸文潛元韻曰五日長安塵故山夢中歸故此句廣其意南山有君子握蘭懷令姿此句當以屬二蘇文潛蓋其門下士也小雅曰南山有臺北山有萊樂只君子
邦家之基漢官儀尚書郞懷香握蘭東坡元祐初為禮部郞中故山谷用此事謝靈運詩云想見山阿人薜夢若在眼握蘭勤徒結折麻心莫展李善注曰握蘭以相贈問也末句蓋終此意選詩云煌煌發令姿但應潔齋俟勿詠無生詩宋玉登徒子好色賦秦章華大夫曰從容鄭衞溱洧之間羣女出桑臣觀其麗者因稱詩云遵大路兮攬子袪贈以芳華詞甚妙於是處子含喜微笑竊視流盻復稱詩曰寤春風兮發解榮潔齋俟兮惠音聲贈我如此兮不如無生日遷延而辭避李善注謂贈以芍藥欲結思情而女不受詩曰知我如此不如無生恨之辭也山谷引用意謂蘭草之芳馨非芍藥凡草之比知我者必以是為好姑修潔以俟之可也士之於世正如女之從夫不可自獻故山谷以此為况龍居士頌大家團圞期共說無生話
叢書／武英殿聚珍版叢書／山谷詩集注／外集／卷六／次韻師厚五月十六日視田悼李彥深(P.12-1)..[清乾隆敕刻武英殿聚珍本]
次韻師厚五月十六日視田悼李彥深
南鴈傳尺素尺素見前注飛來臥龍城臥龍洲當在南陽謝師厚南陽人今鄧州也彥深亦南陽人同鄉里可見臥龍洲之為南陽也高頗知臥久忽作田野行湛湛陂水滿欣欣原草榮歸去來辭木欣欣以向榮泉涓涓而始流日華麗山川杜詩遲日江山麗秀色奪目精高唐賦煌煌熒熒奪人目精神女賦詳而視之奪人目精對酒不滿懷攬物有餘淸文選陸士衡詩安寢北堂上明月入我牖照之有餘暉攬之不盈手謝靈運詩密林含餘淸念昔讀書客遠人遺世情南畝道觀餉西郊留勸耕共遊如昨日笑語絕平生此士今已矣
賓筵無老成詩賓之初筵左右秩秩退之祭文甔石之儲常空于私室方丈之食每盛于賓筵猶倚謝安石深心撫嫠𢝼以安石比師厚嫠謂無夫也左傳嫠不恤其緯嫠也何害已為嫠婦韻書𢝼憂也
叢書／武英殿聚珍版叢書／山谷詩集注／外集補／卷第一／送張仲謀(P.13-1)..[清乾隆敕刻武英殿聚珍本]
送張仲謀
竹雞相呼泥滑滑夜雨連明溪漲濶門前馬作遠行嘶迺是張侯來訪別入門下馬未暖席猛如秋鷹欲飛掣
黃花可浮惜別杯官沽苦酸不堪設張侯少年氣高秀太華孤峯帶冰雪袖中日日有新詩正與秋蟲同一律吏曹不能弄以事太尉家兒盡英悊窮愁寂寞雙鳧縣唯子可輸肝膽說遊君宮室如芝蘭於我弟兄比瓜葛相親更覺相去難一作相從未覺歲時久挽斷衫袖不忍訣一作言別奈何腸胃熱緬懷君家方盛時迺翁屢把連城節北使初隨富亳州萬死弗顧探虎穴煌煌忠槩奬王命汝等於今仕朝列稍開塞上秋草黃螗螂怒臂當車轍將軍西擁十萬師謀士各伸三寸舌胡不還家讀父書上疏論兵
款天闕燕然山石可磨鐫誰能禦子勒勳伐功業未成且自愛早寄書來慰饑渴
叢書／武英殿聚珍版叢書／后山詩注／卷一／妾薄命二首(P.1-1)..[清乾隆敕刻武英殿聚珍本]
后山詩卷一
宋　　陳　　師　　道　　撰
任　　　淵　　　　注
妾薄命二首
主家十二樓鮑照煌煌京洛行曰鳳樓十二重按漢書雖有五城十二樓事與此意不同故不援引後倣此一身當三千白樂天詩曰後宮佳麗三千人三千寵愛在一身后山以五字道之語簡而意盡集中如此甚衆古來妾薄命事主不盡年起舞為主壽相送南陽阡言樂未畢而哀繼之也劉禹錫詩向來行哭里門道昨夜畫堂歌舞人后山蓋用此意莊
子曰可以盡年漢書高帝紀曰項伯亦起舞劉禹錫紇那曲曰願郞千萬壽長作主人翁陶淵明挽歌向來相送人各已歸其家漢書原涉傳涉父為南陽太守父死涉大治起塚舍買地開道立表署曰南陽阡忍著主衣裳為人作春姸此二句及下篇向來一瓣香敬為曾南豐之句皆以自表見其不忍更名他師也樂天燕子樓詩曰鈿暈羅衫色似煙一囘看著一潸然自從不舞霓裳曲疊在空箱得幾年后山蓋用此意而語尤高古東坡詩云為人作容姿有聲當徹天有淚當徹泉劉子玄史通載温子昇永安故事曰怨痛之響上徹靑天韓退之詩上呼無時聞滴地淚到泉漢書賈山傳曰下徹二泉死者恐無知家語子貢問孔子曰死者有知乎將無知乎妾身長自憐謝玄暉銅雀臺詩曰況乃妾身輕楚辭九辯曰惆悵兮而私自憐李太白去婦詞曰孤妾長自憐世或苦后山之詩非一過可了近于枯淡彼其用意直追騷雅不求合于世俗亦惟恃有東坡山谷之知也自此兩公外政使舉世無
領解者渠亦安暇恤哉
叢書／武英殿聚珍版叢書／后山詩注／卷六／和魏衍元夜同登黃樓(P.17-2)..[清乾隆敕刻武英殿聚珍本]
和魏衍元夜同登黃樓
車馬競淸夜退之詩適與佳節會士女競光陰選詩淸夜遊西園人物秀三楚選詩三楚多秀士注曰江陵為南楚吳為東楚彭城為西楚登臨得免俗茲樓豈時覩晉阮咸曰未能免俗聊復爾爾同來兩稚子冠者亦四五魯論曰冠者五六人童子
六七人落落俱可人頗亦厭歌鼓晉書王澄謂王衍曰誠不如卿落落穆穆可人見前注山月出未高潛鱗動寒渚言潛魚未為月所照故游泳自如也退之詠月詩未高蒸遠氣詩曰魚在于渚或潛在淵檣燈接稀星奪月粲不數宋玉高唐賦曰煌煌熒熒奪人目睛魏侯轉物手百好趨就敘楞嚴經曰若能轉物卽同如來禹貢注曰四國皆就次序得句未肯吐秀氣出眉宇用莊子庚桑楚事見前注王縉古别離曰含辭未及吐淚落蘭叢中枚乗七發曰陽氣見眉宇之間水淨納行影選詩璇題納明月山空答脩語歐公詩空山答人語夜氣稍侵肌退之李花詩蒼茫夜氣生相遮文選應璩與岑文瑜書曰翦爪宜侵肌鳥駭去其侶楚辭招隱士曰禽獸駭兮亡其曹淸游豈有極喜事戒多取世間可喜之事要不可極意也投靜未免喧東坡詩說
靜故知猶有動無閒底處更求忙老杜詩喧靜不同科于今豈非古蘭亭序曰俛仰之間已為陳迹永懷寂寞人南北忘在所橫嶺限魚鳥作書欲誰與寂寞人謂東坡言其身世兩忘不知謫在海外也揚雄傳曰惟寂寞自投閣情生文自哀世說孫楚除妻服作詩示王武子王曰未知文于情生情于文生覽之凄然增伉儷之重山谷詩曰意不及此文生哀政與此句相反意動足復佇歐公詩足雖欲往意已休此反而用之恨不能往見東坡也憑檻共一黙望舒已侵午文選登樓賦曰憑軒檻以遙望楚辭前望舒使先驅注云月御也午謂夜分樂天詩曰月午方徘徊退之詠月詩當午覺輪停
叢書／武英殿聚珍版叢書／后山詩注／卷七／次韻何子温祈晴二首(P.14-1)..[清乾隆敕刻武英殿聚珍本]
九虎當關信不傳楚辭虎豹九關啄害下人些晉書嵇康曰當關呼之不置燒煙才上已囘天唐張元素傳魏徴曰張公論事有囘天之力驅除霧雨還朝日朝一作晴○漢書王莽贊曰帝王之驅除云爾老杜詩未辭添霧雨又詩侵陵雪色還萱草畜縮濤波復二川漢書息夫躬傳曰王嘉健而畜縮劉禹錫詩曰支川讓其流蓄縮空南委二川謂汴泗○支一作文奪目光華開秀句宋玉高唐賦曰煌煌熒熒奪人目精光華見詩序南史顏延之傳鮑照曰君詩若鋪錦列繡亦雕繢滿眼老杜詩最傳秀句寰區滿堆場藁秸驗豐年劉禹錫詩場黃堆晚稻禹貢注云秸藁也從今更上中和頌漢書王襃傳作中和樂職宣布詩少費將軍九萬牋語林曰王右軍為會稽謝公就乞牋紙庫中有九萬枚悉與之
叢書／武英殿聚珍版叢書／毘陵集／卷七／表／代李憲賀檢法廳生芝草表(P.4-2)..[清乾隆敕刻武英殿聚珍本]
代李憲賀檢法廳生芝草表時三府獄空
至仁善貸叢棘屢空和氣發祥靈芝毓秀吐柯甚異按牒鮮聞事越往初慶傳遐邇中賀竊以畫于衣冠而民
不犯獨稱聖帝之時德至草木則芝自生式著前賢之訓眷東南之廣袤稱吳越之浩穰俗習悍頑人輕抵冒故庶獄罕聞于衰息而比年數記于空虛曾是會稽亦無留訟本聖神之欽恤格天地之休嘉故兹璀璨之英發于詳讞之所盤根磊砢聳幹扶疎煥金彩以陸離零露華而霑湑究觀黄澤自符火德之昌式遘誕彌仍表椿齡之茂歴稽青簡之載故多朱草之珍銅池嘗記于九莖山㵎亦誇于三秀曾未有當圜扉鞠草之後見華渚流虹之時實掩前聞亶爲盛事兹蓋伏遇皇帝陛下
道高太極澤被緜區徽功協于登三治具明于畫一好生之德蠲察察之繁文長發其祥顯煌煌之上瑞用集封巒之慶益光載籍之書臣媿無明敏之才獲際熙洽之運星占貫索共欣千載之逢歌奏芝房永播萬年之頌望雲雖遠擊壤惟均
叢書／武英殿聚珍版叢書／毘陵集／卷十五／五言古詩／題閭丘氏巢鳳亭以其子登科胡茂老名之(P.5-2)..[清乾隆敕刻武英殿聚珍本]
題閭丘氏巢鳳亭以其子登科胡茂老名之
令君命卿家一經世遺子煌煌丹桂枝寂寞踰五紀朅來山水縣闢館貯書史竹梧森翠碧鸞鵠自停峙翩翩丹穴雛一鳴驚衆耳綷羽覽輝翔百鳥各披靡英姿凌雲氣玉頰編貝齒唾手取靑氈父老爲驚喜寧無英妙年亦或拾靑紫上堂拜重慶此事世無比勉哉尊所聞
烟霄千萬里五斗暫折腰百鍊無繞指矯翼儀舜韶作瑞明光裏來者翫茲亭甘棠同勿毁
叢書／武英殿聚珍版叢書／毘陵集／卷十六／七言律詩／伯恭要賦薌林(P.6-2)..[清乾隆敕刻武英殿聚珍本]
伯恭要賦薌林
相門耆舊典刑餘戚里豪華習氣除游徧雲山行樂耳種成香草賦歸歟紉芳蘭畹餘幽佩辟蠧□堂有舊書奎畫煌煌照林壑只應門外看鋒車
叢書／武英殿聚珍版叢書／簡齋集／卷七／七言古詩／陳叔易賦王秀才所藏梁織佛圖詩邀同賦因次其韻(P.4-1)..[清乾隆敕刻武英殿聚珍本]
陳叔易賦王秀才所藏梁織佛圖詩邀同賦因次其韻
維摩之室本自空忽驚滿月臨丹宫稽首世尊眞實相不比圖畫填靑紅天女之孫擅天巧經緯星㝛超庸庸
淪精入此三昧手一念眞到祗園中意匠經營與佛會七寶欲動聲瓏瓏眉間毫光放未盡指下已帶旃檀風飛梭本是龍變化挾大威德行神通恍若祗洹遇佛影豈彼臺象能比崇共惟此事不思議細看衆巧無遺蹤日浮雞園赤爛爛天入鷲嶺靑叢叢那知金臂是正倒但覺已挫千魔鋒龍天四衆儼然侍喜滿火宅俱成功向來八風幾捲地衆寶行樹無摧桻老蕭區區佛所憫豈與十二蟯蚘同重雲之殿珠作帳一朝入海奔雷公幸留此像不為少福聚萬紀兼千總餘休八葉終灰燼
堅固卻賴三眠蟲似聞法猛藕絲像當時已不隨烟東煌煌二寶照南北各攝萬鬼專其雄龍華已耀東坡墨驚夢不假撞洪鐘惟有兹圖晦幾歲留待公句貽無窮畫沙累土皆見佛而況筆墨如此工亦念衆生業障厚要與機杼聊分攻從今俱盡未來世買絲不繡平原容
叢書／武英殿聚珍版叢書／簡齋集／卷八／七言古詩／黃修職雨中送芍藥五枝(P.6-1)..[清乾隆敕刻武英殿聚珍本]
黃修職雨中送芍藥五枝
微雨濕淸曉老夫門未開煌煌五仙子竝擁翠蕤來胭脂洗盡不自惜為雨歸來更無力老夫五十尚可癡憑軒一賦會眞詩
叢書／武英殿聚珍版叢書／簡齋集／卷十／五言律詩／劉大資挽詞二首(P.3-2)..[清乾隆敕刻武英殿聚珍本]
一死公餘事由來彼亦人使知臨難日猶有不欺臣河洛傾遺憤英雄歎後塵煌煌中興業公合冠麒麟
叢書２／歲時習俗資料彙編／歲時廣記（十萬卷樓叢書本）／卷第十九／上巳下／索幽婚(P.621)..[清光緒歸安陸氏刊十萬卷樓叢書本]
索幽婚
搜神記盧充范陽人家西三十里有崔少府墓
充冬至日出宅西獵射麞中之麞倒而起充逐之不覺遠忽見道北一高門如府舍問鈴下對曰崔少府宅也充進見少府酒數行曰近得尊府君書為君索小女為婚故相迎爾崔以書示充乃亡父手迹即欷歔無復辭免便敕內云盧郎已來便可使女莊嚴至黃昏內白女郎嚴竟崔語充可至東廊既至婦已下車即共拜為給食三日畢崔謂充曰君可歸生男當以奉還無相疑生女當留養充到家母問其故充悉以對
別後四年三月三日充臨水戯忽見傍有犢車乍沉乍浮既而上岸充往開車見崔氏女與三歲男共載女抱兒以還充又與金椀并贈詩曰煌煌靈芝質光麗何猗猗華豔當時顯嘉異表神奇含英未及秀中夏罹霜萎榮耀長幽滅世路永無施下悟陰陽運哲人忽來儀充取兒椀及詩忽然不見充後詣市賣椀崔氏姨識之語充曰昔我姨嫁少府生女未出而亡家親痛之贈以金椀着棺中可說得椀本末充以事對賫
椀白母母即令迎充及兒還諸親悉集兒有崔氏之狀又似充貌兒椀俱驗姨母曰我外生也即字溫休長成令器歷郡守子孫冠蓋相承至今其後植字幹有名天下杜詩云昨日玉魚蒙葬地早時金椀出人間廣異記云漢天子以玉魚一雙殮葬楚王戍之太子
叢書２／歲時習俗資料彙編／歲時廣記（十萬卷樓叢書本）／卷第二十六／七夕上／出河西(P.838)..[清光緒歸安陸氏刊十萬卷樓叢書本]
出河西
焦林天斗記天河之西有星煌煌與參俱出謂之牽牛天河之東有星微微在氐之下是曰織女杜甫詩云牽牛出河西織女出河東張天覺七夕歌云河東美人天帝子機杼年年勞玉指織成雲霧紫綃衣辛苦無懽容不理帝憐獨居無與娛河西嫁得牽牛夫貪懽不歸天帝怒謫
歸卻踏來時路但令一歲一相逢七月七日橋邊渡
叢書２／歲時習俗資料彙編／歲時廣記（十萬卷樓叢書本）／卷第三十四／重九上／尚菊花(P.1080)..[清光緒歸安陸氏刊十萬卷樓叢書本]
尚菊花
風土記日精治蘠皆菊之花莖別名也生依水邊其花煌煌霜降之節唯此草盛茂九月律中
無射俗尚九日而用候時之草也爾雅云菊治蘠也又牧豎閑談云蜀人多種菊以苗可入菜花可入藥園圃悉植之郊野人多採野菊供藥肆頗有誤真菊延年野菊瀉人如張華言黃精益壽鈎吻殺人皆此類也
史／正史／新唐書／志　凡五十卷／卷三十三　志第二十三／天文三／月五星凌犯及星變(P.851)..[底本：北宋嘉祐十四行本]
天復元年五月自丁酉至于己亥，太白晝見經天，在井度。十月，大角五色散搖，煌煌如火。占曰：「王者惡之。」二年五月甲子，太白襲熒惑在軒轅后星上，太白遂犯端門，又犯長垣中星。占曰：「賊臣謀亂，京畿大戰。」十月甲戌，太白夕見在斗，去地一丈而墜。占曰：「兵聚其下。」又曰：「山摧石裂，大水竭。」庚子，辰星見氐中，小而不明。占曰：「負海之國大水。」是歲，鎮星守虛。三年二月始去虛。十一月丙戌，[二二]十一月丙戌　按二十史朔閏表，是年十一月丁酉朔，無丙戌。太白在南斗，去地五尺許，色小而黃，至明年正月乃高十丈，光芒甚大。是冬，熒惑徘徊于東井間，久而不去。京師分也。
天祐元年二月辛卯，太白夕見昴西，色赤，炎燄如火；壬辰，有三角如花而動搖。占曰：「有反，城有火災，胡兵起。」六月甲午，太白在張，芒角甚大；癸丑，句巳，犯水位。自夏
及秋，大角五色散搖，煌煌然。占同天復初。三年八月丙午，歲星在哭星上，生黃白氣如孛狀。
史／政書／唐會要／卷八　補／郊議(P.105)
開元十三年四月乙丑．撫州三脊茅生．有上封事者言曰．昔齊桓公九合諸侯．一匡天下．將欲封禪．問於夷吾．夷吾對曰．江淮間三脊茅生．用以縮酒．乃可封禪．其時無茅．桓公大慙而罷．自歷千古．今始一生．昔宣王南征．責楚包茅不入．王祭不供．則是其地．其茅今高一尺．至八月長足．方堪縮酒．特望聖恩．至時令采用．祭泰山．并掘根於苑內植之．時宰臣已遣使於岳州採沅江茅．乃奏曰．管夷吾謂桓公是諸侯．不合封禪．故稱茅以拒之．及伐楚之日．尊周室．行伯道．乃責楚云包茅不入．王祭不供．若以茅為瑞．是不知經義．臣等歷任荊楚．博訪貢茅．沅江最勝．臣已牒岳州取訖．今稱撫州有茅．請移根入苑．且貉不踰汶．橘不
過淮．移根苑中．信是虛語．望敕撫州．且進六束．與沅江相比用之．帝曰．可．癸酉．詔朝集使各舉所部孝悌文武．集於泰山之下．十一月丙戌．至泰山下．去山趾五里．丁亥．帝衮冕服於行宮致齋．戊子．敕曰．封祀告成．為萬姓祈福．必資清潔．以副朕心．其行事官及齋郎應致齋者．宜令御史行齋．切勿容疏怠．有雄野雞飛入齋宮．馴而不去．久之．飛入仗衞．忽不見．邠王守禮等賀曰．臣謹案舊典．雌來者伯．雄來者王．又聖誕酉年．雞主於酉．斯蓋王道遐被．天命休禎．臣請宣付史官．以彰靈貺．冊府元龜．
案唐書列傳．張說為中書令．倡封禪議．受詔以諸儒草儀．及登封還．詔說撰登封壇頌．刻之泰山．
唐張說封禪壇頌．皇唐六葉開元神武皇帝．再受命．致太平．乃封岱宗．禪社首．鑿石紀號．天文煥發．儒臣志美．立碣祠壇曰．厥初生人．俶有君臣．其道茫昧．其氣樸略．因時歘起．與運而紛落．泯泯沒沒．而無聞焉．爾後聖人．取法象．立名位．衣裳以等之．甲兵以定之．於是禮樂出而書記存矣．究其源．致敬乎天地．報其本．致美乎鬼神．則封禪者．帝王受天命告成功之為也．閱曩聖之奧訓．考列嗣之通術．疇若天而不成．曷背道而靡失．由是推之．封禪之義有三．帝王之略有七．七者何．傳不云乎．道德仁義禮智信．順之稱聖哲．逆之號狂悖．三者何．一．位當五行圖錄之序．二．時會四海昇平之運．三．德具欽明文思之美．是謂與天合符．名不死矣．有一不足而云封禪．人且未許．其如天何．言舊史者．君莫道於陶唐舜禹．臣莫德於皋陶稷卨．三臣備德．皆有天下．仲尼敍帝王之書．繫魯秦之誓．明魯祀周公．用王禮．秦承伯
益．接周統．孔聖微旨．不其效歟．然秦定天下之功高．享天祿之日淺．天而未忘庭堅之德也．故大命復集於皇家．天之贊唐．不惟舊矣．其興之也．元靈啟迪．黃祇顧懷．應歸運以義舉．撫來蘇以利見．湯也無放夏之慙．武也無伐殷之戰．高祖創業．四宗重光．有德格天．漏泉蒸雲．濡露菌蠢．滋育氤氳．涵煦若天地之覆載．日月之照臨．溥有形而希景．罄無外而宅心．百有八年於茲矣．皇帝攘內難而啟新命．戴睿宗而纘舊服．宇宙更闢．朝廷始位．蓋羲軒氏之造皇圖也．九族敦序．百姓昭明．萬邦咸和．黎民於變．立土圭以步歷．革銅渾以正天．蓋唐虞氏之張帝道也．天地四時．六官著禮．井田三壤．五圻成賦．廣九廟以尊祖．定六律以和神．蓋三代之設王制也．武緯之．文經之．聖謨之．神化之．然猶戰戰兢兢．日慎一日．約規誨以進德．遂忠良以代工．講習乎無為之書．討論乎集賢之殿．寵勇爵．貴金門．翼乎鵷鸞之列在庭．毅乎貔貅之師居鄙．人和傍感．神寶沓至．乾符坤珍．千品萬類．超圖軼牒．未始聞記．我后以人瑞為心．不以物瑞為意．王公卿士．儼然進曰．休哉陛下．孝至於天．故合於道．前年祈后土．人獲大穰．閒歲祀圜丘．日不奄朔．感祥以祚聖．因事以觀天．天人交合．其則不遠．意者喬岳埽路．望翠華之來．上帝儲思．俟蒼璧之禮久矣．焉可專讓而廢舊勛．羣臣固言．勤帝知罪．至於再．至於三．帝乃揖之曰．欽崇天道．俯率嘉話．恐德不類．敢憚於勤．其撰巡狩之儀．求封禪之故．既而禮官不誡而備．軍政不謀而輯．天老練日．雨師灑道．六甲案隊．八神警蹕．孟冬仲旬．乘輿乃出．千旗雲列．萬戟林行霍濩燐爛．飛焰揚精．原野
為之震動．草木為之風生．歷郡縣．省謠俗．問耆年．舉百祀．興墜典．葺闕政．攸徂之人．室家相慶．萬方縱觀．千里如堵．城邑連歡．邱陵聚舞．其中垂白之老．樂過以泣．不圖蒿里之魂．復見乾封之事．堯雲往．舜日還．神華靈鬱．爛漫乎穹壤之間．是月來至於岱宗．祗祓齋宮．滌濯靜室．凝神元覽．將款太一．議夫泰山者．聖帝受天官之宮．天孫總人靈之府．自昔立國．莫知萬類．克升中而建號．惟七十而有五．我高宗六之．而今七矣．非夫尊位盛時．明德曠代．遼闊難並之甚哉．先時將臻夫大封也．累封壇於高岡．築泰壇於陽阯．夫其天壇三襲．辰陛十二．咸秩眾靈．列座有次．崇牙樹羽．管磬鏞鼓．宮懸於重壝之內．干戚鋋殳．鉤戟戣戳．周衞於四門之外．伐國重器．傳代絕瑞．旅之於中庭．玉輦金轂．翠冒黃屋．夾之於端路．庶官百辟．羌夷蠻貊．襃成之後．讓王之客．敍立於禮神之場．髦頭拏牙．鐵馬金鏃．介冑如雪．旗幟如火．遠匝於清禁之野．於是乎以天正上元．法駕徐進．屯千乘於平路．留羣臣於谷口．皇帝御六龍．陟萬仞．獨與一二元老．執事之人．出天門．臨日觀．次沆壑．宿巉巖．赤霄可接．白雲在下．庚寅．祀高祖於上封．以配上帝．命眾官於下位．以享眾神．皇帝冕裘登壇．奠獻俯僂．金奏作．佾羽舞．撞黃鐘．歌大呂．開閶闔．與天語．請將信公．奉斗布度．懋建皇極．勤恤蒼生．招嘏乎未兆．禳災乎未萌．上下傳節．而禮成樂遍．福壽同歸．而帝賜神策．乃檢玉牒於中頂．揚柴燎於高天．庶衷誠而上達．若憑焰而駕煙．日轡方旋．神心餘眷．五色雲起．拂馬而隨人．萬歲山呼．從天而至地．越翌日．尊睿宗．侑地祇．而禮社首．遂張大樂．覲東后．
國風惟舊．無黜幽削爵之誅．王澤惟新．有眚災大賚之慶．不浹日．至化洽於人心．不崇朝．景福遍於天下．然後藏金匱於祏室．迴玉鑾於上都．煌煌乎真聖朝之能事．而高代之盛節者也．於斯之時．華戎殊俗．異音同歎曰．岳合多雨．山峻多雲．豈有大舉百萬之師．尅期千里之外．乃行事之日．則天無點翳．地無纖塵．嚴冬變為韶景．寒谷鬱為和氣．非至德孰能動天．如此其順者乎．昔人云．自西自東．自南自北．無思不服．今信知聖人作而萬物覩．其心服之謂矣．或曰．祭泰折．主先后．非體歟．曰．是禮也．非宜也．王者父事天．母事地．侑神崇孝．無嫌可也．且夫柴瘞外事．帝王主之．蒸嘗內事．后妃助之．是開元正人倫．革弊禮．起百王之法也．故令千載承末光．聆絕韻．咀甘實．漱芳潤．爍元妙之至精．流不已之淑聲．臣說作頌．告於神明．四皇墳而六帝典．雖吉甫亦莫能名．徒採彼輿人之詩曰．大矣哉．維天為大．維皇則之．率我萬國．受天之祺．子孫百代．人神共保綏之云爾而已矣．
徐堅傳．元宗時．堅充集賢學士．從上封泰山．以參定儀典．加光祿大夫．
裴光庭傳．元宗有事岱宗．中書令張說．以天子東巡．京師空虛．恐突厥乘間竊發．議欲加兵守邊．召光庭與謀．對曰．封禪所以告成功也．成功者．德無不被．人無不安．萬國無不懷．今將告成而懼突厥．非昭德也．大興力役．用備不虞．非安人也．方謀會同．而阻戎心．非懷遠也．此三者．名實乖矣．且諸蕃突厥為大．贄幣往來．願修和好有年矣．若遣一使召大臣．使赴行在．必欣然應命．突厥受詔．則諸蕃君長．必相
率而來．我偃旗息鼓．不復事矣．說曰．善．吾所不及．因奏用其策．突厥果遣使來朝．契丹酋長與諸蕃長皆從行在東封．還遷兵部侍郎．
康子元傳．子元越州會稽人．仕歷獻陵令．開元初．詔中書令張說舉能治易老莊者．集賢直學士侯行果．薦子元及平陽敬會真於說．藉說以聞．並賜衣幣．得侍讀．子元累擢秘書少監．會真四門博士．俄皆兼集賢侍講學士．元宗將東之泰山．說引子元行果徐堅韋縚商裁封禪儀．初．高宗之封．中書令許敬宗議周人尚臭．故前祭而燔柴．說堅子元白奏．周官樂六變．天神降．是降神以樂．非緣燔也．宋齊以來．皆先飲福酒．乃燎．請先祭後燔．如貞觀禮．便．行果與趙冬曦議．以為先燎降神尚矣．若祭已而燔．神無由降．子元議挺不徙．說曰．康子獨出蒙輪．以當一隊耶．議未判．說請決於帝．帝詔後燔．並唐書．
酉陽雜俎．明皇封禪泰山．張說為封禪使．說壻鄭鎰本九品官．舊例封禪後．自三公以下．皆遷轉一級．惟鄭鎰因說．驟遷五品．兼賜緋服．因大酺次．元宗見鎰官位騰躍．怪而問之．鎰無詞以對．黃旛綽曰．此泰山之力也．
史／政書／唐會要／卷三十／大明宮(P.553)
咸亨元年三月四日．改蓬萊宮為含元殿．
長安元年十一月．又改為大明宮．十二月一日．改含元殿為大明殿．
神龍元年二月．復改為含元殿．
上元二年七月．延英殿當御坐．生玉芝一莖．三花．親制玉靈芝詩三章．章八句曰．玉殿肅肅．靈芝煌煌．重英發秀．連葉分房．宗廟之福．垂其耿光．原闕二句．元氣產芝．明神合德．紫微間彩．白蕣呈色．載啟瑞圖．庶符皇
極．天心有眷．王道惟則．幸生芳本．當我宸旒．効此靈質．寶玉獻猷．神惟不愛．道亦無求．端拱思維．永荷天休．
建中元年九月．將作監言．請修內廊．是歲孟冬．為魁罡．不利修作．太史請卜佗時．上曰．啟塞從時．詭妄之書．勿信．乃命修之．
貞元三年十二月．初作元英門觀于大明宮北垣．
史／紀事本末／三朝北盟會編／靖康中帙／卷七十五　靖康中帙五十　起靖康二年正月十六日丙午盡其日(P.563-1)
宇文虛中撰宋故資政殿學士銀青光祿大夫贈特進資政大學士開府儀同三司諡忠顯劉公神道碑曰宋興百七十載祖宗以仁厚忠恕廉恥待士大夫自一命以上無復前世之戮辱亦有致位通顯終身安榮率為子孫數世之利固宜人人自重知所報本
一旦禍生釁京師失守公卿郎吏交首偽庭改作敵營往往為之領袖耳目至誑君父甚至誑迫君父脫甚字告捕宗室致之穹廬之下刪此六字天地悽慘神人憤泣獨二人以死節聞曰資政殿學士劉公鞈曰兵部侍郎李公若水當擾攘變故之際議者不敢昌言其忠虜改作敵人尚高劉公之節至為小殮瘞覆揭示其處平昔無事時公頻使於外未嘗陪鳴玉之閒一入朝言者隨而擊之至在圍城中尚不為時所容一日死難毅然在他人之前乃知忠義之士固自有守方難之興劉公為真定安撫使率軍民固守金人攻城不下則分兵綴之引大軍而南上初即位羽檄召天下兵未集乃屈已捐金幣為城下之盟許割地以和虜刪此字僅退師旬日之閒援兵大集用事者乘士民之憤奏遣數大帥分總而北奏遣數大帥分總西北西誤作而期於北懾燕蘇西解太原之圍其言憤厲明決若可以漏刻制勝獨劉公憂之屢言亟戰怒敵為非是虜酋改作金人以暑度陘會山西之師於雲中所兵皆分就畜牧覘者以兵散將歸告於朝大臣責讓遣使督戰項背相望大將种師中感憤泣下帥眾以出遇敵死之而朝廷所遣別將姚古解潛折可求相繼奔敗中外震恐上知公可用乃以為宣撫使使集
散兵邢邢洺既太原卒陷既而太原卒陷脫而字真定亦為虜改作敵所據事益急乃驛召公赴闕久之虜改作敵合兩路大軍皆至京城下公又申前議以為城大難守兵脆難戰惟有遣使款師緩其攻城之謀開元帥府以節制天下兵使之入援宰相折公於御榻前曰大抵臣僚自北來皆張大虜改作敵勢以戰為非今韐亦然款師非策惟有戰耳公曰今日事勢已至此乃遣使款師固為非策然不出於此以延引日月待援兵之至恐無他計若必欲戰則事有前鑒非臣所敢與知也宰相怒以公為沮國搖民即黜之及城陷召公入見上雪刪此字泣執公手曰不用卿言至此虜改作金人知公名請上書詔召至軍前宰相猶紹公為割地使宰相猶紿公為割地使紿誤作紹公至虜改作敵軍中踰月乃使館伴韓政諭以用公之意因言南朝已擇立他姓自是兵連禍結卒未平定宜與家屬北去以保富貴公慨然曰有是哉歸而沐浴易服取幅紙書曰金人不以我為有罪而以我為可用但貞女不事二夫忠臣不事兩君況主憂臣危主辱臣死以順為正者妾婦之道所謂大丈夫者富貴不能淫威武不能屈此予所以有死也書畢引杯酒以衣自縊而卒鳴呼古語有之謀人之邦國危則亡之公之
始議欲以計款敵而以輕戰激怒為戒顓謀者與公相違卒以致禍顓謀者不能即死而公乃先死此尤為忠臣義士之所難也初金人起自海上屢敗契丹遼東人避亂有浮海之登萊者或言因耶律氏之衰可以復取燕薊太上皇念信誓之重詔大臣集議皆唯唯兩可唯鄭居中鄧洵武以為不然時相乃欲因此固位與童貫相表裏遂遣使持貫書從海道覘其虛實使與虜改作金偕來使還與虜偕來脫還字約我舉兵以夾攻契丹太上重其事依違未決會近臣有窺覬相位者乘閒進策且以言動朝廷曰彼約我以夾攻我若不從彼心反憾起異時兵端彼必蓄憾反起異時兵端誤作彼心反憾起異時兵端悔之無及遂復使通國書許以如約因以燕地為請及宣和壬寅邊臣奏契丹主延禧敗於白水其叔父僭立燕人來請師師到可不戰而下貫自江浙歸遽奏引兵而出太上以公參其軍謀公自越州乘傳至瀛鄚閒而种師道之軍已潰於白溝貫憂懼不知所出公至雄州乃自請詣軍前就師道議歸而語貫曰燕人固守未可輕進且祖宗有誓宜且班師會蔡攸來出所得太上親札曰祖宗信誓指天誓日又曰燕人說則取之不說則勿取之貫以公言契合遂劾奏高陽帥侯益知雄州和詵誣妄誤
國乃分屯以歸未幾耶律死無嗣其攝政議者以乘隙為易貫攸復欲進兵中使自京師來出御札督戰且喻將佐寮屬曰朝廷與金人約夾攻契丹久矣我若罷兵彼將滅遼與我為得無責言乎若使異時生釁誰任其責公曰與夷狄改作金人共事非計也貫怒曰此出上意公以為非計何也公曰自古與夷狄共事鮮無後患刪自古至此十一字事不成則恩威俱廢四解體事成則敵人恃功必有邀索唐以回紇破安祿山納侮召亂百年不已況金人氣燄非回紇之比乎凡爭議踰旬未能奪會郭藥師以涿州降我師遂出劉延慶為大將時當軸大臣乃昔年窺覬相位者欲沮宣撫司乃自京歸遣使厚許幣求燕地於金人欲以不戰而得地自以為功仍遣人密戒延慶以毋輕進時有旨先下涿易功當三省故緩其事凡軍前奏請率多譴卻於是大軍日行十里駐涿州良鄉縣踰月不前將士暴露困怠銳氣銷阻已而卒潰不能再舉金人自居庸入燕以燕歸我增幣鉅億萬金人始益驕傲刪此二字下視中國矣自出師取燕山以至靖康城守公皆參預議謀每與用事者相戾乃繼之以死以明君臣之義與夫危人之國敗人之師而
殺身以謝之者固有閒矣嗟乎前日廷議之臣不度彼已之勢不量可否之宜引道聽塗說小民喧嘩之言以斷天下安危大計既相與敗國矣則又歸過君父滅棄臣子之禮苟可逢迎虜改作敵意求容於偽朝二字改作敵者無所不至也故上北狩所詔札覽之者無不慟絕逮盛德嗣興宗社禍甯誤國從偽者皆幸得生存而公乃先死不獲復見天日嗚呼天人之際善惡之報其果非耶不然則幸而生與不幸而死固自有數而不可致詰耶夫天以高名全節畀忠義之人不待身而後顯則公所以捐其所輕輒取其所重蓋所謂求仁而得仁者是豈可以幸不幸為言哉公歸葬建州之崇安其子以虛中與公契舊目見謀議本末乃以表墓之文見諉因為論著大節事係天下之所以安危者揭示道左且以辨明取燕之失不在上皇仍繫之以詞以概舉公平生之事是區區之夙願也其詞曰劉號著姓始家咸秦建公六世乃遷甌閩曾祖文廣甘於隱淪祖父太素以儒學振顓授魯史其徒千人皇考民先益衍斯文遂繇恩舉廁於縉紳悉以公貴恩封荐臻朝議正舉賁於幽窀英英厥配宜其累姻咸甯感義秩為小君公生而異幼耽
經史來試有司策名上第重慶在堂撫公以喜板輿從養時其甘旨豐城一尉活彼餓民令於隴城調發惟均王師度隴以公從軍驟列朝籍聲稱藹聞時方開邊轉餉是急公總平貨登萬億斥羨於戎以易兵食公無棄財民無靳力帝用錫祉中密寓直郇瑕之寶邊計仰給故籍弗存利源湮塞命公總領制置之職刊燬之餘是捃是緝迄於有成纔期月祕殿論著集英為首或繇材選或以功授八遷至此訓每厚遂總轉運使於關右鄜延謀帥以公守之兵衄湟中聲搖西陲公列將卒乘虛出奇踰月卒解震武之圍隱如長城名動陲夏人款邊自狀其罪願附章聞矜此恫悔僉曰彼反覆未改宜益鏖兵勿恃其紿公曰不然彼累戰敗以我全盛尚慮後害相彼小邦甯無懲艾遂以便宜列言於朝帝有恩言貰此夭驕東暨麟豐西踰臨洮蔚其稼穡更休戍繇自公一言縶彼嗾獒西清次對用旌厥勞公厭乘邊東越剖符越乃澤國湖水是瀦下流灌溉舄鹵膏腴誰俾涸此利其租飯豆羹芋困不重輸籍在水衡好用事改作是須孰敢弗督以速刑書公為喟然疏入以時當宁慨歎恨不夙知盡捐所賦活此憊羸桐溪回穴
有盜竊發既蹂餘杭七州幅裂官吏曹奔官軍氣奪或請公避公顧而言為上郡守其可棄捐乃治闉闍乃礪戈鋋畜牧收野什伍比聯寇改作敵來瞰城公親被堅揮兵出空拳爭先一戰而勝肩體盈川溫台暨明賴公以全越民德公郊墟市飯食必祝願公永年帝聞民情謠譽籍籍予有忠臣功映皎日超陞祕殿命書赫奕寶帶名馬終朝三錫公方應召邊吏請師命公便道往贊樞機幕中抗議人為公危常山請師未至而移汾陽黠虜改作之渠以眾來歸公謂上策不可挽曷以厚廩縻之京師章上報聞後患終遺帝念久勤俾榮故鄉爰自建安易麾福唐式寵其行進職延康過家上冢三組熒煌里民喜來牛酒相望乃揮錫金儲為義莊燕及功緦時其奉嘗公頃過都見辭連造請臺省故例則然或者中公以逢貴權謂於中司有所摘言過領祠宮曾未踰年擢守荊渚復求建安盡還故職以榮使旃盜起河朔再帥常山公之來斯盜方熾單騎入境覘者眙其首柴宏世服耘耔不堪誅求乘憤而起洌彼潢池公以榮利俾還其植歸安田里宏感誠言矢死無二不飭吏士直造戎壘開諭禍福不施笞箠帝用嘉之載錫爾祉
煌煌命服重念粲麗副以名駒繡瑤轡降胡改作人調馬名刪此字欲抗虜此字改作北部詔俾內郡悉空牧圉公以便宜格詔弗與有奸根株窺伺廩庾雜以糠覈壯哉雀鼠廉車之姻視其敢視其枝梧枝梧誤作敢公命劾治趣告獄具營救眾至卒竄他所籍其家資以餉禁旅兵鈐趙繹中貴人子取賂於軍以免戰士公得其實叱下械繫責人憤恨泣訴宸扆上慮佚罰逮治廷尉自是姦贓望風披靡惟時敵人因此造釁管樞暗事專兵以逞尚欲受地開雲中郡公列其實逢彼之慍文移未復敵軍壓境憬彼渠酋改作魁挾我叛師驅馬南牧集都畿帝用屈已要盟乃歸求取金帛所過無遺大臣持詔公以威既竭府庫又取我私公不為應郤之有辭虜改作敵憤未泄環城欲攻負彼犬羊改作恃其勁強舞於梯衡公命蹶張潰其狂鋒久乃逸去全此危墉進職資政寵渥彌豐虜改作敵之再來公護諸將敗亡之餘師殲氣喪公以忠義激於悲壯手執大麾視吾所向有詔來覲閉於重圍獻議不合煩言乘之公斥未久迄至阽危公之畫謀無非先計又以死明君臣之義雖古烈士視公有愧天子震悼相繼還畀舊秩贈大學士易名忠顯惟以節惠公娶李氏進封康樂
繼室曰呂敏於婦學安康名郡承其恩渥公子三人詒訓清忠長曰子羽綽有父風入奉朝請執雁以從進直芸閣亦以似公子翼子翬八品仕初將命東浙帝以詔除管記幕府從公辟書有女出適曰祝可久通籍於朝在列之右二孫珙瑋薿薿並秀公仕三紀屢經郊宥貤彼恩秩升父之後故於常延尚遺二幼公生丁未治平二迨其捐軀缺三字拱辰之麓歲闕三字拱辰之麓應作歲拱辰已崇安之麓新阡起揭兆銘詩亶告來裔
賜進士出身頭品頂戴四川等處承宣布政使司布政使清苑許涵度校刊
三朝北盟會編卷第七十五終
史／紀事本末／三朝北盟會編／炎興下帙／卷一百四十六　炎興下帙四十六　起紹興元年四月十四日庚辰盡二十日丙戌(P.1060-2)
大行隆祐皇太后議諡○舊校云諡議汪藻撰臣伏奉敕禮部狀據太常寺今來大行皇太后崩合差議諡官差臣
撰議諡者臣謹上議曰臣聞承天者地也所以涵六氣而熙功配陽者陰也所以分四時而成物化儷宸極者后也所以奉宗廟而隆化極故古之母儀天下者生也薦其尊名終而述其大行三代尚矣靡得而詳在漢則明德和熹著稱於前在唐則文德懿安垂紀於後皆所以揚椒塗之範炳彤管之輝巍巍乎而與帝德並隆不可貶已恭惟大行隆祐皇太后躬聖善之德茂柔明之資粵自先正魏王有功仁祖之世王室所賴旂常紀之其澤深慶綿用集我太母惟我太母基元祐嬪於泰陵逮事宣仁欽聖兩宮稟二南之規兼四教之善正位宮掖三十餘年含洪光大而體坤道之常進退存亡而得聖人之正及靖康初載天割我家二帝出郊中原無統列辟相視莫知所圖我太母起於危疑之中自任以天下之重手援大寶授之聖明當方隅傾側之時序璇歷纂承之次雖文母以十亂興周不能過也已而六飛南渡按蹕武林元凶闚朝宄自內作天下之勢甚於綴旒我太母投袂而寢禍機立談而銷逆祲坐使天地復正三辰復明四方元元悉免塗炭雖媧皇以鍊石補天不能過也既勳猷崇極如此而乃抑華敦儉率禮蹈和
塞私謁之塗裁外家之寵清淨謙而以道為本沈剛克而與神為謀擁佑聖躬殫誠盡愛煌煌乎度越麟趾思齊之上矣方期清我甸服駕旋舊京虔奉翟車謁款宗廟極四海之養即東朝之安而昊天不辰禍結改作綿慈極郊蠶告畢方開盛夏之祥隙駟難遽掩長秋之御茲天子追慕悼心失圖歎厚載之中傾痛仙游之不返雖遂服不可勉從期之喪而興哀無時每過舉音之節由是命有司考易名之典懋飾終之儀告於神明節以四惠庶幾有以彰淑則而暢徽音謹按諡法明德有功曰昭視民如子曰慈聰明睿智曰獻安民有功曰烈若乃兩值時變當陽御簾基圖既安即復明辟澤及萬世與天無窮非明德有功耶寢興焦勞言動懇惻冒風濤兵革之險濟宇宙生靈之艱非視民如子耶察興替之端知變通之利親庶政以任溥天之責奉真人以膺歷數之歸非聰明睿知耶中微之緒而我振之大亂之源而我窒之從容房帷密幹鴻造密斡鴻造斡誤作幹非安民有功耶嗚呼道之大者理謝形容名之尊者言絕稱謂故古者賤不誄貴幼不誄長而皇后之諡則請之於廟示雖天子必有尊也況我太母盛德元功敻無前比豈膚學之臣
所能擬議意者必受成於宗廟為足以對在天之靈大行隆祐皇太后諡議宜以宗廟之命錫之曰昭慈獻烈皇后臣謹議
子／筆記／宋朝事實類苑／卷三十九／詩歌賦詠　六／大言賦(P.503)
大言賦
蘇易簡為學士承旨日，太宗親書宋玉大言賦賜之。易簡因效玉，亦作大言賦以獻，曰：『皇帝書白龍牋，作大言賦，賜玉堂易簡。御筆煌煌，雄辭洋洋，瓌瑋博達，不可備詳。詔易簡升殿，躬指其理，歎宋玉之奇怪也，因伏而奏言，恨宋玉不與陛下同時。帝曰：「噫，何代無人焉，卿為朕言之。」易簡曰：「聖人興兮告成功，登崑崙兮展升中，地為席兮饗祖宗，天起籟兮調笙鏞。日烏月，曜文明也。參旗井鉞，嚴武衞也。執北斗兮，奠玄酒也。削西華兮，為石也。迅雷三發，山神呼也。流電三激，爟火舉也。禮冊獻兮，淳風還君。百拜兮天神歡，四時一周兮萬八千年。泰山夷兮溟海乾，圓蓋空兮方輿穿，君王之壽兮無窮焉。」』殿上皆呼萬歲，上覽之大喜，又作大言賦銘四句以褒之，易簡刻石于院內之北壁。見楊文公談苑。
子／筆記／宋朝事實類苑／卷四十五／休祥夢兆　一／周克明(P.587)
周克明
景德三年，有巨星見於天氐之西，光芒如金丸，無有識者。春官正周克明言：『按天文錄荊州占，其星名周伯。語曰：「其色金黃，其光煌煌，所見之國，太平而昌。」又按元命包，此星一曰德星，不時而出。』時方朝野多歡，六合平定，鑾輿澶淵凱旋，萬域富足，賦歛無橫，宜此星之見也。克明本進士，獻文於朝，召試中書，賜及第。
子／筆記／癸辛雜識／癸辛雜識前集／牛女(P.16)
牛女
七夕牛女渡河之事，古今之說多不同，非惟不同，而二星之名莫能定。荊楚歲時記云：「黃姑織女時相見。」太白詩云：「黃姑與織女，相去不盈尺。」是皆以牽牛為黃姑。然李後主詩云：「迢迢牽牛星，杳在河之陽。粲粲黃姑女，耿耿遙相望。」若此則又以織女為黃姑，何耶？然以星歷攷之，牽牛去織女隔銀河七十二度，古詩所謂「盈盈一水間，脈脈不得語。」又安得如太白「相去不盈尺」之說。又歲時記則又以黃姑即河鼓，爾雅則以河鼓為牽牛。又
焦林大斗記云：「天河之西，有星煌煌，與參俱出，謂之牽牛；天河之東，有星微微，在氐之下，謂之織女。」晉天文志云：「河鼓三星，即天鼓也。牽牛六星，天之關梁，又謂之星紀。」又云：「織女三星，在天紀東端，天女也。」漢天文志又謂織女天之貞女。其說皆不一。至於渡河之說，則洪景廬辨析最為精當，蓋渡河乞巧之事，多出於詩人及世俗不根之論，何可盡據。然亦似有可怪者，楊纘繼翁大卿楊纘繼翁大卿　稗海本、四庫本於其下有「楊最知音律，善琴。」七字。倅湖日，七夕夜，其侍姬田氏及使令數人，露坐至夜半，忽有一鶴西來，繼而有鶴千百從之，皆有仙人坐其背，如畫圖所繪者。綵霞絢粲，數刻乃沒。楊卿時已寢，姬急報，起而視之，尚見雲氣紛郁之狀。然則流俗之說，亦有時而可信耶！
子／筆記／癸辛雜識／癸辛雜識續集上／文山像贊(P.142)
文山像贊
有傳鄧光薦贊文山像云：「目煌煌兮，疎星曉寒。氣英英兮，晴雷殷山。頭碎柱而璧完，血化碧而心丹。嗚呼！誰謂斯人不在世間。」祝靜得
子／筆記／桯史／卷十三／晦庵感興詩(P.148)
晦庵感興詩
朱晦翁既以道學倡天下，涵造義理，言無虛文。少喜作詩，晚年居建安，乃作齋居感興二十篇，以反其習，自序其意，斷斷乎皆有益於學，而非風雲月露之詞也。余從吾鄉蔡元思念成誦得之，其序曰：「予讀陳子昂感遇詩，愛其詞旨幽邃，音節豪宕，非當世詞人所及，如丹砂空青，金膏水碧，雖近乏世用，而實物外難得自然之奇寶。欲效其體，作十數篇，顧以思致平凡，筆力萎弱，竟不能就。然亦恨其不精於理，而自託於僊佛之間，以為高也。齋居無事，偶書所見，得二十篇，雖不能探索微眇，追迹前言，然皆切於日用之實，故言亦近而易知，既以自警，且以貽諸同志云」。一曰：「昆侖大無外，磅礴下深廣。陰陽無停機，寒暑互來往。皇羲古神聖，妙契一俯仰。不待窺馬圖，人文已宣朗。渾然一理貫，昭晰非象罔。珍重無極翁，為我重指掌。」二曰：「吾觀陰陽化，升降八紘中。前瞻既無始，後際那有終。至理諒斯存，萬世與今同。誰言混沌死，幻語驚盲聾。」三曰：「人心妙不測，出入乘氣機。凝冰亦焦火，淵淪復天飛。至人秉元化，動靜體無違。珠藏澤自媚，玉韞山含暉。神光燭九垓，玄思徹萬微。塵編今寥落，歎息將安歸。」四曰：「靜觀靈臺妙，萬化此從出。云胡自蕪穢，反受眾形役。厚味紛朵頤，妍姿坐傾國。崩奔不自悟，馳騖靡終畢。君看穆天子，萬里窮轍迹。不有祈招詩，徐方御辰極。」五曰：「涇舟膠楚澤，周綱已陵夷。況復王風降，故宮黍離離。玄聖作春秋，哀傷實在茲。祥麟一以踣，反袂空漣洏。漂淪又百年，僭侯荷爵
珪。王章久以喪，何復嗟歎為。馬公述孔業，託始有餘悲。拳拳信忠厚，無乃迷先幾。」六曰：「東京失其御，刑臣弄天綱。西園植姦穢，五族沈忠良。青青千里草，乘時起陸梁。當塗轉凶悖，炎精遂無光。桓桓左將軍，仗鉞西南疆。伏龍一奮躍，鳳雛亦飛翔。祀漢配彼天，出師驚四方。天意竟莫回，王圖不偏昌。晉史自帝魏，後賢合更張。世無魯連子，千載徒悲傷。」七曰：「晉陽啟唐祚，王明紹巢封。垂統已如此，繼體宜昏風。麀聚瀆天倫麀聚瀆天倫　「天淪」原作「大淪」，按叢書集成本文公先生感興詩作「天淪」，嘉靖本、四庫本、學津本亦均作「天淪」，今據改。，牝晨司禍凶。乾綱一以墜，天樞遂崇崇。淫毒穢宸極，虐焰燔蒼穹淫毒穢宸極虐焰燔蒼穹　「天樞遂崇崇」與「向非狄張徒」之間，原無此兩句，諸本均無，恐是岳珂漏記。今據叢書集成本文公先生感興詩校補。。向非狄張徒，誰辦取日功。云何歐陽子，秉筆迷至公。唐經亂周紀，凡例孰此容。侃侃范太史，受說伊川翁。春秋二三，萬古開群蒙。」八曰：「朱光徧炎宇，微陰眇重淵。寒威閉九野，陽德昭窮泉。文明昧謹獨，昏迷有開先。幾微諒難忽，善端本緜緜。掩身事齋戒掩身事齋戒　「齋戒」原作「齊戒」，今據叢書集成本文公先生感興詩校改。，及此防未然。閉關息商旅，絕彼柔道牽。」九曰：「微月墮西嶺，爛然眾星光。明河斜未落，斗柄低復昂。感此南北極，樞軸遙相當。太一有常居，仰瞻獨煌煌。中天照四國，三辰環侍旁。人心要如此，寂感無邊方。」十曰：「放勛始欽明，南面亦恭已。大哉精一傳，萬世立人紀。猗歟歎日躋，穆穆歌敬止。戒獒光武烈，待旦起周禮。恭惟千載心，秋月照寒水。魯叟何常師，刪述存聖軌。」十一曰：「吾聞庖犧氏，爰初闢乾坤。乾行配天德，坤布協地文。仰觀玄渾周，一息萬里奔。俯察方儀靜，隤然千古存。悟彼立象意，契此入德門。勤行當不息，敬守思彌敦。」
十二曰：「大易圖象隱，詩書簡編訛。禮樂矧交喪，春秋魚魯多。瑤琴空寶匣，紘絕將如何。興言理餘韻，龍門有遺歌。」十三曰：「顏生躬四勿，曾子日三省。中庸首謹獨，衣錦思尚絅。偉哉鄒孟氏，雄辯極馳騁。操存一言要，為爾挈裘領。丹青著明法，今古垂煥炳。何事千載餘，無人踐斯境。」十四曰：「元亨播群品，利貞固靈根。非誠諒無有，五性實斯存。世人逞私見，鑿智道彌昏。豈若林居子，幽探萬化原。」十五曰：「飄颻學仙侶，遺世在雲山。盜啟元命祕，竊當生死關。金鼎蟠龍虎，三年養神丹。刀圭一入口，白日生羽翰。我欲往從之，脫屣諒非難。但恐逆天道，偷生詎能安。」十六曰：「西方論緣業，卑卑喻群愚。流傳世代久，梯接凌空虛。顧眄指心性，名言起有無。捷徑一以開，靡然世爭趨。號空不踐實，躓彼榛棘途。誰哉繼三聖，為我焚其書。」十七曰：「聖人司教化，黌序育群材黌序育群材　「黌」原作「橫」，據學津本改。。因心有明訓，善端得深培。天敘既昭陳，人文亦褰開。云何百代下，學絕教養乖。群居競葩藻，爭先冠倫魁。淳風反淪喪，擾擾何為哉。」十八曰：「童蒙貴養正，孫弟乃其方。雞鳴咸盥櫛，問訊謹暄涼。奉水勤播灑，擁篲周室堂。進趨極虔恭，退息常端莊。劬書劇耆炙，見惡逾探湯。庸言戒麤誕，時行必安詳。聖塗雖云遠，發軔且勿忙。十五志於學，及時起高翔。」十九曰：「哀哉牛山木，斤斧日相尋。豈無萌蘖在，牛羊復來侵。恭惟皇上帝，降此仁義心。物欲互攻奪，孤根孰能任。反躬艮其背，肅容正冠襟。保養方自此，何年秀穹林。」二十曰：「玄天
幽且默，仲尼欲無言。動植各生遂，德容自清溫。彼哉夸毗子，呫囁徒啾喧。但逞言辭好，豈知神監昏。曰予昧前訓曰予昧前訓　叢書集成本文公先生感興詩「前訓」作「前語」。，坐此枝葉繁。發憤永刊落，奇功收一原。」馳騁今古，剟華反實，斯可謂志之所存者。其中二篇，論二氏之學，猶若有輕重有無之辨，晚學恨不得撰杖屨以質疑焉。
子／筆記／桯史／卷十五／淳熙內禪頌(P.169)
桯史卷第十五
淳熙內禪頌
中興三朝，授受之懿，追媲堯禹。一時薦紳名士，親逢盛際，濃墨大字，以侈千一之遇者間有之，而史不多見。三松王才臣子俊者，家廬陵，以文鳴江西，嘗作淳熙內禪頌一篇，其文贍蔚典麗。余甲戌歲在九江，才臣自蜀東歸，嘗訪余而出其藁。其文曰：「惟皇上帝，簡在宋德，誕集大命，於我藝祖。厥初造草昧，相時之黔，淪胥於虐，浮頤沈顛，靡所底定。其孰躋之，繄我是恃，寧濡我躬，俾即於夷塗。匪位之懷，我圖我民，匪天我私，惟我有仁。八聖嗣厥理，益以厚厥澤，動植是洽，堪輿是塞。葉氣茲有羡，以溢於罔極，計其攸鍾，是必有甚盛德。使之橫絕今古，焜燿典冊焜燿典冊　集成本、學津本「燿」並作「煌」。，而後天之報施，乃不爽厥則。惟我高宗，克靈承於茲，屬時陽九，天步用艱。犬羊外陵，狗鼠內訌，民罔奠居，皇綱就淪。惟我高宗，克宏濟於茲，左秉招搖，右提干將，灑掃函夏，復壽炎籙，茲惟難能哉！典時神天，歷載三紀，民生春熙，治象日舒，曾靡是居，俾聖嗣是荷，茲惟難能哉！惟我壽皇，紹大歷服，聖謨無所事，改慮我則，闡之俾益光；聖治無所事，改為我則，熙之俾益昌。志靡一不繼，事靡一不述。我興問
寢，明星在天，我往視膳，麗日在戶。起敬起愛，用家人禮，祀越二十八，曾靡間厥肇，思篤於親，爰釋大位。高宗神孫，伊我聖子，我是用禪，先後惟一軌，皇乎休哉！邃古之茫，赫胥大鴻，橧庥繩書，不可攷也已。羲圖炳文，民用有識，孔刪自唐，登載益煥，惟堯聖神，談者稽焉。蕩蕩巍巍，匪天弗則，遜於虞媯，首出帝典。重華是仍，亦以授禹，由姒以降，莫返於古初。或以謂臣，堯、舜、禹之事懿矣，揆之於今，其可儷歟！臣曰：奚直儷之耳！堯陟元后七十載，遭時不易，洚水滋儆，才者十六，未宣乃庸。凶族有四，未麗於辟，日叢萬微，以悴於厥衷。式時元德，歷試罔不績，主祭賓門，天人交歸焉。於廟受終，夫豈其艱？舜生登庸，越其在位。歷載各三十，宅帝即真，又三十有三，稽圖揆齡。九秩式有衍，脫躧萬乘，茲非其時哉！惟我高宗，春秋五十有六，惟我壽皇，春秋六十有三，黃屋赤霄，委以弗留。從容退居，靡俟大耄，以今准昔，其決孰需焉。以虞易唐，媯變而姒，惟械於位，廑廑釋厥負，乃若為天子父，以天下養，後世無傳焉。惟我壽皇，聖孝孔時，力靡遺餘，愛敬既究，熙以鴻號。錫類湛恩，燕及人老，鉅典盛儀，輝赫萬世。惟我皇上，聿駿前躅，日肅輿衛，來覲來省。翼翼如也，愉愉如也，以昔視今，其孝孰隆焉。故曰：奚直儷之耳！臣惟昔者，封禪、典引、正符等篇，其事至末矣，侈於麗藻，以掞不朽。矧今宏休，軼於古始，頌聲弗宣，不其缺歟？作宋一經，以駕帝典，顧瞻朝著，將有人焉，臣賤不敢與茲事。堯極立民，康衢有謠，載
在萬世，不以賤廢。臣誠不佞，請試效之，謹拜手稽首而作頌曰：『太初冥冥，孰究孰營，羲儀圖之，靡麗於成。有聖惟勛，疏之瀹之，斧其不條，而荒度之。匪世不阜，匪穹不佑，可燕可守，而勛以不有。乃遜於華，與世為公，何以告之，曰允執其中。華述厥志，亦以命文命，率克念厥紹，以共闡厥盛以共闡厥盛　集成本、學津本「共」並作「供」。。皇皇惟天，而勛則之，絕德與功，紹者克之。我瞻我稽，閱世惟千，泯泯棼棼，曾莫闖厥藩。天將開之，必固培之，厥培以豐，古尚克回之。豈惟回之？視培淺深，軼而躙之，視我斯今。粵歲己酉，二月壬戌，天仗宵嚴，彤廷曉蹕。穆穆壽皇，如天斯臨，群后在位，奉承玉音。曰予一人，實倦於勤，退處北宮，以篤於親。赫是大寶，畀我聖子，聖子惟睿，天命夙以啟。不吝於權，盍居乃功，釋焉不居，惟壽皇之公。壽皇之公，其孰發之？念我高宗，中心怛之。始時春秋，五十有六，嚮用康寧，以燕遐福。亟其與子，於密退藏，其子為誰？繄我壽皇。壽皇承之，匪亟匪徐，二十八年，四方於於。國是益孚，生齒益蕃，於野於朝，肅肅閑閑。聖子重暉，如帝之初，於千萬年，曾靡或渝。孰條不根，孰委弗源？念我高宗，允遜孔艱。匪高宗是懷，藝祖之思，洗時之腥，仁涵於肌。靈旗燄燄，平國惟九，其酋既貸，矧彼群醜。吾子吾孫，吾士大夫，毋刻爾刑，顧質之書。爾有嘉言，爾則我告，我賞我勸，如彼害何悼。不以干戈，而置詩書，維彼槐庭，謂匪儒弗居。列聖一心，諱兵與刑，維鯁言是聽，惟大猷是經。鍾我高宗，啟我壽皇，爰及聖上，篤其明昌。惟是四條，
式克至今，藝祖高宗，壽皇之心。匪時匪今，振古之式，式勿替厥度，亦以燕罔極。帝開明堂，百辟來賀，四夷攸同，莫敢或訛。不肅不厲，不震不竦，焯其舊章，貽我垂拱。勛迫大耄，乃禪於華，華逮陟方，俾夏建厥家。孰如高宗，及我壽皇，與齡方昌，而遽晦厥光。帝降而王，功弗德之逮，庸不列五帝，而祖三代。孰如我皇？惟德崇崇，顯號鴻休，蔚其並隆。維時壽皇，萬壽無疆，日三受朝，袞冕煌煌。維時皇上，治益底厥極，親心載寧，萬邦以無斁。萬姓謳歌，於室於塗，微臣作頌，以對於康衢。』」又自作序其後，謂元次山言前代帝王，有盛德大業者，必見於歌頌。蓋帝王之世，以詩頌為一件最緊切事，專設採詩之官，以搜求之，重以其時，教養有方，人人能文。故郊祀天地，則有頌；祀四嶽河海，則有頌；講武類禡，則又有頌；薦魚獻鮪等事，亦皆有頌。後世於詩頌既不甚經意，而能文之士，亦不世有，鴻烈麗藻，率不相值。且如有肅宗復兩京之功，又適有元結能作頌；有憲宗平淮蔡之功，又適有韓愈、柳宗元能作碑若雅。是以其功烈益大，彰明灼著，足以傳示無極。韓碑一為人所磨，易以段文昌之作，便俳諧淺陋，讀者悶然厭之，豈復能有所發揚也。子俊於前輩，無能為役，亦詎敢謂能文，然所述淳熙內禪頌，鄉曲一二鉅公，皆盛有所稱道。以為可以庶幾古作者，墮在山林，無階上徹，蓋十有六年於茲。屬者士大夫或惎之，俾自附於東漢傅毅之義，上表投進，亦試擬作表章一通矣。又念齒髮如許，恐有干澤之嫌，以召簡書朋友之譏，亦不
果進也，顧藏之家，以自致其意云。才臣蓋師誠齋，誠齋亟稱其文，有「發而為文，自鑄偉辭。其史論有遷、固之風，其古文有韓、柳之則，其詩句有蘇、黃、後山之味，至於四六，踵六一、東坡之步武，超然絕塵，崛奇層出，自汪彥章、孫仲益諸公而下不論也。小技如尺牘，本朝惟山谷一人，今王君亦咄咄逼之矣。挾希世之寶，而未應時之須，可為長太息」等語。嘗游京師，上史館書，述此頌之意，以杜篤自況，階薦得官，初任徑為成都帥幕，歸遂棲遲衡，泌其節，亦可觀云。
子／醫家／經史證類備急本草／卷第四　玉石部中品　金銀鐵土等附／石硫黃(P.11-2)..[宋版]
廣州石硫黃

榮州土硫黃

【石硫黃味酸溫】太熱有毒【主婦人陰蝕疽痔惡血堅筋骨除頭禿】療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲【能化金銀銅鐵奇物】生東海牧羊山谷中及太山河西山礬石液也【陶隱居】云東海郡屬北徐州而箕山亦有今第一出扶南林邑色如鵝子初出殼名崑崙黃次出外國從蜀中來色深而煌煌俗方用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾【臣禹錫等謹案吳氏】云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結【藥性論】云石硫黃君有大毒以黑錫煎湯解之及食宿冷猪肉味甘太陽之精鬼焰居焉㐲鍊數般皆傳於作者能下氣治脚弱𦝫腎久冷除冷風頑庳又云生用治疥蘚及療寒熱欬逆鍊服主虛損泄精【蕭炳】云硫黃臣【日華子】云石亭脂曾青為使畏細辛飛廉鐵壯陽道治痃□冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
子／醫家／經史證類備急本草／卷第五　玉石部下品　銅錫瓦鹽水土灰等附／自然銅　銗石附(P.27-1)..[宋版]
圖經曰自然銅生邕州山巖中出銅處今信州火山軍皆有之於銅坑中及石間採之方圓不定其色青黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁䰅之類入藥最好火山軍出者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵矢之類又有如不治而成者形大小不定皆出銅坑中擊之易碎有黃赤有青黑者鍊之乃成銅也據如此說雖分析頗精而未見似亂𢇁者耳又云今市人多以銗石為自然銅燒之皆成青焰如硫黃者是也此亦有二三種一種有殼如餘粮擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨往往是此自然銅用多湏鍜此乃畏火不必形色只此可辨也
子／醫家／重修政和經史證類備用本草／卷第四　玉石部中品／石硫黃(P.6-1)..[蒙古定宗四年張存惠晦明軒刻本]
［石硫黃］
［廣州石硫黃］

［榮州土硫黃］

【石硫黃味酸溫】大熱有毒【主婦人陰蝕疽痔惡血堅筋骨除頭禿】療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲【能化金銀銅鐵奇物】生東海牧羊山谷中及太山河西山礬石液也【陶隱居】云東海郡屬北徐州而箕山亦有今第一出扶南林邑色如鵝子初出殼名崑崙黃次出外國從蜀中來色深而煌煌俗方
【圖】
用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾【臣禹錫等謹案吳氏】云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結【藥性論】云石硫黃君有大毒以黑錫煎湯解之及食宿冷猪肉味甘太陽之精鬼焰居焉伏鍊數般皆傳於作者能下氣治脚弱𦝫腎久冷除冷風頑痺又云生用治疥癬及療寒熱欬逆鍊服主虛損泄精【蕭炳】云硫黃臣【日華子】云石亭脂曾青為使畏細辛飛廉鐵壯陽道治痃癖冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
子／醫家／重修政和經史證類備用本草／卷第五　玉石部下品／自然銅(P.24-1)..[蒙古定宗四年張存惠晦明軒刻本]
圖經曰自然銅生邕州山巖中出銅處今信州火山軍皆有之於銅坑中及石間採之方圓不定其色青黃如銅不從鑛鍊故號自然銅今信州出一種如乱銅絲狀云在銅鑛中山氣熏蒸自然流出亦若生銀如老翁鬚
【圖】
之類入藥最好火山軍者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵矢之類又有如不冶而成者形大小不定皆出銅坑中擊之易碎有黃赤有青黑者鍊之乃成銅也據如此說雖分析頗精而未見似乱𢇁者耳又云今市人多以銗石為自然銅燒之皆成青焰如硫黃者是也此亦有二三種一種有殼如禹餘粮擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨往往是此自然銅用多須鍜此乃畏火不必形色只此可辨也
集／別集／鄭思肖集／鄭所南先生文集／我家清風樓記(P.236)
又曷為清風？微噴囊口，浮偃樹杪，飄蕩而來，迂徐而去，有當之者，輕輕泠泠，透骨瑩快，一何妙哉，一何奇哉！此空闊閒靜之所，天地一時之清風，非古今不息之清風。是果何風？道德超邁之清風也。蓋光武故人嚴子陵先生，其人也，胸中空空無物，不肯以眼垂視當世，半夜飛上客星，不覺漢家江山亦俱為之精神。本亦無心，以一絲之微，高懸東都二百年名節，至今人仰先生，如在天上，尚見其標致，散而為清風。併仰懷許由、伯夷、叔齊、屈原、子陵輩，其意遠矣！大丈夫焉能尾尾於人之後乎？微斯人出，後世皆走於威福之下，足以殺其心而役之。許由忘天下之有君無君，夷、齊痛天下之皆無其君，屈原傷一國之不有其君，子陵喜天下之再有其君，此狂奴之所以大恣放其老狂也。大抵古今超邁之人，所出之時皆不同，所遇之事亦不同，高懷勁節則同。輝輝煌煌，俱不可當。寧不以萬乘非為不尊，萬鍾非為不貴。吾之所尊所貴者，惟終身以天理行吾之志而已。大開懷抱，純是古意，初不見其有他，俱未嘗有所學，遺萬形而孤往，超萬濁以立命，永吹此香，浮動終古，其清又至矣。非獨一時薰其風者，抖擻臭夢，瞠寤瞳角；直欲挈此百世之下，措於百世之上，與天地、風雷、日月、山澤豁其昏滯，還我明朗。有能天地之風之所不能，似或有過於風之行乎天下，入乎萬物，故其感動鼓舞後世人心，浮浮然若決水就下，必歸於海，又莫先、莫妙、莫大於此之清風。彼怪風贔
屭，且不能終朝；而此風此意，最清而淡，最有味，最久遠，最無然而不然，胡然而然，以其有不可泯滅者存焉。偉哉偉哉，吾弗得而見許由、夷、齊、屈原、子陵輩矣，將何以為吾清風樓？
集／別集／鄭思肖集／附錄三　題詠／讀鄭所南心史　清　陳去病(P.357)
讀鄭所南心史
清　陳去病
烈女傷故夫，烈士思故國。同此失所人，有恨並何極。卓哉帝宋朝，遺臣貴立節。煌煌正氣歌，噌吰振金鐵。下逮晞髮吟，哀音激清越。俱垂天壤間，彪炳不可滅。而如鄭憶翁，耿耿尤奇特。恥為頂笠民，甚且崇犬德。所以一卷書，冽泉不侵蝕。天使起鐵函，一朝比日出。要為亡明徵，大禍陸沈迫。先機覺斯民，庶幾示之的。果爾復社賢，寧死不披髮。仗義起樓
船，江湖遍流血。天意不可知，中原遽淪沒。大義日消亡，斯道幾垂絕。所幸此史存，纓得傳習。藉明彝夏防，而嗤姚許惑。黽勉勵前修，旁皇勿中輟！
國粹學報
集／詞曲／遼金元宮詞／第二部分一／遼金元三朝宮詞　清　陸長春／金宮詞(P.55)
離宮墆霓水中央，羅淩波萏菼香。月榭風廊隨處住，金蓮川北好乘涼。
[趙秉文滏水集]金蓮川詩：「一望金蓮五色中，離宮風月滿雲龍。向來萏菼香銷盡，何許薔薇露染濃。秋月明邊羅韈步，夕陽低處紫金容。長楊獵罷迴天仗，萬燭煌煌下翠峰。」[金史．世宗紀]大定八年五月，改旺國崖曰靜甯山，曷里滸東川曰金蓮川。又[地理志]西京路桓州。曷里滸東川更名金蓮川。世宗曰：「蓮者連也。取其金枝玉葉相連之義。」[陳剛中玉堂槀]金蓮川詩注：金章宗與李宸妃避暑於此，有泰和宮，今廢。[續夷堅志]引碣石錄：山後涼陘金蓮川，在都西州四百里而近。其地最高，夏至晝六十三刻，夜三十七刻。
集／詞曲／遼金元宮詞／第二部分一／遼金元三朝宮詞　清　陸長春／元宮詞(P.79)
天語煌煌戒百官，求賢難得聖心安。奢華服御休輕進，詔卻淮東七寶鞍。
[元史．仁宗紀]詹事院臣啟：「金州獻瑟瑟洞，請遣使采之。」帝曰：「所寶惟賢，瑟瑟何用焉。若此者，後勿復聞。」先是近侍言賈人有售美珠者，帝曰：「吾服御雅不喜飾以珠玉，生民膏血，不可輕耗。汝等當廣進賢才，以恭儉愛人相規，不可以奢靡蠹財相導。」言者慚而退。又，淮東宣慰使撒都獻玉觀音、七寶帽頂、寶帶、寶鞍，卻之，戒諭如初。
集／總集／全遼文／卷四／重修范陽白帶山雲居寺碑　應曆十五年(P.79)
重修范陽白帶山雲居寺碑應曆十五年
王正
東北方之美者。有若燕山。燕山之殊勝者。有若雲居寺。寺之東一里有高峰。峰之上千餘步有九室。室之內。有經四百二十萬言。梵文泉興。巖穴鱗次。嘉木蔭蘙於萬壑。磴道曲盤於半空。擬西方密藏之山。則鷲峰龍窟。鎮東漢祕文之宅。則天祿石渠。本自靜琬高僧始厥謀。歷道暹迨智菀諸公成其事。原夫靜琬之來也。以人物有否泰。像教有廢
興。傳如來心。成眾生性者。莫大於經。勒靈篇儆來劫者。莫堅於石。石經之義遠矣哉。藏千萬法。垂五百年。曾拔宅而此經存。海飛塵而此經在。粼粼白石。甯懼始皇之焚。岌岌碧巖。不畏會昌之毀。致此雲居之寺。多以石經為名。佛宇經廚。僧坊鐘閣。材惟杞梓。砌則琳珉。古檜星羅。流水環遶。璇提相望。門闥洞開。其中琢玉泥金。後素作繪。般爾之心匠。僧凱之筆精。皎皎然。煌煌然。逞巧計工。焉知幾萬。度材揆室。何啻數千。故太行之山。茲寺為中。若以東西五臺為眉目。孤亭六聘為手足。弘業盤山為股肱。則佛法大體。念茲在茲矣。風俗以四月八日共慶佛生。凡水之濱山之下。不遠百里。僅有萬家。預饋供糧。號為義食。是時也。香車寶馬。藻野縟川。靈木神草。赩赫芊綿。從平地至於絕巔。雜沓駕肩。自天子達於庶人。歸依福田。維摩互設於香積。焉將通戒於米山。面丹□者。熙熙怡怡。謂□闍於斯。俯清流者。意奪神駭。謂殑伽無礙。醵施者。不以食會而由法會。巡禮者。不為食來而由法來。觀其感於心。外於身。所燃指續燈者。所鍊頂代香者。所墮巖捨命者。所積火焚軀者。道俗之間。歲有數輩。噫。佛之下生。人即如是。先是庚子年。寺主謙諷和尚為門徒之時。會僕自皇后臺操觚之暇。被褐來遊。論難數宵。以道相得。和尚與僕約曰。夫人入仕。則竭忠以事君。均賦以利國。平徵以肅民。出家則莊嚴以奉佛。博施以待眾。齋戒以律身。盡此六者。可謂神矣。可謂神矣。自茲以別。迨今十五年矣。復與和尚會於此寺。僕以職倅於瀛。掌記於武定。廉察於奉聖。陟在憲臺。遷在諫署。佐茲邦計有日矣。和尚則歷綱維典寺事。見風雨之壞者。及兵火之殘者。請以經金遂有次序。以壇物畢萃於十方。故建庫堂一座。五間六架。以庖人可供於四眾。故建廚房一座。五間五架。以我佛方轉於法輪。故建轉輪佛殿一座。五間六架。以待賓不可以無位。次建暖廳一座。五間五架。又化助前燕主侍中蘭陵公建講堂一座。五間七架。又化助公主建碑樓一座。五間六架。并諸腰座。建飯廊二十三間四架。次又建東庫四間五架。次建梵網經廊房八間四架。次蓋後門屋四座。餘有捨短從長。加朱施粉。周而復始。不可殫論。於戲。小人入仕之風。不足畏也。和尚出家之理。亦以至矣。乙丑歲。天順皇帝御宇之十五載。丞相秦王統燕之四年。泰階平格擇明。八風草偃。四海鏡清。魑魅魍魎。即其鬼以不神。鳳凰麒麟。亦背偽以歸真。一金之施。期功德以絕倫。一介之士。欲風聲之不泯。和尚慶此得時。懇求作記。僕以靜琬漂木涌泉之異。在唐臨冥報記。諸公舉續刊助之日。在太原智邈碑。燕國土風之狀。在室尚父昉文。更或潤詞。終成誕說。今之所紀。
但以謙諷等同德經營。協力唱和。結一千人之社。合一千人之心。春不妨耕。秋不廢穫。立其信。導其教。無貧富後先。無貴賤老少。施有定例。納有常期。貯於庫司。補茲寺缺。維那之最者。有若前涿牧天水公珣。當舉六條。甚敬三寶。次則三傅隴西疑隹披法服。亦篤佛乘。說無緣為有緣。化惡果為善果。和尚則生生世世。應報宿緣。施者則子子孫孫。共酬前願。故寺不壞於平地。經不墜於東峰。古者。廬嶽蓮花。尚存芳躅。近者。恆山鐵塔。亦錄前身。夫如是。有客稽首靈巖。載為銘曰。
佛滅法兮□□堪哀。　鑿空刊石兮靜琬有才。　仙衣拂兮盡不盡。劫火焚兮灰不灰。　山河未壞兮幾人見。　乾坤相軋兮知誰開。　龍神護兮有道則見。　天人歸兮求福不回。　經五百年千仞上。　夫何有於歲月。　和尚曰善哉善哉。　敬佩斯語。　敢告將來。拓本。
按此碑在房山。文二十三行，行六十四字，《日下舊聞》僅載四百餘字，非全文也。應曆十五年乙丑，上溯十五年為庚戌，辛亥或壬子，非庚子。碑末署：「鹽鐵判官朝議郎行左補闕賜緋魚袋王正述」十八字。又「前鄉貢進士鄭熙書」八字。
集／總集／全遼文／卷六／李知順墓誌　太平八年(P.139)
李知順墓誌太平八年
向載言
粵有高張圓蓋。厚載方輿。上則兩曜七星。以燭其時。下則五岳四瀆。以鎮其國。或儲精而熠熠。或秀氣以煌煌。鍾之者呈祥呈瑞以顯其材也。稟之者為棟為梁以彰其用也。內則貫天地之清氣以為人矣。所以圓首方足。稟性含靈。壽三萬六千之日以為人之世也。代之極數也。賢愚貴賤。又不可逃。限之中。榮辱是非。又不可出昇沉之外。公姓李。字知順。隴西郡人也。祖宗職列。族望源流。更不復書。宋朝備矣。公生在并汾。長於汴洛。幼侍　內庭。出宣　帝命。時屬我朝方興甲馬。叵整師徒。遇崆峒大舉之秋。是寰海橫行之日。未逢大陣。俄捷偏師。俘公而來。遠詣行闕之下。英文睿武聖母承天皇太后服而捨之。體而察之。今皇上見而奇之。委而任之。統和二十四年擢為西頭供奉官。德由世濟。才為時生。光武之用鄧禹。克集元勳。先主之得孔明。須成霸業。未朞。續授中京宮苑副使。公忠勤奉職。清白立身。歷試諸難。頗諳星歲。虹玉抱禮天之用。雅樂含薦廟之音。開泰初。授頒給大使。公藏器於身。待時而動。九苞丹鳳。非惟閣上之禎。五色神蛟。不是池中之物。時有高麗一路。方萌小醜。大撓洪慈。命公
以直抵雞林。遠臨鴨水。斷舡橋而真同拉朽。破車陣而不異摧枯。符陰陽不測之神。助覆載無私之化。尋時納欵。依舊輸誠。特加頒給庫使。公優遊帝座。出入宸居。恒親咫赤之顏。不怠夙宵之志。皇情益注。朝命併加。開泰五年。改授金紫崇祿大夫檢校太保千牛衛大將軍知內承宣事兼御史大夫上柱國隴西縣開國伯食邑七百戶。公紀綱二國。羽翼一時。在魏參席上之珍。居晉為幄中之造。漢皇兩手。不暫捨於斯須。殷相一心。更何分於彼此。又至七年。就拜中京內省使知宮苑司事。只於舊地。不革本官。加食邑九百戶。檢校太傅。公吳虎蜀龍。已彰其譽。燕珉趙璧。方顯其才。桑弘羊心計出人。錢世儀精神滿腹。不輟殿庭之□。遙領藩宣之重。命先公揚州節度使金紫崇祿大夫檢校太傅兼御史大夫上柱國隴西縣開國伯食邑九百戶。龍綸下降。鳳詔初飛。秩預五侯。官踰三品。列土分茅。非不榮也。揚旌仗鉞。非不貴也。國家慮以公祭祀有虧。蒸嘗不接。遂遺一男希言。稟從父訓。疑是天然。真同遺體。果驗承家。娶趙氏為妻。有孫二人。長曰張五。次曰十一。並以鳳毛垂錦。英物摽奇。珠迭曜。二□騰芳。若論莊宅田園。奴僕人戶。牛駞車馬等。卒不能知其數矣。至如黃金白玉。珠犀佩帶。器合衣物。玩好之具。又何復暇算也。公以榮為懼。受寵若驚。進思盡忠。王常之金石。退思補過。內□□肺肝。前來之龍臥南陽。未快三春之波浪。今日之鵬飛北海。始觀萬里之程途。大道方□□□□不吊。寒來暑往。遘夢入於兩楹。以日繫時。忽災纏於二竪。以太平八年五月二十九日。薨於中京貴德坊之私第。享年五十有四。二聖聞之而慘愴。百姓知之而涕零。星使交馳。國門洞達。止於當年八月二十二日。葬於中京東南地約三十之塋。禮也。夫人箕裘貴族。鍾郝良家。夫人即皇甫殿直之女也。幼承后意。長在內庭。具六禮以納。公之為偶也。夫人有違偕老。尚歎未亡。痛石宛之新□。□□夫之不永。噫。公訥言敏行。尚素黜華。歸仰空門。欽崇佛事。外含淳古。內蘊融明。長者之德。君□之風。惟　公之備矣。奈寒暄結癢。天地成疵。追電火以難留。俄風燈之易滅。非公之積善不至也。□合宅小大之不幸也。夫人地卜高原。躬親葬事。靈轜進轍。指蒿里以同歸。丹旐浮空。泛栢舟而斯往。一□百口。俱在道塗。夫人誠之竭矣。禮之畢矣。家道之有無也。載言詩書末吏。螢雪陬儒。斯文見託。可□而言。謹為銘曰。
乾坤覆載。　日月運行。　六合之內。　人之最靈。　川之秀。　星之精。　國之瑞。　人之英。　因物而感。　為時而生。　時之未濟。　我則為舟為楫。　國之未理。　我則為公為卿。　公之霸也。　起自北方。　公之生
也。　□□中央。諸侯器業。珪璧行藏。　詩書顏閔。　富貴金張。　丹青帝載。　左右皇王。　時有更迭。　事有興亡。　公之憂國。　疾致膏肓。　骨沉厚土。　魂返故鄉。　墳有松兮風聲慘慘。　陵有山兮煙色蒼蒼。　庶使百代之人。　登此塚。　過此墓。　歎煙水之茫茫。拓本。
文前題：「故揚州節度使金紫崇祿大夫檢校太傅知中京內省司事提點內庫隴西縣開國伯食邑九百戶李公墓志銘并序」一行四十五字。
又「徵事郎試大理司直守大定府司錄武騎尉向載言撰」一行二十一字。文內揚，原誤楊。「玩好之具」，具，原誤其。
集／總集／遼代石刻文編／太宗、世宗、穆宗、景宗編／重修范陽白帶山雲居寺碑　應曆十五年(P.32)
重修范陽白帶山雲居寺碑
應曆十五年
雲居寺碑，在北京房山雲居寺，碑額篆書“重修雲居寺一千人邑會之碑”，碑文23行，行64字，正書。今據拓本參照《日下舊聞》、《遼文存》錄文。
重修范陽白帶山雲居寺碑。
東北方之美者，有若燕山。燕山之殊勝者，有若雲居寺。寺之東一里有高峰，峰之上千餘步有九室。室之內，有經四百二十萬言。梵文泉興，巖穴鱗次。嘉木蔭蘙於萬壑，磴道曲盤於半空。擬西方密藏之山，則鷲峰龍窟；鎮東漢祕文之宅，則天祿石渠。本自靜琬高僧始厥謀，歷道暹迨智菀諸公成其事。原夫靜琬之來也，以人物有否泰，像教有廢興，傳如來心，成眾生性者，莫大於經，勒靈篇儆來劫者，莫堅於石，石經之義遠矣哉！藏千萬法，垂五百年。曾拔宅而此經存，海飛塵而此經在。粼粼白石，甯懼始皇之焚；岌岌碧巖，不畏會昌之毀。致此雲居之寺，多以石經為名。佛宇經廚，僧坊鐘閣，材惟杞梓，砌則琳珉。古檜星羅，流水環遶，璇提相望，門闥洞開。其中琢玉泥金，後素作繪，般爾之心匠，僧凱之筆精。皎皎然，煌煌然，逞巧計工，焉知幾萬，度材揆室，何啻數千。故太行之山，茲寺為中。若以東西五台為眉目，孤亭
六聘為手足，弘業盤山為股肱，則佛法大體，念茲在茲矣！風俗以四月八日，共慶佛生。凡水之濱，山之下，不遠百里，僅有萬家，預饋供糧，號為義倉。是時也，香車寶馬，藻野縟川，靈木神草，赩赫芊綿，從平地至於絕巔，雜沓駕肩，自天子達於庶人，歸依福田。維摩互設於香積，焉將通戒於米山。面丹□者，熙熙怡怡，謂□闍於斯。俯清流者，意奪神駭，謂殑伽無礙。醵施者，不以食會而由法會。巡禮者，不為食來而由法來。觀其感於心，外於身，所燃指續燈者，所鍊頂代香者，所墮巖捨命者，所積火焚軀者，道俗之間，歲有數輩。噫！佛之下生，人即如是。先是庚子年，寺主謙諷和尚為門徒之時，會僕自皇后台操觚之暇，被褐來遊，論難數宵，以道相得。和尚與僕約曰：“夫人入仕，則竭忠以事君，均賦以利國，平徵以肅民；出家，則莊嚴以奉佛，博施以待眾，齋戒以律身。盡此六者，可謂神矣！可謂神矣！”自茲以別，迨今十五年矣！復與和尚會於此寺。僕以職倅於瀛，掌記於武定，廉察於奉聖，陟在憲臺，遷在諫署，佐茲邦計有日矣！和尚則歷綱維典寺事，見風雨之壞者，及兵火之殘者，請以經金遂有次序。以壇物畢萃於十方，故建庫堂一座，五間六架；以庖人可供於四眾，故建廚房一座，五間五架；以我佛方轉於法輪，故建轉輪佛殿一座，五間六架；以待賓不可以無位，次建暖廳一座，五間五架。又化助前燕主侍中蘭陵公建講堂一座，五間七架。又化助公主建碑樓一座，五間六架，并諸腰座。建飯廊二十三間四架，次又建東庫四間五架，次建梵網經廊房八間四架，次蓋後門屋四座。餘有捨短從長，加朱施粉，周而復始，不可殫論。於戲！小人入仕之風，不足畏也！和尚出家之理，亦以至矣！乙丑歲，天順皇帝御宇之十五載，丞相秦王統燕之四年，泰階平格擇明，八風草偃，四海鏡清。
魑魅魍魎，即其鬼以不神；鳳凰麒麟，亦背偽以歸真。一金之施，期功德以絕倫；一介之士，欲風聲之不泯。和尚慶此得時，懇求作記。僕以靜琬漂木涌泉之異，在唐臨冥報記。諸公舉續刊助之日，在太原智邈碑。燕國土風之狀，在室尚父昉文。更或潤詞，終成誕說。今之所紀，但以謙諷等同德經營，協力唱和，結一千人之社，合一千人之心，春不妨耕，秋不廢穫，立其信，導其教。無貧富後先，無貴賤老少，施有定例，納有常期，貯於庫司，補茲寺缺。維那之最者，有若前涿牧天水公珣，當舉六條，甚敬三寶。次則三傅隴西疑佳披法服，亦篤佛乘。說無緣為有緣，化惡果為善果。和尚則生生世世，應報宿緣；施者則子子孫孫，共酬前願。故寺不壞於平地，經不墜於東峰。古者，廬嶽蓮花，尚存芳躅；近者，恒山鐵塔，亦錄前身。夫如是，有客稽首靈巖，載為銘曰：
佛滅法往兮□□堪哀，鑿空刊石兮靜琬有才。仙衣拂兮盡不盡，劫火焚兮灰不灰。山河未壞兮幾人見，乾坤相軋兮知誰開。龍神護兮有道則見，天人歸兮求福不回。經五百年千仞上，夫何有於歲月？和尚曰：“善哉！善哉！”敬佩斯語，敢告將來。
鹽鐵判官、朝議郎、行右補闕、賜緋魚袋王正述。　前鄉貢進士鄭熙書。
集／總集／遼代石刻文編／聖宗編／李知順墓誌　太平八年(P.187)
李知順墓誌太平八年
李知順墓誌，出土於內蒙寧城縣石橋子村。誌石長74厘米，寬76厘米，已殘為4塊。今據拓本錄文。
故楊州節度使、金紫崇祿大夫、檢校太傅、知中京內省司、提點內庫、隴西縣開國伯、食邑九百戶李公墓誌銘并序。
徵事郎、試大理司直、守大定府司錄、武騎尉向載言撰。
粵有高張圓蓋，厚載方輿。上則兩曜七星，以燭其時；下則五岳四瀆，以鎮其國。或儲精而熠熠，或秀氣以煌煌。鍾之者呈祥呈瑞，以顯其材也；稟之者為棟為梁，以彰其用也。內則貫天地之清氣，以為人矣。所以圓首方足，稟性含靈，壽三萬六千之日，以為人之世也，代之極數也。賢愚貴賤，又不可逃略限之中；榮辱是非，又不可出昇沉之外。公姓李，字知順，隴西郡人也。祖宗職列，族望源流，更不復書，宋朝備矣。公生在并汾，長於汴洛。幼侍內庭，出宣帝命。時屬我朝方興甲馬，叵整師徒。遇崆峒大舉之秋，是寰海橫行之日。未逢大陣，俄捷偏師。俘公而來，遠詣行闕之下。英文睿武聖母承天皇太后服而捨之，體而察之。今皇上見而奇之，委而任之。統和二十四年，擢為西頭供奉官。德由世濟，才為時生。光武之用鄧禹，克集元勳；先主之得孔明，須成霸業。未朞，續授中京宮苑副
使。公忠勤奉職，清白立身。歷試諸難，頗諳星歲。虹玉抱禮天之用，雅樂含薦廟之音。開泰初，授頒給大使。公藏器於身，待時而動。九苞丹鳳，非惟閤上之禎；五色神蛟，不是池中之物。時有高麗一路，方萌小醜，大撓洪慈。命公以直抵鷄林，遠臨鴨水。繼舡橋而真同拉朽，破車陣而不異摧枯。符陰陽不測之神，助覆載無私之化。尋時納欸，依舊輸誠。特加頒給庫使。公優遊帝座，出入宸居。恒親咫赤之顏，不怠夙宵之志。皇情益注，朝命併加。開泰五年，改授金紫崇祿大夫、檢校太保、千牛衛大將軍、知內承宣事、兼御史大夫、上柱國、隴西縣開國伯、食邑七百戶。公紀綱二國，羽翼一時。在魏參席上之珍，居晉為幄中之造。漢皇兩手，不暫捨於斯須；殷相一心，更何分於彼此。又至七年，就拜中京內省使、知宮苑司事。只於舊地，不革本官，加食邑九百戶，檢校太傅。公吳虎蜀龍，已彰其譽；燕珉趙璧，方顯其才。桑弘羊心計出人，錢世儀精神滿腹。不輟殿庭之資，遙領藩宣之重。命公楊州節度使、金紫崇祿大夫、檢校太傅、兼御史大夫、上柱國、隴西縣開國伯、食邑九百戶。龍綸下降，鳳詔初飛。秩預五侯，官踰三品。列土分茅，非不榮也；揚旌仗鉞，非不貴也。國家慮以公祭祀有虧，蒸嘗不接。遂遺一男希言，稟從父訓，疑是天然，真同遺體，果驗承家。娶趙氏為妻。有孫二人：長曰張五，次曰十一。並以鳳毛垂錦，英物摽奇。珠迭曜，二□騰芳。若論莊宅田園，奴僕人戶，牛駞車馬等，卒不能知其數矣！至如黃金白玉，珠犀佩帶，器合衣物，玩好之具，又何復暇算也。公以榮為懼，受寵若驚。進思盡忠，王常之金石；退思補過，望□□□肺肝。前來之龍臥南陽，未快三春之波浪；今日之鵬飛北海，始觀萬里之程途。大道方□，□□不吊。寒來暑往，遘夢入於兩楹；以日繫時，忽災纏於二竪。以太平八年五月二十九日，薨於中京貴德坊之私
第，享年五十有四。二聖聞之而慘愴，百姓知之而涕零。星使交馳，國門洞達。止於當年八月二十二日，葬於中京東南地約三十之塋，禮也。夫人箕裘貴族，鍾郝良家。夫人即皇甫殿直之女也。幼承后意，長在內庭。具六禮以納，公之為偶也。夫人有違偕老，尚歎未亡。痛石之新□，□□夫之不永。噫！公訥言敏行，尚素黜華。歸仰空門，欽崇佛事。外含淳古，內蘊融明。長者之德，君子之風，惟公之備矣！奈寒暄結癢，天地成疵。追雷火以難留，俄風燈之易滅。非公之積善不至也，蓋合宅大小之不幸也。夫人地卜高原，躬親葬事。靈轜進轍，指蒿里以同歸；丹旐浮空，泛栢舟而斯往。一門百口，俱在道塗。夫人誠之竭矣，禮之畢矣，家道之有無也。載言詩書末吏，螢雪陬儒，斯文見託，可待而言。謹為銘曰：
乾坤覆載，日月運行。六合之內，人之最靈。川之秀，星之精，國之瑞，人之英，因物而感，為時而生。時之未濟，我則為舟為楫；國之未理，我則為公為卿。公之霸也，起自北方。公之生也，本於中央。諸侯器業，珪璧行藏。詩書顏閔，富貴金張。丹青帝載，左右皇王。時有更迭，事有興亡。公之憂國，疾致膏肓。骨沉厚土，魂返故鄉。墳有松兮風聲慘慘，陵有山兮煙色蒼蒼。庶使百代之人，登此塚，過此墓，嘆煙水之茫茫。
叢書／武英殿聚珍版叢書／唐會要（武英殿本）／卷八／郊議／開元(P.1-1)..[清乾隆敕刻武英殿聚珍本]
開元十三年四月乙丑撫州三脊茅生有上封事者言曰昔齊桓公九合諸矦一匡天下將欲封禪問於夷吾夷吾對曰江淮間三脊茅生用以縮酒乃可封禪其時無茅桓公大慙而罷自歴千古今始一生昔宣王南征責楚包茅不入王祭不供則是其地其茅今高一尺至八月長足方堪縮酒特望聖恩至時令采用祭泰山幷掘根於苑内植之時宰臣已遣使於岳州採沅江茅乃奏曰管夷吾謂桓公是諸矦不合封禪故稱茅以拒之及伐楚之日尊周室行伯道乃責楚云包茅不入王祭
【圖】
不供若以茅為瑞是不知經義臣等歴任荊楚博訪貢茅沅江最勝臣已牒岳州取訖今稱撫州有茅請移根入苑且貉不踰汶橘不過淮移根苑中信是虚語望勅撫州且進六束與沅江相比用之帝曰可癸酉詔朝集使各舉所部孝悌文武集於泰山之下十一月丙戌至泰山下去山趾五里丁亥帝衮冕服於行宮致齋戊子勅曰封祀告成為萬姓祈福必資淸潔以副朕心其行事官及齋郞應致齋者宜令御史行齋切勿容疎怠有雄野雞飛入齋宮馴而不去久之飛入仗衞忽不見邠
【圖】
王守禮等賀曰臣謹案舊典雌來者伯雄來者王又聖誕酉年雞主於酉斯蓋王道遐被天命休禎臣請宣付史官以彰靈貺冊府元龜
案唐書列傳張說為中書令倡封禪議受詔以諸儒草儀及登封還詔說撰登封壇頌刻之泰山
唐張說封禪壇頌皇唐六葉開元神武皇帝再受命致太平乃封岱宗禪社首鑿石紀號天文煥發儒臣志美立碣祠壇曰厥初生人俶有君臣其道茫昧其氣樸畧因時歘起與運而紛落泯泯沒沒而無聞焉
【圖】
爾後聖人取法象立名位衣裳以等之甲兵以定之於是禮樂出而書記存矣究其源致敬乎天地報其本致美乎鬼神則封禪者帝王受天命告成功之為也閱曩聖之奧訓考列嗣之通術疇若天而不成曷背道而靡失由是推之封禪之義有三帝王之畧有七七者何傳不云乎道德仁義禮智信順之稱聖者逆之號狂悖三者何一位當五行圖錄之序二時會四海昇平之運三德具欽明文思之美是謂與天合符名不死矣有一不足而云封禪人且未許其如天
【圖】
何言舊史者君莫道於陶唐舜禹臣莫德於臯陶稷三臣僃德皆有天下仲尼敘帝王之書繫魯秦之誓明魯祀周公用王禮秦承伯益接周統孔聖微旨不其效歟然秦定天下之功高厚天祿之日淺天而未忘庭堅之德也故大命復集於皇家天之贊唐不惟舊矣其興之也元靈啟迪黃祇顧懷應歸運以義舉撫來蘇以利見湯也無放夏之慙武也無伐殷之戰高祖創業四宗重光有德格天漏皇蒸雲濡露菌蠢滋育氤氳涵煦若天地之覆載日月之照臨溥有
【圖】
形而希景罄無外而宅心百有八年於茲矣皇帝攘内難而啟新命戴睿宗而讚舊服宇宙更闢朝廷始位蓋羲軒氏之造皇圖也九族敦序百姓昭明萬邦咸和黎民於變立土圭以步厤革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謨之神化之然猶戰戰兢兢日愼一日約規誨以進德遂忠良以代工講習乎無為之書討論乎集賢之殿寵勇爵貴金門翼乎鵷
【圖】
鸞之列在庭毅乎貔貅之師居鄙人和𠊓感神寶沓至乾符坤珍千品萬類超圖軼牒未始聞記我后以人瑞為心不以物瑞為意王公卿士儼然進曰休哉陛下孝至於天故合於道前年祈后土人獲大穰間歲祀圜丘日不奄朔感祥以祚聖因事以觀天天人交合其則不遠意者喬岳埽路望翠華之來上帝儲思俟蒼璧之禮久矣焉可專讓而廢舊勛羣臣固言勤帝知罪至於再至於三帝乃揖之曰欽崇天道俯率嘉話恐德不類敢憚於勤其撰巡狩之儀求封禪
【圖】
之故旣而禮官不誡而僃軍政不謀而輯天老練日雨師灑道六甲案隊八神警蹕孟冬仲旬乘輿乃出千旗雲列萬戟林行霍濩憐爛飛焰揚精原野為之震動草木為之風生歴郡縣省謠俗問耆年舉百祀興墜典葺闕政攸徂之人室家相慶萬方縱觀千里如堵城邑連歡邱陵聚舞其中垂白之老樂過以泣不圖蒿里之魂復見乾封之事堯雲往舜日還神華靈鬱爛漫乎穹壤之間是月來至於岱宗祇祓齋宮滌濯靜室凝神元覽將款太一議夫泰山者聖帝受
【圖】
天官之宮天孫總人靈之府自昔立國莫知萬類克升中而建號惟七十而有五我高宗六之而今七矣非夫尊位盛時明德曠代遼闊難並之甚哉先時將臻夫大封也累封壇於高岡築泰壇於陽阯夫其天壇三襲辰陛十二咸秩眾靈列座有次崇牙樹羽管磬鏞鼓宮懸於重壝之内干戚鋋殳鉤戟戣戵周衞於四門之外伐國重器傳代絕瑞旅之於中庭玉輦金轂翠冒黃屋夾之於端路庶官百辟羌夷蠻貊褒成之後讓王之客敘立於禮神之場髦頭拏牙鐵馬
【圖】
金鏃介冑如雪旗幟如火遠帀於清禁之野於是乎以天正上元法駕徐進屯千乘於平路畱羣臣於谷口皇帝御六龍陟萬仞獨與一二元老執事之人出天門臨日觀次沆壑㝛巉巖赤霄可接白雲在下庚寅祀高祖於上封以配上帝命眾官於下位以享眾神皇帝冕裘登壇奠獻俯僂金奏作佾羽舞撞黃鐘歌大呂開閶闔與天語請將信公奉斗布度懋建皇極勤恤蒼生招嘏乎未兆禳災乎未萌上下傳節而禮成樂遍福壽同歸而帝賜神策乃檢玉牒於中頂
【圖】
揚柴燎於高天庶衷誠而上達若憑燄而駕煙日轡方旋神心餘眷五色雲起拂馬而隨人萬歲山呼從天而至地越翌日尊睿宗侑地祇而禮社首遂張大樂覲東后國風惟舊無黜幽削爵之誅王澤惟新有𤯝災大賚之慶不浹日至化洽於人心不崇朝景福遍於天下然後藏金匱於祏室迴玉鑾於上都煌煌乎眞聖朝之能事而高代之盛節者也於斯之時華戎殊俗異音同歎曰岳合多雨山峻多雲豈有大舉百萬之師尅期千里之外乃行事之日則天無點翳
【圖】
地無纖塵嚴冬變為韶景寒谷鬱為和氣非至德孰能動天如此其順者乎昔人云自西自東自南自北無思不服今信知聖人作而萬物覩其心服之謂矣或曰祭泰折主先后非禮歟曰是禮也非宜也王者父事天母事地侑神崇孝無嫌可也且夫柴瘞外事帝王主之蒸嘗内事后妃助之是開元正人倫革幣禮起百王之法也故令千載承末光聆絕韻咀甘實潄芳潤鑠元妙之至精流不已之淑聲臣說作頌告於神明四皇墳而六帝典雖吉甫亦莫能名徒採彼
【圖】
輿人之詩曰大矣哉維天為大維皇則之率我萬國受天之祺子孫百代人神共保綏之云爾而已矣
徐堅傳元宗時堅充集賢學士從上封泰山以參定儀典加光祿大夫
裴光庭傳元宗有事岱宗中書令張說以天子東巡京師空虚恐突厥乘間竊發議欲加兵守邊召光庭與謀對曰封禪所以告成功也成功者德無不被人無不安萬國無不懷今將告成而懼突厥非昭德也大興力役用僃不虞非安人也方謀會同而阻戎心
【圖】
非懷遠也此三者名實乖矣且諸蕃突厥為大贄幣往來願修和好有年矣若遣一使召大臣使赴行在必欣然應命突厥受詔則諸蕃君長必相率而來我偃旗息鼓不復事矣說曰善吾所不及因奏用其策突厥果遣使來朝契丹酋長與諸蕃長皆從行在東封還遷兵部侍郞
康子元傳子元越州會稽人仕歴獻陵令開元初詔中書令張說舉能治易老莊者集賢直學士矦行果薦子元及平陽敬會眞於說藉說以聞並賜衣幣得
【圖】
侍讀子元累擢祕書少監會眞四門博士俄皆兼集賢侍講學士元宗將東之泰山說引子元行果徐堅韋縚商裁封禪儀初高宗之封中書令許敬宗議周人尚臭故前祭而燔柴說堅子元白奏周官樂六變天神降是降神以樂非緣燔也宋齊以來皆先飲福酒乃燎請先祭後燔如貞觀禮便行果與趙冬曦議以為先燎降神尚矣若祭已而燔神無由降子元議挺不徙說曰康子獨出蒙輪以當一隊邪議未判說請決於帝帝詔後燔並唐書
酉陽雜俎明皇封禪泰山張說為封禪使說壻鄭鎰本九品官舊例封禪後自三公以下皆遷轉一級惟鄭鎰因說驟遷五品兼賜緋服因大酺次元宗見鎰官位騰躍怪而問之鎰無詞以對黃旛綽曰此泰山之力也
叢書／武英殿聚珍版叢書／唐會要（武英殿本）／卷三十／大明宮(P.6-1)..[清乾隆敕刻武英殿聚珍本]
上元二年七月延英殿當御坐生玉芝一莖三花親制玉靈芝詩三章章八句曰玉殿肅肅靈芝煌煌重英發秀連葉分房宗廟之福垂其耿光原闕二句元氣產芝明神
【圖】
合德紫微間彩白蕣呈色載啟瑞圖庶符皇極天心有眷王道惟則幸生芳本當我宸旒效此靈質寶玉獻猷神惟不愛道亦無求端拱思維永荷天休
叢書／武英殿聚珍版叢書／華陽集／卷一／五言古詩／白鷺亭(P.1-2)..[清乾隆敕刻武英殿聚珍本]
五言古詩
白鷺亭
白鷺敞西軒棟宇窮爽塏千峰若聯環翠色不可解是時天宇曠六幕無纖靄金斗熨秋江素練橫衣帶乾坤淸且斂氣象朝昏改蘆花作雪風飛舞來滄海九霄汀鶴起萬里檣烏快月上三山頭鳥沒橫塘外蒼茫洲渚寒銀錯星斗大開樽屛絲竹披襟向簫籟余生本江湖偃蹇欣作會淸興雖自發苦嗜亦吾累魚龍憑夜濤□面忽滂湃安得犀燈然煌煌發水怪
叢書／武英殿聚珍版叢書／華陽集／卷三十二／祭文／贈太師定王允良堂祭文(P.17-1)..[清乾隆敕刻武英殿聚珍本]
贈太師定王允良堂祭文
維治平四年歲次丁未月日皇帝遣某官致祭于故太師尚書令兼中書令定王允良之靈惟王生于帝家世大而昌將牙軒軒相紼煌煌遠轡之馳中蹶用傷鳴佩不來奄塗于堂尚冀有知來顧予觴尚饗
叢書／武英殿聚珍版叢書／彭城集／卷一／賦１／鴻慶宮三聖殿賦(P.1-1)..[清乾隆敕刻武英殿聚珍本]
彭城集卷一
宋　　　劉　　　攽　　　撰
賦
鴻慶宮三聖殿賦
臣伏見陛下追述祖考崇奉明祀新作三聖殿以昭孝明功于天下臣以文學中第太常試官祕書目覩盛事不敢以鄙薄自絀輒作古賦一篇以歌詠盛德昔靈光景福之作世稱其美麗然其所謂狀大不出雕刻畫繢文彩之煌煌而
【圖】
已又盛道工人之巧民力之衆材木之多金玉之偉臣以謂王者有作則必智者獻其巧壯者輸其力山林不敢愛其材府庫之聚皆所供億也是物理之常不足以夸大臣愚竊陋之若夫天命廢興之際聖王授受之符非敏智通達未有能究知其始終者固難為寡見淺聞者道也臣竊大之是以略所陋而張所大不敢仰希風人雅頌之列庶幾有其志云爾
蓋上帝之所以選建明聖命以天位者乃所以享德而
【圖】
報功焉未有德盛于前功播于後而其子孫寂寥千載無聲者也賢哲所談六籍之云德莫著于有虞功莫隆于五臣禹平水土夏姒以家司徒后稷是教是食肇商興周歴載數百臯陶大理五刑以明于其苗裔乃興于唐若夫董淳耀以攸司奏庶民之鮮食焚山烈澤害服妖息鳥獸咸若草木允殖固伯益之力焉天報以位俾秦周繼于其子孫誣祖不紹去火卽水叛禮尚刑法以惨急然猶兼六國一天下而不知變于初二世以斃非天不相朕虞之後乃其否德得罪于祖而斷棄也惟伯
【圖】
益之功未報是以大命復集于趙氏焉五代喪德九土分裂海水橫流民用墊溺鳥獸昌熾黔首失職滔滔惑惑蓋若洪流之未闢於是太祖乘火而帝繼益之功天胙吉土曰惟商丘是為星火大辰之居亦曰明堂布政之由出潛離隱或躍在淵以有九有百度正焉削禍戡亂出民塗炭風揮日舒天地正觀荊燕吳蜀楚越梁冀懾威懷仁奔走失氣崛強者執服柔從者加賜太宗承之眞宗成之登封降禪矢直砥平巍巍乎邈三五而儔儷彼漢魏之瑣瑣曾何比京夫伯益始掌火而厎績茂
【圖】
宋以火帝興于火墟天之報施豈不昭昭可推而類也哉且夫積功以凝命而創業因物以胙土出土以建號樂以反初禮不忘其本是故作于原廟建之别都三聖鼎列大厦以居以答景貺以昭成功俾子孫知厥所由億兆仰德而不窮也厥後烈風雲雨電雷震曜儆戒于下濫炎流燒天子怵于大異反己正德伏念七年乃其有得曰天以德訓予而以威震予依類託諭予敢不信夫政不變不足以日新禮不修不足以化民天之示人若曰政禮之敝雖祖宗之為猶當勿憚乎改更於是詔
【圖】
三事飭九卿和布揆于舊政載損載益以承天誡以舉聖職夫旣天行而日白矣乃復閟宮獎夫神衷三后在天對越上穹經之營之不日成之閎偉奇麗所以使宮寢之勿踰也淸閒窅密又鬼神之所都也絜百圍而置楹兮度千仞以架棟擇一木于萬章兮顧餘羨者猶衆般倕人之儔獻巧而林立兮莫不心競而賈用亘長廊其如城兮闢重門其似洞欒栱粲其如星兮侏儒屹其承重如翬斯飛如鳥斯革兮誠可慄其將動闔陰房之密靜兮雖六月其必寒闢陽榮之敞麗兮葢中夜而
【圖】
已旦涉廣除而徑上兮每百盡而一級歴青珉之瑩滑兮曾不得而側立顧風雨之在下兮足以避夫燥濕良非人力之所為兮宜鬼神之攸集於是使夫設色之工後素之巧想象形容圖寫必效夫其龍顔日角天質之顒昻兮臣乃今知眞人之異表於是駕鑾輅登玉虯千乘萬騎雲動而景附兮想平生之豫游旂常繽紛以赩翕兮鐘鼓軒轟簫管發而啁啾雜魚龍之奇技兮蜿蜒曼延於道周百神紛而並迎兮出閶闔而御夫龍舟爾乃川后靜波屏翳息風舳艫相銜若複道之延屬兮亘
【圖】
千里而相通百工備官而夙設兮棹夫讙呼而奏功惟吉行之五十兮餘日力而靡窮旣屆旣止威儀若初以幸夫壽宮乃卽前楹以修祀事威神如在望之可畏殫金玉以備用罄飛潛以薦味帷帳筦簟之安肆几杖筆研之儲偫靡一物之蓋闕兮所以廣孝思而盡心志也守臣侍祠罔不肹飾旣事而旋閟而莫覿列仙之儒偓佺之倫迎神頌祇於其側若夫祝融重黎相土閼伯固已喜動乎魄情見乎色護淸蹕而晞盛德也巍巍大哉不可得而記已且夫天命之不忘人主之大寳也祖宗
【圖】
之有繼子孫之勿替也兹聖王所以正統垂業超商邁周卹嗣錫羨貽厥孫謀使萬有千歲得以睎風而承流也遂作頌曰
崇崇商丘大火主兮曰宋之興道是配兮建邦設都以有九土兮有皇上帝明德輔兮伯益之功邈不可忘兮三聖承承有烈光兮奕奕寢廟神翺翔兮胥千萬年尚無疆兮
叢書／武英殿聚珍版叢書／彭城集／卷五／五言古詩３／瓜步(P.10-1)..[清乾隆敕刻武英殿聚珍本]
瓜步
蒼蒼林表山下惟瓜步水憶昔魏皇帝百萬嘗駐此飲
【圖】
馬江水渾揚旌朔風起經營竟無成歎咤有遺恥去去常畏人閔默垂五紀大江限南北天意固偶爾奈何奸雄才割據爭虎視不有神武功疇能混書軌吾聞淸流戰王業實基始樓舡蔽空來天塹才一葦此時東流波不足投馬箠煌煌軒臺威凜凜向千祀
叢書／武英殿聚珍版叢書／浮溪集／卷三／表／賀赤烏白鵲表(P.10-2)..[清乾隆敕刻武英殿聚珍本]
賀赤烏白鵲表
治格時雍祥昭羽屬生皆異稟凝丹素以成形出若相符信圖書之上瑞必有召此來非偶然伏以烏本陽精鵲知歲事方聖祖紹隆于火德適天時應在于金穰宜爾珍禽呈兹瑞質孝能致哺煌煌儀則之新喜必傳音翯翯羽毛之潔用明諸福之畢至孰謂二蟲之無知恭惟皇帝陛下保合太和緝熙純嘏跂行喙息皆安性命之精嶽貢川珍盡發乾坤之藴是生神物來相昌期將
【圖】
合采以成章乃同時而薦祉徊翔有煒協周家王屋之符粹美而眞異莊子雕陵之見旣九重之有託寧三匝以求安臣等幸列近司喜逢休應有生咸遂宜多可俯之巢同類相求將致來儀之鳳
叢書／武英殿聚珍版叢書／浮溪集／卷十七／諡議／恭上隆祐皇太后諡議(P.1-1)..[清乾隆敕刻武英殿聚珍本]
浮溪集卷十七
宋　　　汪　　　藻　　　撰
諡議
恭上隆祐皇太后諡議
臣伏奉敕命禮部狀據太常寺申今來大行隆祐皇太后崩合差諡議官差臣撰諡議者臣謹上議曰臣聞承天者地也所以函六氣而熙歲功配陽者陰也所以分四時而成物化儷宸極者后也所以奉宗社而隆化基故古之母儀天下者生也薦之尊名終而述其大行三
【圖】
代尚矣靡得而詳在漢則明德和熹著稱于前在唐則文德懿安垂紀于後皆所以揭椒塗之範炳彤管之輝巍巍乎與帝德竝隆不可貶已洪惟大行隆祐皇太后躬聖善之德茂柔明之資粵自先正魏王有功仁祖之世王室所賴旂常紀之其澤深慶綿用集我太母惟我太母基迹元祐嬪于泰陵逮事宜仁欽聖兩宮稟二南之規兼四教之善正位宮掖三十餘年含洪廣大而體坤道之常進退存亡而得聖人之正及靖康初載天割我家二帝出郊中原無統列辟相視莫知所圖我太母
【圖】
起于危疑之中自任以天下之重手援大寶授之聖明當方隅傾側之時序璇歴纂承之次雖文母以十亂興周不能過也已而六飛南渡按蹕武林元凶闚朝宄自內作天下之勢甚于綴旒我太后投袂而履禍機立談而銷逆祲坐使天地復正三辰復明四方元元悉免塗炭雖媧皇以鍊石補天不能過也旣勳猷崇極如此而乃抑華敦儉率禮蹈和塞私謁之塗裁外家之寵淸淨謙沖而以道為本沈潛剛克而與神為謀擁佑聖躬殫誠盡愛煌煌乎度越麟趾思齊之上矣方期淸我甸服
【圖】
駕旋舊京虔奉翟車謁款宗廟極四海之養卽東朝之安而昊天不辰禍結慈極親蠶告畢方開盛夏之祥隙駟難留遽揜長秋之御兹天子追慕悼心失圖歎厚載之中傾痛仙遊之不返雖遂服不可勉從朞歲之喪而興哀無時每過舉音之節由是命有司攷易名之典懋飾終之儀告于神明節以四惠庶幾有以彰淑則而暢徽音謹按諡法明德有功曰昭視民如子曰慈聰明睿智曰獻安民有功曰烈若乃兩值時變當陽御簾基圖旣安卽復明辟澤及萬世與天無窮非明德有功耶寢
【圖】
興焦勞言動懇惻冒風濤兵革之險濟宇宙生靈之艱非視民如子耶察興替之端知變通之利親庶政以任溥天之責奉眞人以膺神器之歸非聰明睿智耶中微之緒而我振之大亂之原而我窒之從容房帷密斡鴻造非安民有功耶嗚呼道之大者理謝形容名之尊者言絶稱謂故古者賤不誄貴幼不誄長而皇后之諡則請之于廟示雖天子必有尊也況我太后盛德元功敻無前比豈承學之臣所能擬議意者必受成于宗廟為足以對在天之靈大行隆祐皇太后諡議宜以祖宗之
【圖】
命錫之曰昭慈獻烈皇后臣謹議
叢書／武英殿聚珍版叢書／雪山集／卷十／贊／自贊(P.5-1)..[清乾隆敕刻武英殿聚珍本]
自贊
一百年前蜀山之下有蘇子瞻煒煒煌煌若鳳若鸞一百年後楚江之濱有王景文波波挈挈半癡半昏横筇
【圖】
踞石風標則一英氣蹴天嗟哉難及贊者子由畫者伯時今則渺然我皆無之吁
叢書／武英殿聚珍版叢書／雪山集／卷十二／雅／樞相宣撫虞公壽雅幷序／江艫(P.5-1)..[清乾隆敕刻武英殿聚珍本]
江艫
江之沄沄艫之賁賁敵之休休震于崑崙仁壽公一臨靡靡其傾
江之洋洋艫之揚揚敵之煌煌孔熾厥芒仁壽公一噓蕭蕭其凉
天子在宮有恫悒悒神主在廟有震岌岌曁我國人以莫不惕
在宮雍雍金石其音在廟湛湛虎兕其扄曁我國人以莫不寧
在庚之寅維公其生在巳之辛維公其成而有斯厄而有斯人匪天之私伊宋之仁
大江之濱采石之津波之淪淪石之粼粼謂公可堙江則可塵山之嶔嶔隰之畇畇謂公可磨山則可簪
叢書／武英殿聚珍版叢書／絜齋集／卷六／策問／祖宗家法(P.1-1)..[清乾隆敕刻武英殿聚珍本]
絜齋集卷六
宋　　　袁　　　燮　　　撰
策問
祖宗家法
問書稱監于成憲詩歌率由舊章良以祖宗之家法後嗣子孫遵而行之不可違也在漢宣帝時宰臣魏相好觀漢家故事數條漢興以來國家便宜奏請施行之而唐世人主亦以太宗爲法政要一書有正色拱手而讀者夫古者聖君之可爲法者多矣顧不取諸彼而惟其
【圖】
祖宗是憲是式意者曰此自吾家法耶恭惟我藝祖皇帝誕膺天命光宅四海繼以太宗眞宗克紹先烈煌煌乎聖德神功與二帝三王比隆竝美漢唐之君不足進焉慶歴中樞臣富弼作爲寶訓一書而三朝制度紀綱之法燦然畢具誠我國家之舊章成憲也歴代寶訓經筵進讀用爲龜鑑豈非萬世大法可遵而不可易歟雖然物有本末事有終始自古爲天下國家者未有不以君德爲本而寶訓則首以賞罰非所當先而先之豈固有深意耶求諫帝王之盛美也是書之末乃始及之豈
【圖】
其所載無非急務非必以先後次第言也三朝立國規模雖非小智所可窺求之是書大畧可見當五季之餘海內分裂未易混一也我祖宗之興遂能削平禍亂鞏固基業傳之罔極何修何營而臻此也上而主威振朝廷尊下而民生阜習俗美內而以大總小如臂使指外而邊陲晏然四裔賓服成績爛然本原所自亦可卽是書而求之歟若用人若攷課若任將帥若制藩臣若謹刑罰若制國用若禦戎敵垂諸後世皆可爲法稽諸前代亦皆合乎今日之治固當以三朝爲式然因時制宜
【圖】
容有不能盡合者故稱堯舜者曰若稽古若者順而行之稽者參而攷之隨時之義不能盡循也然則寶訓所載其事事而遵行之歟抑擇其宜于今者用之歟盍併以告
叢書／武英殿聚珍版叢書／絜齋集／卷十一／行狀／資政殿大學士贈少師樓公行狀(P.1-1)..[清乾隆敕刻武英殿聚珍本]
絜齋集卷十一
宋　　　袁　　　燮　　　撰
行狀
資政殿大學士贈少師樓公行狀
曾祖常朝議大夫贈太師妣翁氏贈陳國夫人
祖异徽猷閣學士朝議大夫贈太師追封楚國公妣馮氏【案】原闕封號無攷
父【案】原闕名無攷贈兗國公妣江氏贈兗國夫人
公諱鑰字大防舊字啟伯姓樓氏著籍于明明今爲慶
【圖】
元府粵自周武王封有夏之後于杞爲東樓公子孫因之以樓爲氏國朝家于婺于明者最著相傳爲明樓氏由婺徙焉本一族也家于婺者紹興間襄靖公炤簽書樞密院事其門始大家于明者□盛久矣公七世祖諱皓六世祖諱杲皆卓卓有賢行至高大父郁寖以昌大自奉化徙鄞卜居于郡城之南儒學精深爲後進師皇祐中擢第得廬江主簿以祿不逮親弗肯仕贈正議大夫太師知興化軍台州皆有惠政楚公當政和間以才侍從再牧鄕邦名所居坊曰晝錦兗公歴官中外仁厚
【圖】
廉直蔚有令聞三世皆以公登廊廟贈至極品門第之盛于是鮮儷矣公幼警敏始就外傅鄉人王先生默李先生鴻漸爲嚴師旣冠三山鄭屯田鍔寓館鄕鄰公又師之隆興元年試于南宮主司偉其辭藝欲以冠多士而所答策偶犯廟諱胡忠簡公贊知貢舉洪公奏言其故有旨置末等之首是歲廷□□士即禮部所次定爲五等賜同進士出身以啓謝諸公胡公大稱之曰此翰苑長才也明年中敎官選調温州州學敎授範物以躬出入冠帶惟謹日與周旋講明爲學之要務在篤實毋
【圖】
溺浮華議論有可採者問所從來具以實對公愛其不欺再三奬之學者日益歸心爭執經席下里居賢士大夫稱美一辭相與定交公亦虛心□擊甚于飢渴于是學問之源委治道之綱目制度之沿革靡不研究胸中之蘊日富秩滿諸公餞送之公請益焉或吿之曰前輩有云拆破籓籬卽大家君之籓籬不憂不拆直恐過甚爾公正色曰某于無利害事則拆有利害事則否聞者悚服乃知公雖氣貌薰然物我渾融而其中介特有不可奪者立朝之大節蓋定于此時矣充詳定一司勅令
【圖】
所刪定官對選德殿論善爲天下者貴實用不貴空言名爲空言而實可厎績者乃所以爲實用名爲實用而行之無益者適以爲空言陛下大開言路收攬人才念治功之未集鄙無用之空言而務求其切于用者誠得孝宣總覈之意而進說者不思旁援曲取毛舉細故民力方匱而言利不已法令日繁而變更益增委以經畫課其績效則蔑焉無稱曾是以爲實用乎魏徵勸行仁義近于空言封德彝法律之說若實可用然太宗惟徵言是從以成貞觀之治且曰惜不使德彝見之然則孰
【圖】
爲實用孰爲空言惟陛下審思之時禁中火公言魏相之事宣帝多以異聞爲言李沆之相眞宗每奏不美之事此忠臣愛君之至也人主尊居九重生殺在我諂士日獻佞說而直臣難以盡言祥瑞之出則潤色以張大其事災異之見則掩覆而變易其占此二臣之所憂也陛下之畏天可謂至矣不以崇高富貴爲樂而惟水旱盜賊是憂天之仁愛陛下亦可謂至矣不以休祥爲太平之應而時出災異爲儆戒之端罪己而興斷非虛語遇災而懼亶惟盛德臣愚欲望陛下深求其故何如斯
【圖】
可謂應天之實勤而行之上答天心下遂人欲今日之異後日之福也上嘉納之修淳熙法議者欲降太學釋奠爲中祀與右學等公曰乘輿臨幸于先聖而拜武成惟肅揖厥禮異矣祀可均敵乎遂得無變兼玉牒所檢討官以進仁宗皇帝玉牒遷秩復因面對申述玉牒中所登載聖語願持守勿渝又請念財賦之孔艱罷土木之不急敢言人所難言公之進用□政龔公力也受知雖深而謁見有時無阿比之迹二歲不遷安恬自若及龔公去國出其門者皆罷而公獨不及力求去添差通
【圖】
判台州太史公以故相侍經幄壯公此舉曰何其決哉宗正丞范揆出領郡事性剛急喜怒過差官吏震惕公俟其氣定徐以一二語解之必翻然以改銅錢之禁入海五里盡沒其貲有商昌法而獄稍緩臨海縣弓兵鄭慶訴守臣及郡丞之正員于朝提點刑獄趙某被旨覈之密以叩公公曰禁所以嚴爲越海也今猶在城下事理甚明而輒誣之又名其守貳階級紊矣而可縱乎趙悟具以實奏遂論鄭慶如法除太常寺主簿以先諱辭改宗正寺主簿奏對稱人主之德與臣下不同百行衆
【圖】
善一毫無歉萬幾庶務一事無闕然後足以御四海而圖治功故雖堯舜之聖而曰儆戒無虞曰兢兢業業一日二日萬幾此心未嘗斯須忘天下惟恐吾身有毫髮之不及也臣不佞竊希古人責難于君恥君不及堯舜之意欲望陛下仰稽往古俯鑒近代兼備其可爲法者而力去其所當戒者又曰國家深長之計不可速成要當審訂凡行之而終無益者必盡省之可行而尚費歲月者明著于籍次第而爲之不辦不止則事有端緒而治效可睹矣遷太府寺丞俄除太常博士班寺丞下上
【圖】
疑焉丞相□議禮之地最要得人臣欲重其選爾公復以家諱請仍舊職許之遷宗正丞對延和殿言天下之大患每起于細微漢之黨錮始于南北二部之謠唐之朋黨始于二三士大夫不得志之徒事之初生若不足慮橫流不止害不可言今朝廷淸明豈復有此然端倪已見不敢不言夫道者天下之所通行學者士君子之所當務秦漢而下此道不明論說相夸去本逾遠國家累聖傳授丕闡大原名儒間出究極微旨然後語道者不涉于異端爲學者不至于無用恭惟陛下得執中之
【圖】
傳體克己之仁嚴謹獨之戒篤正心誠意之學躬行此道于上而士大夫諱言于下凡端謹好修談論經理者例指之爲偽學小則譏笑甚則疾之如仇不謂聖世乃有此風詩曰君子實維秉心無競誰生厲階至今爲梗士大夫自相傾軋爲害最大惟人主能用中然後可以消弭謂宜明詔中外咸推無競之心勿徇偏曲之見精白一意以仰承人主之休德奏畢上曰卿懼其爲黨耶公言陛下建中立極躬行著見屬者趙雄辭位人皆意蜀士必相繼去而陛下方敘遷之或召用焉上曰唐世
【圖】
人主云去河北賊易去朝廷朋黨難朕嘗笑之有何難事特主聽不聰爾公頓首謝又言仁宗開天章閣命名臣條上當世急務太上逐權臣之黨更化善治皆在履位二十餘年之後非始勤終怠者可比臣願陛下益自警勵及此閒暇亟爲永圖採孟子之格言明政刑之二柄丁兗公憂服除選知温州視事之始邑長咸至諭之以經賦之外秋毫不取申吏卒入鄕之禁豪民慢令三不如約始嚴追胥又不服言于郡逮治之宰所欲言有不可形于公牘者密緘以報吏無得預郡計仰于酒課
【圖】
吏請嚴禁公曰吾奉使典州首在布宣德意奈何以是爲急姑置之久而懲其已甚者威刑罕用課入增衍尤詳于聽訟咸得其情已悔而終止者聽其息訟閨門幽昧事則掩覆之或稱辟廱司業之後乞以限田免役爭者不服而莫能難公曰安有終于承直郞而爲司業是必嘗以辟廱正兼攝爾官品旣殊限田隨減可也其人遂屈劉生訴小商負錢十萬官責之償負家忽以商溺死告紛拏于庭旣而得屍沙磧遂以爲眞死矣公謂永嘉尉曰此事可疑者三遺鞋于岸而足貫屝屨一也谿
【圖】
流激急形骸已散二也小人貪賞知死者寡髮爲假髻以實之三也意其流屍乎彼方潛竄而適與兹會故益肆其欺爾不如姑資送之若商實死而密迹捕焉尉如其策果得之平陽道中人以爲神遂正其罪而督逋如故又謂劉生彼藍縷如是何所從出勉使折劵出自汝意于是釋之闔郡服其明恕公又慮鄕落間疾苦不能上達咨于士大夫之郊居者甚悉故田里情狀若親睹然聞樂淸主簿唐煜有能名叩以邑中利害具言有方質者大爲姦利公默不洩久而得其實迹併與其黨號
【圖】
八虎輩黥竄之是邑之左原民多蔬食而盜販者衆牙儈有被重傷幾死者其黨揚聲報仇將以上巳日舉事老而黠者至謂方臘之變閏在五月縣令姓秦今二事皆同變且復起邑人大恐而倡之者主名不立令微伺得之單車至其所指舊習魔敎而今祀神不預陳慶等數人執以詣郡公編隷其爲首者而逐其徒境外堂帖問故公直陳本末且援蘇公洵之語有亂之形無亂之實是謂將亂不可以有亂急不可以無亂弛丞相周益公然之遂錮陳慶終身而公名著矣光宗嗣位赴行在
【圖】
奏事公進言人主初政當先立乎其大者至大莫如恢復欲謀西北先保東南誠能加之聖心自然畏天益謹遵祖宗法益嚴事親益孝求賢必廣用財必儉讒諂面諛之人自疎嗜欲宴安之念自息邊防以修軍政以肅故雖甲兵未動而恢復之計成矣又曰國家用度日廣租稅已重又有茶鹽榷酤之屬旣專其利則不得不立法以禁止之至于今日網密甚矣欲望陛下軫念元元以設禁爲不得已而犯法者非甚可罪凡有創意增益者寢而勿行或懲其尤所以保護元氣而壽天下之脈
【圖】
也除攷功郞中兼禮部進對言無難之世聖人畏之如人之一身時有小疾起居飲食無不戒謹固有尫羸而壽考者強壯之人氣血方盛恣所欲爲疾偶未形因謂之安此固良醫之所懼也今日之無事乃陛下愛日之時無益于治道者宜緩于施行而所當豫備者旦旦而圖之以待可用之機以保盈成之業時民多流移公又曰富弼賑濟之政在本朝爲稱首然攷其時弼守靑州流民乃自河北而來弼不以非吾土之人而不任其責調護惠養委曲周盡迨麥熟而歸又與以道路之費收
【圖】
其強壯以備卒伍今日流民顚頓暴露未知息肩之所臣愚欲望睿慈惻然興念詔監司帥守各以富弼之心爲心隨宜措置救于瀕死實國家之仁澤也攷功爲今顯曹士大夫資歴升轉之屬靡不由之吏緣爲姦小有不合動成留滯公曰昔人以簡要淸通爲尚書郞之選詎當爾耶攷覈精詳宿弊寢革人得所欲焉潘顯伯之獄定法過輕一時官吏俱責公因轉對言宸斷如此足以懲姦矣顧恐自時厥後懲創往事議讞之際未免刻深望速以玉音諭之遷國子司業先是居此官者多以
【圖】
學校舊游爲之前司成許公識公之賢語諸生之送别者曰樓公之進雖不階舍選而修其職業殆將過之旣而信然諸生有與其長交訟者公以爲禮義敎化之地不當遽以法令從事姑遷延之度其兩忿漸息而後罰之有差凡所施爲采諸公議自糾錄而下必擇其實堪表倡者毫髮無私人人悅服會雷雪交作于仲春之月應詔條陳闕政言疎遠之臣惟願陛下之憂勤親密之臣惟願陛下之逸樂憂勤則幽枉必達下情得通而膏澤及民矣逸樂則伺候顔色干求恩澤而私意得行矣
【圖】
陛下自雷雪之變憂形玉色宵旰興嘆度數日間干請必希以是推之聖心憂勤恩倖自遠誠能日謹一日宸襟泰然淵靜鑑明其視燕游之惑豈不相千萬哉又曰今朝行不聞直聲而或以多言見黜士氣消沮無敢論事豈國家之福哉臣願陛下開忠直之路窒宣諭之門遇災而懼不諱盡言力行消弭之道遷太常少卿改太府少卿亦以家諱故兼玉牒檢討官遷起居郞直前奏事言進德可以養生養生可以進德人受天地之中以生氣不可過盛亦不可過弱惟得其中則養生之要心
【圖】
廣體胖神氣舒暢雖有陰陽之寇豈能爲吾害哉兼權中書舍人繳奏錄黃無所顧忌戚里近習望風畏縮時干請恩澤有爲給事中封還而意未厭者援次官故事上問爲誰則以公對上曰朕亦憚之不如止也刑部建言天下獄案多奏裁者中書之務由此不淸請令實有疑者始奏公曰三宥制刑古有明訓宜詳而略傷聖世欽恤之仁力論不可乃止會慶節上壽扈從班集乘輿不出公言陛下承付託之重以天下養猶未足以報天地之恩今百官趨班恭俟鳴蹕而燭殘日出寂不聞聲
【圖】
今日何日而可若此願深思大計形于告諭若曰屬以某事不及稱壽今欲以某日詣重華宮則羣疑頓釋而兩宮交歡矣玉牒會要聖政書成涓日以進而屢更之公言事有至大而陛下以爲至小朝夕之所當行而視之如曠典此所以疑而懼懼而憂進香一出而人心歡然會慶一不出而人心遽駭事可睹矣聖政之成全載壽皇一朝之事玉牒會要足成淳熙末年之書陛下所以奉承詒謀鋪張聖父之閎休者惟有此爾禮儀咸備俄又遲之萬衆震驚莫曉其故殆非所以全聖孝也惟
【圖】
速定其日無復再展以慰天下之人又奏累歲隨班末見陛下上壽重華歡動慈極又見嘉王日趨朝謁恪勤不懈聖心必喜竊料壽皇望陛下之來亦猶此也于是天子感悟越六日進書成禮薄暮乃還侍御史林公大中彈奏大理少卿宋之瑞不從遷吏部侍郞力辭與郡公與給事中尤公袤奏言大中最蒙眷注今因論一少卿而同日與郡實傷國體公議皆願還大中言職或留之論思獻納之班若不可留亦宜優禮以遣之與被論者殊科猶足以示四方也尋詔之瑞與祠知和州劉煒
【圖】
將漕淮西以禁私鑄錢一路大擾而罷廟堂稱其已然之效有旨復與監司公奏煒行一切之政不生事者幸爾尚可以爲功乎此命一出必大駭物論且無以謝淮甸之民丞相頗不悅公曰吾有去爾羅公點時爲兵部尚書爲丞相言之始悟而止公以母老思歸乞祠不允人知其爲劉煒也應公孟明從容語及之公曰士大夫臨小利害此心猶在兼顧間蓋途轍從此分爾某竊鄙之故不敢不勉應公極嘆重之語人曰是公利害之間其守正如此眞可□也內殿奏事論獄者天下之大命
【圖】
欽恤忠厚未有如本朝列聖之臻其極者今士大夫論重囚則曰漢祖約法三章殺人者死論贓罪則曰我太祖立法滿三千者皆死而不知高祖除去秦法則殺人之外凡死罪皆去之矣太祖制法雖嚴比五代已甚輕其後累朝日趨于寛故以太祖爲重今朝廷淸明刑罰當罪然臣每疑州郡斷獄未必皆其本情請以奏案依斷者下提刑司更加詳審或有不當責罰隨之益廣陛下好生之德鄭汝諧除吏部侍郞給事中黃公裳封還錄黃旣累日詔除裳兵部侍郞以失職引咎汝諧請補
【圖】
外不許公言小大之臣一聞給舍臺諫語及姓名不當辨說是非卽合奉身而退所以存亷恥也今裳雖蒙眷留終奪其封駮之職汝諧心不自安必將再辭宜因而從之未報汝諧再有供職之命公言論事者罷被論者留自此給舍臺諫不復可爲矣汝諧憤恚卽乞致仕公力求罷黜居家俟命汝諧竟以修撰知池州公又奏陛下奉兩宮之養應萬務之繁可謂至難矣然實非甚難者一月四朝如期盡禮則事親之道昭矣大昕視朝興居出入皆有定時則君臨之道宜矣飲宴有節則聖體
【圖】
日康賜予有度則財用日積采公議以用人才則衆心服開言路以廣聰明則下情通引以廉恥則臣下之節勵嚴其律度則僥倖之門塞水旱爲災而勤撫之則盜賊消事變始萌而早辨之則姦雄戢凡此十者陛下爲之曉然無難其餘數端英斷之下俄頃可畢而稽留不決深爲國家惜之時丞相以潛邸舊人黜而復召援李絳故事俟于郊者累月樞臣卒而卹典未頒蜀帥死而不除代宮邸近親相繼不幸而喪禮未舉宦閹陳源起于罪籍而未斥去公力贊聖主之決故辭旨明切如此
【圖】
自往歲會慶節輟稱壽禮及是期年公同從官先期奏請至其日又僅用拜表之禮宰執及從官皆求罷卿監而下求免赴宴公積憂薰心得疾幾不可支旣愈請同班奏事不許久之始獲進對上許以必出旣而果出除中書舍人兼實錄同修撰論宗廟社稷之重繫乎陛下之一身陛下之一身主乎陛下之一心側聞陛下晨興之後未與事接而先澄心靜慮天德淸明夜氣沖融照臨百官是非瞭然眞社稷之福也欲望保持此心退朝之暇更以二時頃凝神儲精省閱章奏付之大臣擇而
【圖】
行之則盡善盡美無可議者矣壽皇疾狀著聞中外憂恐宰執請上詣重華宮侍疾從官繼之皆未報上御後殿丞相率同列固請侍從臺諫俱入閤門吏以故事止之不可丞相開陳旣畢抗聲索輦上拂衣起丞相引裾力□公等從之苦言交進上意猶未決宰執引咎出公獨乞對力言陛下視朝輔臣無一在列何以示天下上曰已令宣押矣諸公由是復入兼直學士院時有自列卿擢左史兼西掖者公奏其人重玷臺評實汚淸選斷不可復用且有請避三舍之語丞相言上初欲用某人
【圖】
某人皆以不可對至三而後及此雖深知不可重違上意也卒寢前命上倦于勤內禪詔書實出公手辭婉而切朝野傳誦今天子始卽位內外制雜然俱下公獨當之筆不停綴而皆明白正大得代言體初政有光焉尋進言自古人君臨御之始多能自強銳意求治在位旣久君子日疎小人日親逆耳之言不聞而佞諛之辭日進故偃然自安而不知禍亂之作陛下任天下之重承社稷之託兢兢業業當如今日及其小而圖之則不至于大自其近而防之則不及于遠遷給事中國朝太廟
【圖】
舊爲七世之室太祖祀僖順翼宣四祖而虛其三嘉祐中以親未盡猶虛祫享東向之位以待太祖故尚居昭穆之間英宗祔廟祧僖祖于夾室熙寧五年復以僖祖爲始祖禮官爭之不得紹興間董弅趙渙又請正之言旣行矣諫大夫趙霈沮之而寢淳熙初渙之從子粹中爲吏部侍郞悉條往時羣臣所奏言于孝宗復下之禮官禮部侍郞戴幾先沮之孝宗祔廟當祧宣祖曾少卿三復請乘此時就祧僖祖正太祖東向之位集議御史臺公具陳本末自鄭公僑以下議皆合公爲奏稾其略
【圖】
曰太祖肇造區夏功邁百王廟號太祖蓋以尊無與二今郊祀已配天宗祀已配上帝而在廟獨不得爲始祖祫享獨不得正東向可乎屈受命開基之君列于昭穆之序何以示後揆之禮經僖祖親盡當祧況今日九廟已備乎惟斷自宸衷蚤正鉅典以慰太祖在天之靈尋以祧廟之主宜有所歸復令集議又奏去古旣遠禮制不能盡循按唐張齊賢之言曰古之有天下者事七世始封之君謂之太祖太祖之廟百世不遷至祫祭則毁廟之主皆以昭穆合食于太祖商周遷主皆出太祖後
【圖】
故合食之序尊卑不差漢魏晉隋唐太祖以上皆不合于祫臣等竊謂齊賢之言可施于今日蓋太祖之興上無所因與漢祖同今日旣伸東向之位則僖祖之主當再入于夾室然自熙寧以來推尊旣久難以遽變唐有興聖廟以祀涼武昭王今當效之别立僖祖廟以代夾室順祖翼祖宣祖之主皆藏其中祫祭卽廟而饗于禮爲稱于是度太室之西建四祖廟焉孟冬雷震不已公旣草罪己詔又條陳時政曰雲漢之詩宣王側身修行誠實溢于言語之外桑林自禱六事自責懇切可風伊
【圖】
陟告大戊曰妖不勝德德者非他至誠之謂也陛下肆頒明詔責躬求言修荒政布德澤亦可謂應天之實德矣然臣區區愚慮猶恐有聲音笑貌之爲有無人則輟之偽要在益自修省慄慄危懼如前日雷轟于上之時則是心精一矣待制朱公熹以鴻儒碩學侍講經帷上尊禮之俄有除職與郡之旨公奏陛下容受直言無愧仁皇熹之正直陛下所知也若閔其耆老當此祁寒立講不便何如𢌿之內祠仍令修史少俟春和復還講筵則君臣之義始終周盡矣不報內侍毛伯益以宣勞轉
【圖】
行遙郡公奏此曹甚衆趨走服役何勞之云此門一開僥倖者多矣上意不悅丞相謂公繳奏誠是顧八寶之至嘗宣力爾令下之初上卽俾宣諭某謂給舍欲其舉職當俟有勞而始敘之今果封還始敢具述上意公曰宮守所在不容狥私此君相美意也始與侍讀趙忠定公嘗同攷試南省官舍又比鄰時時徒步還往每謂人曰樓公當今人物也直恐臨事頗少剛決爾及見其持論堅正始嘆曰吾于是□□所望矣□吏部尚書兼侍讀初公爲館伴使知閤門事韓侂冑副之上之受禪也
【圖】
侂冑預聞傳命遂尸其功有弄權之漸吏部侍郞彭龜年因內引力攻之且求去于是侂冑轉一官在京宮觀彭公除待制與郡樞密林公時在西掖公與之合辭論奏陛下始潛嘉邸眷禮賓僚一旦龍飛延見訪問幾無虛日天下不以爲私而誦陛下好賢念舊之美今惟龜年猶在從列天資伉直敢于論事陛下之腹心也其可去乎惟更加三思留龜年于經筵不然則命侂冑以外祠與龜年事體適稱猶庶幾焉彭公竟去公久列從班負廟堂之望侂冑聞其不助己也怒天官之除雖陽遷
【圖】
之而實抑之也時臺諫誦言故相定鼎乗龍之夢有□心銜恨者對公云云公曉之曰趙嘗夢李公召入禁中取御鑪金瓶授之曰朕之用卿如此湯瓶又夢立班殿下見白龍升天未幾上以縗服御極其夢兆止此爾而便謂之定鼎乗龍可乎某親聞諸趙公不可誣也主人唯唯同僚有竝坐者退而言曰某代爲公汗下公自知直道難行去志已決于是請對言天尊地卑乾坤定矣然天不以高爲貴而以下濟爲光明君臣亦然其分貴嚴其情貴通唐末五季之際去古遠矣而宰輔進見命
【圖】
坐賜茶猶有坐而論道之意藝祖收攬權綱可畏可仰然與趙普圖畫大計或夜半而躬至其家其相與何如也陛下臨朝淵默巍如上帝臣下奔走拜伏罔敢不恭人主之尊不患不至矣欲望明泰否之道而通君臣之情陛下體天之下濟羣臣以卑而上行歡欣交通而後天下可爲也先是諫臣假尊君之說排逐賢相榛塞正途上下之情日益隔絶故公言及之對畢求去堅確除顯謨閣直學士知婺州朝辭又奏陛下日宴坐朝躬親聽斷不爲不勤矣然猶慮僅能趨辦目前未必及于幽
【圖】
遠治道多端未可謂止于斯也陛下試于淸燕之時披輿地圖某爲監司帥臣某爲郡守某爲將帥人之才不才政之治不治察其事實而賞罰隨之此我孝宗聖訓所謂朕日于天下游行一匝者惟陛下取以爲法始公自永嘉趨召至是九年暫還里中展省先墓遇太夫人得疾公亦雅志閒退三奏乞祠提舉太平興國宮申命牧婺以繳奏寢御史又攻之奪其職久之乃復差知寧國府是日丁太夫人□坐□□□再奪職又逾年始復遂告老至于再許之除龍圖閣直學士食興國之祿前
【圖】
後凡七□□□□□□入都門權臣于天下善類中怨公最深□□□□□□□□有雅故見攻雖急不敢深怨樓公嘗與共事一旦□我實不能堪羣姦窺知其意協力排根怨毒□甚久而後稍悔悟舊于都亭□中以□藏蘇黃門答其伯祖忠彥辭嘉彥尚主詔草求公跋語公作詩曰今日猶存卯君筆向來誰造粉昆書又爲言其所以然一日以示從班曰某與樓公本厚意若拳拳有寄聲使□□□公不爲動盜權益甚晦迹愈深親故間以利害□□□効持書之役公指席□曰寧死于
【圖】
此此志不可移也時廉恥道喪阿尊事貴者無日不數于權姦之門甚者召自外來未及對而先謁之公謂某曰紹興間從臣有初入都門者秦丞相使人諷之來見答曰豈有人臣未見天子而先謁宰相者乎當時士大夫猶能守正不爲權貴屈今此風衰矣太息久之公之官永嘉也聞寺正薛公季宣深于兵略屢請問焉乃知兵者古人之常若樂舞行綴之類皆兵法也每言儒不知兵無以應猝惟講之有素則緩急可用然自隨仲舅尚書汪公大猷使燕見所歴險要之地皆爲金據知深
【圖】
入之難故初被召雖嘗進恢復之說及聞權臣妄開邊隙則蹙額曰南渡今八十年州縣積貯惟有虛名閫外禦戎委之債帥而欲疲民以逞深恐非□無益至逆曦之變則又曰三世爲將道家所忌負□□僭必無與者旣而皆如其言公之識慮可謂明且□矣閒適旣久德望益尊天子更新大化招延舊德起公于旣老除翰林學士固辭不許進對首言天道好生惡殺本朝以不殺爲家法而金嗜殺猶故其將孰佑乎擁兵南來不能大入皆由不嗜殺人積累忠厚天實相之也次陳十餘年
【圖】
來無復公道紀綱隳廢賄賂公行仕者朘削民財以奉權臣則美官可翹足而待兵官尅剥士卒以媚權臣則將帥可計日而取民力益竭軍政大壞今籍其家資數累鉅萬皆出于鞭箠膏血之餘陛下縱未能捐以與民亦宜救其倒垂之急會計凡目以補經費少紓州縣之督趣則吾民受賜矣上傾聽之遷吏部尚書兼翰林學士兼侍讀頃之兼修國史實錄院修撰時和好未定公數預集議屢言關隘最不可失奉使王柟再行蜀帥收復關外四州敵情寖屈于是就和金嘗指公及林正惠
【圖】
公姓名問柟爲誰答云舊爲從臣自侂冑擅朝兩人絶不交通故更化之始皆召歸爾金驚歎良久知嘉定元年貢舉旣奏名摭對策中有益于時者爲一編以進趙丞相之子崇憲奏雪其父寃朝廷令兩省史官看詳公與今吏部尚書汪公逵等言紹熙之末宰執惟乞建儲孝宗升遐留正引疾而去人情洶洶汝愚始決大計翼戴聖明正位宸極天地宗廟實臨之橫遭讒誣卒以貶死十餘年間是非貿亂賞罰倒置權臣旣誅汝愚諸子始敢有請今當亟與辯明立碑賜額等事次第而舉檢
【圖】
會章奏誣以叛逆者泯絶其迹正趙師召乞斬汝愚之罪重蔡璉漏洩幾事之責毁龔頤正所著續稽古錄板皆所以昭雪故相之辜也從之除端明殿學士簽書樞密院事兼太子賓客公耆德宿望二三大臣待之加敬倚以爲助公亦輸寫肝膈無纖芥嫌疑之迹廟堂之上以是協和股肱明主羽翼儲貳兩宮無間言進同知樞密院事參知政事公之伯父故揚州太守璹爲於潛令時圖耕織之勞因事爲詩嘗以進御公重繪二圖仍書舊詩而跋其後獻之東宮請時時省閱知民事之艱難
【圖】
太子斂袵聽受且致謝焉公宿昔誦顧愷之之言曰命有定分非智力所移惟應恭己守道信天任運而闇者不達妄意僥倖徒傷雅道無關得喪每以此語爲持循之要掖垣瑣闥風節凜然所養者固矣洎爲執政不忘斯言終身途轍有一無二遵乎正道而已行險詭遇而他岐是適公所不爲也其言曰古人所謂三公三孤者取其至公無私故謂之公孤立無黨故謂之孤旣名其官可無其實哉日思東歸屢有陳控上曰卿忠直正賴輔佐又曰忠實老成東宮亦固留之或問公何去之果
【圖】
公曰昔人所以不安其位者有數端焉人主之眷已衰同列之隙已成在下者軋己不樂者見攻遂不得已而去今皆無之顧老軀不堪勉強爾南郊侍祠馳驅得疾予吿者三求去不已除資政殿學士知太平州辭進大學士提舉萬壽觀居從其便賜以器幣香茗東宮再有頒丞相及兩執政送之江亭握手欷歔殆不忍别旣還鄕乞休致愈力轉兩官致仕命下而公薨實嘉定六年四月己丑享年七十有七積階至金紫光祿大夫爵至奉化郡公食邑至五千二百戸眞食千二百戸遺奏聞
【圖】
天子震悼贈少師輟視朝一日賻白金五百兩帛五百𤴓官其後如格越數月東宮讀唐鑑終篇第賞官屬念公舊僚賜銀若絹皆再百焉娶王氏工部尚書俁之孫女德性寛平曉習書史有中原故家之風封太原郡夫人子男四人淳承議郞行籍田令濛幼亡潚奉議郞新通判臨安府治承奉郞監西京中嶽廟女二人長適迪功郞監中嶽廟王棐次適從政郞鄭圭皆以公大禮恩封孺人孫男七人杓從政郞杞承務郞栝登仕郞枎機栘㭁孫女一人曾孫男一人十月有旨以杓爲添差沿
【圖】
海制置司準備差遣俾護公葬七年二月辛酉諸孤奉公之柩葬于鄞縣通遠鄕四明山報忠福善寺左馬鞍褭之原公資稟高明風儀峻整頎然如長松巨柏立乎羣木之表接對賓客語音琅琅聽者忘倦而事親篤孝下氣怡聲承顔順志躬執鄙事有所敎飭一言一句服膺不忘倅台之日兗公以議幕沿檄公以行縣會于天台奉二老山行覽觀奇趣□容累日□蕩山秀絶聞天下之官永嘉侍太夫人遊焉又修行春賞柑故事安輿所至旌纛前列公從其後太夫人年登耋耄奉承惟謹
【圖】
宛陵之命或謂公姑受諸公曰親老矣跬步不敢離雖展墓不越三宿禮九十者其家不從政可遠役乎色養無違慈顔悅豫至年九十五乃終公忠孝感神有相之者矣家素淸貧重以建炎之禍先廬故物一簪不留兗公依外舅少師江公以居辛苦植立不墜先緒宦游旣久生理尚窄樸素如寒士諸子無復豪習公從師里校至無蓋以障雨敝衣糲食僅免寒飢以此益自磨厲日充日長器業宏偉爲時名臣仲兄大理丞錫出守嚴陵迎二親就養數月而兗公薨護喪以歸十月三旬而寺
【圖】
丞卒適歲大祲闔門百口外而襄奉內而伏臘多方經營僅無闕事明年畢寺丞之葬弟有孤女悉力嫁之皆身任其責斯已艱矣後雖通顯自奉甚薄食飯不過適口服用僅足而止奉祠家居日虞不給夫人撙節用度纖微必計始有餘米罷祠之後賴以相續及再得祠而米適盡矣平生靜專瑣瑣塵務不經于心惟酷嗜書潛心經學旁貫史傳以及諸子百家之書前言往行博采兼取森如武庫曾侍郞逮嘗問雨必以夜所出公曰此鹽鐵論中語曾喜報其兄大理卿逢曰吾兄弟往來于
【圖】
懷者今豁然矣崔府君廟食甚盛而逸名氏多以爲漢之子玉或曰此魏之伯深爾及公奉詔作顯應觀碑推尋其實始知其爲唐之賢令山經地志星緯律歴之學皆欲得其門戸研精字書偏旁點畫纖悉無差世所承用而于義未安者亦必辯正之謂字者朋友所以表其德不當自言姪者對姑立稱不當以爲兄弟之子甲子所以繫日非紀年也不若直書其年正寢爲今聽事非寢室也不當于此書卒及其他精審皆如是屬辭敘事以意爲主不事雕鐫自然工緻舊有詩聲晚造平淡而
【圖】
中有山高水深之趣以銘墓爲請者與之不靳英辭妙語散落人間殆如唐人所謂碑版照四裔者而屬稾之初後生小子輒指其瑕欣然改定曾不自知其名位之崇德齒之尊也懼儒學之不續勉勵諸子俾世其家頻舉謝太傅自敎兒之語自正議先生與太師相繼登第太師之子宗博及楚公復繼之鄂州史君鍔臨安敎授鈜皆公之從兄也爲同年進士而公及從弟鏞從子汶淮後先相望皆預是選一門決科之盛至如此淳三預薦書與二弟俱嗜學杓亦偕漕計駸駸乎躋登顯要矣
【圖】
然公所謂世其家者詎止于此榜書齋以攻愧曰人患不知其過知之而不能改是無勇也自號爲攻愧主人小有過差不敢自恕期至于無愧之可攻銘諸座右曰逆境進德順境誤人其子隨牒州縣以詩送之于淳則曰知行勤所職通塞聽何如于潚則曰不應頻來往恃有檄可沿皆所以勉其進修也慕杜正獻公范忠宣公之爲人豐淸敏公鄉之先達也賦荷花詩有人心正畏暑水面獨搖風之句蔡元長見之曰此人豈肯受我籠絡公心敬之以爲標的能言其賢德甚詳淳熙中有以
【圖】
剛直自名致位顯榮者密察其言規切上躬一語不及公無取焉觀其所稱慕及其所不與者足以知其心矣薦士于朝必以公議所與今將作監楊公簡故知濠州劉仲光度支郞官鄭肇之宗正丞李兼之流世皆賢之下至于片言可錄小善可書者亦稱道不置仁于宗族同氣加厚歡焉無間三弟一兄子皆奏以官故吏部侍郞莫公叔光中書舍人陳公傅良與公所師屯田鄭公皆潛藩舊學也莫鄭二公不得親見龍飛之盛陳公雖幸見之一斥而竟不復公前後力爲上言之莫公遂被
【圖】
追榮之恩陳鄭二子亦拜君命公于師資甚篤故所以勸導明主者亦出于此李先生公童幼時所受業爾人所易忘念其子仁常賑卹之終身韋布場屋之交窮達不侔賓接如舊劇談樂飲客至未嘗託故曰彼或有求從違在我烏得不見吿急者與書庶或周之雖饋之薄不疑輕己以故人亦不厭乳母趙氏去而不知所在博訪得之年垂七十矣攜以之官率其婦子敬待以禮其篤厚類如此公生長外氏外祖少師及越國王夫人撫之敎之與諸孫等公事之如大父母諸舅如諸父尚書
【圖】
舅長于政事公屢請問以居官治民之要啟吿甚悉且曰子以辭華知名若外庸奏最斯通才矣後聞其爲政可紀甚喜及列于朝數進讜言又益喜尚書謫居康廬或勸之貽書近習求爲己援卒不屈公亦不降志于權姦舅甥風操若是相類耶公以辭學士奉祠而尚書及從母之子中書舍人陳公居仁亦然鄕人遂有一舅二甥三學士之語莫不榮之四明他山源泉注于城中匯而爲湖舊有十洲三島之勝最南一洲密邇故廬楚公之守鄕郡也築錦照堂懷綬軒刻祐陵御製其上中燬
【圖】
于兵舊觀蕪沒隆興初郡復新之更名竹州久而寖壞于是上從其請以私錢自葺之求奎畫錦照及東宮書懷綬以爲賜煌煌乎有光于初矣藏書旣富欲别貯之營度累歲執政之次年東樓始成有登臨之快叢古今羣書其上而累奇石于前嶄然有二十四峯之狀又取楚公登封令時所藏嵩嶽圖石刻列屏其下仍以仰嵩舊名名之雅好琴弈達其妙趣得閒之後方將攜以自隨往來于錦照東樓之間極燕衎之適以遂其初志而病尼之矣歸舟中觀書不輟弟鏞以詞來賀援筆賡之
【圖】
雅麗如平日又賦鑑湖二詩其始歸也臥于别榻旬餘而更得其正而終焉怡然不亂遺稾皆藏于家方將編次成集葬有期諸孤以當世知公莫詳于某屬狀其行某誠鄙陋然我高祖父光祿公實師事正議先生源流相續以至于今公又不以衆人遇我嘉泰開禧間從公于寂寞之濱數以安于命義保全名節之語勉我斯意厚矣一日語及吾道一以貫之某叩其旨見吿以會歸于一之說某曰此乃吾以一道貫之非吾道一以貫之也夫道未嘗不貫公聞之矍然已而稱善再三契合如
【圖】
此何敢忘諸庸敬述其梗槩上之太史氏以備采擇辭雖不工庶幾乎古良史不虛美之意云
叢書／武英殿聚珍版叢書／蒙齋集／卷十六／贊／四賢堂贊(P.13-1)..[清乾隆敕刻武英殿聚珍本]
四賢堂贊
卽心是道勿助勿忘愛親敬長易簡平常煌煌昭揭神用無方再拜象山萬古芬芳
道若大路曲折萬端辨析毫釐用力甚難上續伊洛昭
【圖】
哉可觀考亭遺規世世不刊
偉歟東萊氣象春融相門事業元祐申公益閎以大問學磨礱其學伊何萬折必東
復齋之德碩大以寛其儀如鳳其臭如蘭弟兄琢磨惟義所安此意寂寥令我心酸
某旣贊四先生之盛德矣復有謏聞願畢其說以與同志共之世謂鵝湖之集諸老先生論議未能悉同以是妄加揣摩其失遠矣夫子嘗云君子和而不同不同乃所以為和不蘄于合乃所以為一致也天生
【圖】
英賢扶□斯道忠君愛親敬長一性靈明與天地並亘萬古□可磨滅者或入之也漸或為之也勇勇非無漸而漸非不勇也顧其所由之門然耳鵝湖之集誰得而議其異哉君子講學旣切之又磋之旣琢之又磨之反覆辨明惟求一是若慮其不相合心非而口然之此乃淺丈夫之所為耳何足以窺諸老先生之門牆耶
叢書／武英殿聚珍版叢書／蒙齋集／卷十九／四言詩／述易述雅二章與趙清臣□帥(P.6-1)..[清乾隆敕刻武英殿聚珍本]
大雅不作訏謨音希公旣奏功衮衣盍歸歸矢爾謨琅琅厥辭用添帝聰燭于幾微天位孔艱夙夜弼違逆耳為忠隱情乃欺擇乎二者上帝監兹煌煌祖業忠臣念之
叢書／知不足齋叢書／歸潛志／卷之九(P.1-1)..[清乾隆鮑廷博校刊本]
趙翰林周臣為學士楊之美為禮部尚書二公相得甚歡葢楊雖視趙進稍後且齒少趙以其學問政事過人雅重之而楊事趙亦謹正大初朝廷以夏國為北
【圖】
兵所廢將立新主以趙公年德俱高且中朝名士遂命入使冊之旣行館閣諸公以為趙公此行必厚獲葢趙素淸貧也至界上朝議罷其事飛驛卒遣追囘一云併驛追囘當驛卒之行也楊公在禮部召至授以一卷書封印甚謹諭以直至學士面前開拆卒旣至趙所先授以省符次白有禮部實封趙公疑訝不知為何事啟之乃楊公詩一首也其詩云中朝人物翰林才金節煌煌使夏臺馬上逢人唾珠玉筆頭到處灑瓊瑰三封書貸揚州命半夜碑轟薦福雷自古書生多
【圖】
薄命滿頭風雪卻迴來趙公撫掌大笑後朝野喧傳以為笑談
叢書／知不足齋叢書／歸潛志／卷之末　提要補正(P.1-1)..[清乾隆鮑廷博校刊本]
四庫提要補正
胡玉縉撰
歸潛志十四卷
元劉祁撰祁字京叔渾源人第十二卷題曰錄崔立碑事國朝郭朝釪編纂金詩所採錄僅及前七卷知其未見全帙此本一十四卷與王惲渾源世德碑相合當猶從元本傳錄
玉縉案時有兩劉祁一字仲文眞定人見傳記類西使記下一字文季渾源人又案郭編奏進後旋蒙改為御定全金詩朝當為元楊氏楹書隅錄有校舊鈔本並載施國祁識語云此舊鈔原校與鮑刻略同惟歸潛堂記之銅壺此作銅臺向閱鮑本壺字不解曾擬改作鞮字今見此
【圖】
臺字乃知舊本之足貴彭元瑞知聖道齋讀書跋云卷中敍崔立碑事乃京叔平生疚心處鮑氏附注元裕之外家別業上梁文郝陵川辨甘露碑詩可謂得是非之公京叔裕之乃兩造之辭其以伊誰受賞一語歸獄京叔則京叔並不諱言之且以其時京叔安用崔立所賜之進士出身為也陵川乃裕之門下士觀其集中裕之墓誌京叔哀辭於二子軒輊可見要之碑辭之作無論為元為劉而裕之乃右司員外郞京叔布衣情事有間特附此備考玉縉案趙翼廿二史箚記金史條後亦論崔立碑事可參李慈銘桃華聖解盦日記丁集八一云一卷至六卷雜記人物雖意主詩詞而旁及時事略如傳體七卷雜記宣宗南渡後政敎風俗之弊八卷九卷雜記文章詞賦十卷雜記時事十一卷錄大梁被
【圖】
圍事十二卷錄崔立碑事及辨亡雜議論十三卷皆泛論事理而附以雜文及詩十四卷為歸潛堂記及同時人所作銘詩京叔多交金源名士熟於掌故其所聞見足以傳信予嘗謂說部之佳者如世說語林唐語林國史補宋之春明退朝錄揮麈錄金之此書元之輟耕錄皆足稱小史與他書之偶存故事者不同惟京叔文筆頗拙又世仕完顏而以身久不第於宣哀二宗頗無恕辭幽蘭之炬靑城之刑千古慘變而苛貶末帝京叔稱哀宗為末帝與金史及諸書皆異絕無哀痛之言文人浮薄可太息也至其辨金之亡不咎宣宗輕棄燕都而摭拾浮談亦為非要余已於丙辰年日記中論之詳矣玉縉案今印本自咸豐癸亥始無丙辰日記又戊集二云歸潛志載正大初朝廷以夏國為北兵所廢將立新主命趙公秉文入
【圖】
使册之旣行館閣諸公以為必厚獲至界上朝議罷其事飛驛追囘楊之美為禮部尚書寄以詩云中朝人物翰林才老學叢談作謫仙才金節煌煌使夏臺馬上老學叢談作得句逢人唾珠玉筆頭到處灑瓊瑰老學叢談作揮毫落紙散瓊瑰三封書貸揚州命老學叢談作一封書貸揚州牧半夜碑轟薦福雷自古書生多薄命老學叢談作窮達書生略相似滿頭風雪卻囘來案金宣宗元光二年十二月崩哀宗卽位是月夏神宗遵頊傳位於子德旺非由蒙古所廢次年金改元正大至四年蒙古滅夏是時金已自顧不暇安能尚為夏計夏國旣覆册立新主將置之何地且使者安得尚有厚獲徧考金史各書俱無其事庶齋老學叢談亦載此詩而云趙秉文奉使西夏中塗聞夏主殂而囘楊以詩戲之疑盛氏所紀為得實京叔雖身歷其時恐亦有傳聞之誤也
叢書／知不足齋叢書／洞霄圖志／卷之五　人物門／列仙／晉／閭丘元同先生(P.10-2)..[清乾隆鮑廷博校刊本]
閭丘元同先生
閭丘方遠字大方舒州人生州之天柱山下二十九歲師香林左元澤旣得道已乃徧尋名山至餘杭天柱異而止焉葢餘杭與舒州咸有天柱山傳記所載天有八柱者也錢武肅王師事之號元同先生唐景福二年為築上淸壇㮄草堂每三元開授法籙乾寧二年與先生相度地理改觀基為甲向營建一新表奏其道業於朝昭宗累詔不起乃就加命服賜號妙有大師光化三年親製觀記稱先生朝修虔懇科戒精嚴實紫府之表儀乃淸都之輔弼加以降神之地
【圖】
卽舒州之天柱山也身生天柱之前往脩天柱之下察其符契信不徒然葢摭薦章語天復二年二月十四日沐浴焚香端坐返眞顏色不變有異香三日方散是夜武肅王夢先生騎鶴訪別明日訃至及就壙但空棺而已後有人見於廬阜自言我捨大滌歸隱灊山天柱源也先是太平靑領書自漢于眞人傳授卷帙浩繁複文隱祕先生鈔為二十卷文約旨博學者便之弟子夏隱言等十人受思眞鍊神之旨今道院僅十八齋而派出先生者十有四焉
贊曰降神古舒得道餘杭兩柱擎天千里相望殊庭翼翼命服煌煌鶴背永訣貍首空藏先生曷歸匡廬阻長厥有神孫百世彌昌
叢書／知不足齋叢書／洞霄圖志／卷之六　碑記門／宋／洞霄宮碑(P.11-1)..[清乾隆鮑廷博校刊本]
宋
洞霄宮碑
造化之初昆侖㫄薄一氣旣分天積氣於上地積塊於下明為日月幽為鬼神聚為山嶽海瀆散為萬物萬物之至靈為人人之至靈為聖哲為僊眞而道為天地萬物之宗幽明鉅細之統此虙羲黃帝老子所以握乾坤司變化也其書為易六十四卦道德五千言陰符度人西昇生神之經列御寇莊周關尹喜之書其學者必謝去世俗練精積神棲於名山喬嶽略
【圖】
與吾敎弗類而篤於父子之親君臣之義與堯舜周公孔子遺書無異則正吾敎之大指也臨安府洞霄宮舊名天柱觀在大滌洞天之下蓋學黃老者之所廬其來久矣至我宋遂與嵩山崇福獨為天下宮觀之首以寵輔相大臣之去位者亦以提舉洞霄超拜左相者則其地望之重殆與昭應景靈醴泉萬壽太一神霄寶籙為比他莫敢望在眞宗皇帝時始制詔改宮名賜仁和縣田十有五頃以奉齋醮悉除其租賦至政和間宮以歴歲久穿壞漫漶徽宗皇帝降度
【圖】
牒三百命兩浙轉運司復興葺之歲度童子一人為道士建炎中又廢於兵火高宗皇帝中興大業聞之當宁歎息迺紹興二十五年以皇太后之命建昊天殿鐘經二閣表以崇閎繚以脩廡費出慈寧宮梓匠工役具於修內步軍司中使臨護犒賜狎至旣不以命有司而山麓之民亦晏然不知有役一旦吿成金碧之麗光照林谷鐘磬之作聲摩雲霄見者疑其天降地涌而神運鬼輸也可謂盛矣及上脫屣萬幾頤神物表遂以乾道二年自德壽宮行幸山中駐蹕累
【圖】
日敕太官進蔬饍親御翰墨書度人經以賜自有天地卽有此山殊尢之迹今迺創見慶元六年九月葆光大師宮都監潘三華與知宮事高守中同知宮事水丘居仁以吿游曰願有紀以為無窮之傳游以疾未能屬槀同知宮事王思明及其徒李知柔踵至以請會游被命紬史又不克成嘉泰三年四月史成奏御乃能叙載本末如此且作銘曰
在宋祥符帝錫帛書迺作昭應比隆河圖元豐景靈列聖攸居元祐上淸以祝帝儲祕宇煌煌
【圖】
煥於天衢徽祖神霄誕彌九區迨我高皇省方東吳睠言天柱鎭茲行都警蹕來臨神明翊扶乃御幄殿穆淸齋居天日覆照雨露涵濡迄今遺民泣望屬車三聖嗣興光照聖謨千礎之宮鶱騰太虛傑閣鴻鐘震於江湖肆作誦詩億載不渝
中大夫充寶謨閣待制提舉佑神觀兼同脩國史實錄院同脩撰兼祕書監陸游撰幷書丹題額開禧元年歲在乙丑四月望日同知宮事王思明知宮事水
【圖】
丘居仁住持都監兼通明殿焚脩高守中立石
叢書／知不足齋叢書／尊德性齋小集／卷之一／張衡山南山瑞芝(P.2-1)..[清乾隆鮑廷博校刊本]
張衡山南山瑞芝
君不見商山昔有龐睂叟道德高風聳山斗茹芝歲久得長年身與此山俱不朽張公道與此老同失身偶墜世網中卻從神武挂簪紱林泉歲晚殊從容壽宮誰遣
【圖】
芝生柱三秀煌煌照庭宇平生心地只天知天遣芝為靈府助商山之老長茹芝公雖不茹亦不疑商山南山兩不朽公壽定應山與齊
叢書／知不足齋叢書／尊德性齋小集／卷之一／張衡州南山壽芝(P.12-2)..[清乾隆鮑廷博校刊本]
張衡州南山壽芝
煌煌慶色金壺重婉婉高枝兒臂拱團團更著綫暈紅鬱鬱時看祥靄動使君少日抱奇才可與斯世作楹棟黃堂坐嘯晚方貴急流引退心殊勇平生陰德只天知壽骨巉然天所縱靈華更向壽宮出和氣疑與商山共
【圖】
翻嫌四老太多事采掇辛勤走巖隴何如邱壑著胸中靜閱世氛如幻夢朝餐不用閑草木夜氣自有眞鉛汞殊祥坐使神物效異卉不煩天女供閑中禪悅更尋源鬧裏塵緣徐脫鞚從渠童子尚饒舌強出松陰談谷董梅云谷董作骨董禪語也此篇多禪語要知無本是性宗看我當機呈大用
叢書／小萬卷樓叢書／謝幼槃文集／卷第一　古詩１／雙蓮閣(P.1-2)..[清咸豐錢培名輯刊本]
雙蓮閣
水芝凝露披芳塘淺糚穠畫爭煌煌其間豔異不世出連芳並蔕知何祥有如一座兩殊色盈盈植立漢昭陽九回沈水不須沐風梳露洗皆生香公如瑤林映紅粉粲然一笑傾澄觴故開華閣挂銀牓大篇金薤垂琳琅吾聞草木正瑞世箑蒲扇暑芝生房須煩丹靑顧陸手貌取絕豔歸明光
叢書／小萬卷樓叢書／謝幼槃文集／卷第四　古詩４／讀葛洪傳(P.3-1)..[清咸豐錢培名輯刊本]
讀葛洪傳
葛洪鍊丹砂卻老得遐壽鶴駕安在哉巖穴遺井舊勞生亦何為荏苒度昏晝煌煌崑山芝未暇擷三秀寄謝浮邱翁何由挹其袖
史／載記／馬氏南唐書／卷之二十五　談諧傳第二十一／彭利用(P.4-1)..[四部叢刊本]
彭利用廣𨹧人也顯徳中周師下淮南遂奔建康僑廬𨹧利用性朴鄙頗拘古禮雖燕居常拱手正坐對家人稚子下逮奴𨽾言必據書史㫁章破句以代常談俗謂之掉書袋因自爲彭書袋每出遠塗雖冐雨雪不徹冠幘或喻之曰䟦渉勞頓當従簡易利用對曰有禮則安無禮則危焉可悖之以爲先聖之罪人
【圖】
哉或問其髙姓對曰隴西之遺苗昌邑之餘胄又問其居處對曰生自廣𨹧長僑螺渚其僕嘗有過利用責之曰始予以爲紀綱之僕人百其身頼爾同心同徳左之右之今乃中道而廢侮慢自賢故勞心勞力日不暇給若而今而後過而勿改予當循公㓕私撻諸市朝任汝自西自東以遨以逰而已時江南士人毎於宴語必道此以爲戲𥬇利用䘮父客弔之曰賢尊窀穸不勝哀悼利用對曰家君不幸短命諸子糊口四方𡚖見相如之壁空餘仲堪之棺實可痛心疾首不寒而栗苟泣血三年不可再見遂大慟客復勉
【圖】
之曰自寛哀慼兾闋䘮制利用又曰自古毀不㓕性杖而後𧺫卜其宅兆而安厝之雖則君子有終然而孝子不匱三年不改何日忘之又大㱆欷弔者於是失𥬇會隣家火災利用徃救徐望之曰煌煌然赫赫然不可嚮邇自鑚燧而降未有若斯之盛其可撲㓕乎又嘗與同志遠逰迨至一舎俄不告而返詰旦復至或問之故利用曰忽思朱亥之椎猶𠋣陳平之戸切恐數鈞之重轉傷六尺之孤其言可哂者𩔖如此利用雖舉進士之才調鄙俚多𩔖俳優故凡六上不第一夕宴寢而䘚年六十
嗚呼古今一道也學古而不知其變祗爲腐儒而已彭利用摘裂章句不曉理道原其用心蓋亦苦學而陋者也徒以其言𩔖俳優可爲戲𥬇故附談諧傳云
史／職官／百官箴／卷三／史臣箴(P.11)..[四庫全書本]
史臣箴
煌煌柱史正色寒芒史臣象之敢有不忠趙盾崔杼不畏鈇鉞畏此簡書則莫我敢曷嗣書而死再嗣書之南史有聞執簡趨之諸侯有是我曷無之喜諛惡直我自疎之秉筆左右宰相是隨直書無諂貞觀有輝不聞帝王親自觀史設令遂良不記天下亦皆記之永徽以來乃弗肎堂對仗故事雖復具文仗下之後爾謀爾議皆不與聞馮定有請宰臣不悅宰臣自謀而遑君之恤文
宗孔文文皇是師右史左史咨質所宜挺挺魏摹有祖風烈文宗嘉之曰卿忠切宰相奏事備錄以藏昭獻之政尚有典刑取史以觀摹曰不可後必諱屈毋為始禍聖哉祖宗言路天開升陛紀錄臣錫陳之更不進本臣修是謀立於座後事有弗知臣修是政史職不頺幸弗二史濡墨立螭讒慝頗僻則不敢肆昔也豈前先稟中書臣存言之神宗感悟權臣用事言路榛塞居是官者諉無言責拜命之初僅一造膝高宗懲之弊例以革彼檜不仁缺官不補記注不修積年十五高宗懲之迴職載舉忠簡臣銓有言必疏四失當正孝祖是聴於斯萬年取法乾淳强為善爾毋催不錄彼牆有茨自以為宻書之於經市朝之撻畏人知之曷若自克九臯至深聲聞于天史臣不書豈無他人日見史臣是亦盤銘日厯十稔疇肯曠職有五不可汗青無日漢郡國計先上太史副上丞相今寧有此褒貶脫口漏言四馳監修是稟直書者希見讎貴族率多諱避聖訓具存去愛憎私察
攸所修渠曰實錄逼於權勢扈蒙可削毋用匪人以輕厥職亂臣賊子革心寒骨寢彼邪謀化為良弼侍臣司史敢告車僕
史／雜史／元代白蓮教史料彙編／廬山蓮宗寶鑑／念佛正願卷第七／白侍郎發願求生淨土文(P.120)
白侍郎發願求生淨土文
《記》曰：我本師釋迦如來說，言從是西方過十萬億佛土，有世界號極樂，以無八苦四惡道故也；其國號淨土，以無三毒五濁故也；其佛號阿彌陀，以壽無量、願無量、功德相好光明無量故也。諦觀此娑婆世界眾生，無賢愚，無貴賤，無幼艾，有起心歸佛者，舉手合掌必向西方；有怖厄苦惱，開口發聲必先念阿彌陀佛。又範金合土，刻石綉紋，乃至印水聚沙，童子戲者，莫不率以阿彌陀為上首，不知其然而然。由是而觀，是彼如來有大誓願於此眾生，眾生有大因緣於彼國土，明矣。不然則南北東西過去現在未來佛甚多矣，何獨如是哉！何獨如是哉？
唐中大夫、太子少傅白居易當衰暮之歲，中風痺之疾，乃捨俸錢，命工人杜敬宗按《阿彌陀》、《無量壽》二經畫西方世界一部，高九尺，廣丈有三尺，阿彌陀佛坐中央，觀音、勢至二大士侍左右，人天瞻仰，眷屬圍繞，樓臺伎樂，水樹花鳥，七寶嚴飾，五彩彰施，爛爛煌煌。功德成就，弟子白居易焚香稽首，跪於佛前，起慈悲心，發弘誓願：願此功德回施一切眾生。一切眾生有如我老者，如我病者，願離苦得樂，斷惡修善，不越南部，便睹西方。白毫大光，應念來感；青蓮上品，隨願往生。從現在身，盡未來際，常得親近而供養也。欲重宣此義，而說讚曰：極樂世界清淨土，無諸惡道及眾苦，願如我身老病者，同生無量壽佛所。
史／雜史／宋人軼事彙編／卷十九／唐珏　林德暘　謝翺　鄧剡(P.1048)
鄧中齋剡字光薦，丞相信國公客也。宋亡，以義行著。其所賦鷓鴣詞，有曰：「行不得也哥哥，瘦妻弱子羸馱。天長地久多網羅，南音漸少北語多。肉飛不起可奈何，行不得也哥哥。」其意可見矣。其所贊文丞相像有曰：「目煌煌兮疎星曉寒，氣英英兮晴雷殷山。頭碎柱兮璧完，血化碧兮心丹。嗚呼！孰謂斯人不在人間？」時虞伯生集挽丞相詩曰：「徒把金戈挽落暉，南冠無奈北風吹。子房本為韓仇出，諸葛安知漢祚移？雲暗鼎湖龍去遠，月明華表鶴歸遲。何須更上新亭飲，大不如前灑淚時。」
子／筆記／玉壺清話／卷一(P.1)
景德三年，有巨星見於氐之西，光芒如金圓，無有識者。春官正周克明言：「按天文錄、荊州占，其星名周伯，語曰：『其色金黃，其光煌煌，所見之國，太平而昌。』又按元命苞，此星一曰德星，不時而出。」時方朝野多歡，六合平定，鑾輿澶淵凱旋，方域富足，賦斂無橫，宜此星之見也。克明本進士，獻文於朝，召試中書，賜及第。
子／筆記／夷堅志（涵芬樓藏板）／支志　七十卷／戊　十卷／卷第十　十一事／朱南功(P.5-1)..[涵芬樓藏板]
朱南功
朱南功字元勣湖州安吉人自幼嗜書博覽強記目之所歷意之所會皆手自抄寫諸子百家之書摘奇會粹名曰筆耕曰諸子粹言紹興丙子歲始預州貢旣而退飛不偶常客于諸公貴人之門趙公碩彥膚與為友壻旣持閩使節招致於館舍論心莫逆淳熙甲辰三就免舉試先兩月方從閩歸而平生所作文多不涉舉業
【圖】
畦徑正月至臨安寓脩文巷邸道陌邊枉不與流輩往還滿意焚舟一戰以償夙志省試罷一夕夢大神金甲煌煌儀矩甚偉持黑牌入室其上唯書一福字掛於壁初時絕明白須臾隱滅與牌俱黑遂悟按悟字似當作寤意以神吿福字為嘉祥稍語所善者或疑字滅於黑其兆當不得大佳已而下第勉應特恩又入第五等乃授福州助教其時已六十三歲不可納敕乃拜命未幾而卒
子／筆記／齊東野語／卷一／蜜章密章(P.6)
蜜章密章
密章二字，見晉書山濤等傳，然其義殊不能深曉。自唐以來，文士多用之。近世若洪舜俞行喬行簡贈祖母制，亦云：「欲報食飴之德，可稽制蜜之章。」蜜字皆從虫。相傳謂贈典既不刻印，而以蠟為之。蜜即蠟，所以謂之蜜章。然劉禹錫為杜司徒謝追贈表云：「紫書忽降於九重，密印加榮於後夜。」李國長神道碑云：「煌煌密章，肅肅終言。」王崇述神道碑云：「沒代流慶，密章下賁。」宋祁孫奭謚議云：「密章加等，昭飾下泉。」又祭文云：「恤恩告第，蹏書密章。」密字乃並從山，莫知其義為孰是。豈古字可通用乎？或他別有所出也。
子／筆記／雲麓漫鈔／附錄四　諸書題跋／二余嘉錫四庫提要辨證卷一五子部雜家類(P.301)
(二)余嘉錫四庫提要辨證卷一五子部雜家類
雲麓漫鈔十五卷
彥衛字景安，紹熙間宰烏程，又通判徽州。此書有開禧二年序，自署新安郡守，其所終則不可考矣。
嘉錫案：宋史宗室世系表二十三，彥衛為魏王廷美第四子廣陵郡王德雍六世孫。說郛卷十四有宋趙某所著就日錄，引此書稱為雲麓趙昂景安漫鈔，字同而名異，未詳其故，豈彥衛一名昂歟？書錄解題卷十一云：「雲麓漫鈔二十卷，續鈔二卷，通判徽州趙彥衛景安撰。續二卷，乃中庸說及漢定安公補紀也。彥衛紹熙間宰烏程，有能名。」提要所敘彥衛官爵，全出於此。錢大昕潛研堂金石文跋尾續第五云：「周年酬唱詩，紹熙改元正月五日，提點浙西刑獄建安袁說友起巖會同年之在吳下者於姑蘇臺，與集者凡十二人，人各賦七言律詩一篇，皆隆興元年木待問榜進士也。」
補正卷一百十。其十二人中有浚儀趙彥衛景安。本書卷一第二條即云：「慶元五年，余為天台倅。」勞格讀書雜識卷十一「趙彥衛」條云：「赤城志十「秩官門」通判題名，慶元二年四月趙彥衛以朝奉大夫至，四年六月替。攻媿集三十四，朝奉郎知湖州烏程縣趙彥衛為鄉民訢水傷擁併死八人降一官制。蘭亭考十載詩一首，註：趙徽州彥衛倅台日，常許蘭亭二三說。丙辰春，因以詩扣之，此其次韻也。」據其所考，知彥衛又嘗通判台州，與本書合，可以補提要所未備。宋之徽州亦稱新安郡，彥衛蓋嘗兩官其地，前為通判，後為知州，否則陳直齋傳聞不審，誤以知州為通判也。宋會要第一百三冊云：「慶元六年四月九日，朝請大夫主管建寧府武夷山沖佑觀劉坦之、朝散大夫幹辦行在諸司糧料院趙彥衛並放罷，以監察御史林采言：『昔台州之民，洪水蹂踐，死於非命，坦之為守，彥衛為倅，坐視不恤。今或祠祿，或六院，公論未當。』」據此，則彥衛倅台州後，曾以罪罷官，其後復官守倅，蓋起自謫籍也。又第一百六十六冊云：「嘉泰二年二月二十八日，新差權知隨州趙彥衛言：『恭惟國家，祖功宗德，超冠百王，真賢實能，遠踰前代。史館成書有三朝國史、兩朝國史、五朝國史，莫不命大臣以總提，選鴻儒以撰輯。秘諸金匱，傳寫有禁。近來忽見有本朝通鑑長編、東都事略、九朝通略、丁未錄，與夫語錄家傳，品目煩多，鏤板盛行於世。其間蓋有不曾徹聖聽者，學者亦信之，然初未嘗經有司之訂正，乞盡行索取私史，下之史館，公共考核。或有裨於公議，即令存留，仍不許刊行，自餘悉皆禁絕。如有違戾，重寘典憲。』從之。」是彥衛知徽州之前，嘗先知隨州。蓋已屢典州郡矣。宋史寧宗紀云：「嘉泰二年二月癸巳，禁行私史。」不言其所以
然。李心傳建炎以來朝野雜記甲集卷六曰：「頃秦丞相既主和議，始有私史之禁，時李忠簡嘗以此重得罪。秦相死，遂弛語言律。近歲私史益多，郡國皆鋟木，人競傳之。嘉秦二年，言者因奏禁私史，且請取李文簡續通鑑長編、王季平東都事略、熊子復九朝通略、李柄丁未錄及諸家傳等書，下史官考訂，或有裨於公議，乞即存留，不許刊行，其餘悉皆禁絕，違者坐之。」所紀較宋史為詳，然不書言者姓名，讀宋會要，乃知其人即彥衛也。彥衛以為諸家私史，有不曾徹聖聽，亦未經有司之訂正者，故奏請禁絕。心傳則曰：「文簡所著長編，凡九百餘卷，孝宗甚重之。季平、子復皆嘗上其書，除職遷官，仍付史館。柄以父任監行在都鹽倉，乾道八年夏，上其所編丁未錄二百卷，自治平四年至靖康元年。詔特改京官付國史院。」夫此四書者，雖純駁不同，然皆嘗經宋朝祖宗之御覽，付之史官，加以特賞，而彥衛乃請更下史館考核，豈當時史官之學識，果優於孝宗朝史臣李燾、洪邁輩乎？續通鑑長編等，皆煌煌數百卷之書，紀本朝之政事，大抵以國史為本，彥衛悉請不許刊行，甚者嚴加禁絕。乃其所著漫鈔，間載朝野之事，不過短書小說之流，亦未嘗徹聖聽、經考核者，而竟一刻於漢東學宮，再刻於新安郡齋，此何說耶？然則彥衛之奏禁私史，其必有故矣。按彥衛仕宦於慶元、嘉泰、開禧之間，皆韓侂冑專權竊政之時也。雖蕞爾小官，未必與侂冑有何關涉，然嘗為御史林采所劾罷。林采者，以攻擊偽學，久居言路者也，則其不容於侂冑之黨明矣。乃居不二年，已起徒步，綰郡符，當侂冑威福自恣，賄賂公行之日，果以何道而致此耶？私史雖多，於國計民生，有何大關
係？且亦何與外郡牧守事？而彥衛亟亟建言，惟恐燬滅之不盡，此必因當時人之語錄家傳，紀述時事，為侂冑所惡，彥衛乃為此奏，以獻媚權姦耳。其涉及續通鑑長編等書者。特欲擴大其事，以示所言不專為時人發也。心傳記此事，先敘秦檜禁私史以為緣起，其意可知。此奏上後，即獲俞允，數年之間，彥衛又換守徽州矣。隨乃邊境僻郡，徽則東南大藩，且中書堂除十五闕之一也。若非自結權臣，安能得此於廟堂乎？自此以後，彥衛姓名，遂不見簡牘，蘭亭考稱之曰趙徽州，蓋官止於此，疑其與侂冑俱敗矣。嗟夫！士大夫讀書稽古，亦欲垂聲名於後世，而不能忘情富貴，遂不惜以讒言邪說，取媚當時，方冀幸其事之弗傳，而不意七八百年之後，猶有人能發其覆於故紙堆中也。一時之所得無幾，尚不能必其無後患，而笑罵且至於無窮，若彥衛者，可以鑒矣。余讀宋會要，有感於彥衛之事，遂詳考之如此，亦欲垂空文以為世戒云爾。
子／筆記／清波雜志校注／卷七／31劉莘老詩(P.327)
31劉莘老詩
劉莘老丞相工詩，送安厚卿二人使高麗云：「杳杳三韓國，煌煌二使星。海神無暴橫，天子有威靈。」時以為絕唱，後四句不傳。
子／筆記／夢溪筆談校證／夢溪筆談／卷十九　器用(P.623)
夢溪筆談卷十九
校證第十九
宋錢塘沈括撰
器用
禮書所載黃彝，乃畫人目為飾，謂之『黃目』。予遊關中，得古銅黃彝，殊不然。其刻畫甚繁，大體似『繆篆，』又如欄盾閒所畫回波曲水之文，中閒有二目，如大彈丸，突起煌煌然，所謂『黃目』也。視其文，髣髴有牙角口吻之象。或謂『黃目』乃自是一物。又予昔年在姑熟王敦城下土中得一銅鉦，刻其底曰：『諸葛士全茖鳴鉦。』『茖』即古『落』字也，此『部落』之『落。』士全，部將名。其鉦中閒鑄一物，有角，羊頭，其身亦如篆文，如今時術士所畫符。傍有兩字，乃大篆『飛廉』字。篆文亦古怪。則鉦閒所圖，蓋『飛廉』也，飛廉，神獸之名。淮南轉運使韓持正亦有一鉦，所圖飛廉及篆字，與此亦同。以此驗之，則『黃目』疑亦是一物。『飛廉』之類，其形狀如字非字，如畫非畫，恐古人別有深理。大抵先王之器，皆不苟為。昔夏后鑄鼎，以知神姦。殆亦此類，恨未能深究其理，必有所謂。或曰：『禮圖罇彝皆以木為之，未聞用銅者。』此亦未可質，如今人得古銅罇者極多，安得言無？如禮圖甕以瓦為之，左傳卻有『瑤甕，』律以竹為之，晉時舜祠下乃發得『玉律』，此亦無常法。如『蒲穀璧，』禮圖悉作草
稼之象，今世人發古冢，得蒲璧，乃刻文蓬蓬如蒲花敷時，穀璧如粟粒耳。則禮圖亦未可為據 。
【19一＊三一九
子／儒家／朱子語類／卷第八十一／詩二／烝民(P.2136)
「既明且哲，以保其身。」曰：「只是上文『肅肅王命，仲山甫將之；邦國若否，仲山甫明之』，便是明哲。所謂『明哲』者，只是曉天下事理，順理而行，自然災害不及其身，可以保其祿位。今人以邪心讀詩，謂明哲是見幾知微，先去占取便宜。如揚子雲說『明哲煌煌，旁燭無疆；遜于不虞，以保天命』，便是占便宜底說話，所以它一生被這幾句誤。然『明哲保身』，亦只是常法。若到那舍生取義處，又不如此論。」文蔚。
子／醫家／本經疏證／本經序疏要／卷之四／心下滿急(P.1-1)..[清道光二十九年(1849)刻本]
心下滿急卽胷痹之類歟不然何以篇中有橘枳生薑湯茯苓杏仁甘草湯也心下滿急卽水飲之所為歟不然何以篇中有枳朮湯小半夏湯小半夏加茯苓湯也夫心下滿急之氣結不行固有類於胷痹其為病之根固不出於水飲第言其處則曰心下言其狀則曰滿急能不推求其故混同胷痹水飲治之乎夫曰心下則其處狹於胷中曰滿急則其狀甚於脹痛蓋貯物充盛毫無空隙謂之滿急如弦張謂之急通評虛實論王註非特不波及於腹且不徧於胷以為胷痹
【圖】
則胷痹有緩有急此則但急不緩以為支飲則支飲在傍此則在中所據之地甚微所憑之勢甚猛自是胷中之氣為水飲所格急切不能升降金匱要畧曰病人胷中似喘不喘似嘔不嘔似噦不噦徹心中憒憒然無奈者生薑半夏湯主之彼則言其所欲不能之跡此則言其為病之根若生薑半夏湯則正煌煌列於篇中者也更詳篇中之義此證係以陰困陽特其陽有盛有衰其最衰者宜化陰以伸之其次則導陰以舒之百合庵閭子其最盛者雖困於中仍能劫陰以助陽卻宜通陽以救陰者石膏其等限不可紊也篇中僅臚藥十味與腹脹滿篇同者四與痰飲篇同者六
【圖】
與上氣欬嗽篇同者四祗石膏一味無同焉以其病固與腹脹滿同狀而部位異與痰飲同體而動靜異與上氣欬嗽同源而趨向異耳
子／醫家／御製本草品彙精要／玉石部　卷之一至六／卷之六　下品之下／自然銅(P.1-1)..[清康熙四十年進呈寫本]
本草品彚精要卷之六
玉石部下品之下
石之金
自然銅　　　　　　　　石生
自然銅主療折傷散血止痛破積聚名醫所錄
〔名〕石髓鉛
〔地〕〔圖經曰〕生邕州山巖中出銅處今信州火山軍皆有之於銅坑中及石間採之方圓不定其色靑黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁鬚之類入藥最好火山軍者顆塊如銅而堅重如石醫家謂之銗石用之力薄今南方醫者說自然銅有
【圖】
兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵屎之類又有如不冶而成者形大小不定皆出銅坑中擊之易碎有黃赤有靑黑者鍊之乃成銅㨿如此說雖分析頗精而未見似亂絲者又云今市人多以銗石爲自然銅燒之皆成青熖如硫黃者是也此亦有二三種一種有殼如禹餘糧擊破其中光明如鑒色黃類䃋石也一種靑黃而有墻壁或文如束針一種碎理如摶砂者皆光明如銅色多青白而赤少者燒之皆成煙熖頃刻都盡今醫家多誤以此爲自然銅市中所貨往往是此自然銅用多須鍛此乃畏火不必形色只此可辯也〔雷公云〕石髓鉛卽自然銅也凡使勿用方金牙其方金牙真似石髓鉛若誤餌吐殺人其石髓鉛色似乾銀泥〔别錄云〕自然銅出信州鉛山縣銀塲銅坑中深處有銅鑛多年鑛氣結成似馬氣勃色紫重食之
【圖】
苦澀是真自然銅今人只以大𥔒石爲自然銅誤也〔别說云〕今辰州川澤中出一種形圓似蛇含大者如胡桃小者如栗外有皮黑色光潤破之與銗石無别但比銗石不作臭氣耳入藥用之殊驗
〔時〕〔生〕無時
〔質〕類方金牙
〔色〕靑黃
〔味〕辛
〔性〕平
〔氣〕氣之薄者陽中之陰
〔臭〕腥
〔主〕筋骨折傷
〔製〕〔雷公云〕如採得先搥碎同甘草湯煑一伏時至明漉出攤令乾入臼中擣了重篩過以醋浸一宿至明用泥六兩鹽一兩令勻名爲六一泥固封甆合子約盛二升已來於文武火中養三日夜纔乾便用葢葢了泥固火鍛兩伏時去土抉蓋研如粉用若修事五兩以醋兩鎰爲度
〔治〕〔療〕〔日華子云〕排膿消瘀血續筋骨
〔合治〕合酒摩服治產後血邪安心止驚悸○研極細末水飛過合當歸没藥各五分酒調頓服療打撲損服藥後仍以手摩痛處
〔贗〕方金牙及大𥔒石爲僞誤服吐殺人銗石燒之有臭氣亦爲僞
子／醫家／本草述／卷之四　五金部／自然銅(P.4-2)..[清嘉慶十五年(1810)還讀山房刻本]
自然銅
按自然銅．前哲俱云出銅坑中．命斯名者．以其未經礦煉．煉之乃成銅也．獨孤滔謂爲銅礦多年．礦氣結成．是或然也．觀赤銅屑．亦與斯銅皆能接骨．而斯名更著．得非此爲得銅之精氣者歟．然所說不一．姑錄蘇頌所述．有曰南方醫者說自然銅有兩三種．一種大如麻黍．或多方解纍纍相綴．至如
【圖】
斗大者．色煌煌明爛如黃金鍮石．入藥最上．一種成塊大小不定．亦光明而赤．一種如薑鐵屎之類．又有如不冶而成者．形大小不定．皆出銅坑中．擊之易碎．有黃赤．有靑赤．煉之乃成銅也．又云今市人多以銗石爲自然銅．燒之成靑焰如硫黃者是也．此亦有二三種．然不必詳析言之．但其三種．俱畏火．不等於自然銅之須火煅．只此卽可辨也．
子／醫家／本草詩箋／卷五／蔓草／紫葛(P.9-1)..[清道光二年羣玉山房重刊本]
紫葛
苗似葡萄丈許長根呈紫艷色煌煌含甘帶苦
【圖】
滋殊美去毒存寒性亦良癰腫獨消除醜惡氣凝兼散退炎凉莫因賤物輕捐棄血不能和還賴匡
子／類書／宋稗類鈔／卷三／忠義(P.117)
鄧中齋剡字光薦．丞相信國公客也．宋亡以義行著．其所賦鷓鴣詞有曰．行不得也哥哥．瘦妻弱子羸．天長地久多網羅．南音漸少北語多．肉飛不起可奈何．行不得也哥哥．其意可見矣．其所贊文丞相像有曰．日煌煌兮星曉寒．氣英英
兮晴雷殷山．頭碎柱兮璧完．血化碧兮心丹．嗚呼．孰謂斯人不在人間．時虞伯生集挽丞相詩曰．徒把金戈挽落暉南冠無奈北風吹．子房本為韓仇出．諸葛安知漢祚移．雲暗鼎湖龍去遠．月明華表鶴歸遲．何須更上新亭飲．大不如前灑淚時．
集／別集／謝疊山全集校注／卷五／詩／七言絕句／五星(P.147)
五星
五緯煌煌裹在秦，項王稱霸沛公臣。誰知四百年天下，已屬寬仁大度人。
叢書／ 稗海／野客叢書／卷二十一／傅說刑人(P.14-1)..[明萬曆中會稽半埜堂商濬校刊稗海本]
傅說刑人
西齋詩話曰孫僅傅巖詩曰刑人一旦起幽深功業煌煌照古今謂當時有胥靡修築巖道而傅說在困約中代之以假其貲是為胥靡傭資也僕謂此說是矣然謬用者不獨一孫僅而已自荀卿以來蓋已失之矣荀子曰鄉也胥靡之人俄而授天下
【圖】
之大器是指傅說也賈誼鵩賦亦曰禍兮福所倚福兮禍所伏斯游遂就兮卒被五刑傅說胥靡兮乃相武丁張晏注曰傅說被刑築於傅巖武丁以為相師古注不辯其非但曰胥靡相隨之刑是皆以傅說為刑人矣且傅巖之作豈特孫僅之誤前此如吕温作傅巖銘亦嘗曰脫刑人之衣而被公袞之服又曰說始胥靡武丁卽祚蓋已如此言矣
叢書／正誼堂全書／張南軒先先生文集／卷之七／銘／讀書樓銘(P.7-1)..[清康熙張伯行編同治左宗棠增刊本]
讀書樓銘
醴陵丁明發請於某曰家有小樓為羣從講習之所敬求某以讀書名之而因銘以告
洪惟元聖研幾極深出言為經以達天心天心煌煌聖謨洋洋有赫其傳惠我無疆嗟我學子生乎千載孰謂聖遠遺經猶在孰不讀書而昧厥旨章句是鑿文采是事矧其所懷惟以祿利茫乎四馳其曷予曁嗟我學者當知讀書
【圖】
匪有所為惟求厥初厥初惟何爾所固然因書而發爾知則全維誦維歌維究維復維以泳游勿肆勿梏維平乃心以會其理切於乃躬以察以體積功旣深有燁其明迥然意表大體斯呈聖豈予欺實發予機俾予自知以永於為若火始然若泉始達推之自茲進孰予遏若登泰山益高益崇維理無形維經無窮嗟哉學子盍敬念茲以是讀書則或庶幾
叢書／正誼堂全書／二程粹言／卷之下／聖賢篇(P.6-2)..[清康熙張伯行編同治左宗棠增刊本]
或問聖人有過乎子曰聖人而有過則不足以為聖人矣曰夫子學易而後無大過者何謂也子曰非是之謂也猶删詩定書正樂之意也自期年至於五十然後乃贊易則易道之過誤者鮮矣曰易亦有過乎曰如八索之
【圖】
類亂易者多矣
子曰聖人之道猶天然門弟子親炙而冀及之然後知其高且遠也使誠若不可及則趨向之心不幾於怠乎故聖人之敎常俯而就之曰吾無隱乎爾吾非生知好古敏而求之者也非獨使資質庸下者勉思企及而才氣高邁者亦不敢躐等而進也
子曰損益文質隨時之宜三王之法也孔子吿顏淵為邦者萬世不易之法也
子曰孟子論子濯孺子之事特曰不背師可稱也非言事君之道也事君而若此不忠之大也
子曰齊威之正正擧其事爾非大正也管子之仁仁之功爾非至仁也
或問泰伯之三讓子曰不立一也逃焉二也文身三也
或問趙盾越境果可免乎子曰越境而反且不討賊猶不免也必也越境而不反然後可免耳
子曰泰山雖高矣絕頂之外無預乎山也唐虞事業自堯舜觀之亦猶一點浮雲過於太虛耳
子曰桓魋不能害己孔子知矣乃微服過宋象將殺己舜知之矣乃同其憂喜饑溺而死有命焉而禹稷必救之國祚修短有數焉而周公必祈之知性命並行而不相
【圖】
悖然後明聖人之用
子曰顏囘在陋巷淡然進德其聲氣若不可聞者有孔子在焉若孟子安得不以行道為己任哉
或問聖人亦有為貧之仕乎子曰為委吏乘田是也或曰抑為之兆乎曰非也為魯司寇則為之兆也或人因以是勉子從仕子曰至於饑餓不能出門戸之時又徐為之謀耳
子曰子厚之氣似明道
子曰天子之職守宗廟而堯舜以天下與人諸侯之職守社稷而太王委去之惟聖賢乃與於此學者守法可也
子曰聖賢在上天下未嘗無小人也能使小人不敢肆其惡而已夫小人之本心亦未嘗不知聖賢之可說也故四凶立堯朝必順而聽命聖人豈不察其終出於惡哉亦喜其面革畏罪而已苟誠信其假善而不知其包藏則危道也是以雖堯舜之盛於此未嘗無戒戒所當戒也
或問伐國不問仁人然則古之人不伐國其伐者皆非仁人乎子曰展禽之時諸侯以土地之故暴民逞欲不義之伐多矣仁人所不忍見也況忍言之乎昔武王伐紂則無非仁人也
子曰强者易抑子路是也弱者難彊宰我是也
子曰信一也而有淺深七十子聞一言於仲尼則終身守之而未必知道此信於人者也若夫自信孰得而移之
劉安節問曰志篤於善而夢其事者正乎不正子曰是亦心動也曰孔子夢見周公何也子曰聖人無非誠夢亦誠不夢亦誠夢則有矣夢見周公則有矣亦豈寢而必夢夢而必見周公歟
子語楊迪曰近所講問設端多矣而不失大槩夫二三子豈皆智不足以知之由不能自立於眾說漂照之間耳信不篤故也仲尼之門人其所見非盡能與聖人同也
【圖】
惟不敢執己而惟師之信故求而後得夫信而加思乃致知之方也若紛然用疑終亦必亡而已矣
子曰其亡其亡繫于苞桑漢王允唐李德裕功未及成而禍敗從之者不知苞桑之戒也
李觀有言使管仲而未死內嬖復六人何傷威公之伯乎子曰管仲為國政之時齊侯之心未蠱也旣蠱矣雖兩管仲將如之何未有蠱心於女色而盡心於用賢也
或問郭璞以鳩占何理也子曰擧此意向此事則有此兆象矣非鳩可占也使鳩可占非獨鳩也
或問孔子不幸而遇害於匡則顏子死之可乎不死乎子
【圖】
曰今有二人相與遠行則患難有相死之道況囘於夫子乎曰親在則可乎子曰今有二人相與搏虎其致心悉力義所當然也至於危急之際顧曰吾有親則舍而去之是不義之大者也其可否當豫於未行之前不當臨難而後言也曰父母存不許友以死則如此義何子曰有可者遠行搏虎之譬也有不可者如游俠之徒以親旣亡乃為人報仇而殺身則亂民也
子曰知幾者君子之獨見非眾人所能及也穆生為酒醴而去免於胥靡之辱姜肱為土室之隱免於黨錮之禍𧃎山守箕山之節免於新室之汙其知幾矣
子曰漢世之賢良擧而後至若公孫弘猶强起之者今則求擧而自進也抑曰欲廷對天子之問言天下之事猶之可也苟志於科目之美為進取之資而已得則肆失則沮肆則悅沮則悲不賢不良孰加於此
子曰守節秉義而才不足以濟天下之難者李固王允周顗王導之徒是已
劉安節問高宗得傅說於夢何理也子曰其心求賢輔雖寤寐不忘也故精誠旣至則兆見乎夢文王卜獵而獲太公亦猶是也曰豈夢之者往乎抑見夢之者來乎曰猶之明鑑有物必見豈可謂與鑑物有往來哉
或問周公欲代武王之死其有是理邪抑曰為之命邪子曰其欲代其兄之死也發於至誠而奚命之論然則在聖人則有可移之理也
子曰聖賢於亂世雖知道之將廢不忍坐視而不救也必區區致力於未極之間强此之衰難彼之進圖其暫安而冀其引久苟得為之孔孟之屑為也王允之於漢謝安之於晉亦其庶矣
子曰仲尼無迹顏子之迹微顯孟子之迹著見
子曰顏子示不違如愚之學於後世和氣自然不言而化者也孟子則顯其才用蓋亦時焉而已矣學者以顏子
【圖】
為師則於聖人之氣象類矣
子曰古人以兄弟之子猶子也而人自以私意小智觀之不見其猶也或謂孔子嫁其女異於兄弟之女是又以私意小智觀之不知聖人之心也夫孔子蓋以因其年德相配而歸之何避嫌之有避嫌之事賢者且不為而況聖人乎
子曰陳平言宰相之職近乎有學
子曰顏子非樂簞瓢陋巷也不以貧累其心而改其所樂也
子曰伯夷不食周粟其道雖隘而又能不念舊惡其量亦
【圖】
宏
朱光庭問周公仰而思之者其果有所合乎子曰周公固無不合者矣如其有之則必若是其勤勞而不敢已也
子曰游酢楊時始也為佛氏之學旣而知不足安也則來有所請庶乎其能變
謝良佐旣見明道退而門人問曰良佐何如子曰其才能廣而充之吾道有望矣
子曰顏子虛中受道子貢億度而知之
子曰子厚堯夫之學善自開大者也堯夫細行或不謹而其卷舒運用亦熟矣
子曰邦無道而自晦以免患可以為智矣而比干則非不知也
子曰顏孟知之所至則同至於淵懿溫湻則未若顏子者
子曰觀武帝問賢良禹湯水旱厥咎何由公孫弘曰堯遭洪水不聞禹世之有洪水也而不對所由姦人也
子曰堯舜生而知之者也湯武學而至之者也文之德似堯舜禹之德似湯武雖然皆聖人也
子曰身之言履也反之言歸乎正也
子曰仲尼元氣也顏子猶春生也孟子則兼秋殺見之矣
子曰學聖人者必觀其氣象鄕黨所載善乎其形容也讀
【圖】
而味之想而存之如見乎其人
子曰魯衞齊梁之君不足與有為孔孟非不知也然自任以道則無不可為者也
子曰顏子具體顧微耳在充之而已孟子生而大全顧未粹耳在養之而已
子曰傳聖人之道以篤實得之者曾子是也易簀之際非幾於聖者不及也推此志也禹稷之功其所優為也
子曰聖人無夢氣淸也愚人多夢氣昏也孔子夢周公誠也蓋誠為夜夢之影也學者於此亦可驗其心志之定否操術之邪正也
子曰周勃入北軍問士卒如有右袒將何處哉已知其心為劉氏者不必問也當是之時非陳平為之謀亦不能濟矣迎文帝於霸橋而請問則非其時見河東守尉於其國而嚴兵則非其事幾於無所能者由不知學也
子曰仲尼渾然乃天地也顏子粹然猶和風慶雲也孟子巖巖然猶泰山北斗也
周茂叔曰荀卿不知誠子曰旣誠矣尚何事於養心哉
子曰王仲淹隱德君子也其書有格言非其自著也續之者𠞰入其說耳所謂售偽必假眞也通之所得粹矣非荀揚所及續經其偽益甚矣自漢以來制詔之足紀者
【圖】
寡矣晉宋以後詩之足采者微矣
孫覺問孔明何如人也子曰王佐曰然則何以區區守一隅不能大有為於天下也子曰孔明欲定中原與先主有成說矣不及而死天也曰聖賢殺一不辜而得天下則不為孔明保一國殺人多矣子曰以天下之力誅天下之賊義有大於殺也孔子請討陳恆使魯用之能不戮一人乎曰三國之興孰為正子曰蜀之君臣志在興復漢室正矣
子曰楊墨學仁義而失之者則後之學者有不為仁義者則其失豈特楊墨哉
子曰與巽之語聞而多礙者先入也與與叔語宜礙而信者致誠也
子曰君子正己而無恤乎人沙隨之會晉侯怒成公後期而不見魯當是時國家有難彼曲我直君子不以為恥也
子曰世云漢高能用子房非也子房用漢高耳
子曰揚子雲去就無足觀其曰明哲煌煌㫄燭無疆則悔其蹈亂無先知之明也其曰遜於不虞以保天命則欲以苟容為全身之道也使彼知聖賢見幾而作其及是乎苟至於無可奈何則區區之命亦安足保也
子曰堯夫襟懷放曠如空中樓閣四通八達也
子曰揚子雲之過非必見於美新投閣也夫其黽勉莽賢之間而不能去是安得為大丈夫哉
子曰韓信多多益善原作辨分數明而已
子曰君實謂其應世之具猶藥之參苓也可以補養和平不可以攻治沈痼自處如是必有救之之術矣
或問舜能化瞽象於不格姦而曷為不能化商均也子曰舜以天下與人必得如己者故難於商均之惡豈聞如瞽象之甚焉
子曰張良進退出處之際皆有理蓋儒者也
子曰孔門善問無若顏子而乃終日如愚無所問也
子曰司馬君實能受盡言故與之言必盡
子曰顏子默識曾子篤實得聖人之道者二子也
或謂顏子為人殆怯乎子曰孰勇於顏子顏子曰舜何人也予何人也有為者亦若是有而若無實而若虛孰勇於顏子
或問漢文多灾異漢宣多祥瑞何也子曰如小人日行不善人不以為言君子一有不善則羣起而議之一道也白者易汙全者易毀一道也以風雅考之幽王大惡為小惡宣王小惡為大惡一道也
子曰孟子言己志有德之言也論聖人之事造道之言也
子曰子貢之知亞於顏子知之而未能至之者也或問伊尹出處有似乎孔子而非聖之時何也子曰其任也氣象勝
子曰人有顏子之德則有孟子之事功孟子之事功與禹稷並
或問孟子何以能知言子曰譬之坐乎堂上則其辨堂下之聲如絲竹也苟雜處乎眾言之間羣音囂囂然已且不能自明尚何暇他人之知乎
子曰孔子為宰為陪臣皆可以行大道若孟子必得賓師
【圖】
之位而後行也
子曰明叔明辨有才氣其於世務練習蓋美才也其學晚溺於佛所謂日月至焉而已者豈不可惜哉
游酢得西銘誦之則渙然於心曰此中庸之理也能求於語言之外也
子曰和叔任道風力甚勁而深潛縝密則於與叔不逮
鮮于侁問曰顏子何以能不改其樂子曰知其所樂則知其不改謂其所樂者何樂也曰樂道而已子曰使顔子以道為可樂而樂乎則非顏子矣他日侁以語鄒浩浩曰吾雖未識夫子而知其心矣
或謂佛氏引人入道比之孔子為徑直乎子曰果其徑也則仲尼豈固使學者迂曲其所行而難於有至哉故求徑途而之大道是猶冒險阻披荊棘以祈至於四達之衢爾
孟子曰可以仕則仕可以止則止可以久則久可以速則速孔子也孔子聖之時者也知易者莫如孟子矣孟子曰王者之迹熄而詩亡詩亡然後春秋作春秋天子之事也知春秋者莫如孟子矣
子曰孔子之道著見於行如鄕黨之所載者自誠而明也由鄕黨之所載而學之以至於孔子者自明而誠也及
【圖】
其至焉一也
子曰聞善言則拜者禹之所以為聖也以能問於不能者顏子之所以為賢也後之學者有一善則充然而自足哀哉
或問舜不吿而娶為無後也而與拂父母之心孰重子曰非直不吿也吿而不可然後堯使之娶耳堯以君命命瞽瞍舜雖不吿堯固吿之矣在瞽瞍不敢違而在舜為可娶也君臣父子夫婦之道於是乎皆得曰然則象將殺舜而堯不治焉何也子曰象之欲殺舜無可見之迹發人隱慝而治之非堯也
子曰伊尹之耕於莘傅說之築於巖天下之事非一一而學之天下之賢才非人人而知之也明其在我者而已
子曰董子有言仁人正其誼不謀其利明其道不計其功度越諸子遠矣
或問陋巷貧賤之人亦有以自樂何獨顏子子曰貧賤而在陋巷俄然處富貴則失其本心者眾矣顏子簞瓢由是萬鍾由是
子曰有學不至而言至者循其言可以入道門人曰何謂也子曰眞積力久則入荀卿之言也優而柔之使自求之饜而飫之使自趨之若江河之浸膏澤之潤渙然冰
【圖】
釋怡然理順杜預之言也思之思之又重思之思而不通鬼神將通之非鬼神之力也精誠之極也管子之言也此三者循其言皆可以入道而三子初不能及此也
子曰孔子敎人各因其才有以文學入者有以政事入者有以言語入者有以德行入者
子曰老氏之言雜權詐秦愚黔首其術蓋有所自
或問高宗之於傅說文王之於太公知之素矣恐民之未信也故假夢卜以重其事子曰然則是偽也聖人無偽
子曰盟可用要之則不可用要而盟與不盟同使要盟而可用則賣國背君亦可要也是故孔子舍蒲人之約而
【圖】
卒適衞
子曰顏子之怒在物而不在己故不遷
子曰仲尼之門不仕於大夫之家惟顏閔曾子數人而已
或問小白子糾孰長子曰小白長何以知之子曰漢史不云乎齊威殺其弟蓋古之傳者云爾有如子糾兄也管仲輔之為得正小白旣奪其國而又殺之則管仲之於威公乃不與同世之仇也若計其後功而與其事威聖人之言無乃甚害於義而啟後世反復不忠之患乎
子曰生而知之者謂理也義也若古今之故非學不能知也故孔子問禮樂訪官名而不害乎生知也禮樂官名
【圖】
其文制有舊非可鑿知而苟為者
子曰人所不可能者聖人不為也或曰周公能為人臣所不能為陋哉斯言也
子曰荀子謂博聞廣見可以取道欲力行堯舜之所行其所學皆外也
子曰工尹商陽追吳師旣及之而曰我朝不坐宴不與殺三人足以反命夫商陽惟當致力君命而乃行私情於其間慢莫甚焉孔子蓋不與也其曰殺人之中又有禮焉蓋記禮者之繆也
子曰曾子易簀之際志於正而已矣無所慮也與行一不
【圖】
義殺一不辜而得天下不為者同心
子曰孔子之道得其傳者曾子而已矣時門弟子才辯明智之士非不眾也而傳聖人之道者乃質魯之人也觀易簀之事非幾於聖者不足以臻此繼其傳者有子思則可見矣
劉安節問孔子未嘗以仁許人而稱管仲曰如其仁何也子曰闡幽之道也子路以管仲不死於子糾為未仁其言仲者小矣是以聖人推其有仁之功或抑或揚各有攸當聖人之言類如此學者自得可也
子曰在邦家而無怨聖人發明仲弓使之知仁也然在家
【圖】
而有怨者焉舜是也在邦而有怨者焉周公是也
子曰堯舜孔子語其聖則不異語其事功則有異
子曰象憂喜舜亦憂喜天理人情之至也舜之於象周公之於管叔其用心一也管叔初未嘗有惡使周公逆度其兄將畔而不使是誠何心哉惟管叔之畔非周公所能知也則其過有所不免矣
子曰齊王欲養弟子以萬鍾使夫國人有所矜式其心善矣於孟子有可處之義也然時子以利誘孟子門人故孟子曰我非欲富也如其欲富則辭十萬而受萬乎故當知孟子非不肯為國人矜式者特不可以利誘耳
子曰不已則無間天之道也純則不二文王之德也文王其猶天歟
或問莊周何如子曰其學無禮無本然形容道理之言則亦有善者
子曰世之博聞强識者眾矣其終未有不入於禪學者特立不惑子厚堯夫而已然其說之流亦未免於有弊也
子曰瞻之在前未能及也忽焉在後則又過也其差甚微其失則有過不及之異是微也惟顏子知之故興卓爾之歎也
或問後世有作虞帝弗可及何也子曰譬之於地肇開而
【圖】
種之其資毓於物者如何其茂也久則漸磨矣虞舜當未開之時及其聰明如此其盛宜乎後世莫能及也胡不觀之有天地之盛衰有一時之盛衰有一月之盛衰有一辰之盛衰一國有幾家一家有幾人其榮枯休戚未有同者陰陽消長氣之不齊理之常也
子曰知之旣至其意自誠其心自正顏子有不善未嘗不知知之至也知之至是以未嘗復行有復行焉者知之不至耳
子曰善惡皆天理謂之惡者或過或不及無非惡也楊墨之類是也
明道十五六時周茂叔論聖道之要遂厭科擧慨然欲為道學而未知其方也及汎濫於諸家出入於釋老者幾十年反求諸六經而後得之
明道志康節之墓曰先生少時自雄其才慷慨有大志旣學力慕高遠謂先王之事為可必致及其學益老德益卲玩心高明觀天地運化陰陽消長以達乎萬物之變然後頹然乎順浩然乎歸德氣粹然望之可知其賢然不事表暴不設防畛正而不諒通而不汙淸明坦夷洞徹中外其與人言必依於孝弟忠信樂道人之善而未嘗及其惡故賢者樂其德不肖者服其化所以厚風俗
【圖】
成人材之功亦多矣昔七十子學於仲尼其傳可見者惟曾子所以吿子思而子思所以授孟子者耳其餘門人各以其才之所宜為學雖同尊聖人所因而入者門戶則眾矣況後此千有餘歲師道不立學者莫知所從來獨先生之學得之於李挺之挺之得之於穆伯長推其源流遠有端緒今李穆之言及其行事槩可見也而先生湻一不雜汪洋高大乃其所自得者多矣然而名其學者豈所謂門戶之眾各有所因而入者與語成德者昔難其居若先生之道以其所至而論之可謂安且成矣
伯湻旣沒公卿大夫議以明道先生號之子為之言曰周公死聖人之道不行孟軻死聖人之學不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理滅矣先生生千四百年之後得不傳之學於遺經天不憖遺哲人早世學者於道知所嚮然後見斯人之為功知所至然後見斯名之稱情山可夷谷可堙明道之名亙萬古而長存也
叢書／正誼堂全書／石守道先生集／卷之上　書／上孔中丞書(P.18-1)..[清康熙張伯行編同治左宗棠增刊本]
上孔中丞書
夫子之道不行於當年傳於其家直四十餘世以俟子孫如此其遠也夫子沒後世有子思焉安國焉穎達焉止於發揚其言而已有漢相光唐相緯雖得位亦不能盡行其道夫子之道其肯鬱然蟠伏於是乃躍起奮出散漫於天下天下人皆可以得之漢高祖唐太宗能得之於上以之有天下三百年孟軻揚雄文中子韓愈能得之於下以之有其名於億萬世惟孔氏子孫無有得之者俟四十餘世僅二千年閣下乃得之今夫子之道不專在於天下在於閣下也閣下又且赫然有聲烈於天下復得位於朝見用
【圖】
於天子閣下不徒一本無不徒二字能得夫子之道其將以夫子之道事於聖君施於天下俾國家爲二帝爲三王爲兩漢爲鉅唐矣夫子之志曰吾志在春秋春秋天子之事也世衰道微邪說暴行有作臣弒其君者有之子弒其父者有之夫子懼之而又時無君己無位不能誅不能止乃作春秋焉所以正王綱擧王法故春秋成亂臣賊子懼爲司寇則七日而誅少正卯於兩觀之下攝相事則齊終不敢窺兵河南當時之君則昏也當時之位則攝也尚不及閣下得明君有大位爲中丞逾月而未有擧焉閣下在朝朝廷尚有姦臣在位天下蠹賊未悉除是夫子之道猶未免盡
【圖】
擧一本多豈字夫子直四十餘世僅二千年以俟閣下宜念之且天子之設御史府尊其位崇其任不與他府並舊有大夫則中丞亞大夫而領其屬今大夫闕則中丞其長也故中丞之任特重焉中丞之責尤重焉君有佚豫失德悖亂亡道荒政咈諫廢忠慢賢御史府得以諫責之相有依違順旨蔽上罔下貪寵忘諫專福作威御史府得以糾繩之將有驕悍不順恃武肆害玩兵棄戰暴毒民御史府得以擧劾之君至尊也相與將至貴也且得諫糾劾之餘可知也御史府之尊嚴也如軒陛之下廟堂之上進退百官行政敎出號令明制度紀賞罰有不如法者御史得言之
【圖】
御史府視中書樞密雖若卑中書樞密亦不敢與御史府抗威爭禮而反畏悚而尊事之御史府之重其無與比然須得如閣下者居之始貴矣易曰苟非其人道不虛行禮曰人存則政擧閣下聖人之後又能得聖人之道以方重剛正公忠淸直烈烈在於朝爲天子獻可替否贊謀猷持紀綱天下想望其風采者十五年間𥳑於淸衷期將大用且厯試於外更觀其能連更三大藩皆卓然有治聲聞於天子一作宇浹於天一作日下御史府中丞虛位日班於紫宸殿下珮金煌煌行聲鏘鏘且有百數天下弗錄之乃南走三百里以驛召閣下直入其府登其位自陛下獨決萬機
【圖】
來登崇俊良黜去纖人革故鼎新百度修擧太平之望日月比隆然而天人之心猶鬱然不大舒釋者以閣下尚稽大任也至是天人之心始大舒釋矣閣下自初及終皆以直道進詩曰靡不有初鮮克有終介嘗聞朝大夫語曰有某官爲某官時忠鯁讜直謇謇敢言觸龍逆鱗不避誅死由是人主知之聲名藹然聳動朝野不四五年取顯仕今爲某官位彌高身彌貴祿厚惠渥私庭曳靑綬者五六人門前炎炎可炙手顧此勢力榮寵有所惜也如有物塞其耳如有葉蔽其目如有鍼鉗其口朝廷有闕政國家有遺事若不聞若不覩而不復言則嚮之忠鯁讜直謇謇敢言
【圖】
乃沽名耳其以爲速進之媒乎噫士之積道德富仁義於厥身蓋假於權位以布諸行事利於天下也豈有屑屑然謀夫衣食者歟正色直己立於朝以行其道乃使天下有此論庸無傷乎古今君子少小人多君子常不勝小人小人不惟常勝君子而又不能容之惡直醜正嚚嚚實繁幸而有一君子在於朝則百小人排之非鐵石心腸剛正不折未有不從而靡者小人不容君子也如是而不能死節以永終譽中途晚節須有渝變宜其爲小人之所排也今有人位未顯身在下能堅正不顧其身敢直言極諫犯天子顏色封章抗疏論天下利害羣小人必叢立指點曰此
【圖】
人求速進也沾虛名也非以行道也吁吾徒不見容於小人也不取信於天下也固若是乎學周公孔子之道不用則卷而懷之用之則肯已乎實將施及國家布於天下以左右吾君綏吾民矣羣小人排毀不已吁可怪也閣下亦當大警戒之勿使天下有所論則君子幸甚天下幸甚不宣介頓首再拜
叢書／正誼堂全書／高東溪先生遺集／卷之下／謝賀州張守(P.2-1)..[清康熙張伯行編同治左宗棠增刊本]
謝賀州張守
伯樂去而凡馬空敢希囘盼象罔來而元珠得實出無心收錄雖後於眾人襃揚特過於常分伏念登賦稟不厚矯拂難勝鐵心石腸誓將堅守奴顏婢膝固所羞爲此意太高於時寡合屬主張於公是肯顧望而詭隨念以直道而事人誠心無愧謂居下流而訕上俗子無知有如皎日之明猶畏鑠金之眾慮莫逃於遣黜矧有望於薦掄淺陋曷取其該通戇愚近類乎剛直過情得譽何地歸思此蓋伏遇知府朝議忠厚持心淸修飭己分憂南服得諸侯之寶三儷美古人有君子之道四煌煌知燭汪汪量波是俾寒微例歸陶冶登當謹思勉勵仰稱品題雖拜官於公朝未
【圖】
容私謁旣待我以國士敢負深知
叢書／正誼堂全書／范文正公文集／卷之九　襃賢祠錄／祭文／邦瑞等祭墓文(P.22-1)..[清康熙張伯行編同治左宗棠增刊本]
邦瑞等祭墓文
昔吾范氏始於陶唐根本深固弈葉流芳漢有淸詔郡國流行唐有春官鳳闕平章世家河南譜系甚詳咸通以後一枝渡江爰居度處闔閭舊邦麗水哦松誥牒猶藏子孫保之為今甘棠四世而後文正挺生少長北地卽家潁昌學問淵海聞望珪璋條奏十事嘉謀孔彰昭陵注倚國之棟樑四子顯貴悉稱元良監簿忠宣恭獻侍郎封胡羯末華萼相光父子勳業巍巍煌煌具載信史代曰無雙化窮數盡玉藏洛陽佳城鬱鬱拱水蒼蒼炎運中微紐解皇綱地維云絶南北異疆市無寧居後昆徬徨離湯沐之故邑
【圖】
不復敬止於梓桑別祖父之先塋不克時奉於烝嘗孤兔得以出沒荊榛從而蕪荒多厯年所幾易星霜邱壠寥閴風悲白楊瞻望弗及念切羹牆坤軸旋轉咸歸職方車同軌轍衢出康莊展敬松匍匐跟蹡恭拜墓下我心則降目想英靈如侍其㫄有肴在俎有酒在觴幽㝠感格歆于馨香福我後人地久天長
叢書／武英殿聚珍版叢書／續呂氏家塾讀詩記／卷一／讀陳風(P.44-2)..[清乾隆敕刻武英殿聚珍本]
東門之楊昬姻失時而女歸愆期也東門之楊其葉牂牂此仲春時也當仲春之昬以會男女此其時也明星煌煌猶未之至可謂愆期遲歸矣
叢書／武英殿聚珍版叢書／春秋考／卷四／隱公(P.1-1)..[清乾隆敕刻武英殿聚珍本]
親迎逆女本是二事兩禮不相干吾固言之矣親迎見于六禮而逆女不預蓋逆女非婚禮之正在他國則逆在國中則不逆不可以為常也自公羊穀梁誤合為一
【圖】
皆以經書逆女為譏不親迎故學者至今莫能辨凡經言迎與逆皆以客主為別迎寒逆暑所主者陽也暑以陽為主而我為客故言逆寒以我為主而陰為客故言迎非止此也鄉飲酒言迎賓而祭言逆尸亦鄉飲酒以我為主故也今女在他國以父母為主故言逆迎在吾國以壻為主故言迎二名豈可亂哉推其失蓋自不知讀禮之過也士昬禮昬旣告期有日矣初昬父醮子而命之曰往迎爾相承我宗事子諾而往迎旣奠鴈于堂降出授婦綏御輪而先反此親迎之禮也非獨士為然
【圖】
昬義父親醮于而命之迎男先于女也子承命以迎主人筵几于廟而拜迎于門外壻執鴈入揖讓升堂再拜奠鴈蓋親授之于父母也降出御婦車而壻授綏御輪三周先俟于門外婦至壻揖婦以入共牢而食合巹而酳所以合體同尊卑以親之也蓋天子諸侯無不皆然以其行之在初昬之時故謂之昬禮則親迎云者昬之日事豈謂越竟而逆者乎以情度之凡娶于他國皆前期逆而至于國然後以其日迎爾是故郊特牲男子親迎男先于女剛柔之義也壻親御授綏親之也親之也
【圖】
者敬而親之先王之所以得天下也出乎大門而先男帥女女從男夫婦之義由此始也曾子問女在塗而壻之父母死如之何子曰改服布深衣縞總以趨喪女在塗而女之父母死則女反如壻親迎未至而有齊衰大功之喪則如之何子曰男不入改服于外次女入改服于內次然後卽位而哭是皆一時之事非謂越竟言也其在詩東門之揚陳風刺男女多違親迎女猶有不至者曰昬以為期明星煌煌則亦非前期之所言也著齊風刺時不親迎曰俟我于著俟我于庭俟我于堂則亦
【圖】
非越竟之所譏也知此則知逆之非迎也
叢書／武英殿聚珍版叢書／東漢會要／樂／卷八／詩頌(P.8-1)..[清乾隆敕刻武英殿聚珍本]
明堂詩於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗與緝熙允懷多福
叢書／武英殿聚珍版叢書／南陽集／卷一／賦／後感知賦幷序(P.4-1)..[清乾隆敕刻武英殿聚珍本]
後感知賦幷序
前感知賦隴西李翺作其感梁補闕肅也後感知賦南陽趙湘作其感羅著作處約也端拱二年秋九月湘窮悴在衢適羅君銜欽恤之命南來湘始聞羅君好詩復以王命迅遽罔以留駕不暇以所爲文爲贄但獻詩二軸就館一見稱賞過分且曰當垂名爾豈止博一第換一官而
【圖】
已余當力薦子之善于公卿大夫之前也逮夫去衢赴輦下過蘇杭揚泗之間逢知識之士往往不語他事而騰口振齒首鼓其名南北之人有來衢言是事時時聞之踰一年羅君不祿湘不幸也又一年湘田再舉抵京師復于朋友間聞君吹唱之聲猶在耳也又聞以湘章句題公卿屋壁間其志也蓋欲使王公大人共知之然後共成之聆其說酸腑墮睫不知身之所以處也嗚呼知己不易得也羅君當時之譽確然未
【圖】
嘗輕許湘也何人獲譽如是得非天與之而又奪之耶所以恨者惟始一見未得盡贄文藝是所贄之淺而受知之深矣苟天授羅君使湘再見得罄所有羅君必當直薦于明天子之前況于公卿大夫乎不知梁肅之知李翺能如是乎噫趙湘之賢不如李翺羅君之知踰于梁肅是使湘泣而增感不知天之奪羅君耶厄趙湘耶因作後感知賦比夫翺之作或辭有所淺而感有所深者亦無多愧也其辭曰
惟歲庚子西風其凉余未知名悴于遐荒羅君駕軺聿來南鄕其儀鏘鏘其聲煌煌文價沸騰以充四方余將求知冀于道芳始聞好詩風教用昌因貢其有僅三十章始獻刺而登門終覽辭而登堂一見君子婉兮淸揚鼔舌大稱發言尤良若金應石類宫入商確謂其藝垂名必當一第匪艱一官乃常吾歸京師子詩在囊公卿大夫吾其首揚去衢赴京道阻且長或經蘇而涉杭或過泗而館揚逢人有言益稱允臧聽者在側視者在旁心怪色變眉伸目張自東自西或昭或彰洎止帝墟厥
【圖】
臂思攘嘗題獻詞公卿之牆奮于異人啓于周行詢我且譽于湘有光將使立事乎淸朝受吉乎黄裳辛丑不幸羅君云亡目惟血零心如刃傷上不可窮乎高天之蒼蒼下不可問乎厚地之茫茫嗚呼羅君天胡不祥知我之深曷罹其殃昔梁去世翺旣顚兮且狂今羅奄泉湘亦悽而復惶湘之文莫甚乎翺羅之知特深于梁羅生則余之道兮汪洋羅沒則余之道兮微茫噫嘻噫嘻天錫余知何始與也而終奪之羅之知兮若是余欲報兮何爲朝夕之池兮余謂可以挹嶔巇之華兮余謂可
【圖】
以持惟羅之知兮雖今日後日徒念茲在茲羅君去兮余將疇依不遇厥德雖恨可追已而已而
叢書／武英殿聚珍版叢書／祠部集／卷六／七言律詩１／張君枉道顧予因書短篇以荅來貺(P.20-1)..[清乾隆敕刻武英殿聚珍本]
張君枉道顧予因書短篇以荅來貺
煌煌肉食有高冠附者如馳順坂丸吾子與時誠異嚮窮山為我肯相看更煩溢幅投㙨琲自媿無門借羽翰努力壯年求祿仕而今行路倍云難
叢書／武英殿聚珍版叢書／淨德集／卷三十一／七言古詩／遊文水壽寧院(P.5-1)..[清乾隆敕刻武英殿聚珍本]
遊文水壽寧院
重巖一水源何長下浸十頃同江鄉環堤數里植垂柳綠陰交蓋西風涼危橋迤邐渡前岸古寺直枕山之岡門闌閟邃戸庭闊金碧間鬭皆煌煌并人事佛素已謹挾以富力尤輝光三朝宸札舊所賜奎文寳蹟人間藏有如方嶽處厚地鎮壓萬衆傳無疆西園嘉卉不知數春暉盡許開琳琅東偏小池亦足愛秋色未老芙蕖香寺旁有曰武陵者高碑大字言其詳武周一旦改唐祚天傾地轉無乾綱睿皇書碑李嶠記當時氣燄安可量神功距此四百載孤墳雖在郊原荒年年秋潦過墳側
【圖】
枯盡白草空斜陽且憐景物為一飲誰暇對酒論興亡
叢書／武英殿聚珍版叢書／茶山集／卷四／五言律詩／挽程伯禹尚書三首(P.20-2)..[清乾隆敕刻武英殿聚珍本]
璧水三千士文闈第一人煌煌持紫槖亹亹逼鴻鈞得郡還辭劇居家更乞身期頤如可料愁絶上元春
叢書／武英殿聚珍版叢書／文定集／卷十八／啟／為虞宣撫賀正(P.10-2)..[清乾隆敕刻武英殿聚珍本]
為虞宣撫賀正
伏以夏正三朝雖輿情之胥慶尹躬一德尤百順之交歸民具□曕理必有至恭惟某官爲時柱石秉國樞機金節煌煌帝咨裴度之重赤舄几几人望周公之還宜茂對時益多受祉一相處內方承𠕋命之嚴三壽作朋永協頌聲之盛應辰猥以弱植託于大鈞閱歲籥之洊更望門庭而伊阻其爲禱系罔旣敷陳
叢書／武英殿聚珍版叢書／淳熙稿／卷二／五言古詩／向監稅以前韻見貽復用韻答之(P.13-2)..[清乾隆敕刻武英殿聚珍本]
向監稅以前韻見貽復用韻答之
鄒陽困游梁自喻託枯朽功名彼何能慷慨終無取寧知古君臣義蓋存師友高謝亦有人班班推廣受先師有遺言何有居夷陋歎息柳儀曹枉尺贊五就詩書自靑衿事業見白首基本苟不定歲月寧能又煌煌瀟湘姿肯雜樝梨餖而彼倚市門詎復工刺繡騏驥伏鹽車駑駘空滿廐置是勿易談舊矣憎多口君詩定自佳官
【圖】
乃等尉候詩成不自足乃復過我牖同官有歐沈一時眞頗有要加萬鎰彫必待無價手君其往從之我亦瞠其後
叢書／武英殿聚珍版叢書／章泉稿／卷二／五言律詩／道傍菊一首奉呈安福丞公彭子壽(P.13-1)..[清乾隆敕刻武英殿聚珍本]
道傍菊一首奉呈安福丞公彭子壽
彼美東籬菊胡為官道傍蓬生雖翳翳秉色故煌煌風
【圖】
露與湔洗牛羊違踐傷未嗟愆節物終必在醫囊
叢書／武英殿聚珍版叢書／南澗甲乙稿／卷二十一／墓誌銘／朝奉大夫軍器監丞魏君墓誌銘(P.34-2)..[清乾隆敕刻武英殿聚珍本]
朝奉大夫軍器監丞魏君墓誌銘
君諱叔介字端直世爲建康人以其考葬王父于宣城縣因家焉遂爲宣城人王大父贈太子太傅諱覺夫人陶氏贈于文安郡王父贈少傅諱樞夫人林氏贈于慶
【圖】
國考則諱良臣參天子大政爲學士資政殿贈太保諡敏肅君于敏肅爲季子生十二年喪其妣秦國夫人趙氏哀慕如成人旣長侍敏肅疾至刲股爲藥餌刺指血寫佛書祈以己年延父之年舉族稱其孝居喪盡禮事二兄悌睦人曰是可移以事君矣初爲南嶽廟者再服除得監左藏東庫待次省罷主管臨安府城南左廂公事南廂最號劇衆謂君始仕爲難君強敏自奮裁決無留壅老吏畏戢一時貴人賢公卿稱薦之異時頑惡好訟者噤不敢逞閱再歲無一事審訴于府于臺省而君
【圖】
持以無私始富商訟牙儈乞取積其贓至數萬緡監繫累年餘百家貧不能償君爲請于朝釋之然挾權勢以隱征者則正色究理不顧有炭賈以萬斤入市曰此某官所市也君倍罰之巨舶載海物揭黃旗于上每曰進御而私售自若君不問其詐第籍其有盡輸內東門弊遂革江潮囓岸壞民廬東宮領尹工部侍郞沈夏貳府事盡以屬君他官特往來視役也御府賞賜以香茗綵幣君以石貫堅木爲岸心築碎石以易其舊第賞乃居次君恬不問提轄□□□□□□□私鹽之禁舊例獲
【圖】
鹽類雜砂礫以增權衡之□□加其罪君悉□之試補吏胥私託一不受曰吏不嫻會計害可勝言時頻歲課不登增入至二百萬緡遷軍器監丞其以軍器物輸者定爲先後程日綱吏舉無滯歎淳熙四年正月幾日以疾不祿年纔三十有八也嗚呼以君之才而資孝謹闓爽有立方寖用于時使壽而光顯顧可量哉君初以父恩補承務郞嘗從所親使于敵以榷貨增羡皆得賞積階朝奉大夫其始仕也修贄以文謁黃尙書通老黃公留語終日亟稱不容口最後與司農韓卿子雲厚善朝
【圖】
夕往來遂以二女歸君之二子蓋君好學不倦攻苦爲文詞而疎于財利務周人之急或有勸其增治田產則謝曰吾藉先人業懼亡以堪也臨終顧諸子俾務學而已有定齋耘藁幾卷藏于家娶曾氏朝散郞權發遣高郵軍崇之女封宜人四男子大中承務郞監常州在城都稅務剛中從事郞秀州華亭場支鹽官執中文中皆將仕郞二女子在室大中等以是年九月辛酉葬君昆山鄕衮山之原而未有銘爲之銘曰
惟材之良梗柟豫章培之拱把仰爲楹梁匪繄斧斤缺
【圖】
折用傷魏爲大名其系煌煌有偉敏肅勳登廟堂施及厥支宣大而昌矧其春秋甫仕而強矧其才能旣試而張剸劇治繁則莫不長弗予其年曷希其光塞之必流後其益芳
叢書／武英殿聚珍版叢書／拙軒集／卷一／七言古詩／題左閣使瓊花后土像(P.18-1)..[清乾隆敕刻武英殿聚珍本]
題左閣使瓊花后土像
維揚瓊花天下無木犀避舍梅前驅梁園移植有深意
【圖】
要識姑射冰肌膚絶品豈知神所寓等閒未許京塵汚空煩腰鼓揭春雷打徹梁州殊不顧明年詔遣歸故宮玉蘂爛漫縈天風香聞二十四橋外熱惱坐變淸凉中世間無物那容久一夢兵煙化烏有無雙亭上月依然可憐空照傳杯手何人收取斤斧餘栗玉其色差温如三都賦客眼靑白歎惜流落潛欷歔十襲珍藏咨國匠寸龕為刻柔示音祇像禕翟煌煌玉座閒想見嶽瀆來稽顙歲時香火必躬親靈爽舍此依何人酒胡賤役何足道居士强名安得神物理細思寧有間犧樽毋忽溝中
【圖】
斷不如塗樗社櫟兩不材得盡天年保無患
叢書／知不足齋叢書／䂬溪詩話／卷之一(P.1-1)..[清乾隆鮑廷博校刊本]
張舍人遺織成褥段云服飾定尊卑大哉萬古程煌煌珠宮物寢處禍所嬰錦鯨卷還客始覺心和平其意
【圖】
在明分守警貪饕屏斥玩物嚴道義之大節豈直專爲詩哉就中和平之語尢可人意世有豪橫凶人强委饋于善士而不能驟絕之其心媿恥雖欲和平不可得也
叢書／知不足齋叢書／臨漢隱居詩話／臨漢隱居詩話(P.1-1)..[清乾隆鮑廷博校刊本]
夏鄭公竦評老杜初月詩微升紫塞外已隱暮雲端以為意主肅宗此鄭公善評詩也吾觀退之煌煌東方星柰此衆客醉其順宗時作乎東方謂憲宗在儲也
叢書／知不足齋叢書／玉壺清話／卷之一(P.1-1)..[清乾隆鮑廷博校刊本]
景德三年有巨星見於天氐之西光芒如金圓無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命
【圖】
苞此星一曰德星不時而出時方朝野多歡六合平定鑾輿澶淵凱旋方域富足方一作萬賦斂無橫宜此星之見也克明本進士獻文於朝召試中書賜及第
叢書／知不足齋叢書／碧雞漫志／卷之二(P.1-1)..[清乾隆鮑廷博校刊本]
古書亡逸固多存於世者亦恨不盡見李義山絕句云本來銀漢是紅牆隔得盧家白玉堂誰與王昌報消息
【圖】
盡知三十六鴛鴦而唐人使王昌事尢數世多不曉古樂府中可互見然亦不詳也一曰相逢狹路間道隘不容車如何兩少年挾轂問君家君家誠易知易知復難忘黃金爲君門白玉爲君堂堂上置樽酒使作邯鄲倡中庭生桂樹華燈何煌煌兄弟兩三人中子爲侍郞五日一來歸道上自生光黃金絡馬頭觀者滿路𠊓入門時左顧但見雙鴛鴦鴛鴦七十二羅列自成行一曰河中之水向東流洛陽女兒名莫愁莫愁十三能織綺十四採桑南陌頭十五嫁爲盧家婦十六生兒字阿侯盧
【圖】
家蘭室桂爲梁中有鬱金蘇合香頭上金釵十二行足下絲履五文章珊瑚桂鏡爛生光平頭奴子提履箱人生富貴何所望恨不嫁與東家王以三章互考之卽知樂府前篇所謂白玉堂與鴛鴦七十二乃盧家然義山稱三十六者三十六雙卽七十二也又知樂府後篇所謂東家王卽王昌也余少年時戲作淸平樂曲贈妓盧姓者云盧家白玉爲堂于飛多少鴛鴦縱使東牆隔斷莫愁應念王昌黃載萬亦有更漏子曲云憐宋玉許王昌東西鄰短牆予每戲謂人曰載萬似曾經界兩家來
【圖】
葢宋玉好色賦稱東鄰之子卽宋玉爲西鄰也東家王卽東鄰也載萬用事如此之工世徒知石城有莫愁不知洛陽亦有之前輩言樂府兩莫愁正謂此也又韓致光詩何必苦勞魂與夢王昌祗在此牆東業唱歌者沈亞之目爲聲家又曰聲黨又曰貢聲中禁案業唱歌者至此二十一字與上下文無涉似當析出別爲一條李義山云王昌且在牆東住未必金堂得免嫌又云欲入盧家白玉堂新春催破舞衣裳對雪云又入盧家妒玉堂
叢書／知不足齋叢書／南湖集／卷之二／七言古詩１／劉宗古畫過海壽星(P.11-2)..[清乾隆鮑廷博校刊本]
劉宗古畫過海壽星
南極煌煌山川精輝明淵耀爲天經化成仙人渡滄溟黑風不作魚龍腥冉冉風氣如雲停峩冠曵帶從竛竮脩髯炯目玉鍊形神光轉映浮中庭穹龜坐踞捐輜軿遼東令威姓維丁翔空欲下搖霜翎予方厭世爭腐腥棲心元域全攖寧此圖誰將掲素屏細觀混體通百靈誅馘飛毒命門扃淸音透頂聞雷霆披蘿重岡斸松苓我命在我同千齡
叢書／知不足齋叢書／翰苑羣書／卷之下／次續翰林志(P.19-1)..[清乾隆鮑廷博校刊本]
淳化中公方在宿直夜將及乙就枕已久忽鈴索聲動卽中使齎御草書宋玉大言賦以賜公卽具簪笏張燭望宸居再拜而發焉續有劄子云朕草宋玉大言以賜卿不識來朝因呈文書
【圖】
將來讀與卿及凌晨對敭方盡詳悉公乃自撰大言賦以進詞曰　皇帝書白龍牋作大言賦賜玉堂臣易𥳑御筆煌煌雄詞洋洋瓌瑋博達不可僃詳詔臣陞殿躬指其理且歎宋玉之奇怪也因伏而奏曰恨宋玉不與陛下同時　帝曰噫何代無人焉卿為朕言之臣曰聖人興兮吿成功登崑崙兮展升中崑崙南屬地居天地為席兮饗祖宗天起籟兮調笙鏞日烏月兔耀文明也參旗井鉞嚴武衞也執北斗兮奠元酒也削西
【圖】
華兮為石䃭也飛雲涌霞騰燔燎也刳鯨腊鵬代鶼鰈也飛雷三發山神呼也流電三激爟火舉也禮載獻兮淳風還君百拜兮天神懽四時一周兮萬八千年太山融兮溟海乾圓葢宂兮方輿穿君王壽兮無窮焉時殿上皆呼萬歲
叢書／知不足齋叢書／皇宋書錄／卷之中／石延年曼卿(P.7-1)..[清乾隆鮑廷博校刊本]
石延年曼卿
晁氏讀書記云善書札縱酒不羈
六一詩話云工於書筆畫遒健體兼顏柳為世所好嘗以澄心堂紙草書籌筆驛詩至今藏之號為三絕
王直方詩話云以書名世大字愈妙龜山寺三佛名榜最為雄偉張文潛有詩云煌煌三佛榜
【圖】
鐵貫金石紐能道其妙處
東坡書曼卿詩筆後云范文正公祭曼卿文其略曰曼卿之筆顏筋柳骨散落人間寶為神物
叢書／知不足齋叢書／錢塘先賢傳贊／宋秦王忠懿錢公(P.13-2)..[清乾隆鮑廷博校刊本]
宋秦王忠懿錢公
忠懿字文德諱俶武肅孫也漢乾祐初襲封吳越王太祖受命遣子入貢王師討江南以為東南招撫制置使李煜貽書曰今日無我明日豈有君忠懿不答以書來上率兵拔常州又遣將平潤州來朝京師歸國視事功臣堂徙坐東偏曰西北神京在焉天威不違顏咫尺豈敢寧居乎太宗卽位忠懿來朝以十三州表獻闕下詔封淮海國王改賜寧淮鎭海崇文耀武宣德守道功臣端拱元年八月卒是夕有大星墮正寢追封秦王諡忠懿忠懿雖極富貴性儉素自奉甚薄常服大帛之衣幃
【圖】
帳茵褥皆用紫絁云事見國史贊曰
眞人龍興　揮斥六合　我有土田　圖獻閶闔
吳芮分茅　忠載令甲　煌煌大星　流光累葉
叢書／知不足齋叢書／清波雜志／卷之七(P.1-1)..[清乾隆鮑廷博校刊本]
劉莘老丞相工詩送安厚卿二人使高麗云杳杳三韓國煌煌二使星海神無暴橫天子有威靈時以為絕
【圖】
唱後四句不傳
叢書／知不足齋叢書／灊山集／卷之一／羅巨濟闢學之西序為軒以奉板輿之樂(P.13-1)..[清乾隆鮑廷博校刊本]
羅巨濟闢學之西序為軒以奉板輿之樂余名之曰難老軒
龜息六用藏禽戲兩翼張俛仰何自苦要與宇宙長深山具竈火煮沙烹硫黃此又出下策中乾外徒強我有不朽計事具泮水章佳哉羅江東意師張曲江重席坐日永脫屨來鴈行舉醆醉六經抵掌談三王靑雲去一蹴壽域開八荒始知吾道中大有卻老方以此施其母何疑壽而康煌煌忘憂花秀色迎朝陽願子多釀酒容我時登堂
叢書／知不足齋叢書／清雋集／辭弔富沙梨山大王祠(P.10-1)..[清乾隆鮑廷博校刊本]
辭弔富沙梨山大王祠
梨山之陽兮有廟煌煌州人祭享兮釃酒椎羊
【圖】
王之未死兮守土此方王之旣死兮州人不忘建山之峭兮建水之長建秔之粲兮建茗之香州人禱福兮王錫吉祥魂之來歆兮雲旗央央蛇虎遁伏兮松桂芬芳梨花燁燁兮王之甘棠自古詩人兮憔悴異常王之爵位何嗇于唐昔駕五馬兮今衣衮裳詩人之窮兮詩人之昌
叢書／知不足齋叢書／鄭所南先生文集／我家淸風樓記(P.1-1)..[清乾隆鮑廷博校刊本]
鄭所南先生文集
我家淸風樓記
有以嚴陵淸風閣記示吾者正恨不能飛上富春山頂恣觀千尺釣臺焉吾矍然而言曰未能遂其超邁之志深有愧於古人吾當自作淸風樓記非東坡所記之淸風閣亦非越山赴官齋之淸風樓曰淸風樓者頗多皆非吾淸風樓吾無家焉有樓樓固無風則有昔乾坤一索風雷生再索日月出三索山澤具先天之乾初爻始
【圖】
動曰㢲六子首出莫先於風乾天初以陽剛變為陰柔散一氣撓乎萬物曰雷曰日曰月曰山曰澤曰晴曰雨曰寒曰暑曰萬物咸有資於風六子最柔順最能變化天地之機莫妙於風人但見無形而吹有觸而空入萬物之不可入至八荒之不可至此風也殊不知宣乎四時晝夜之中柔風也持乎萬古虛空之外剛風也是以乾坤六子最周流最無邊際莫大於風風之為風抑神矣風之變化皆不同風之名亦皆不同
【圖】
又曷為淸風微噴囊口浮偃樹杪飄蕩而來迂徐而去有當之者輕輕泠泠透骨瑩快一何妙哉一何奇哉此空闊閒靜之所天地一時之淸風非古今不息之淸風是果何風道德超邁之淸風也葢光武故人莊子陵先生其人也胷中空空無物不肎以眼垂視當世半夜飛上客星不覺漢家江山亦俱為之精神本亦無心以一絲之微高懸東都二百年名節至今人仰先生如在天上尚見其標致散而為淸風併仰懷許
【圖】
由伯夷叔齊屈原子陵輩其意遠矣大丈夫焉能尾尾於人之後乎微斯人出後世皆走於威福之下足以殺其心而役之許由忘天下之有君無君夷齊痛天下之皆無其君屈原傷一國之不有其君子陵喜天下之再有其君此狂奴之所以大恣放其老狂也大抵古今超邁之人所出之時皆不同所遇之事亦不同高懷勁節則同輝輝煌煌俱不可當寧不以萬乗非為不尊萬鍾非為不貴吾之所尊所貴者惟終身以
【圖】
天理行吾之志而已大開懷抱純是古意初不見其有他俱未嘗有所學遺萬形而孤往超萬濁以立命永吹此香浮動終古其淸又至矣非獨一時薰其風者抖擻臭夢瞠寤瞳角直欲挈此百世之下措於百世之上與天地風雷日月山澤豁其昏滯還我明朗有能天地之風之所不能似或有過於風之行乎天下入乎萬物故其感動鼓舞後世人心浮浮然若決水就下必歸於海又莫先莫妙莫大於此之淸風彼怪風
【圖】
之贔屭且不能終朝而此風此意最淸最淡最有味最久遠最無然而不然胡然而然以其有不可泯滅者存焉偉哉偉哉吾弗得而見許由夷齊屈原子陵輩矣吾弗得而見許由夷齊屈原子陵輩矣將何以為吾淸風樓然吾之淸風樓非天地之淸風亦非有超邁道德之淸風特吾自淸風其非淸風耳非淸之淸風而無風非風之風淸而無淸非世界為世界鏗鏘萬象為窻戸非窻戸玲瓏八紘何待見披拂草木始超
【圖】
於上棟下宇何必欲驚覺天人有藉於機動籟鳴嗟大塊之噫氣安能疏而為此情縱擎天之大柱豈解複而為此屋旣不墮於十二重之間必又過於九萬里之速誰動誰靜消息出沒無成無壞基址堅密其氣匪天地之氣其形匪土木之形此意不可得終莫見其推雲送雨之迹所見苟不高何以空其憑欄眺遠之心莫盪泬寥而突兀泬寥不見高明而擎聳高明拔木揚沙之怒號飛亷未悟天然多景消暑之品題騷
【圖】
人終為物轉鵬摶鷁退豈從於南北東西而至鼠墜燕空只為是杞梓楩楠所建欲譬大江千帆寧如此快何止去地百尺無所不見好翻天上至活之機輪宏開劫外不朽之規模終歲東南舶櫂倒走大海水萬倍岳陽大觀壓破洞庭湖甚於醉太初冰露浴沆瀣而流芳涼笑彼住蓬萊宮闕擘杳冥而開畫圖別有秋聲空翠撲簌其飛難以井幹麗譙髣髴其影或與造物游何者為梯不藉扶搖送居然到頂至潔潔於雪
【圖】
至爽爽於月疇能更誦大王所獨之賦至高高於天至深深於泉想應不是仙人所居之境天籟吹萬不同慵聽物外緒言老子此興不淺浪傳江左奇才馬牛不相及誠有異矣星辰還可摘何其卑哉滿鼻生香日日幾信催花滿耳吹笛聲聲五月落梅雖無重疊之間架而輪奐屹然高映於紫雲雖無作止之時節而意度穆如自舞於碧空終不以劉琨之嘯以於菟之嘯以造五鳳之手假合而作其不可作竊勿與元龍
【圖】
之卧與淵明之卧與賦八詠之詩議論其同而不相同其實不絢五彩壯麗無淸風外之樓而亦不受一塵點染無樓外之淸風吾如是而謂之淸風樓也夫但問得此非淸風之淸風誰歟自吾昔得之而為吾也天地風雷日月山澤得之為天地風雷日月山澤道德之士得之為道德之士忠臣孝子得之為忠臣孝子百姓得之為百姓萬物得之為萬物四時晝夜得之為四時晝夜萬古虛空得之為萬古虛空非融握萬
【圖】
古虛空四時晝夜天地風雷日月山澤道德忠孝百姓萬物之機而委之終不得見此非淸風之淸風本無淸風而為淸風亦無樓而為樓其吾之眞淸風樓乎安得出世間八風又出天外八風之人握手登此無淸風樓之淸風樓相與恣傲游泳讚罵賞弄非淸風之淸風也哉
叢書／知不足齋叢書／侯鯖錄／卷之二(P.1-1)..[清乾隆鮑廷博校刊本]
東坡先生在嶺南言元祐中有見李白酒肆中誦其近詩云朝披夢澤雲笠釣靑茫茫此非世人語也少游嘗手錄其全篇少游敘云觀頃在京師有道人相訪風骨甚異語論不凡自云嘗與物外諸公往還口誦二篇云東華上淸監淸逸眞人李白作也詩云人生燭上花光滅巧妍盡春風遶樹頭日與化工進昔我飛骨時慘見當塗墳靑松靄朝霞縹緲山下村旣死明月魄無復玻璃魂念此一脫灑長嘯登崑崙醉著鸞鳳衣星斗俯可捫又云朝披夢澤雲笠釣靑茫茫
【圖】
尋流得雙鯉中有三元章篆字若丹蛇逸勢如飛翔歸來問天姥妙義不可量金刀割靑素靈文爛煌煌燕服十二環想見仙人房暮跨紫鱗去海氣侵肌涼龍子善變化化作梅花妝遺我纍纍珠靡非諸本靡靡明月光勸我穿絳縷繫作裙間當揖子以疾去談笑聞餘香
叢書／知不足齋叢書／霽山集／卷之二／雜詠十首酬汪鎭卿(P.1-1)..[清乾隆鮑廷博校刊本]
霽山先生集卷第二
白石樵唱
雜詠十首酬汪鎭卿
踆烏不停飛踆七倫反淮南子日中有踆烏踆趾也謂三足烏也斂景下蒙谷蒙谷卽昧谷也葢日出之處征途險在前而況車折軸漢景帝徵臨江王榮旣上車車軸折臨江父老流涕曰吾王不返矣夸父追羲和欲挽丹砂轂意遠力不任化作鄧林木山海經夸父不量力欲追日影逐之於嵎谷之際渴飲河渭不足將北飲大澤未至道渴而死棄其杖化為鄧林之木廣雅曰羲和日御也此又借夸父之事以明忠臣義士之志也漫漫夜何如長歌飯觳觫此言力不能挽回世變但當長歌飯牛以終餘年耳復何為哉
【圖】
百感湊孤夜江樓起呼月秋蟲聲轉悲念此衆芳歇人生非金石靑鬢忽已雪踰淮橘心移考工記橘踰淮而北為枳地氣然也出山泉性汩猗蘭抱孤芳不受宿莽沒宿莽字出離騷經注草冬生不死楚人名之曰宿莽橘心移泉性汩皆言世情遷變之速而猗蘭孤芳則自喻之辭也
老來屏人事北窻寄高眠飄颻御風遠銀闕開九天虎豹不見嗔豈子有仙緣玉座覆紅雲玉座見道經又翊聖傳云玉帝所居常有紅雲擁之香爐霏紫煙黃冠立小兆小兆臣道家所稱冉冉導我前下土蟣蝨臣盧仝月蝕詩地
【圖】
上蟣蝨臣吿天帝王微衷懷欲宣兵戈幸休息饑饉方連綿洪惟大生德實制水旱權願言回哀眷與世蘇倒懸皇靈閔臣請曰其啟豐年再拜謝闕下回颷墮林泉夜雷聲殷殷甘澤朝盈田沈思喜且驚魂交非偶然士抱當世憂天猶為之憐況此咎證臻庸非燮理愆貞觀有房杜米斗曾三錢此篇亦寓言耳
鳳德嗟已衰宣尼欲浮海賴有載道經神功補元宰六經所以載道而其神功妙用又足以補造化之不及刪詩挽風變
【圖】
繫易憂世駭春秋筆削嚴西秦書乃采夫子定書所以采秦誓者非與之也葢傷周道之衰而天下必歸於秦也故此詩云微義將警周逆悲大運改寓意深遠非達古今之變者孰能識之微義將警周逆悲大運改悠悠千古心後死文乃在
子有憂世心蒿然見眉睫林希逸口義曰蒿目者半閉之目也欲閉不閉其目蒙茸然故曰蒿目崇交擬昔人西風寄三疊宋邢居實有秋風三疊歌寄秦少游作詩匪雕鎪要與六義涉詩有六義一曰風二曰賦三曰比四曰興五曰雅六曰頌臣甫再拜鵑杜子美杜鵑行云我見常再拜重是古帝魂是有六義之旨高風或可躡肎作蟋蟀鳴悲
【圖】
涼和秋葉
靑蓮不墮劫佛書有靑蓮妙相之說不墮劫謂天地劫數遷變佛身常在不壞金鼎能回枯此道家回生起死之事吾道寄疏水此外何所須此吾儒樂道脩身以俟命之事豈不念百年奄忽歸丘墟生死同晝夜逆天詎敢居朱文公感興詩但恐逆天理偷生詎能安異端紛溺人微此吾其魚詩意謂異端之學紛紛然務以溺人與洪水無異若無此聖人之道吾亦為其所溺而為魚矣此葢略用歐公集序論孟子配禹之功一段微意
淪惡易如墜進善難如登危哉方寸地風雨吹
【圖】
冥冥言人心之險有如此者尺水增丈波鰍鱔亦為鯨此喻小人得勢亦能變化而成大也海桑空變易天地終淸寍感此坐中夕踈林起秋聲結意未嘗說盡此詩家之妙也
漢日落西崦淮南子日入崦嵫孤彗明中州本類星末類彗小者數寸長或竟天見則兵起大水主除舊布新之象此言漢日落孤彗明以喻漢德衰曹氏簒也曹操竊弄權柄挾天子以令諸侯亦猶妖彗假借日光以為明耳玄德負英猛欲挽無萬牛劉僃字玄德雖欲挽回漢室柰無萬牛之力言力不任也龍鳳一已逝斯人復安求劉僃任荊州訪士於司馬徽對曰此間有伏龍鳳雛諸葛孔明龎士元也區區守江左老此以菟裘左傳隱公使營菟裘
【圖】
吾將老矣大義固不識卑哉孫仲謀孫權字仲謀但知守江左如營菟裘之計而已至於經理中原恢復漢室大義固不識也先生詩言及此則宋室南渡諸君臣皆不能無愧
垂垂大厦顚一木支無力此言文天祥事精衞悲滄溟銅駝化荊棘英風傲几碪東坡嚴顏碑詩嚴子一何賢談天傲碪几濱死猶鐵脊韓文濱於死而益固黃山谷詩平生脊骨硬如鐵　自首至此葢言宋祚將傾非一人所得扶持也文天祥雖有精衞之志而滄海不可以木石塡也是以不免故國淪於丘墟銅駝化為荊棘耳然國有廢興事有成敗古今之常臣子之心鞠躬盡瘁死而後已此天祥之所以為忠義也血染沙場秋寒日亦為碧蔡𤥎詩沙
【圖】
場白骨兮刀痕箭瘢莊子萇弘死於蜀藏其血三年而化為碧注碧玉也天祥以戊寅歲被執赴燕至壬午年始賜死此所謂血染沙場秋也惟畱唫嘯編千載光奕奕天祥有江湖吟嘯集行於世葢述其所遭亂亡時事也　批云予嘗見文公遺像鄧中齋題云目煌煌兮踈星曉寒氣英英兮疾雷殷山頭碎柱而璧完血化碧而心丹嗚呼孰謂斯人不在世間此作尢雋拔也
權臣坐偃月棄官如飄蓬此言謝枋得事唐李林甫為相起堂名偃月每欲有所中傷卽坐其中沈思久之若笑而出卽其家破矣賈似道在宋專權用事與林甫無異謝枋得以己未歲提兵援瑞州北兵退似道打算招軍錢枋得償萬楮餘無所償甲子枋得校文江東漕闈發策詆時政諷賈相賈大怒貶枋得興國軍及兹顚沛秋翻
【圖】
然挺孤忠乙亥賈相敗朝廷起枋得為江西提刑尋擢江東制置使募兵援饒州拒戰於安仁又戰於信州皆不捷一死未得所罔羅挂飛鴻時欲死節或勸之曰死且未晚乃止國亡枋得棄家變姓名入居建寧之唐石山甲申大赦乃出時程御史文海畱承旨夢炎交薦之皆力辭不受戊子秋魏參政天祐入京執拘北行枋得不肎以死自誓渡淮已不食蛻槁夷齊風渡采石卽不食己丑夏四月至燕卒于驛子定之護骸歸葬信州何人續遷史表為節義雄漢司馬遷作史記列傳以伯夷為首尚節義也後之秉史筆者亦當以天祥枋得為節義之首
叢書／古今醫統正脈全書／重廣補注黃帝內經素問／遺篇／刺法論第七十二(P.1-1)..[民國十二年(1923)北京中醫社修補清光緒間江陰朱文震刊本]
黃帝內經素問遺篇
宋朝散郞太醫學司業劉溫舒原本
刺法論第七十二
黃帝問曰升降不前氣交有變卽成暴鬱余已知之如何預救生靈可得卻乎卻之言去也何以去之歧伯稽首再拜對曰昭乎哉問臣聞夫子言旣明天元須窮法刺可以折鬱扶運補弱全真瀉盛蠲餘令除斯苦夫子者祖師僦貸季折謂折伏也扶謂扶持也蠲除也斯此也令除此苦也帝曰願卒聞之歧伯曰升之不前卽有甚凶也木欲升而天柱窒抑之木欲發鬱亦須待時木發待間氣也至天作間氣之時作也欲發可刺之也當刺足厥陰之井足厥
【圖】
陰之井卽大敦穴在足大指端去爪甲上如韭葉三毛之中乃足厥陰之所出也於平旦水下一刻時以手按穴得動脈下鍼可及三分畱六呼如得氣急出之先刺左後刺右又可春分日吐之無此管也火欲升而天蓬窒抑之火欲發鬱亦須待時火鬱待時至天作左間氣之時也其發也君火春分相火小滿卽欲發之時也故君火相火同法卽是二時而可預刺之也君火相火同刺包絡之滎心包絡之滎在手掌中勞宮穴也水下二刻以手按穴動脈應手刺可同身寸之三分畱六呼得氣而急出之先左後右又法當春三泄汗也土欲升而天衝窒抑之土欲發鬱亦須待時土鬱待時至天作左間氣之時也土發鬱日維辰維也多於間維發之也可預刺之也當刺足太陰之兪足太陰之兪太白穴在足內側核骨下陷者中足太陰之所注也水下三刻刺可同身寸之二分畱七呼氣至急出之先左後右金欲升而天英
【圖】
窒抑之金欲發鬱亦須待時金鬱待時至天作左間氣之日也夏至之後金欲發鬱之時在火王後作可預刺也當刺手太陰之經手太陰之經者經渠穴也在兩手寸口脈陷者中手太陰之所行也動脈應手於水下四刻刺可同身寸之三分畱三呼氣至急出鍼先左後右水欲升而天內窒抑之水欲發鬱亦須待時水鬱待時至天作左間氣之時也發於辰維之後火得王之時水可作也可以預用鍼刺之也當刺足少陰之合足少陰之合陰谷穴也在膝內輔骨之後大筋之下小筋之上按之應手屈膝而得足少陰之所入也刺可同身寸之四分畱三呼動氣應手可刺急出之先刺左後刺右帝曰升之不前可以預僃願聞其降可以先防防護者也歧伯曰旣明其升必達其降也升降之道皆可先治也亦可以升而先刺也木欲降而地皛窒
【圖】
抑之降而不入抑之鬱發散而可得位三日不降八日　欲降而鬱先散而然後作地間氣者也降而鬱發暴如天間之待時也降而不下鬱可速矣降之不下急速如天鬱也便可刺之降可折其所勝也折勝其標而虛其本也故折其勝也當刺手太陰之所出刺手陽明之所入手太陰之所出少商穴也在手大指之端內側去爪甲如韭葉手太陰之井也刺可同身寸之一分畱三呼而急出之手陽明之所入曲池穴也在肘外輔屈肘兩骨之間陷中手陽明之合刺可同身寸之一寸五分畱七呼動氣應手至而急出之火欲降而地玄窒抑之降而不入抑之鬱發散而可矣二日不降七日降欲下而鬱散之速可刺之也當折其所勝可散其鬱火鬱折水可以除之當刺足少陰之所出刺足太陽之所入足少陰之
【圖】
出湧泉穴也在足心陷者中屈足捲指宛宛中足少陰之井刺可同身寸之三分畱三呼動氣至急出之先左後右足太陽之所入委中穴在膕中央約文中動脈應手足太陽之合也刺可同身寸之五分畱七呼氣至而急出之先左後右二次同其法刺也土欲降而地蒼窒抑之降而不下抑之鬱發散而可入五日不降十日降欲降而鬱散而可速刺之當折其勝可散其鬱土鬱折水可除其苦當刺足厥陰之所出刺足少陽之所入足厥陰之所出太敦穴也在足大指端去爪甲上如韭葉及三毛之中足厥陰井也刺可同身寸之三分畱十呼動氣急出之足少陽之所入陽陵泉穴在膝下同身寸之一寸胻骨外廉陷者中是足少陽之合刺可同身寸之六分畱十呼動氣至急出之金欲降而地彤窒抑之降而不下散抑之鬱發散而可入四日不降九日降欲下而鬱散可速刺也當折其勝
【圖】
可散其鬱金鬱折火可以除之當刺心包絡所出刺手少陽所入也心包胳所出中衝穴也在中指之端去爪甲如韭葉是手心主之井刺可同身寸之一分畱二呼動氣至急出之手少陽之所入天井穴也在肘外大骨之後肘後同身寸之一寸兩筋間陷者中屈肘得之手少陽合刺可同身寸之一寸畱十呼動氣應手至而急出之水欲降而地阜窒抑之降而不下抑之鬱發散而可入一日不降六日降欲下而鬱散先可刺之也當折其土可散其鬱折其所勝可以散之也當刺足太陰之所出刺足陽明之所入足太陰之所出隱白穴也在足大趾之端側去爪甲如韭葉足太陰之井刺可同身寸之一分畱三呼得氣至乃出之足陽明之所入三里穴在膝下三寸胻骨外廉兩筋間足陽明之所合刺可同身寸之五分畱十呼得氣至而急出之帝曰五運之至有前後與升降往
【圖】
來有所承抑之可得聞乎刺法歧伯曰當取其化源也是故太過取之不及資之太過取之次抑其鬱取其運之化源令折鬱氣不及扶資以扶運氣以避虛邪也不及者當資其化源以補其所虧令不勝資取之法令出密語資取化源法方明於玄珠密語第一卷中黃帝問曰升降之刺以知要願聞司天未得遷正使司化之失其常政卽萬化之或其皆𡚶然與民為病可得先除欲濟羣生願聞其說明其遷正故可預防歧伯稽首再拜曰悉乎哉問言其至理聖念慈憫欲濟羣生臣乃盡陳斯道可申洞微申顯也洞深也微妙也言可盡顯深妙太陽復布卽厥
【圖】
陰不遷正卽天運不和順四序失合而作疫也不遷正氣塞於上當寫足厥陰之所流氣舒而復塞之故寫之當寫足厥陰之所流行間穴也在足大趾之間動脈應手陷者中足厥陰之滎刺可同身寸之六分畱七呼動氣至而急出之厥陰復布少陰不遷正天失時令卽氣令不正也不遷正卽氣塞於上熱欲化而風乃布外也當刺心包胳脈之所流心包胳脈之所流勞宮穴也在掌中央刺可同身寸之三分畱六呼動氣至而急出也少陰復布太陰不遷正子午天數有餘丑未不得中正也不遷正卽氣畱於上雨欲化而熱布於天當刺足太陰之所流足太陰之所流大都穴也在足大趾本節後陷者中足太陰脈之滎也刺可同身寸之三分畱七呼動氣至而出之太陰復布少陽不遷正丑未天數有餘寅申未得中正不遷正則氣塞未通
【圖】
熱欲化而雨復布天當刺手少陽之所流手少陽之所流液門穴也在手小指次指間陷者中手少陽之滎也刺可同身寸之二分畱三呼動氣至而急出也少陽復布則陽明不遷正寅申天數有餘卯酉未得司天不遷正則氣未通上燥欲治天熱化復治當刺手太陰之所流手太陰之所流魚際穴也在手大指本節後內側散脈文中手太陰之滎也刺可同身寸之二分畱三呼動氣至而急出之陽明復布太陽不遷正卯酉天數未終辰戌未得司正不遷正則復塞其氣寒欲行天而燥復化當刺足少陰之所流足少陰之所流然谷穴也在足內踝前起大骨下陷中足少陰之滎也刺可同身寸之三分畱三呼動氣至而出之帝曰遷正不前以通其要願聞不退欲折其餘無令過失可得明乎歧伯曰氣過有餘復作布正是
【圖】
名不過位也卽名布正再治天而不能退位使地氣不得後化新司天未可遷正故復布化令如故也新歲司天未得中司去歲司天仍舊治天是故氣過天令失常故與民作災之病也己亥之歲天數有餘故厥陰不退位也至子午之年猶尚治天風行於上木化布天風溼之化不令風化至酷作災當刺足厥陰之所入足厥陰之所入曲泉穴也在膝內輔骨下大筋上小筋下後陷者中屈膝而得之足厥陰之合也刺可同身寸之六分畱七呼動氣至急出其鍼也子午之歲天數有餘故少陰不退位也至丑未之年猶尚治天熱行於上火餘化布天燥清之虧雨化不令熱化復行天令也當刺手厥陰之所入心包之所入曲澤穴也在肘內廉下陷者中屈肘而取之手厥陰之合也刺可同身寸之三分畱七呼動氣至而急出之丑未
【圖】
之歲天數有餘故太陰不退位也至寅申之年猶尚治天也溼行於上雨化布天寒化虧熱化不令溼化復布行天令當刺足太陰之所入足太陰之所入太陰陵泉穴也在內側輔骨下陷者中足太陰之合刺可同身寸之五分畱七呼動氣至而急出之也寅申之歲天數有餘故少陽不退位也至卯酉之年猶尚治天熱行於上火化布天燥淸令虧熱化復治布行天令當刺手少陽之所入手少陽之所入天井穴也在肘外大骨後肘後上一寸兩筋間陷中屈肘得之手少陽之合也刺可同身寸之三分動氣至而急出之也卯酉之歲天數有餘故陽明不退位也至辰戌之年猶尚治天也金行於上燥化布天風化虧而寒化不令淸化復治布行天令當刺手太陰之所入手太陰之所入尺澤穴也在肘約文中動脈應手手太陰之所合也
【圖】
刺可同身寸之三寸畱三呼動氣至而急出之辰戌之歲天數有餘故太陽不退位也至己亥之年猶尚治天也寒行於上凜水化布天熱化令虧風化不令寒化復治布行天令當刺足少陰之所入足少陰之所入陰谷穴也在膝下內輔骨之後大筋之下外筋之上按之應手屈膝而得之足少陰之合刺可同身寸之四分動氣至而急出之故天地氣逆化成民病以法刺之預可平痾人氣通乎天地也氣交有變前後餘退可依天元刺其餘源始終可平也黃帝問曰剛柔二干失守其位使天運之氣皆虛乎與民為病可得平乎天運如虛可以法刺可除之也歧伯曰深乎哉問明其奧旨天地迭移三年化疫是謂根之可見必有逃門是謂根究天地之災必有遐危逃生之門戶假令甲子
【圖】
剛柔失守柔得其位上失其剛雖得交司數可未至甲子上未終司己卯下雖遷正是謂柔平孤虛其下也剛未正之己不得其甲卽土運反虛而木迺勝剛未正柔孤而有虧甲不正於己也土運不令正失少陰不化是故天與皆虛而使邪化疫者也時序不令卽音律非從司天猶布而中運有勝至矣甲未至而己已至律無音而呂有聲卽黃鍾大宮不應夾鍾少宮卽應以表己卯下位孤主土運者也如此三年變大疫也甚則速首尾三年至詳其微甚察其淺深大虛而布政日久卽深也深卽甚矣運未正卽勝至久卽深甚也甚卽深首尾二年至者也欲至而可刺刺之則以明其刺法者卽是布正而未遷正者可刺其卽今之病也只言知者是以三年中有大疫至刺補其天之之吉也卽其細詳微甚知其所至之期可先齊之者也當先補腎兪土疫至而腎虛者先補之腎兪在骨第十四椎下兩傍各同身寸之一寸五分未刺時先口銜
【圖】
鍼暖而用之用圓利鍼臨刺時呪曰五帝上真六甲玄靈氣符至陰百邪閉理念三徧自口中取鍼先刺二分畱六呼次入鍼至三分動氣至而徐徐出鍼以手捫之令受鍼人咽氣三次又可定神魂者也次三日可刺足太陰之所注足太陰之所注太白穴也在內踝核骨下陷者中足太陰脈之所注也先以口銜鍼令溫欲下鍼時呪曰帝扶天形護命成靈誦之三徧迺刺三分畱七呼動氣至而急出其鍼也又有下位己卯不至而甲子孤立者次三年作土癘其法補瀉一如甲子同法也卽甲子甲戌甲申甲午甲辰甲寅并及己丑己亥己酉己未己巳己卯凡甲己上下失守皆此一法而已其刺以畢又不須夜行及遠行令七日潔淸淨齊戒所有自來腎有久病者可以寅時面向南淨神不亂思閉氣不息七徧以引頸嚥氣順之
【圖】
如嚥甚硬物如此七徧後餌舌下津令無數仙家嚥氣可以深根固蔕以子受母氣也嚥下氣令腹中鳴至臍下子氣見母元氣故曰反本還元也久餌之令深根以養固蔕也故嚥氣津者此名天池之水可久餌之資精氣血蕩滌五藏先溉元海一名離宮之水一名玉池一名神水不可唾之但可餌之以補精血可益元海也假令丙寅剛柔失守柔得其位上失其剛也雖得其交歲而丙未遷正治天下辛巳獨治其泉上位丙失其剛干故中水運不得運太過也反受土勝之上剛干失守下柔不可獨主之柔干在上猶言不及何況柔失剛者也中水運非太過不可執法而定之不以諸丙年作其水太過也當推之天數而知有虧也布天有餘而失守上正天雖主治之此卽布正之化正司主歲未得正位也天地不合卽律呂音異柔干至而呂有音應剛干未遷而律管無聲卽少羽鳴響而大羽無
【圖】
聲也如此卽天運失序雖有化而非常化也後三年變疫變有微甚故有遲速當推其天數之淺深也詳其微甚差有大小大差七分小差五分每一分一十五日大差速至小差徐徐而至之也徐至卽後三年至甚卽首三年推數差速卽知運遲當先補心兪心兪在背第五椎下兩傍各一寸半用圓利鍼於口中令溫暖次以手按穴得其氣動迺呪曰太始上淸丹元守靈誦之三徧先想火光於穴下然後刺可同身寸之一寸半畱七呼得氣至次進鍼三分以手彈之令氣至而下鍼得動氣至而徐徐出鍼次以手捫其穴令受鍼人閉氣三息而嚥氣也次五日可刺腎之所入腎之所入陰谷穴也在膝內輔骨之後大筋之下小筋之上按之應手屈膝而得之用圓利鍼令口中溫暖先以手按穴迺呪曰太微帝君五氣及真六辛都司符扶黑雲誦之一徧刺可入同身寸之四分得動氣至而急出之又有下位地甲子辛巳柔不
【圖】
附剛亦名失守卽地運皆虛後三年變水癘卽刺法皆如此矣卽丙寅丙子丙戌丙申丙午丙辰辛丑辛亥辛酉辛未辛巳辛卯如此上下失守皆推大小差而刺之其刺如畢慎其大喜欲情於中如不忌卽其氣復散也令靜七日七日後神氣實而水疫不傷心欲實令少思思卽傷神居當澄心而神守中卽道自降而其氣復上人亂想勞神卽陰中鬼王勞神卽神役苦志心亂故天人命實卽神和志安心靜卽中也假令庚辰剛柔失守乙得其位上失其庚卽謂柔失其剛也雖得其歲卽庚未得中位也乙得下位以治其地上位庚失其剛干故中金運不得大過反受火勝之也上位失守下位無合乙未在下主地孤立也上無剛干正之天運虛乙庚金運故非相招上下相招陰陽相合也司天與運各得其化布天未退中運勝來不以陽年
【圖】
元勝復支干不合有上下相錯謂之失守庚不與乙相對合也姑洗林鍾商音不應也失守卽同聲不相應也姑洗上管庚辰太商不如應林鍾下管乙未少商獨應矣如此則天運化易故四序非常也三年變大疫金疫又名殺疫詳其天數差有微甚大差七分卽氣過一百五日卽甚矣小差五分卽氣過七十五日卽微也微卽微三年至微卽徐也甚卽甚三年至甚卽速也當先補肝兪肝兪在背第九椎下兩傍各一寸半用圓利鍼以口溫暖先以手按穴得動氣欲下鍼而呪曰氣從始淸帝符六丁左施蒼城右入黃庭誦之三過先想靑氣於穴下然後刺之三分得氣而進鍼鍼入五分動氣至而徐徐出鍼以手捫其穴令受鍼人嚥氣次三日可刺肺之所行肺之所行經渠穴也在手寸口陷中手太陰經也用圓利鍼於口內溫令暖先以左手按穴而呪曰太始上真五符帝君元和氣合司入其神誦之三徧
【圖】
刺可同身寸之三分畱二呼動氣至而出其鍼也刺畢可靜神七日慎勿大怒怒必真氣卻散之又或在下地甲子乙未失守者卽乙柔干卽上庚獨治之亦名失守者卽□□孤主之三年變癘名曰金癘亦名殺癘其至待時也詳其地數之等差亦推其微甚可知遲速爾速至共三年遲卽後三年其至如金疫刺法同前也諸位乙庚失守刺法同卽天運各異金殺丁之災化民病也同刺而卻之也肝欲平卽勿怒怒卽陰生肝為陽神也陰生卽陽天夜臥念安其志勿誦惡語卽陽神魂守中假令壬午剛柔失守下得其位上失其主卽司天布正木運反虛也雖交歲而天未遷正中運勝卽地見丁酉獨主其運故行燥勝天未勢化是名二虛者已上壬未遷正下丁獨然卽雖陽
【圖】
年虧及不同災亦然三日肝自病風化不令運失其壬木得其位天如布退可得遷正不假復而正角上下失守相招其有期推之天別又及幾分天如復位故得相招者也差之微甚各有其數也差七分計一百五日卽大差之期也差五分卽七十五日其下者又微也律呂二角失而不和同音有日上律蕤賓下呂南呂上大角不應下少角應故二角失而不和也後壬午遷正之日卽上下角同聲相應微甚如見三年大疫微卽至乙酉甚卽至甲申甚速微除也當刺脾之兪脾之兪在背第十一椎下兩傍各一寸半動脈應手用圓利鍼令口中溫暖而刺之卽呪曰五精智精六甲玄靈帝符元首大始受真誦之三徧先想黃氣於穴下然後刺之二分得氣至而次進之又得動氣次進之二進各一分畱五呼卽徐徐出鍼以手捫之令其人不息三徧而嚥津也次三日可刺肝之所出也肝之所出大敦穴也在足大趾端去爪甲
【圖】
如韭葉及三毛之中足厥陰之井也用圓利鍼令口中溫暖而刺之卽呪曰真靈至玄大道冥然五神各位氣守三田誦之然後可刺入同身寸之三分畱十呼動氣至而出其鍼刺畢靜神七日勿大醉歌樂其氣復散又勿飽食勿食生物歌樂者卽脾神動而氣散也醉卽性亂飽卽食脹故慎忌之食生物卽傷脾氣也欲令脾實氣無滯飽無久坐食無太酸無食一切生物宜甘宜淡淡入胃也宜益府淡者土之薄味也而又次於甘者無閒坐無久臥故養脾也又或地下甲子丁酉失守其位未得中司卽氣不當位下不與壬奉合者亦名失守非名合德故柔不附剛天地二甲子上下不相招故陰陽有錯卽中運失其歲合之常政也卽地運不合三年變癘故名木癘又名風癘其至有卽亦推其微甚其刺法一
【圖】
如木疫之法卽諸丁壬上下失守皆同一法刺之假令戊申剛柔失守戊與癸合也天地二甲子卽戊申合癸亥也下位癸亥至地其主地正司也上下位戊申過丁未天數未退而復布天故失守戊癸不合也戊癸雖火運陽年不太過也戊未正司癸下獨治故非太過反受水勝之也上失其剛柔地獨主其氣不正故有邪干水運失守於上中下運有虧也故天虛而地猶主之中見火運水來犯之故曰邪干迭移其位差有淺深天數過差亦有多少卻得奉合合要在日數也欲至將合音律先同中火運徵也上下二律呂上窮太少二徵合音同如此天運失時三年之中火疫至矣速至庚戌也徐徐至辛亥所作也當刺肺之兪肺兪在背第三椎下兩傍各一寸半動脈應手用圓利鍼令口中溫暖先以手按穴迺刺之呪曰真邪用摶氣灌元神帝符反本位合其親誦之三徧刺
【圖】
之二分𠊱氣欲至想白氣於穴下次進一分得氣至而徐徐出其鍼以手捫之於其穴也然可立愈也刺畢靜神七日勿大悲傷也悲傷卽肺動而真氣復散也几喜怒悲樂恐皆不可過矣此五者皆可動天亂真神也故聖人㤀緣滅動念可存神也故神能主形神在形全可以身安道常長存也人欲實肺者要在息氣也無太喘息慎勿多言語及呼吸多氣喘及言語多及飲冷形寒食減多大忌悲傷喜怒冷傷其肺神也又或地下甲子癸亥失守者卽柔失守位也卽上失其剛也卽亦名戊癸不相合德者也卽運與地虛後三年變癘卽名火癘與火疫同也卽法刺一體卽諸戊諸癸上下同一體是故立地五年以明失守以溼法刺於是疫之與癘卽是上下剛柔之名也窮歸一體
【圖】
也卽刺疫法只有五法卽總其諸位失守故只歸五行而統之也此皆五疫癘歸天地不相和之氣化為疫癘大傷人之命也故達天元可通法刺復濟生民也黃帝曰余聞五疫之至皆相染易無問大小病狀相似不施救療如何可得不相移易者其病相染著如何得不相染也歧伯曰不相染者正氣存內邪不可干避其毒氣天牝從來復得其往邪毒之氣在於泄汗反下取之其氣入於中毒氣至腦中流入諸經之中令人染病矣如人嚏得此氣入鼻至腦中欲嚏出令勿投鼻中令嚏之卽出爾如此卽不相染也氣出於腦卽不邪干從鼻從入腦欲干復出卽無相染也氣出於腦卽室先想心如日卽正氣存中而神守其本卽邪疫之氣不犯之欲將入於疫室先想靑氣自
【圖】
肝而出左行於東化作林木如春柏之蒼翠次想白氣自肺而出右行於西化作戈甲如劒戟之明白利刃次想赤氣自心而出南行於上化作燄明如赫赫之炎燥次想黑氣自腎而出北行於下化作水如波浪之黑色次想黃氣自脾而出存於中央化作土如天地之黃色五氣護身之畢以想頭上如北斗之煌煌然後可入於疫室卽正氣存中而邪疫不干又一法於春分之日日未出而吐之用遠志去心以水煎之飲二盞吐之不疫者也又一法於雨水日後三浴以藥泄汗注汗出臭者無疫也又一法小金丹方辰砂二兩水磨雄黃一兩葉子雌黃一兩紫金半兩粉作末令細之同
【圖】
入合中外固了地一尺築地實不用爐不須藥制用火二十斤煆之也七日終常令火及二十斤候冷七日取次日出合子埋藥地中七日亦須吉地者佳也取出順日研之三日煉白沙蜜為丸如梧桐子大每日望朿吸日華氣一口冰水下一丸和氣嚥之服十粒無疫干也黃帝問曰人虛卽神游失守位使鬼神外干是致夭亾何以全真願聞刺法歧伯稽首再拜曰昭乎哉問謂神移失守雖在其體然不致死或有邪干故令夭壽邪未干而不病邪欲干而有卒亾也只如厥陰失守天以虛人氣肝虛感天重虛卽魂游於上
【圖】
□虛天虛又遇出汗於肝而三虛散神游上位左無英君下卽神光不聚而白尸鬼至令人卒亾者也邪干厥大氣身溫猶可刺之目中神彩有四肢雖冷心腹尚溫如口中無涎舌卵不縮者非感厥也卽名尸厥故可救之復蘇刺其足少陽之所過足少陽之所過邱墟穴也在足外踝下如前陷者中去臨泣同身寸之五寸足少陽之原也用毫鍼於人近體煖鍼至溫以左手按穴呪曰太上元君常居其左制之三魂誦之三徧次呼三魂名爽靈胎光幽精誦之三徧次想靑龍於穴下刺之可以同身寸之三分畱三呼可徐徐出鍼親令人按氣於口中腹中鳴者可治之次刺肝之兪在背第九椎下兩傍各一寸半用毫鍼著身溫之左手按穴呪曰太微帝君元英制魂真元及本令入靑雲又呼三魂各如前三徧刺入同身寸之三分畱三呼次進二分畱三呼復取鍼至三分畱一呼徐徐出卽氣及而復活人病心虛又遇君相二火司天失守感而三虛又或汗出於心
【圖】
卽致神魂逆於上入泥丸遇火不及黑尸鬼犯之令人暴亾不出一時可救之四肢冷氣雖閉絕不變色舌卵如不縮者可救目中神彩不變者可刺之也可刺手少陽之所過手少陽之所過陽池穴也在手表腕上陷者中手少陽之原也用毫鍼人身溫煖以手按穴呪曰太一帝君泥丸總神丹無黑氣來復其真誦之三徧想赤鳳於穴下刺入二分畱七呼次進一分畱三呼復退畱一呼徐徐手捫其穴卽令復活也復刺心兪在背第五椎下兩傍各一寸半用毫鍼著身溫煖以手按穴呪曰丹房守靈五帝上靑陽和布體來復黃庭誦之三徧刺可同身寸之七分畱一分次進一分畱一呼退至二分畱一呼徐徐而出鍼以手捫其穴也人脾病又遇太陰司天失守感而三虛重虛而汗出於脾因而三虛智意二神游於上位故曰失守又遇土不及靑尸鬼邪犯之於人令人暴亾不出一時可救之也四肢冷而身溫脣溫者可
【圖】
活之矣口中無涎卽名尸厥可刺足陽明之所過足陽明之所過衝腸穴也在足跗上骨間動脈去陷谷三寸足陽明之原也用毫鍼著人身溫煖以手按穴呪曰常在魂庭始淸太寍元和布氣六甲及真誦之三徧先想黃庭於穴下刺入三分畱三呼次進二分畱一呼徐徐退而以手捫之者也復刺脾之兪在背第十　椎下兩傍各一寸半用毫鍼以手按之呪曰太始乾位總統坤元黃庭真氣來復游全誦之三徧刺之三分畱二呼進至五分動氣至徐徐出鍼人肺病遇陽明司天失守感而三虛人虛天虛又汗出於肺因而三虛卽魂游於上故曰失守之也又遇金不及有赤尸鬼干人令人暴亾不出一時可救之雖無氣手足冷者心腹溫鼻微溫目中神彩不轉口中無涎舌卵不縮者皆可刺活也可刺手陽明之所過手陽明之所過合谷穴也在手大指次指間手陽明之原也用毫鍼著人體溫煖先以手按穴呪曰靑氣真全帝符日元七魄
【圖】
歸右今復本田誦之三徧想白氣於穴下刺入三分畱三呼次進鍼至五分畱三呼復退一分畱一呼徐徐出鍼以手捫其穴復活也復刺肺兪肺兪在背第三椎下兩傍各一寸半用毫鍼著體溫煖先以手按穴呪曰左元真人六合氣賓天符帝力來入其司誦之三徧鍼入一寸半畱三呼次進二分畱一呼徐徐出鍼以手捫其穴也人腎病又遇太陽司天失守感而三虛人虛天虛又感出汗於腎感而三虛卽腎神退游於黃庭雖不離體神光不聚故失守也又遇水運不及之年有黃尸鬼干犯人正氣吸人神魂致暴亾氣絕四肢厥冷心腹微溫眼色不易脣口及舌不變口中無涎卽可救也可刺足太陽之所過足太陽之所過京骨穴也在足外側大骨下赤白肉際陷者中是足太陽之原也用毫鍼著人身溫煖以手按穴呪曰元陽育嬰五老及真泥丸玄華補精長存想黑氣於穴下刺入一分半畱三呼迺進至三分畱一呼徐徐出鍼以
【圖】
手捫其穴也刺足少陽之兪在背第十椎下兩傍各一寸半用毫鍼先以手按穴呪曰天玄日晶太和昆靈真元內守持入始淸誦之三徧刺之三分畱三呼次又進五分畱三呼徐徐出鍼以手捫之黃帝問曰十二藏之相使神失位使神彩之不圓恐邪干犯治之可刺願聞其要五神失守以明刺法又言十二神之妙用也歧伯稽首再拜曰悉乎哉問至理道真宗此非聖帝焉究斯源是謂氣神合道契符上天人氣動合司天神氣相合田乎盛衰也心者君主之官神明出焉任治於物故為君主之官故心從形有神託心斯存是故心者神之舍也卽真心失守虛而神不守位卽𡚶游諸室五神不安而乃令虛也可刺手少陰之源手少陰之源者卽是兌骨穴也此是真心之源在掌後兌骨之端陷者中一名中都用長鍼口中溫煖刺入三
【圖】
分畱三呼進一分畱一呼徐徐出鍼以手捫其穴復蘇也肺者相傳之官治節出焉位高為君故官為相傳主行榮衞故治節由之喘息而自然有多語失節飲冷形寒悲愴是以肺神不守位卽虛也可刺手太陰之源肺之源出於太淵在掌後大筋一寸五分間陷者中手太陰之所過用長鍼以口中溫鍼以手按穴刺入同身寸之三分畱三呼動氣至而徐徐出鍼以手捫穴肝者將軍之官謀慮出焉勇而能斷故曰將軍潛發未萌故曰謀慮出焉怒而氣上遇氣交不前因而神失守神光不聚可用前法刺之全神守者也可刺足厥陰之源足厥陰之源太衝穴也在足大趾本節後二寸陷者中乃肝脈所過為源用長鍼便於口中先溫鍼以手按穴刺可入三分畱三呼進二分畱二呼徐徐出鍼以手捫之也膽者中正之官決斷出焉剛正果決故官為中正直而不疑故決斷出焉交動而卒怒怒而不息氣上而不守位使人中正不利欲成膈噎神光不聚未
【圖】
有邪干先可以刺治之者也可刺足少陽之源足少陽之源邱墟穴也在足外踝下如前陷者中去臨泣穴五寸足少陽之所過也用長鍼於口內溫鍼先以左手按穴刺可同身寸之三分畱三呼進至五分畱二呼徐徐出鍼以手捫之也膻中者臣使之官喜樂出焉膻中者在胷兩乳間為氣海手厥陰包絡之所居此作相火位故言臣使主其喜樂中及驚喜怒思恐卽神失守位使人如失志恍恍然神光不聚邪來干之可用刺法治之正神和也可刺心包胳所流勞宮穴也在手掌中央動脈手心主之所流也用長鍼於口中溫先以左手按穴刺可同身寸之三分畱二呼徐徐出鍼以手捫其穴也脾為諫議之官知周出焉心有所憶謂之意意中出焉謂之智智周萬事皆從意智也故知周出焉意有所著欲念生他想勞意不已智有所存神游失守則神元不聚可預治之者也可刺脾之源脾之源在足內側核骨下陷者中是足太陰之所過為源用長鍼於口內溫鍼
【圖】
先以左手按穴刺可入三分畱五呼進至三分畱五呼卽可徐徐而退鍼以手捫之胃為倉廩之官五味出焉包容五穀是謂倉廩之官勞養四傍故云五味出焉飲食飽甚汗出食飽房室卽氣畱滯注神游失守邪干未至可以預治全真可刺胃之源胃之源衝陽穴也在足跗上如同身寸之五分骨間動脈上去陷谷穴五寸是足陽明之所過用長鍼於口中溫鍼先以左手按穴刺可入三分畱三呼進至二分徐徐出鍼以手捫其穴大腸者傳道之官變化出焉傳道為傳不潔之道變化謂變化物之形故云傳道之官變化出焉男子有反之過故失守位邪非干之以刺法刺之卽令反卻蘇也可刺大腸之源大腸之源合谷穴也在手大指次指曲骨間手陽明之所過也用長鍼口中溫鍼刺入三分畱三呼進至二分畱一呼徐徐出之也小腸者受盛之官化物出焉承奉胃司受盛糟粕受元復化傳入大腸故云受盛之官化物出焉受而有異非合不合神失
【圖】
守可刺全真者可刺小腸之源小腸之源腕骨穴也在手外側腕前起骨下陷者中手太陽之所過也用長鍼於口中溫鍼先以左手按穴刺可入三分畱三呼進二分畱一呼徐徐出鍼次以手捫其穴也腎者作強之官伎巧出焉強於作用故曰作強造化形容故曰伎巧在女則當伎巧在男正曰作強人強作過失動合於三元八正之日故神失守位也故預刺而可全真者也刺其腎之源腎之源出於大谿在足內踝下跟骨之前陷者中足少陰之所過為源用長鍼於口中溫鍼先以左手按穴刺入三分畱一呼進一分畱一呼徐徐出鍼以手捫其穴也三焦者決瀆之官水道出焉引道陰陽開通閉塞故官司決瀆水道出焉決瀆者如四瀆入大海不離其水百川入海只江河淮濟入海不變其道故曰四瀆也三焦決瀆卽精與水道不相合也故曰三焦者上中下上焦者主內而不出或非內而卽內故不守中焦者主腐熟水穀或情動於中人或非動而動是謂孤動者神失守位下焦者主
【圖】
出而不內或當出而不出者故曰神失守位刺三焦之源三焦之源陽池穴也在手表腕上陷者中手少陽脈之所過也用長鍼於口內溫鍼先以左手按穴刺可入三分畱三呼進一分畱一呼徐徐出鍼以手捫之也膀胱者州都之官精液藏焉氣化則能出矣位當孤府故曰都官居下內空故藏精液若得氣海之氣施化則溲便注泄氣海之不足則閟隱不通故曰氣化則能出矣人若滯便而合氣注膀胱故精泄氣動水道不宣通故神失守位卽可以刺法全真者方知此法大妙也刺膀胱之源膀胱之源京骨穴也在足外側大骨下赤白肉際陷者中足太陽之所過用長鍼於口中溫鍼先以左手按穴刺可入三分畱三呼進二分畱三呼徐徐而出鍼以手捫其穴也凡此十二官者不得相失也失則災害至故不得相失失之則神光不聚故有邪干犯之卽害天命宜先刺以全真也是故刺法有全神養真之旨亦法有修真
【圖】
之道非治疾也故要修養和神也神為主養之宗故作先也道貴常存補神固根精氣不散神守不分內三寶卽神氣精一失其位三者皆傷三者同守故曰元和也然卽神守而雖不去亦全真神如去卽死矣然雖在其體身中而未去者亦非守位而全真也人神不守非達至真神不守卽光明不足故要守真而聚神光而可以修真真勿令泄人為知道至真之要在乎天玄人在母腹先通天玄之息是謂玄牝名曰谷神之門一名神顗一名上部之地戶一名人中之岳一名胎息之門一名通天之要人能㤀嗜欲定喜怒又所動隨天玄牝之息絕其想念如在母腹中之時命曰返天息而歸命迴入寂滅反太初還元胎息之道者也神守天息復入本元命曰歸宗人有諸疾守位之神可入玄中之息而歸命之真全神之道可久覬也
集／總集／文苑英華／賦　凡一百五十卷／卷第三　賦三／天象三／慶雲抱日賦　一(P.19-1)
文苑英華卷第三　　　　　　　　　賦三
天象三
慶雲抱日賦二首　　日月如合璧賦三首
寅賓出日賦四首
慶雲抱日賦以雲日暉映精彩相耀為韻
太陽之昇兮鑠景氣而澄氤氳聖人之德兮上蔚結而生慶雲外浮相煥中映成文郁郁昱昱繽繽紛紛粲兮若組繡之縈寳鏡翊兮若申甫之相明君無心而生應德而出不矅青以干呂能叶慶以扶日縹緲蜿蜒遊龍相逐而不如斐亹葳蕤彩蜺舒狀而難匹始流形於孤嶽終垂象於九圍麗碧霄以增媚捧金烏而徐飛感覆幬之仁效雲表瑞憑玄黃之氣耀影含輝夫天道無言以物應聖聖功不宰物自効命故有非烟非雲為祥為慶付我元吉彰我元盛豈徒眾彩錯出重輪交映者哉且日者實也象君而貞明雲者運也應時而發生就日而浮若就君之朝聘五色成象告五方之和平騰乎天假其陰隲見于晝資厥炎精懿乎煌煌燭空曄曄呈彩域中之目無不仰觀天下之心若有所待何必蒼梧稱美橫汾是載者乎夫變化翕忽希夷混茫理至則無幽不感德盛則化妖為祥煥厥霄極亘于天光彼丹甑玉燭蓂莢芝房孰若此感化而見五彩其相者焉是知聖與冥通理由感召故我后之盛德不求彰而自耀
集／總集／文苑英華／賦　凡一百五十卷／卷第四　賦四／天象四／日中烏賦　康僚(P.23-2)
日中烏賦以輝光映出棲跡中在為韻
康僚
相彼烏矣超然莫同不振羽於域上自呈形於日中儀鳳肯慙信五色而都混高天已及豈三年之始沖懿此生成貫乎今昔東西必隨於運動昇降寧離於赫奕俯黃人而更助金光映王字而偏疑鳥跡既乃騰凌霄漢披拂雲霓那楚幕而堪處匪霜臺之足棲分明而不似籠中固非仙鶴髣髴而還如鏡裏豈是山鷄曷九雛之莫對乃三足而長在黑羽雖同於不黔白頭詎得而終待始來何地誰見入於重輪爰止何年孰可聞於真宰徒訝其煒煒煌煌形標翼張縱橫弄色宛轉和光風起而遙疑飛動烟含而杳若潛藏足令人子閑窺因寄情於反哺日官頻測空懷望於殊祥嘉其靄爾無疋裒然斯出鳴琴安得寫其啼流火焉能變其質復不知見也何期隱也奚歸有咸池兮飲不飲有蟠桃兮依不依誰使梯航景象沐浴光輝炫晃乎清晝優遊乎翠微靡願稻糧志士留之而莫得無猜彈射夸父驚之而不飛客有指寥廓之儀形訪前時之歌詠且彼素姿神異赤羽輝映不為陰隲之符盖本陽精之命今仁風已扇孝理方盛烏之靈兮得不降休而瑞聖
集／總集／文苑英華／賦　凡一百五十卷／卷第七　賦七／天象七／瑤臺月賦　王淮(P.37-1)
瑤臺月賦以仙家帝室皎潔清光為韻
王淮至元十八年試宏博
素月霄凝寒空迥徹照瓊樹以增麗煥瑤臺而共潔遠而望也浮皎晶之精光近而察焉帶巍峩之積雪美其清熒互映絢練相鮮洞玉砌以周設對金波而正圓增搆參差迥出林巒之表光輝照燭還同崐閬之前覩重壁以發地
曕百常之造天乍動乍搖難審詳於眾目若明若滅疑陟降於群仙顧兔凄涼崇臺窱惵意駭倏然悄駢階級以雲矗粲瓊瑛之霄皎徒引耀之可觀豈懷材之足表若見仙闕如遊玉京月映臺而九天共霽臺照月而萬里俱明含氷霰而逾潔軼氛埃而更清斯可以滌鄙夫之幽抱暢達士之高情皎皎寒光悠悠清質凝精以降委照而出玩浮光而神竦炫微輝而皆溢視乎外美清瑩乎瑤華鑒乎中致齋莊於虛室由斯可保亦既有光始激射以內照忽飛騰而外揚璧彩遙分奪氷壺以的的桂華中映同日觀之煌煌於是天地朗然纖埃不翳九成由其直上八表可以旁睨將以象清都朝玉帝豈徒恣遐想窮遠睇徘徊於臺榭之間悵望於蟾蜍之際而已哉吟翫　既久規圓已斜歎將傾於桂思復搴於瓊華庶竭精於冊府寧遠慕於仙家
集／總集／文苑英華／賦　凡一百五十卷／卷第七　賦七／天象七／玉鉤賦　一　張仲素(P.39-2)
玉鉤賦以常恊正經故無朓朒為韻
張仲素
月以陰德玉聞夜光伊在天而成象杳如鉤而可望每映樓而皎皎類照廡之煌煌隱見以時兮不愆其候虧全有節兮此惟其常當其霽景方晚清飈既涼瑩迢遰之初魄出西南之一方韜皎皎之輝尚潛玄兔呈纖纖之狀詎假白狼矧乃就盈之姿曲成是愜從三讓而載吐表四序之克恊侔雕瓊之異象契舒蓂之數葉臨洞房之內猶隔瑣
窓隱遙城之隅乍明粉堞觀夫媚霜烟掛遼敻悟如珪之有始知合璧之將聖既麗天而作則亦順辰而為政彎環而素彩未流蕭散而丹霞始淨所以增思婦之獨愁發詩人之興咏豈止生波海澨煥乎天經況於玉以比德復如鉤而效靈落魚浦之間偏宜泛影垂朱簾之側宛似分形思其迥出隴陰漸登雲路每因躔而進晷就新而去故沉澄寥之空碧麗柔明之微素曷蛾眉之足儔豈玉璜之能喻然而合其道也則圓景不渝順其化也而盈缺或殊當未光之時所明若昧自哉生之外其有如無且色依微於林表晦見西方之謂晀光掩映於暘谷朔出東隅以為朒今異此而守度諒君明而臣肅故其賦玉鉤之輝輝誠可增金波之穆穆
集／總集／文苑英華／賦　凡一百五十卷／卷第八　賦八／天象八／老人星賦　二　楊烱(P.41-2)
第二
楊烱
赫赫宗周皇天降休麗哉神聖皇天降命開綱布網發號施令河出圖兮五雲集天垂象兮三光映南極之庭老人之星煜煜爚爚煌煌熒熒秋分之旦見乎丙春分之夕入乎丁配神山之呼萬歲符水德之兆千齡晃如金粟粲若銀燭比秋草之一螢狀荊山之片玉渾渾熊熊懸紫貝於河宮曄曄暐暐曜明珠於漢水其光也如丹其大也如李稽元命之攸述按星經之所紀見則化平主昌明則天下多士經始靈臺嵳峩崔嵬星則唐都講藝氣則王朔呈材晝觀雲物夜察昭回覩南郊之炳燿欣北極之康哉三公輔弼庶官文武獻仙壽兮祝堯奏昌言兮拜禹瞻太霄而踴躍伏前庭而俯僂萬人於是和歌百獸於焉率舞穆穆神皇受天之祥邈矣台州之北窅然汾水之陽貞明也者日月同光貞觀也者天地為常有混成之獨立運元氣之茫茫若夫大虹流渚金天當宁大電繞樞軒轅受圖殷馗則黃星見楚雷煥則紫氣臨吳青方半月東井連珠辰極之齊七政泰階之平六符雖前皇之盛德又何以加於此乎至若甘露溢醴泉出蓂莢生嘉禾實鳳凰丹彩騶虞白質南海無波東風入律比夫皇穹之錫壽何足以談其萬一聖上猶復招列仙擇群賢日慎一日玄之又玄兵戈不
起至德承天臣烱作頌皇家萬年
集／總集／文苑英華／賦　凡一百五十卷／卷第八　賦八／天象八／五星同色賦　四　林益(P.43-1)
第四以天下偃兵無為而理為韻
林益
惟聖御極兮惟德動天神超繫表兮功軼帝先和氣欝以交暢休風裕乎上玄耀貞明於日月紛輕靄於雲烟九星不改而仰止五緯相次而燦然若乃歲位在木辰見於水熒惑表火正之中太白應金方之紀鎮實土德黃為中美惟我皇之至聖信體元以合理萬國同風三光叶晷岩廊有謐垂衣之化炳焉蠻夷自清戢戈之日久矣帝有孚而昭應天何言而効祉登觀臺以書於宣夜徵瑞典載叶於
聖期仰三辰之焜耀表文合之雍熙惟皇王之同德彰福應之允滋可以對越郊廟紛被歌詩贍彼景瑞候其禕而作候其緯而張衡東京賦昭回于天垂象于下廻列躔次遙通分野或表異於歲登乃呈休於王者觀五行之秀氣與一月而齊明同色已傳於堯曆聚井更弭於漢兵足使皇圖有耀史牒增榮天凝兮瑞彩聖稟兮休符映天津乍疑於流火寫漢浦更類於沉珠煌煌則燿衡碧落歷歷則光含白榆惟列宿之自拱倬前古之所無夜何時兮其未返天之廻兮光已遠隨斜漢而影移落堯城之更晚星兮懸倚蓋而垂休伯也知靈臺之已偃聖上事無事為無為精流緯象繇入熊羆猶下弓旌之詔俾收岩穴之奇夫或不敏備謳歌於聖代與帝力之何如
集／總集／文苑英華／賦　凡一百五十卷／卷第八　賦八／天象八／眾星拱北賦　二　李程(P.44-1)
第二同前韻
李程
邈矣辰極凝光於北以迢迢之遠狀出蒼蒼之正色蔭華蓋作上帝之居擁神休為下土之式厥高可仰其儀不忒觀眾星之附麗如小邦之懷德至於遐瞻五緯廻眺九圍湛河漢之秋景滅烟霞之夕霏此則信無大而無小諒知章而知微粲以低昂嗟在空而錯置煥而旋復訝共貫而知歸環紫極而未散流素月而方稀瞻夫攝提引翼鉤陳邐迤或重輝而王集乍浮爍而波委儲精定位叶天步之廓然有耀遠方振旄頭而嘒彼且沖漠之外或盈或虛霄則觀夫成列晝焉測其所如是知惟辰得中同睿作聖合真宰之至理稟昊天之成命陰滋玉燭徒見冥其六符洞契璇樞惟悟齊其七政當其重城未啔永夜向晨想清防於嚴密披玄霄而得真俱熠熠以晶朗乍煌煌而彩新類珠連之可媚儼天行而自陳拱之立言孔氏已傳乎舊史
犯而成象漢帝曾容其友人涓乎晷度環合躔次律中輻輳轂纔可比其稠水會瀛未足方其眾盖所以明上德之攸擬宣下情而通諷客有託身白社翹思青冥當天地交泰山川永寧敢属詞而體物照庶士之從星
集／總集／文苑英華／賦　凡一百五十卷／卷第八　賦八／天象八／眾星環北極賦　趙蕃(P.44-2)
眾星環北極賦以辰極鎮居眾星拱北為韻
趙蕃
惟極天之樞惟星日之餘日散精而外布天樞要以高居的然守中昭上玄之道著爛兮繁會助下濟以光舒況乎有條不紊既明且踈雖貫珠而奚擬縱編貝而豈如周流無窮隨五緯之軌道運行有度參兩曜之居諸疑徐而速若動而息不騫不崩匪差匪忒俱逓遷而序別各有位而分職瞻言粲粲何三五之在東嘒彼累累亦四七而朝北是知統太一而為眾處天心而稱極故能總懸象之綱作垂光之則不然何以探天之賾何以表天之闢必得一以含默乃聚黃以修繹明夫會者靜而處輔相者動而順靜乃常德不離動惟適道無吝然後眾星熠熠外辨方而不迷一極煌煌中居所而作鎮是以仲尼譬為政之德羲和時敬授之信則天道恒象人事或遵北極足以比聖眾星足以喻臣惟臣不矜德合星之夕惕惟聖不代道配極之日新故得肅清黃道利貞紫宸豈惟大邦是控臨朝御眾而已實將先天稽極後極立經仰觀其動靜旁暢其儀形然後為政同乎北極來方類乎眾星斯乃先哲之臣是崇是奉臯陶所以邁德虞舜所以垂拱不然比眾星之環
北又奚足以為重
集／總集／文苑英華／賦　凡一百五十卷／卷第九　賦九／天象九／泰階六符賦　三　房寬(P.46-1)
第三同前韻
房寬
天垂象其徒實繁聖作則克叶元元故六符之効祉同五星之可言匪侵名於傅說不奪彩於軒轅有道則見穎然以明示萬物之咸若表三階之砥平歷歷珠貫煌煌弁橫
高以視卑八表仰其不忒低而能燭四海悅其光榮昔昧者謂前王之淫縱今明者彰我后之元亨既歸仁於垂拱亦叶政於阿衡寧不以爕理詣極叶光莫京麯蘖以之作醴塩梅於是調羹近取諸身長乎庶類率土雖廣至德遐備救旱則霖雨為先濟川則舟楫是利不然者奚得與南極而齊出拱北辰而為次跂彼無報既織女之多慙晥爾服箱知牽牛之增媿繼東井之應福何穎川之足懿事契其誠萬邦以貞亦既啟瑞終然永清且逢時而不隱猶牧謙而作程每避日以照曜孰與月而爭晶順秋冬以廻幹隨河漢以低傾寧直降龍駟之特稟應仙郎之美名信可久而可大等無臭而無聲謬窺管以體物幸蒭蕘之見并
集／總集／文苑英華／賦　凡一百五十卷／卷第九　賦九／天象九／景星見賦(P.49-1)
景星見賦以垂象含輝有道則見為韻
皇天有知明命不疑既何言而守默亦懸象而高垂彼星之見者下符睿哲上麗圓規將旌德之治亂必審時而推移故行藏克叶乎道盈縮不失其宜於是稽其義觀其象色煥炳光烱晃挂青漢粲粲其輝連白榆歷歷其狀天以祚聖垂玄精而臨下聖以應天憑至誠而感上覩其貌美天文之昭昭原其本知王道之蕩蕩盖以瑞本斯表祥光是含五緯知讓七紀懷慙與時俱明兮皇化齊美將聖共出兮玄德相參豈同夫入蜀而使臣應其二在戶而詩人
詠其三徒觀其象高而遠質明而微如曙燈之欲滅若秋螢之不飛夜則出焉麗乾元以發彩晝而隱也讓太陽而藏輝不然則安知國家無為無事垂拱垂衣乎我唐至德可久立功不朽澤及四海化被九有繄彼景星契我元首俾千品萬類仰而知其太平四夷八蠻瞻而慕乎聖后若然則其驗可徵其事可考伊星之叶聖如風之偃草其靈也在乎或出或處其應也彰乎有道無道彼漢祖之聚五星唐堯之感五老未若帝命是錫生靈載造天祿無彊鴻業永保者也原夫莫大匪天莫明匪德天也惟德是輔德也惟天是則是以垂一星而呈萬國其明孔彰其儀不忒至若雲開天碧昭然可覿炳如金粟澯若銀礫煌煌其明爛爛其色九霄靜而載揚光芒千里望而不違咫尺客有觀天文察時變惟景星之所在信有道而則見美盛德之形容懷斯文而願薦
集／總集／文苑英華／賦　凡一百五十卷／卷第十　賦十／天象十／星回于天賦　馮宿(P.50-1)
文苑英華卷第十　　　　　　　　　賦十
天象十
星回于天賦一首　　　查客至斗牛賦一首
德星聚賦一首　　　　斗為帝車賦一首
天上種白榆賦一首　　明河賦一首
秋河賦一首　　　　　天河賦一首
曙觀秋河賦一首
星回于天賦以數將已終歲且更始為韻
馮宿
天其運乎歲聿云莫彼星回而斗建寔惟新而去故攝提克正無聞黍累之差懸象著明不忒陰陽之數仰觀蒼蒼悠久且長一十二分終而復始二十八宿巡而有常各安其位各正其方每披雲而見質恒耿漢而流光凌霜晣晣燭夜煌煌瞻彼星之回復知改歲之方將豈不以式遵晷度無失綱紀縱橫其狀逐青陽而左旋璀璨其容候招搖而東指匝四氣而為度臨萬戶而可視聖人所以參象於躬考正極中天蓋高而道遠星且回於歲終悠悠積氣奕奕長空潛應曆以相授若循環之不窮且運故無窮時亦有替三光垂其極四序成其歲必當觀大象以立規驗周星而取制方今時惟行夏令無苟且帝感於天而克保休祥星回於天而不乖次舍故得律應時貞昭回上清星歸其本歲亦將更遵舊紀而無謬反初元而作程則有愽古之士學於大史觀歲抄而星窮知有卒而有始於是徵月
令以揮翰談天經而賦美
集／總集／文苑英華／賦　凡一百五十卷／卷第十　賦十／天象十／德星聚賦(P.51-1)
德星聚賦以賢人下會德星上聚為韻
惟德星兮聚于中天伊賢人兮集于穎川人以文而會也星不言而信焉彼星惟德彼人惟賢不然安得萃於中夜格于上玄徛歟陳氏德必有鄰展矣乾象應亦如神繄伊人之所感諒皇天之無親蓋以彰矣星辰旌乎逸人人也惟何賢之眾也星也惟何靈之大者人之有感故昭昭而應上星之不諂亦煌煌而臨下於是太史既奏穎川斯會賢之生兮五百年中賢之聚兮五千里內星見而粲粲爛爛人集而無小無大至若雲開天碧廻然可覿接青漢之皎皎含白榆之歷歷參差其貌炳煥其色九霄列而再揚光芒萬里視而不違咫尺既含曜而應物亦昭賢而表德觀夫天經嘒彼德星稟陽高遠垂象青冥五緯不能亂其色七紀不能雜其形明麗乎天則高而可仰光粲于夜亦爛而有靈且其賢者人之所重星者人之所仰伊賢之契星猶影之與響者也是故星垂天際應彼穎上克明克信不忒不爽拂皓月而火微點晴空而珠朗借如三星現而在戶五緯聚而表祚氣沖斗而劍出客犯斗而槎度少微興處士之憂熒惑感景公之懼曷若乎名實可久古今是慕也則那抑賢人之聚
集／總集／文苑英華／賦　凡一百五十卷／卷第十　賦十／天象十／斗為帝車賦　白行簡(P.51-1)
斗為帝車賦以運乎中央臨制四海為韻
白行簡
惟斗之列在天之中象其車之為用明乎運而不窮爛然有光隨月建而不忒循環靡定轉天道而潛通爾其自彼
玄功彰乎真宰輻湊而眾星有次環回而周天可待將臨無極同樂御之在君隨轉無窮異月輪之生海故得四時式序九有皆臨順乎軌而克陰陽之分比於轂而正天地之心宛轉潛移循環微至周行不失於紀綱順動罔差於躔次何有象而著天何無跡而行地是使星辰日月之度光不失三春夏秋冬之期時不愆四懿夫拱極昭彰垂精耀芒將侔功於引重在載德以知方莫測車行式瞻其上象遙觀帝座宛在彼中央是動不過位止無其常作觧疑夫轞轞有耀想乎煌煌然則七星所臨下土之分度數必循於厚載經行用昭其廣運是以義將德比動與化俱廣覆之恩既愽致遠之道斯殊輪不摧兮展雲鋒而罔懼駕非馬也歷天險而無虞所以取轅轂喻璿樞見維北之運矣豈指南而已乎猶一人之在上而萬國之是制規圓而輪轉罔差鱗次而運行無替遵不已之道豈念窮途駕自然之車寧愁輿曳是則天衢可陟雲路有勢幸見殊於輪扁之徒不可使其功而効藝
集／總集／文苑英華／賦　凡一百五十卷／卷第十一　賦十一／天象十一／郊天日五色祥雲賦　元稹(P.55-1)
郊天日五色祥雲賦以題為韻
元稹
臣奉某日詔書曰惟元祀月正之三日將有事於南郊直端門而云一作未出天錫余以雲瑞是何祥而何吉臣稹稽首敢言其實陛下乘五位而出震迎五帝以郊天五方騰其粹氣故雲五色以相宣排空一作控壇乍直捧日初圓獸蹲而龍鱗熠熠鳥跂而鳳翼翩翩羽蓋凝而軒皇蹔駐風馬駕而王母欲前影帶其彩一作旂常疑錯繡之遙屬一作動光照乎一作昭文章物比摛錦之相連觀之者無小無大觀之日一作曰非烟若烟一作若烟非烟昔者卿雲作歌於虞舜白雲著詞於漢武皆跂望而為言非仰觀而遂覩今陛下德至天地恩覃草莽當翠輦黃屋之一有方字行見金枝玉葉之一有可字數陋泰山之觸石方出句鄙高唐之舉袂如舞昭示於公一有侯字卿士莫不稱萬歲者三並美於麟鳳龜龍可以與四靈而一作為五於是載筆氏書百辟之詞曰郁郁紛紛維慶霄之
雲古之一作有堯舜幸得以為君象一有胥字氏譯四夷之歌曰煒煒煌煌天宇之祥唐有神聖莫敢不來王帝用愀然句曰予何力澤未周於四海雲胡為乎一作而五色來以一作爾群后舉爾眾職由一作因五行以脩五事遵五常而厚五德正五刑以去五虐繁五稼而除五賊苟順夫人理一有之字父子君臣則安知雲物一有之字赤黃蒼黑進我輦輅就我鈞陶一作陶匏雖有光華之萬狀不若豐穰於四郊凡百庶僚相趨而顧稍疑江上之奇一作綺果異封中之素補天者維一作雖欲抑之而不出吞筆者安可寢之而無賦越明日臣稹詠霈澤於雞竿之前覩斯雲散之為五彩之湛露
元稹有集印行今間取二三為一作
集／總集／文苑英華／賦　凡一百五十卷／卷第十五　賦十五／天象十五／露賦　張彥勝(P.72-1)
露賦
張彥勝
夫露者陰陽之精氣也天地之靈液秋冬濁而春夏清晞於朝而生於夕隨時應變不凝不積遇物受彩因象而光滴滴瀝瀝熒熒煌煌爾其為大也澄九天而靜六合爾其
為廣也清四極而洒八荒故能消歇氛埃生成草木羃瀝千品霑濡萬族其澤厚矣其潤深矣願聞其始試言厥初兆自元氣生於太虛巨人飲之而不死上古吮之而穴居天無雲兮珠的皪野有草兮玉扶疎寫蟲鳥兮為篆懷蛟龍兮著書河洛建都兮氣均風雨甘泉築舘兮名亞儲胥或泛灧池臺或葳蕤竹柏鶬鶊鳴兮色紫鴻鴈來兮光白露之為德也天乙所以為王侯露之為文也詩人所以歌邵伯既因甘而作頌稱未晞而留客是時鷙鳥初擊鳴蟬向脫悲九節之相催恨三危之路遠或乃幽閨織婦初下鳴機徘徊空院悵望秋暉洞房月入羅帳螢飛看鴻鴈之將度怨良人兮不歸洒交頤之玉筯苦寒露之沾衣至如疑作山氣寒瀚海風急胡侵壠塞兵屯馬邑征人此時思歸下泣不覺漣如沾我衣濕別有洛陽才子人間人間　一作河間秀士遠自巖曲來遊學市有恨驚心無人知己聞墜葉而嘆息對浮雲而愁起恓恓兮怳若有亡此句疑有闕文覩薕葭之蒼蒼惜白露而為霜宋大夫聞而嘆曰歲乎不我與一寒一暑昔時春晚拂楊柳於南津今日秋深落芙蓉於北渚古人未達平生覊旅君何為而絕絃敢知音而相許重曰白日黯黯兮秋風多綠川蕭蕭兮空水波聞郢中之有曲試調露而為歌歌曰天降氣兮地凝精皇德茂兮芝蓋平金盤漬兮玉盃清葉有露兮落有聲遼東之鶴中夜驚日南之雞凌晨鳴華山柏兮多珠露松子服之得長生
集／總集／文苑英華／賦　凡一百五十卷／卷第二十二　賦二十二／歲時二／春儺賦　孫頠(P.103-2)
春儺賦
孫頠
是月也見斗於辰日交長至有司方成大禮展時事達九門以禳恊四靈而滌器匪歲之卒乃春之季令陰氣以下降使陽和而上利順三時而不忒恊萬福而必萃命方相氏出儺百神丹首纏裳辮髮文身摐金皷以騰躍執戈矛以逡巡驅赤疫於四裔保皇家於萬人斯乃卒歲之儺也豈比夫抑而畢春於是休徵允備有典有則洗滌氛癘祚我邦國其弓乃桃其矢乃棘野仲無以施其計遊光曷足逞其特然而禮法肅設干旌駢羅祠青帝以邀福抑金方以與儺將以窒陰氣發陽和已矣哉斯欲陳儺之儀述儺之餙盛可以仰功可以抑騰金耀一作輝於四目被熊皮於五色乍煒煒以煌煌或昈昈而赩赩既秉戈而揚盾率百隸而是職及乎出未央經上林芳菲發越瑕穢漂沉時令既畢嘉貺是尋黃龍白鳳大輅南金聚高冠之岌岌會
長劔之森森我皇堯舜比德夔龍是扶春儺高門載馳載驅玉以制容金以餙途流聲教以布濩乃洋溢於天衢既而陰陽交和庶物時育氛氳將埽祥光可掬綏我眉壽介余景福客有書劔三朝苦心簡牘荏苒青衿蹉跎白屋儻不棄於蒭蕘將刷羽於喬木
集／總集／文苑英華／賦　凡一百五十卷／卷第二十五　賦二十五／地類一／五色土賦　二　盧士開(P.115-1)
第二同前韻
盧士開登科記作士閱
尊彼國常乃立人極依大社以封土命諸侯以方色木官復位東方一作極於焉必書火正是司南方由之可識西同白帝之象北察玄武之職配中黃而立名覆西方而作式於是端扆穆穆授策皇皇賢戚封建君臣樂康既載人之爾厚亦植物而惟良可以載八紘包大荒豈離逷于爾邑盡東南于我疆昔神黷無厭聞革故於有魏天祚明德遂惟新於聖唐總祝融與蓐收臣玄冥與勾芒知合之以濟代故貢之以來王守于爾位亦有寵子思翦桐而是立故分茅以共理所以維城所以撫封爰作稼穡錫之附庸列五色以相備和八音以相從色能惟正音乃叶雅將察之以報功故封之以立社惟人是恤選賢以建仰夏王之攸敦法周官之大憲胙之而氏可命相之而宅可依五德聿修萬方知歸即之也真彩煌煌望之也靈壇巍巍足以表正方夏發揚德輝等乎珪瑞叶以元吉建樹侯家藩屏王室分之惟五行之惟一寔邦家之永固與天壤而齊畢
集／總集／文苑英華／賦　凡一百五十卷／卷第二十六　賦二十六／地類二／土風賦(P.118-1)
文苑英華卷第二十六　　　　　　　賦二十六
地類二
土風賦一首　　　　　塵賦一首
隟塵賦三首　　　　　泥賦一首
土風賦
班固曰人含五常貴于萬彙剛柔緩急音聲不同繫水土之風氣則謂之風其好惡取捨動靜不恒隨君上之情欲聖唐四三皇而六五帝一六合而光宅覽職方圖三川盡見歲七月木鐸狥于路命州里舉賢良於我睢陽古之大郡也唯君子能通天下之志也其詞曰
吳季札挺生江國自南徂北聽群樂之存亡觀諸夏之臧慝乃言夫大雅小雅周南召南陳俗夸而奢其國無主韓地薄而險其人不堪燕都渤碣秦負汧隴俠客憑陵世家淫勇顓頊之居衛也桑間濮上務耽聲色太公之存齊也冠帶衣履唯勤組織洙泗之間既當疑作富財力觜畢之下彌重獵弋冀州則紂之餘烈易為讐寇合浦則蠻之獷俗相尚戰鬪吳南有豫章之基燒銅山而煮塩海楚東有雲夢之區鞭火耕而驅水耨豈若睢陽城臨氐房其地平促其人溫良昔者舜漁雷澤堯作成一作平陽天乙都毫沛公潛梁故地多君子而風有先王富禮樂盛文章魚塩委積士馬精疆亦有顏邑野人居宋而生孔子漆園傲吏隱周而號蒙莊韋氏以占星著族楚宮以揆日居方宓子賤聽
訟築臺坐空囹圄巫馬期勸農作宰克正封疆亦有高辛故郡下邑軍塲蔡走定陶之國晉入涉疑作沙隨之鄉與夷出盟於瓦屋郤缺來會於承筐聊采綴而為賦敘菁華而未央言其國之始祖微子封於斯土先膺宗周之錫命招納暴殷之餘戶宅陶唐火正之檻就彭城鐵官之估於是孟諸為澤芒山為圃日尋干戈雲列郡疑作群伍起臺十仞作室百堵按弓甲飛樓櫓橫釣臺伐金皷討曹滅衛侵鄫掠魯會盟於鴻口之亭繳射於龍遊之浦及其楚國圍急澤門役苦外則旴目而歌內則折骸而哺妖星去國所移者三恠石隕空視之則五其後漢分元弟出食於梁景當作文帝則錫茅而建社文當作景帝則肅桂而稱觴由是綵艇畫樓鋪鴈池以千里蘭軒竹閣澄猿巖而四起徵廐馬於邊徼選宮人於街市千乘出車百金練士煌煌煒煒而軍容備矣南面稱覇而朝天子若乃秦名碭郡禹作豫州城池競於春色車騎溢於川流惠運則詠南山以作賦長卿則背西蜀而來遊入瓜亭而避暑臨穀塾而迎秋吊仙人於蒙邑祠閼伯於商丘想華門之瘈狗歎梁野之妖牛並忘歸於此地充近侍而淹留別有忠臣壯士貞夫孝子五侯競立三王俱死英靈遰見商推未已雖埋骨於黃塵俱列名於青史當今奄有萬國承平百年化被則如春露之沾草文同則若夜星之拱天惟茲都之宏壯北列土而居先屬城有師何代無賢伊昔全盛莫之與競食客駢闐諸
侯聘命旌旆互出臺殿交映忽瓜剖而豆分若煙收而雨竟已矣哉中則傾兮滿則缺陰靈起兮陽精滅始看春樹歇芳菲已見秋源漲沙雪自昔雄材與壯氣莫不埋恨而吞咽七十里之城郭仍在一千年之綺羅都絕京兆杜公久遊關東臨少昊之秋月過梁王之舊宮食水土問人風執官曹而正直抱身鏡而清通識寳者不遺於草澤懷材者喜遇於良工但能任土而作貢則我梁國之不空
集／總集／文苑英華／賦　凡一百五十卷／卷第二十七　賦二十七／地類三／西嶽望幸賦　閻隨侯(P.122-2)
西嶽望幸賦
閻隨侯
壯哉太華兮為金方之鎮削成四面壁立千仞勢阨河關兮橫地以傑出氣雄宇宙兮極天而增峻疏鑿則禹封崇則舜歷選列辟咸五載而一廵於昭有唐曷不登以肆覲我聖君之開元一十八載威靈限乎無外至德與日月齊明寳位與乾坤比大鴻澤洋溢湛恩滂沛萬國同於文軌百蠻襲於冠帶河海清夷風雲昭泰鬼神奔走而奉職玉帛梯航而入會蕩蕩乎巍巍乎誠聖人之神用也美不可得而稱載至若祖武宗文之業觀風問俗之勤舉由禮兮動為仁禔百福兮延群神無文之典咸秩中和之政惟醇邦國之鴻徽克播帝王之盛事畢陳若乃詩書禮義之府禮樂德之則設金馬石渠之署脩成均崇文之職坐公卿以
論道養更老而崇德詢善而當宁委裘禮賢而日旰忘食振木鐸而施令正銅儀而御極歌舞盡盛德之容聲明彰具物之餙此聖人之文教也先王剡木為矢弦木為弧所以脩戎器戒不虞於是簡車徒誓將帥百官象物而動軍政不戒而備重之以三令五申示之以戎昭果毅正卒伍駢部位鵝鸛魚麗兮鴈行鱗次鳴笳疊皷兮隱天動地自朝及野兮千乘萬騎谷轉山移兮天旋雲被赫赫震震耀武中原兮將除害以興利因農隙而講武事羗夷覩之以奪魄蠻狄聞之以挫氣雖商湯有景毫之命方此以知慙周成有岐陽之蒐比茲而多愧然後班師旅行慶賜穆穆煌煌焉舍爵策勳而飲至此聖人之武功也太原啟聖誕受駿命傳萬代兮本枝盛上黨興王休有烈光應大橫兮天業昌漢高不忘於豊沛光武不起於南陽故踰孟門越太行鏟危磴夷高岡馬無泛駕兮鑾珮鏘鏘車靡摧輪兮和鈴鈌鈌紛霍以電邁震隱轔以軍裝坌入乎舊宮之皇皇思宗祖之艱難詠潛龍於沂康出德教兮脩國章問老病兮勸農桑豈徒率子弟以佐酒歌大風而還鄉此聖人之廵狩一作省也古者為高必因丘陵為下必因川澤去舂陵之天邸望臺駘之星陌軒訪道乃逍遙於廣成丹陵出遊還悵望於姑射踐唐人之舊壤遵漢家之餘迹祠后土於汾陰盛禮容於瑤席既而泰折啟方壇闢有潔在盛有牲在滌奏咸池兮羅金石欽瘞繒兮埋玉璧幽髣髴
兮地祗格電輝輝兮神光赫時展豫兮群瑞臻紛景福兮隨吾君黃龍降兮應景運寳見兮寫龍文整樓舡兮濟橫汾縱歡樂兮歌白雲此聖人之報地也禮行於郊百神受職焉禮行於社百貨可極焉既即陰以報地遂就陽而禮天因吉土歷廣廛跨周服掩秦田萬乘星陳出直城之郊外八方雲會就京兆之天邊騎雜沓車駢闐赫赫奕奕而燭川以屆乎圓丘之前於是牲用特酒尚玄樂以雲門是重禮以蒼玉為先推高祖以作配五精率而來旋達上下合腥膻設柴燎致高煙上帝降監兮享明德子子孫孫兮萬億年此聖人之禮天也王者受命必升中以因名山告成功而紀厥美四時以春方首事五嶽以岱宗為始無懷以降七十有餘管仲所詳十二而已我皇承先王正統繼列聖遐軌幽明恊同靈物蕃祉故天不愛其寳地不愛其珍卿雲爛漫而動色醴泉湧溢而流津莫赤匪狐九尾而自擾莫黑匪烏三趾而來馴況復西鶼比翼東鰈呈鱗秬黍生於鄗沚苞茅出於江濱一莖九穗之禾備粢盛而競發雙骼一作輅共觝一作抵之獸供犧牲而自臻可不謂然乎我皇雖以地平天清時和歲貞欲行封禪之事猶執謙撝之情則有冠冕列辟搢紳諸生互陳嘉頌爭獻懇誠候屬車之塵者率土皆是請闕庭之下者靡日不盈於是備法駕順卜征襲時服肅天行河洛之人尚觀於後乘鄒魯之地已識其前旌氷湛千年之色山呼萬歲之聲常龍之
峯帝鄉之白雲遙接金雞之岫長安之曉日再明所以登封降禪所以騰鴻飛英既刻石以頌美亦泥金而告成信四三皇而六五帝曾何周漢之足名然後審度量正權衡咨嶽牧問黎甿人荷復除之惠家索牛酒之榮此聖人之東封也宗廟所以本仁祭祀所以尊祖馨香寧止於黍稷備物必該於水土故醴醆在堂粢醍在戶歌采茨肆夏之節奏文始五行之舞有來斯雍助我明主祝嘏祠說豈云虛取宜其時和人豊而神降之佑也故所以靈芝秀祥颷興月毳下膏露凝奉先帝而追孝遂加敬於園陵此聖人之致孝也倬彼靈嶽傑出秦畿豁為巨防壯我皇威雖國家盛德之無垠固先王設險而可依雄天府以岌岌符聖壽而巍巍萬物生華稟少陰之精粹五星分緯融太白之光輝俯壓黃壤上干翠微矧靈異之所蓄乃神仙之所歸實五鎮之為首諒群山之所稀且夫西嶽之為鎮也大焉西方之為義也多矣其色也白白為五色之質其音也商商為五音之紀其味也辛辛為五味之和其行也金金為五行之始帝則少皡居神位則蓐收在祀歲時有揫歛之功環寳多金石之美然所以能恊我大君之明命永作固而配天高峙也徒觀其交錯糺紛之勢盤礴峻秀之形嵒一作磊崿巘嶬停停熒熒紛刻峭其若削洞岈以杳冥樹色凝黛天光結青暗谷嵺而藏胚渾之氣幽嵒暘兮化神仙之靈中融寒暑下聞雷霆南澗載陽而北澗停雪
西峯見日而東峯見星偉哉靈造上峩窮昊憑之者永安涉之者難老疊嶂重巒互稠沓千巖萬壑相縈抱其虗谷也數行發地緣茂松其峻壁也百仞懸崖不生草夫崑閬峙於方外蓬傑於海島皆玄聖之所遊非化人之可保豈若茲嶽俯臨京鎬上有皇明玉女峯下有長安洛陽道作鎮并崇於雍豫靈祠化傳於洒掃雖則祀典遠更於百王都未若祚我唐之壽考矣然則神其聦明正直而一既德則斯輔知信不可失往歲垂天文運宸筆勒琬琰崇望秩云待子安民治國然後徐思其事懿夫俗阜時康今也正惟其日故可揚鴻徽而騰茂實奚不指河潼而嚴警蹕也又欲大康兆人兮嶽翼化淳四海兮嶽布沖和無疪厲兮嶽獎定禮樂諧神人兮嶽聽今萬邦胥悅四海肅清禮交樂舉人和政二世犯諱平豈猶茲嶽之所致實惟我后之明明又曰斯嶽降神生此多士則庶績咸若百工允釐河東地近領袖既得乎裴公圯上神人帷幄復歸於張氏況業固盤石城維宗子以為肺腑之親更任股肱之理惟邦是翰諒在乎此生甫及申豈惟於彼況乎聖德幽運通天玄一作至精山靈附化而開石蹊路非人而自成舊日隘途將帝道而俱泰從來絕險與太階而共平非我后至聖之所感豈能使造化之力再呈至乃紫闕東臨黃河北注嘉氣通於郊野休光被於草木桃林之野佇天馬而來遊蓮花之峯翼華盖而高度昔禹禪吳會穆幸崑丘既江山勞止
徒轍跡空留豈如是嶽不遠皇州何云歲時展狩信亦朝夕可遊今左馮郡縣萬方黎獻僉曰吾王不遊吾何以休吾王不豫吾何以助咸傾想於班瑞之辰屬望幸於肆朝之處國家頻成大禮天下大和豊穰歲積符瑞日多聖人雖欲行謙光遜讓之禮其如天意人欲何其如鬼神符命何誠可備西封之盛儀採東巡之舊制順三秋之仲月升二華而展祭巨靈贔負願高掌以扶輪仙廟虗佇欲睟容而警衛尋可封十狀之美盡遙陟七梯之勢命茲毛女執左纛而先驅策彼茅龍隨六馬而高逝坐金機於雲表題玉冊於巖際象榻與瑤壇共華石皷將天聲俱厲如是則鴻猷振於萬古盛烈光於千帝然後臨大河而沉璧更秩於百靈睠東洛以迴鑾永延於億歲已而歸格藝祖道洽華胥更崇太室之事復率東岱之初遂就恒山而展禮望衡嶠而移車聖主功成永穆羲皇之化小臣多幸敢獻登封之書
集／總集／文苑英華／賦　凡一百五十卷／卷第二十八　賦二十八／地類四／華山賦　二　達奚珣(P.126-2)
第二并序
達奚珣
太華之山前成四面方直者五十餘仞盖嶽之雄也往因行邁望之不及今來何幸作尉于茲因而賦之以歌厥美華山惟嶽群嶽之雄天開厥狀神致其功昔與襄山連岡不絕河水長注橫流曲折神元再造拓崖而兩分仙掌常存倚天而廻列其後多歷年所至于夏王窮地絡正乾綱綠甲之功既就元圭之業有光定我祀典因為舊章同夫
三事偉哉煌煌徒觀其倚伏而起削成而峻作秦塞之高標為豫州之巨鎮其南接楚其北臨晉嶔乎數都之間豈惟直上者五千餘仞遠疑將適近若將騰氤氳綠潤霮青凝發地壁立連天石稜披重霄而自致與元氣而相陵旁望群山兮盡為幽側猶夫南面兮用資峻極巍巍乎掩夏雲之奇峰蒼蒼然合秋天之正色近壓關輔載樞京國此其所以為嶽者也若乃人寰不遠勝氣常清石含古色泉落秋聲懸一作層巖蔽虧謂乾坤之闔闢洞壑幽邃泛雷雨之滿盈怳怳乎又似龍虎潛伏鬼神含精伊被崇林望之盡目參灝氣而森秀侔斷山之搖矗仙草殊品靈花異族不以無人而不芳香風麗乎函谷皆負靈造是潤是黷具物靈繁故難詳鞫蕭條世俗髣髴神仙玉女明祠星壇尚在羊公舊室石榻常穿霧雨迷處雲臺巍然則知大象所存何有於古列真攸萃寧獨於先國家南正司天北正司地人神不擾方嶽定位森森象設之若生憺憺威稜而可畏宗伯制禮巫咸視事殺氣每豋騂剛必備蓋所謂敬而無黷厲夫精意此則邦之禮物也受命如響依人而榮攸歆盛德載答嘉生不旬時作為雲雨白漿既挹黃玉斯覩隤止如山永康中土此則神之叶贊也物披山嶽非無壯麗或隱峯於群嶺或結根於荒裔空聞象外之談何貴人間之世而我直兩都之大道當三條之正中偏近日月高謝紛濛通天之氣成天之功鑾輅常幸聲明有融能
事無爽楊言莫窮舉天下而爭長故難可比而崇
集／總集／文苑英華／賦　凡一百五十卷／卷第三十二　賦三十二／水一／水彰五色賦(P.144-1)
水彰五色賦以渥彩彰明必資乎水為韻
善利無方莫先乎水識疑當潤色之際必取務滋之旨黑黃蒼赤皆類其激物黼黻文章咸本而資始德既洽於濟
物色且叶於通理自得玄之又玄何謝美之為美于以增瞱瞱于以散煌煌浴飛翬於陳寳浸社土於徐方染氏繄而眾彩繁糅繢人因而品彙咸彰愽我以文不獨專於潤下用而不竭將以効其靈長原夫被物如濡霑顏載渥狀暮山而翠疊法朝景而霞駮遠同墨氏類素絲之屢遷尚想蜀江嘉貝錦之斯濯餙袞衣而煥爛成繡服之葳蕤何采章之不昧一作勝由浸潤之所資漸以化成能令素以為絢期於敷演孰謂涅而不緇既得色斯舉矣亦可狎而翫之不假濯於滄浪寧同資於碧海凝瑞霞之炫燿發慶雲之光彩寫補天之績鍊石之資必該圖應聖之祥威鳳之儀咸在佐益丹而惟其深矣當後素而不曰白乎流濕之光允若受采之時是須且比成人之美實同因物有孚助其言而載隨炳其用而無必乍成藻火之文幾變素紈之匹榮光可愛初謂出河之符備色咸宣更入夢江之筆先王所以因而立旨諭以相成含章而其輝未著發澤而其道彌精儻不苟於體用庶可致於文明
集／總集／文苑英華／賦　凡一百五十卷／卷第三十九　賦三十九／氷八／履霜堅氷至賦　王起(P.174-2)
履霜堅氷至賦以君子之道闇然而日章為韻
王起
霜之履兮白商應氷之堅兮玄律分其履也結之寒露其
堅也矗若長雲當萬物始挫之時降於青女及六尺凝寒之日可薦明君信履微而至著宜布象於前聞乃若歲如何其夜亦秋止稜稜稍結競競未履漸皚皚於葛屨之下將皎皎於玉壺之裏雖嚴凝作氣必納於輿人而愴悽動容先感於君子此謂履霜之始暨夫變化無朕堅剛有期律移緹幕之候辰當黑帝之司由是璀璨無積清明自持則豐山古鍾不舂容而明矣鄴臺舊井可皎潔而藏之此所謂堅氷之時也霜之飛兮至微氷之潔兮自保所以通變其德所以馴致其道畜峩峩之色且寒於長河改丁頰反早霜也之光寧留於勁草凝冷兮漸滋積素兮斯瞰始落金波之上有助其明終藏陰室之中不欺於闇氷因乎厚地霜本乎高天何質變而增勵何節窮而更妍亦由洪因纖起高以下先投一跡而千里路極覆一簣而九仞功宣則求己者知霜氷之言理有漸周身者知霜氷之防於未然固宜妍精屑屑覃思乾乾豈翫蒹葭蒼蒼之色鑿山谷沖沖之堅哉士有錯綜文房琢磨儒術以脩詞為履霜也不同於豺祭之辰以干祿為堅氷也不同於狐聽之日願察言而觀行儻循名而責實況乃良牧煌煌近天子光引凝陰之義為勸學之方則因卑致崇匪一朝一夕為大於細在日就月將然後知作者之微旨嘉言孔彰
集／總集／文苑英華／賦　凡一百五十卷／卷第四十二　賦四十二／帝德二／漢高祖斬白蛇賦　白居易(P.189-2)
漢高祖斬白蛇賦以漢高皇帝親斬長蛇為韻
白居易
漢高帝將戡時難撥禍亂乃耀聖武奮英斷提神劔於手中斬靈蛇於澤畔何精誠之潛發信天地之幽贊卒能滅強楚降暴秦創王業於炎漢于時瓜剖區宇蠭起英豪以堅甲利兵相視以壯圖銳氣相高皆欲定四海之洶洶救萬姓之嗷嗷帝既心窺咸陽氣王芒碭率卒晨發一作往縱徒夜亡有大蛇兮出山穴亘路旁凝白虹之精彩備素一作白龍之文章鱗甲皚一作皛以雪色睛眸赩而一作其電光聳其身形蜿蜿而莫犯舉其首勢矯矯而糜亢勇士聞之而挫銳壯士觀一作覩之而推剛於是行一作從者告於高皇高皇乃奮布衣挺干將攘臂直進瞋目高驤一呼而猛氣咆哮再叱而雄姿抑揚觀其將斬未斬之際蛇方一有欲字縱毒螫肆猛噬我則審其計度其勢口噪雷霆手操鋒銳凜龍顏而色作振虎威而聲厲一有何字天之啟神之契舉刃一揮溘然而斃不知我者謂我斬白蛇知我者謂我斬白帝於是灑雨血推霜鱗塗野草濺路塵嗟乎神化將窮不能保其命首尾雖在不能衛其身盛矣哉聖人之草昧經綸應乎天而順乎人制勍敵必示以乃武乃神殄災沴不可以弗躬弗親一作不躬不親原夫一作若夫龍泉黯黯秋水湛湛苟非斯劔蛇不可斬天威煌煌神武洸洸苟非我王蛇不可當是
知人在威不在眾我王也萬夫之防器在利不在大斯劔也三尺之長于以懾萬物于以駭八方歷數既終聞素靈之夜哭嗜欲將至知赤帝之道昌繇是氣吞豪傑威振幽遐素車降而三秦歸德朱旗建而六合為家彼一有誅字鯨鯢截犀兕未若提青蛇而斬白蛇
凡一作皆集本
集／總集／文苑英華／賦　凡一百五十卷／卷第四十五　賦四十五／邑居一／雲中古城賦　一　呂令問(P.201-2)
雲中古城賦
呂令問
正北曰并有唐作京密近戎狄張皇甲兵尹也總居守之任將也當節制之名故卒乘輯睦而王都肅清於是斷武誼按亭燧電轉前旌風吹橫笛楊葉箭的蓮花劔騎下代郡而出鴈門抵平城而入胡地挾纊稱暖投醪必醉則知撫之者誠難用之者不易是時陰閉群山寒凋眾水川平塞廻冰飲霜宿慷慨乎大荒倘佯乎遊目區脫潛遁屠耆懾逐訴古城之謂何傳魏家之所築伊昔晉京版蕩海縣沸騰不有所命將何以興王師赫怒爰整其旅霧集雲屯龍驤鳳舉棄萬里之沙漠傍五原之風土肇為此都寔惟太祖夫其規典章辨封疆池桑乾之水苑秦城之牆百堵齊矗九衢相望歌臺舞榭月殿雲堂開儒士於壁沼貯美人於玉房翕習沸渭熒熒煌煌取威定覇於是乎在施令作法罔或不臧武破六州之內文宅三川之陽何其壯也既而年代倏忽市朝遷徙干戈鼙皷之雄綺羅絲竹之美孰不煙散雨絕沙埋灰委樹名歡而詎存鳥稱樂而俱死危堞既覆高墉復夷廖落殘徑依俙舊墀榛棘蔓而未合苔蘚分疑乎相滋伏熊鬬贙騰麕聚麋常鳴悍鷩乍嘯愁鴟不可勝紀但令人悲胡風起兮馬嘶急漢月生兮鴈飛
入可憐久戍人懷歸空佇立有客志遠才雄秉義由衷負詩書禮樂之用蘊蕭曹魏邴之風虜庭高枕河源鑿空霜犯鬢而先白塵染顏而少紅三為都護五掌元戎益封而廣國事利而業崇獨見凌雲而作賦誰言坐樹而論功者哉
集／總集／文苑英華／賦　凡一百五十卷／卷第四十七　賦四十七／宮室一／明堂賦　一　劉允濟(P.210-1)
文苑英華卷第四十七　　　　　　　賦四十七
宮室一
明堂賦四首　　　　　總章右賦一首
上陽宮賦一首　　　　阿房宮賦一首
望春宮賦一首　　　　華清宮望幸賦一首
晴望長春宮賦一首　　上陽宮望幸賦一首
明堂賦
劉允濟
大哉乾象紫微疏上帝之宮邈矣坤輿丹闕披聖人之宇聿觀文而聽政宜配天而宗祖體神化以成規應靈圖而立矩度七筵以垂憲分四室而通輔合宮之曲疑作典鬱乎軒丘重屋之儀崇於夏禹因殷成於五帝繼周道一作實於千吉統正朔之相循起皇王之踵武大禮興而三靈洽至道融而萬物覩其在國乎惟聖踐極配永登樞狹生成於大冶銷品彙於洪鑪貫星象而調七政列山川而宅五都開洛陽之寳籍受河闕之禎圖惣蘷龍於國序集鵷鷺於天衢包壯葉疑於玄頊籠景化於黃虞功既成矣道既貞矣答后土之家祥藹上雲之殊望仙閣之秀出瞻月觀之峙鏤紅玉以圖芳蕭龜壇而薦祀道不言而有洽物無為而自致嚮明南面高居北辰屬天下之同軌率海內以嚴禋想雲臺以應物考明堂以臨人叶和萬寓懷柔百神降虔心啟靈術採舊典詢故實表至德於吹萬起宏規於太一欣作之於有範佇成之於不日工於奔競人皆樂
康訪子輿於前跡揆公玉之遺芳順春秋之左右法天地之圓方成八風而統刑德觀四序而候炎涼跨東西而作甸掩二七以疏疆下臨星雨傍控煙霜翔鶤墜於層極宛虹拖於遊梁崑山之玉樓偃蹇曾何髣髴蒼海之銀宮煥爛安足翱翔於是覽時則徵月令觀百王綏萬姓肆類之典攸集郊禋之禮爰盛衣冠肅於虔誠禮樂崇於景令三陽再啟百辟來朝玄纁霧集旌旆雲搖湛恩畢被元氣斯調羅九賓之玉帛舞六伐之咸韶澤被翔泳慶溢煙霄穆穆焉煌煌焉粵自開闢未有若斯之壯觀者矣煥乎王道昭賁三才遠乎聖懷周流九垓鴻名齊於太昊茂實光乎帝魁浹群山於雨露通庶品於風雷盛矣美矣皇哉唐哉
集／總集／文苑英華／賦　凡一百五十卷／卷第四十七　賦四十七／宮室一／明堂賦　二　任華(P.210-2)
第二
任華
粵若稽古巨唐千靈累聖二葉重光思文烈以宗祀象天地之圓方考遺訓建明堂俯南端之赫赫北極之鏘鏘盤螭黝糺捧神珠而高翥遊鵾翕習仰層檻以廻翔星辰出納於疏牗虹蜺縈帶於軒廊遠而望之若扶桑吐日生高岡近而察之若叢雲轉蓋陵昊蒼屹崢嶸以岑立漫離披而翼張其奧祕也懿濞退概靈仙髣髴肅枚枚以實實窅眇清爽日月來往赫昈昈以煌煌堦陛嶙峋而分欒櫨磊落以相望實造化之難測非翰墨之所詳吾君正冠冕垂衣裳佩玉璽干將猛簴列崇牙張百揆時序萬國來王敦行尚年既在南而近夏貴仁親族乃居東而曰陽
中主尊於太室西導德於總章務競競之孝理匪晏晏之樂康然後知嚮明之位正隨時之教盛因方備色乘五運以順行選士養賢崇四學而敖令豈直若斯而已哉其宮十二以象辰行水四周而為海堂筵楣徑可以見乾坤之籌策暑往寒來可以知六九之變改室也州之數窻也卦之在高得黃鍾之實柱懸列星之彩畢千古之能事終一人之不宰至有虞之緫章期夏侯之太室殷重屋以五周太廟以七伊數君之餘制各殊途而並逸雖信美於當年是無取於今日別有清河絆鳥長沙求贄一作試討論公玉之圖錯綜伯喈之議儻繡桷之有漸庶青雲之可致
集／總集／文苑英華／賦　凡一百五十卷／卷第四十七　賦四十七／宮室一／明堂賦　三　王諲(P.211-1)
第三
王諲
大唐混合寰宇開張時邕體黃中之一德居紫微之九重既而成化載造天下有道得彩鳳之靈圖飛龍之太寳美其歷數會昌累葉重光真宰無為盛先天之景業聖人有作立配帝之明堂寫神規之大造嶷崇丘一作基之正陽燐燐爛爛榮榮煌煌徒觀其藻畫周設雕刻具美綺寮豁達以生風重檐周流以藏晷嶔崟崎嶬狀崑岳含霧而插天衢隆崇峍屼若蓬萊駕鼇而涌海水屹乎氤氳孤標紫氛琁題皓餙金鋪洞文拱星辰以端居傍晀白日憑軒檻以直視俯見青雲爾乃環曲析構重屋蓮銜綺井艷窋吒見靈光殿賦以垂珠階接彤庭影連延而造玉若夫靈姿眾出詭孌一作變叢生畫栱攢施龍桷參崖以星布陰室晝郎粉
啟皎曜以月明及夫四海波晏一人有慶寒風初盡陽月既正蠻夷颯沓以來王文物葳蕤以交映信所謂不宰而合通居中而作聖
集／總集／文苑英華／賦　凡一百五十卷／卷第四十七　賦四十七／宮室一／明堂賦　四　于沼(P.211-2)
第四
于沼
天子朝諸侯於明堂惟古之制始以講信修睦終以布憲施惠合至德之休光旌中國之巨麗下之象地也以列五位之神上之法天也以配五方之帝稟太一之威靈順陰陽之開閉左右分以寒暑之宜以筵以九度以堂室之際觀乎萬國來朝威儀濟濟聖乃負斧扆而南向以布政百僚端冕弁而北面以陳禮是知人以君為心君以人為體晏會之節以明於尊卑慶賜之儀以旌於孝悌原夫宅中而起繼天而作遙眡嵩少俯抌伊洛巍巍煌煌厥高不可乎彌度拏龍以蚴蟉亘虹梁而各落綷以綺藻施以丹雘四闥以四氣而開八窓以八風斯廓祥風布影對實檻以交輝皎日懸光曜金而璀錯於是陳三獻之禮臻九成之樂申儀於辟雍崇業於太學甄古今之至理議沿襲之蹖駮既而順斗極運天關皇恩普矣貴賤以頒東門之外以朝乎九國南門之下將享於八蠻正德是弘惠風斯布禁淫慝節制度重三台之任乃申命於中階寵五伯之功遂授鉞於東戶夫明堂者明帝之德體天為狀必資闡化以準程豈獨弘規而取壯出庶物而咸仰包宇宙而為量惟先聖之是則信百代之可尚
集／總集／文苑英華／賦　凡一百五十卷／卷第四十八　賦四十八／宮室二／含元殿賦　李華(P.215-1)
文苑英華卷第四十八　　　　　　　賦四十八
宮室二
含元殿賦一首
明光殿粉壁賦一首
含元殿賦并序
李華
宮殿之賦論者以靈光為宗然諸侯之遺事蓋務恢張飛動而已自茲已降代有詞傑播於聲頌而一作則無聞焉夫先王建都營室必相地形詢卜筮考以農隙工以子來虞人獻山林之榦太史貞一作占日月之吉雖班張左思角立於一作前代未能備也而曩之文士賦長笛洞簫懷握之細則廣言山川之阻采伐之勤至於都邑宮室宏模廓度則略而不云其體病矣至若陰陽慘舒之變宜於壯麗棟宇繩墨之間鄰於政教豈前脩不逮將俟聖德而啟臣心輒極思慮作含元殿賦陋百王之制度出群子之胷臆非敢厚自夸耀以希名譽欲使後之觀者知聖代有頌德之臣焉其詞曰
維皇高祖一作宗穆端命於一作于玄穹萬有千載一作歲鍾景祚於鴻一作于洪裔建北宮之尊嚴上取治於天帝乃圖正殿之逌居規崇山而定制信神明幽贊而人謀襲契不然何前王曠此之雄麗也先是大司空帥其屬執度而相之曰美哉川原一作后鶩乎其大哉垣坤靈兮配乹剛坤順乹而為龍舒廣衍兮走群山紛却面而朝宗陵正陽之奕奕鬱
佳氣之葱葱蓋昊天之作而皇祗授元聖獲以造新宮也乃審於一作于龜筮龜筮叶從太卜以告神人咸同皇曰欽哉是將宜於一作為朕躬一作宮曰一作因以鴻稱含元建名易乹坤之說曰含弘光大又曰元亨利貞括萬象以為尊特巍巍乎上京則命徵盤石一作碩之匠下荊楊之材操斧執斤者萬人涉磧礫而豋崔嵬擇一榦於千木規大壯於喬枚聲坎坎於青雲若神踣而顛摧勢動連崖拉風碎一作埣雷倒勁梢於窮谷斬巨柢於昭回時也山祗効靈波神作氣為桴為栰羽疊鱗萃朝沉江漢夕出河渭雲奔山橫井構二字一作交積於作宮之地於是農事既收靈臺勿函子來而就役者周邦畿而薄四海咸忘勞而獻力乃張為廣度考正極星邦伯是經國工研精剗盤岡以為址太階積而三重因愽厚而順高明築陵天之四墉四墉既列大階如截下上相嶔愕視沉沉其始也星鎚電交於萬堵霜鋸氷觧於千尋擁材為山欑杵如林乃占日月之吉以成帝室雄一虹作梁勁於中楹一作極榱桶艥以礱密析一作折姑繇以為楹隳喬山以為礩飛重檐以切霞烱素璧以留日神標峻樀一作摘非鬼疊曾一作層楣高卑迭作尋尺相持木從繩而後正棟操宇而不危陛瑩冰級瓦敷鱗差蕩晶景而升降歘睒皆以交輝聳大廈之奇傑勢將頓而復飛爰詔有司練日推時徵考室於周詩一作頌會公卿以落一作發之丕赫哉如俯如跂若會一作合若離瘁踈錦反脩邃以窅徼怳嶪騀二一
字岌作嶪而巖巍謂衝颷激海兮漩奫淪以無底奔雷觸山兮掉巘而傾石鮫拖一作拕首於堂廡狀出雲而撐嵩高之制靈丘上盤隣斗極之光耀邇天漢之波瀾密一作察鑿枘之吞吐吸山藂而水欑建升龍之大旆邈不至于一於作階端崢嶸孱顏下視南山炤燭無間七耀廻環虛咸笑也反欲呼合反□也赫以突兀攇閌弘以蕭樧捧帝座於三辰衝天街於九達進而仰之騫龍首而張鳳翼退而膽之岌樹顛而崪雲末嶷兮峩峩巨鼇載仙山而出滄波劃呼麥反兮煌煌燭龍拆穹穴而臨北方排層城而廓帝居豁閶闔而面蒼蒼左翔鸞而右棲鳳翹兩闕而為翼環阿閣以周墀象龍行之曲直夾壺之鴻洞平聲啟重閨之呀赩趨堂塗而未半望宸居而累息惟上聖之欽明爰聽政而崇德去雕幾與金玉絀漢京之文餙熾丹雘於抗重霄而競色若乃紫微晨曀彤墀夜明雲薄萬栱風交四榮冬止其陽則釋裘而燠夏休其奧一作陰則捐以清旂獵風而振響棄墜露而成聲懸一作櫨駢湊踈一作竦柱奔迾一作列複檻曾綴高窓景爇黭日翳而罘一作連曤天開而中絕形持神而欲離足慺步而將跌貯昭訓之崇崇瞵光範之揭揭其南則丹鳳啟途遐矚荊吳十扇開閉陰陽睢盱容九扃儀禮九設扃又考工記大扃七一作七扃非方駕五車示王者之無外不樹屏於清都望仙闢於巽維建福敞於坤隅偃朱旗而櫜玄甲屯仡仡之驍夫其後則深闈祕殿曼宇踈楹瑞木
交陰玄墀砥平鮮風歷廡凌霰飄英蔭藹武闈一作■增華穆清玉燭內融則嘉盛豊備太陽臨照而天下文明古有六寢御茲一人今也三朝繇古是因布大命於宣政澹玄心於紫羲和弭節於通乹望舒停景於觀象密勿旒扆臣人是仰左黃閤而右紫微命伊臯以為長其下則鶡冠魚服良家大族厲禁非宜金吾領之其前則置兩石以卹刑張三侯以興武告善之旌登聞之皷節晷漏於鍾律架危樓之筍以辨內外之差以正東西之序天光流於紫庭倒景入於朱戶騰祥雲之郁靄映旭日之葱籠清渠導於元氣玉樹生於景風夷坦數里徘徊無窮羅千乘與萬騎曾不得半乎其中厥初經營天下既乂文物未周孤其壯麗蓋重於施勞非不懷也乃眷睿孫睿孫開元萬物晏清而大和掩書契之所論既克廣於崇構聲明備而益尊蓋聖皇之孝也輝焯變化兮動搖乹坤其東於是弘文教而開館對日華之清閾蓋左學之遺制恊前王之講德其西於是延載筆之良史俯月華之峻扉集賢人於別殿朝命婦於中闈王風闡而成化陰教備而不虧加以詠周詩而展親睦魯衞而敦敘因合族而來宴置更衣之豊宇至於殿內諸曹則左右有局通軒並廡物有恒司供無廢舉又有銀璫珥貂寺人巷伯奉宣出納之令一作命更踐宮中之役熊羆之旅董以龍武矛戟森森材官羽林聲破丘山氣聾飛沉爪抉千鉤跟騰百尋克壯皇威恊比其心其外
則校人掌馬天駟在閑以備順遊放教疑作牧其間望我鑾和陟彼高山猶慮憲章或遺國容未備乃立掌之司館通事之吏職在達下情于上天儆王言於有位通太極隥指龍池重門內注複道潛移幽峻肅以相屬光彤融以熺熺懸象著明帝座維三皇居設位俯察仰參翼室正中游宮次南乃一作北起含元一作光其容耽耽惣而言之如山之壽則曰蓬萊如日之昇則曰大明自茲而北燕遊所經達於苑囿不可殫名周廬更呵匝以環衞南端百仞上極霄際卻視希今反崟經途廣深繚以層城黕為重陰至若時雨槀田九農恞音夷欣悅也暢雲歸山冗鯈以昭曠白日麗於宮隅混晶光而益壯於是風師歛威纖不升穎絕搖芒葉無飜稜自中徂外鏡洗川澄弦直閭閈井畫溝塍靡迆秦山陂陀漢陵知稼穡之艱難見皇王之廢興及乎玄冥戒寒海神飛雪瑤城粉野琪樹森列玉宇璇堦雲門露闕天華爽霽朗日朝徹赤旌降庭朱柱艷月仰白帝而金精開披河宮而銀燭發其或蠻夷不至帝用興戎降元帥於天上發神謀於禁中皇靈震燿殄一作殲厥渠凶矯矯武臣此焉獻功操俘一作俘人又作效俘虜以陳器械恢莫大之威容爾乃時殷仲冬日正南至上公奉斝群后在位一人壽昌萬國承賜式燕以樂欣欣具醉乃撞宮懸砯碣天地及乎獻歲元辰東風發春懸法象魏與人惟新儼文物於王庭兼九伐而宿陳威儀之嚴嶽嶽振振若太一披絪縕而俯
百神既而咸造勿會朝清明璿柄指寅寢闈發扃皇帝御袞龍之法服佩蒼璧之純精執鎮珪導朱紘降輦登階微聞玉聲於是典禮之官贊王就位南面穆然至若甸侯采衞要荒閩貊輸其方賮罔不來格統以千官六鄉二伯司儀敘進象胥儐一作重譯肅肅委皮乹乹奠璧設以庭燎天烘地赫雷皷殷殷朱干玉戚神簴如生熊羆敵危昂歇向歊爛歕射金根玉輅太常少帛一作伯火列一作烈門旂霜交陛戟乃進元元以觀禮珿初六反億兆之增增金吾南首麾之以肱遰攀楥而聳仰齊屨企而冠騰太史來告鄉雲勃興灑豊澤於生人答上玄之休徵申命司寇緩刑冢卿降德秩山川而問耆老周雨露而均邦國華戎竭歡喜氣闐塞揭金鷄於太清炫晨光一作陽於正色慶忻之聲不踰辰而靁四域當斯時也驅周驟漢於廓二字出木玄虛海賦煥爛王臨于朝天地貞觀靈宮巖巖上下交贊蓋所以法乹道而遵帝度豈惟安體而明威者哉夫瑤臺之美不可以刑萬國土堦之陋不可以儀天下一作地奢不遜而儉固允執中於大位洪範曰皇建其有極富哉上聖之宏議也詩歌楚室頌美泮宮諸侯之事也雲夢甘泉宴談一作恢景福僻王之志也論諸侯曷若以戴天子嘉僻王曷若以尊聖人烈烈盛唐祖武宗文五帝赧德六王慙勛而政本乎慈用過乎儉夫蒼生所奉者惟君所愛者惟親寧有君親宅體於卑室而臣子得安其身乎故有熊明庭帝姚總期從人
欲也天垂定星易有大壯君人一有者子法焉聖朝猶斥其華而憑一作凭其質今為是殿也四字一作是殿也者惟石丹素無加飾焉身居玄眇心與萬姓同畎畝之勞以是臨眾何眾不賓以是享神何神不若其天二字一作茲其德歟雖欲宮崑崙而館不周城八極而隍四海猶未足儲鴻醇而俯丕耀豈咸鎬一京之所在策一作崇四瀆之前歲一作戎懷鉛之小臣俾讎書於禁中正百代之遺文由是循環天造耳目日新敢頌成功告於神明一作宗無媿斯干之什式昭聖德之容頌曰
帝作含元含元言言崒若日觀呀為天門太階三層遠法一作達字崑崙鎮茲秦野揭以周原烈文祖宗永錫孝孫孝孫有慶于以施令奄甸萬姓受天休命歌之頌之管磬宜之穆穆皇君壽考無期既成斯文客有歡之上者對曰前王之宏祥詭瑞乃聖朝之細事今休徵已厭于聰明頌聲亦飫於天意夫私歌竊抃乃臣子之常一作本志又焉足以薦聞哉客曰不然今至尊明發不寐一作寢永一作有懷先皇周文之孝也允恭克讓光溢海內一作外堯帝之謙也自即位已來上下之休嘉臣人之詠歌歌於睿躬則固辭頌於宗廟則無斁今吾子之文一作明字昭乎累聖之耿光美于大君之孝德可進而退宜言而默使雅頌之音卷而不舒猶坦蕩其胷臆無乃過歟為人之下者有可達乎一作於君親雖濱于死亦冒行之況宗廟或啟其心乎一作哉臣華甞聞遷
善之規願升歌之末
凡一作皆文粹
集／總集／文苑英華／賦　凡一百五十卷／卷第四十九　賦四十九／宮室三／花萼樓賦　五　敬括(P.222-2)
第五同前韻
敬括
大哉神武四三皇而作主赫矣勛華一六合而為家莫不北荒于窮髮西極于流沙故得殊方效祥則黃銀紫玉禁苑呈瑞則芝草仙花彼成康與文景又安足以道耶美夫一人有作庶品咸若以為不壯不麗無以彰至尊是用上棟下宇將以信景祿於是建百堵之崇墉起九重之層閣上鬱律兮中窈窕靈煌煌兮神漠漠形直舉而孤標勢將飛而不却俯蘭叢之長坂對旗亭之延郭鑾輿屢降豈寫望於桂巖金牓遄開遂興名於花萼懿哉鴻紛以■寵夫何佳氣之蕭索洎夫氷開御溝春滿皇州青氣始霽旭日初浮皇帝乃被法服登茲樓羅綵伏駐鳴騶開繡戶之銀鏁卷朱簾之玉鉤冠蓋穆然而仰敬睟容端拱而倚旒將欲居北辰而觀萬國嚮南面而朝諸侯豈徒爰居爰處以遨以遊而已哉邈邈陵雲崇崇作固虹梁蟉而霞赩皓壁皛晃而月素亘以遐路近對東郭之門周以繚垣遙接上林之樹流雲衝牗而中斷飛鳥拂簷而斜度賁育之捷
猶昭而不能躋楊馬之才斯侍從而為之賦若乃雷雨作解乾坤得一澤布三春歡逢五日陳簪笏之濟濟耀威儀之秩秩皇帝乃臻夫此樓也若其旁倚鳳城却瞻龍首帟幕夥以分布車徒紛以相輮奉常陳百戲之樂太官進千鍾之酒巍巍天子南面山壽德洽蒼生樂乎大有別有失路營營棲遲此情時哉未遇命也難并參歲賦兮徒延佇懷明君兮變芳序思入仕以盡忠悵良時而誰與儻仙郎之高鑒冀夫鵷鷺而為侶
集／總集／文苑英華／賦　凡一百五十卷／卷第五十三　賦五十三／朝會／叔孫通定朝儀賦　白居易(P.240-1)
朝會
叔孫通定朝儀賦以制定朝儀上尊下肅為韻白居易集無
稷嗣君上稽天命下察人聽以為作樂者存乎功成制禮者本乎理定故易尚隨時禮貴從宜于以致理何莫由斯允矣君子休哉令規採三代之帝典起兩漢之朝儀于斯時也秦吞六雄之後漢承百王之弊禮壞樂崩上陵下替將欲剏洪業尊皇帝馴致王道丕革季世莫先乎正位以經邦體元而立制者也夫其將用於國先習於野辨度數於聲明文物審等威於君臣上下儒生肅以濟濟物有其
容國典煥其煌煌禮無違者然後闢闕會百僚動必嚴恪進無諠囂長幼之序不忒貴賤之儀孔昭鏘鏘兮若萬國赴塗山而會秩秩兮如百官仰太一而朝歲拾月天地澄爽宮殿清曠風傳警蹕日麗天仗於是右陳列辟左立丞相東西分而則別文武儼以相向簪裾弈弈頌鵷鷺之具寮劔戟森森列熊羆之名將帝容式展皇威克壯莫不上恭己以臨下下竭誠而奉上觀其威儀允淑容止具篤天子負鳳扆以皇皇正龍顏而穆穆百辟欣戴九賓悅服拔劔者懲懼而慄慄飲酒者敬慎而肅肅故知君有威故能守其邦臣有儀所以保其祿帝謂叔孫舊章斯存可以發揮我洪德啟迪我後昆方將守而經國豈止煥而盈門不然何以表一人之貴知萬乘之尊
集／總集／文苑英華／賦　凡一百五十卷／卷第五十四　賦五十四／禋祀一／南郊賦　徐彥伯(P.242-2)
文苑英華卷第五十四　　　　　　　賦五十四
禋祀一
南郊賦一首　　　　　進三大禮賦表
朝獻太清宮賦　　　　朝享太廟賦
有事於南郊賦
南郊賦
徐彥伯
維帝唐八十有五載鴻徽鑠於縣騰陽精握機矩還攝提以產氣配神明而作主倬四后之在天伊萬物之胥覩左日壑右星圃吹烈火於炎丘覿堅氷於委羽莫不匍匐我聲教駿奔我珪組納大荒之管鑰伏堪輿之扃戶茲可以孩黔羸扶盤古苞混茫而首出亦奚云於三五哉於穆我皇纂戎而昌青氣搖社白雲入房與天地合契與日月齊光杖太一敺群剛共工戮兮河嶽正旬始滅一作三苗格兮星辰張輯稽古之禮物懸象外之舊章雖配天復禹繼一作那嗣興湯者不其恧歟肇允神聖浸發葆命芬德馨香崇庸祗敬吟蓼蕭以游楃合枲一作台桑而蘊正關石龢鈞飛沉翔泳擇明居之全法撰蒼渠之闕令則太階平而王衡正也庶績洪凝賡歌浩作陰隲于下有孚顒若恢負勝之圖賁昭功之籥是以玄龜遊乎湍瀨丹鳥吟于觀閣芝房菌蠢而玉英景雲璀璨而金萼共一作抵之獸躑躅苑山一稃二米之穎紛拏畎壑邦誦中龢甿歌小毖歲合作噩日交長至遘朔旦之明期擇純陽之正地欲陳大旅
展時事告紫宙之成功定皇天之寳位蜃鷩司典鳲鳩藏職崇泰壇考星翼劃八卦以通道錯五行而辨域對越精祗森羅正直木巽火而殷薦豫乘雷以罔極載師清野上訓掃廛繚垣虹合參途電聯籠組惟以艾景覆皇邸以慶煙宮伯紏其禁內饔烹其鱻周廬攢構以戢孴列纛抗莖而翩綿繩繩都人濟濟多士九牧之守百蠻之子莫不絜一作挈鴈提羔攢驂一作酸噎軌紛鴻溶以騰逗叛遹皇而佁儗或駢肩而側足候吾君之戾止若葵藿之傾離光同江河之赴溟水也然後啟端門警仙蹕鳳矯首六龍齊膝青旆罥雲紅旌彗日鏘玉鵉之鳴轙按金鷄之廣術傳畫角以啾嘈曳朱旗一作羊以駢坒蒲必切見吳都賦呵風伯令戒道制玄冥使司律此靈祗所以保綏皇天所以宥密於是闢龍次幸蜺幬鶉鳥司襄熊羆奉收皇帝乃彰畫黻襲大裘端玉珽肅珠旒翼翼穆穆遂臻于圜丘躬孝享擁神休設天宗之六席援長發之二球盥以明水薦以香羞陳蒼璧而咸事藉白茅而闡幽絜騂旄之泔淡酌玄瓚之觩盛哉神疑作坤言后亞獻極順天而見邸乳祥開曾沙業薦赫禮數於彤壺布徽音於紫縣率先於金簿之蠶謹覆以瑤筐之鷰皇后介禮恭茲亞奠凝億兆之歡心注穹蒼之景紫薇開兮天香滿神之來兮軒星纂候黃鍾兮雪飛調大呂兮風煖戛雲和之寳瑟吟孤竹之清管石麟夭矯團翠煙而上征蕤鳳曶霍迓鴻釐之無筭瑞氣蜿蜒於藪甸祥光
熠爚於旄罕三觶終獻萬祗呈醺昇羽節導靈群凝肆夏以青晷颺登歌而咽雲徽鸞鷖之颯沓致戩穀之絪縕禮畢功成天旋日轉宸儀允穆后庸胥展引大火之流旂迴夷庚之翠輦倪三蠻見甘泉賦之崇構御六氣之遙辨覽太元之神策張集靈之瑞典草木亨兮雷雨霶霈湛恩灑兮雲霄霮壽觴霞舉兮絲竹龢筐篚岳立兮駢嵳峩天子方合符於大庭之國錯事以梁父之阿岱崱嶷兮清嶂汶泓澄兮紫波屯千轂以霆轉整萬轡而星羅則述易象者獻風行之繇談比興者奏時邁之歌蕩蕩乎巍巍乎無得而名言矣遂作頌曰煌煌靈臺告成功兮我君孝享亞坤宮兮純蝦布濩延皇穹兮惟策代表靄升中兮享壽千億傳無窮兮
集／總集／文苑英華／賦　凡一百五十卷／卷第六十一　賦六十一／儒學一／五經閣賦　許堯佐(P.277-1)
五經閣賦以禮傳詩書易成教為韻
許堯佐
王者為邦寔先學校不有載籍何以垂教必由乎文字使知乎忠孝東序西序取乎游焉息焉八索九丘俾其是則是效粵我后矣聖哲者歟命儒官兮至公以居所崇唯學所寳惟書搜羣言而斯在立重閣而藏諸觀其結搆孤高軒扉對啟餙不及侈儉而中禮刮楹之上標銀牓之煌煌峻宇之前閱子衿之濟濟於是六籍咸萃百代無遺恭儉之教比事之辭虞夏商周之五典國風雅頌之四詩既精微之與廣愽莫不森羅而在茲文移科斗之質字別魚魯之疑軸星攢而花散帶蜺舒而草滋櫺檻風來動芸香之苾苾綺踈日映見鉛槧之纍纍覽彼縑緗請披記傳或崇其臺以邀非望之福或邃其榭以逞荒怠之讌未若事惟
師古政以化成樸斵之勤每弛怠於儒學黼藻之餙不加賁於檐楹由是事美德風人歌懿績校則同於天祿藏乃異於魯壁左平右墄雖有陋於明堂上棟下宇乃不踰於大易別有名繫庠序身衣縫掖覩茲閣之岧嶤諒吾道之弘益
集／總集／文苑英華／賦　凡一百五十卷／卷第六十四　賦六十四／軍旅一／出師賦　一　趙子卿(P.288-1)
文苑英華卷第六十四　　　　　　　賦六十四
軍旅一
出師賦三首　　　　　大閱賦二首
飲至賦二首　　　　　旗賦一首
靈旗賦一首　　　　　太史奉靈旗指蔡賦一首
擊柝賦一首
出師賦并序
趙子卿
古之王者出師有征無戰然則兵革之事聖人是興盖所以威不軌而昭文德也帝乃一作庸欽若堯禹承天運行鮮卑在圖夜郎無外而髦頭賊醜忘道弄邊河浸海寒障路幽朔皇赫斯怒親師用征搖星纛神召募雄合白羽森月朱旗爛空俾夫翕東海之焱波掃北荒之沙雪國用長策人忘暫勞聊勝詠歌取思而賦賦曰
莫高匪天兮生我聖人聦明運用兮不測惟神恩澤洪融覆幬彌淳噴窮陸霈無垠珍怪煙委而波屬蠻夷鳥狎而蟲馴粵若鬼方兮獫狁孔狡固陰沍寒兮陵我河津於是按玉劍而憑怒耀金戈而雷震禡蚩尤誓勾陳會白帝騎蒼鱗天動地應羅羽衛而煌煌風咆雲鬬作笳皷之殷殷別有哮悍之旅毅勇之賓爰自幽并而投石走巴楚而來臻鐵馬金甲虹旌電輪鳴弦者飛鴈由其殞越揮戈者白日所以逡巡國體兵勢殊容共身既出師於鄠杜亦獵虜於新秦野氣蒼茫而助殺軍聲慷慨以合仁奮威則鯨鯢
忉疑釁流詠則梟獍懷親大荒搖落知單于之魄死層冰洋渙感天子之情春昆彙雜種于何不臣寧直誇胡而北省亦當撫揉於叢榛海岱攸類匪兵是遵固將歷三五而高視豈與夫費百萬於同勤
集／總集／文苑英華／賦　凡一百五十卷／卷第六十七　賦六十七／治道一／振木鐸賦　一　王起(P.303-1)
振木鐸賦以孟春之月道人狥路為韻
王起
國家敷文教布時令爰振鐸於九衢將採詩於萬姓上立其典將興詠之必聞下聽其音知從諫而則聖事且彰於歲首禮無虧於春孟所以下訓是崇周官克敬亦既戒止居然可珍赫赫奕奕爛爛燐燐以金為鈴且嘗巧於懿匠
剡木為舌將托音於下人及夫拂拭光生提携彩發順一人之施令採四海之箴闕鐬鐬於遐邇之路杳若和鑾煌煌於前後之車爛如明月于以闡幽于以搜冥知政教之茲始表申嚴之所由動素手而知音愈出注清耳而其義可求色耀皇衢映遲遲而日麗聲搖紫陌隨獵獵而風遒昭彰有儀掌握成韻因木德之將盛懷金聲而載振或聆之而胥悅或仰之而旅進豈比夫鼓有節而斯通雷發聲而先狥可以展六義可以成四詩在道途而無壅致朝廷之允釐驚百眾以冷冷昭其聲也沃九重於翼翼失則革之鐸之為義也深鐸之為用也固虛其中而不屈圓其外而合度可以揚天之聲可以遵王之路令出不返知遒人之是司道之將行幸夫子之可喻故其鎔鑄式珍錯磨永新舊典斯考英聲克振既有符於玄化斯永保夫青春
集／總集／文苑英華／賦　凡一百五十卷／卷第七十二　賦七十二／樂二／太常觀樂器賦　二　呂指南(P.327-1)
第二
呂指南
客有遊於大常者叔夜才貌長卿文雅歷階之間目簷楹之下彼美聲奏諒先得而聞焉繽紛器物復可今而觀也絲竹畢備匏土俱陳混季氏之八佾擬一作桂非鳧人之六鈞瑟既稱趙箏還號秦伐脩竹於嶰谷來一作徵浮磬於泗濱羽蟲畫之也可以成鳳翮鱗蟲刻之也可以作龍脣物以古兮不可識代雖殊兮亦可珍豈直有斯而已哉徒觀其廣廈駢闐脩廊逼側蘊今古之殊號被丹青之異色賁路鼗皷干戚羽旌班彬翕赩巨萬盈億文墨者莫之而記言談者罕之而識嘉夫貴賤攸重華夷是欽舜湯一舉而進韶濩荒隅一奏而成佅任君徒見雕瓊鏤玉之餘彩殊
不聞宮商徵角之奇音及夫金臯氣變珠樓春始煌煌帝庭濟濟卿士五樂具奏八音俱起惟斯器之有作備無為之燕樂紛綺靡之容裔混魚龍之交錯金木羅張厥用匪常施之於國則政其攸敘饗之於廟乃神其降祥舞青田之唳鶴儀丹穴之鳳凰諒鄙人之磬思固難得而備詳
集／總集／文苑英華／賦　凡一百五十卷／卷第七十三　賦七十三／樂三／雲韶樂賦　邵軫(P.332-1)
雲韶樂賦
邵軫
帝唐之於宣昭立極本乎神堯彌六葉以開泰接三正而會朝樂一人之淳德成萬國之謳謠故太宗載櫜而象舞聞於破陣我后垂拱而作樂嗣曰雲韶夫道者率性作者謂聖統同積和倫理知政斯古之所以歌九德誦六詩咸池備矣大章繼之玉戚朱干降及禮文之代簣捊筦一作敔籥行乎朴畧之時若乃周道衰王澤竭正始之音奔散哀
思之風欝結逾千載而未返以俟我開元之睿哲噫我樂之方作也天保定武功成紹堯光澤嗣武重明感物以風下理心而和聲稽六律之宮變諧八音而磬清越二十四祀建寅望之夕啟千門以達陽氣御重城而臨百辟張彩燈之煌煌敞新樓之奕奕甸師庭燎武賁陛戟命典庸使設簨簴餙羽旄而展金石納四夷之襟佅兠離奏六代之翕純繳繹乃翌日出雲韶而舞之徒觀其降輦路臨廣塲曳羅裙之嫋嫋鳴玉佩之鏘鏘始逶迤而並進終婉一作宛轉而成行於是合以絃匏從之磬管昭敬意於廉直本善心之嘽緩克和四夷應春候而角調取象八風如舞行之綴短霓裳綵鬪雲髻花垂清歌互舉玉步徐移俯仰有節周旋中規將導志以變轉幾成文於合離爾其美目流盻輕姿聳峙或少進而赴商俄善來而應徵貫魚初度驚鴻乍起容裔自得蹁躚未已褧衣屢更新態不窮忽舉袖而縈紫復廻身而拖紅及夫繁音九變曲度將終神人以和天地攸同立五常之行移四海之風然後樂師告罷退之惟宮時也皇歡浹睿澤深一人有慶萬國懽心群臣獻華封之壽天子御薰紘之琴照寰光於合璧式王度其如金乾道兮下濟湛思兮汪穢四三皇兮六五帝于胥樂兮千萬歲
集／總集／文苑英華／賦　凡一百五十卷／卷第八十二　賦八十二／雜伎二／樓下觀繩伎賦　張楚金(P.372-2)
樓下觀繩伎賦
張楚金
惟千金之令節啟聖壽兮無疆詔百辟以高會挾宸歡而未央地勝樓闢天清氣涼禮容克備樂府斯張翕赫曶霍熒熒煌煌伊曠古之未有豈名言之得詳迺有殊伎特異呈材累至動不勤物用非假器觀夫立象盖取諸意本自宮中之傳名為索上之戲掖庭美女和歡麗人身輕體弱
絕代殊倫被羅縠與珠翠鋪瓊筵與錦茵其綵練也橫亘百尺高懸數丈下曲如鉤中平似掌初綽約而斜進竟盤姍而直上或徐或疾乍俯乍仰近而察之若春林含耀吐陽葩遠而望之若晴空廻照散流霞其格妙也窈窕相過蹁躚却步寄兩木以更攝有雙童而並鶩還廻不恒踴躍無數驚駭疑落安然以住雖保身於萬終疑恃君恩於一顧節應鍾皷心諧律呂履氷谷兮徒云臨焦原兮虗語是時齊謳輟響趙舞掩色絲桐發而沮勢丸劔西京賦跳丸劔調而挫力方言疑寰海清天階平兵革不用兮國無征風雨既洽兮年順成上曰可樂人胥以亨大則有燾載之義小則無角和疑之名固端拱而成理豈繫物而為程者哉
集／總集／文苑英華／賦　凡一百五十卷／卷第八十五　賦八十五／符瑞二／黃龍見賦　潘炎(P.386-2)
黃龍見賦
前人
景龍二年秋九月五日黃龍見於上黨伏牛山之南岡留久之彰聖人之德也賦曰
龍之來兮乘其陽躍於泉兮臨高岡龍之至兮歸有德符於黃兮土之色精曜曜光雄雄上不在天兮接于物下不在田兮蟠于空列四靈智稱其首居五位色表其中將衒甲以無比與負舟而不同明皇家之王氣符曆數於聖躬飛煙噴霧若動若顧聲雖虩虩非同三尺之劔色乃煌煌下暎五花之樹誠帝王之嘉兆寧朝夕之可遇何虵蟥之足言諒騰黃之匪喻同翠龜之薦綠圖彰大人兮告元符覽史墨之言未之聞也驗登殷之祀不其然乎
集／總集／文苑英華／賦　凡一百五十卷／卷第八十七　賦八十七／符瑞四／竹宮望拜神光賦　一　張餘慶(P.394-1)
文苑英華卷第八十七　　　　　　　賦八十七
符瑞四
竹宮望拜神光賦二首　漢皇竹宮望拜神光賦一首
漢武帝齋宮產靈芝賦一首　西掖瑞柳賦二首
國子丞廳連理樹賦一首　連理樹賦一首
瑞橘賦一首　　　　　　再生檜賦一首
竹宮望拜神光賦以親饗虔潔靈報光燭為韻
張餘慶
洪惟漢后有事郊禋感流光之委照爰拜賜於上神初自竹宮覩殊祥之溢目俄低玉佩方致敬而俯身有以見感而必應孰謂其尊而不親徒想夫寰宇肅清齋庭夜敞辛日惟吉明神是饗德馨而祀事精慤福降而禎祥歸往彼靈輝之自天若有答於吉蠲下雲路而瞥爾照祠壇而烱然冥感而來耒狀如虹之炳耀齋莊前致配明火以昭宣武皇自以為備物展禮儲精告虔苟降鑒之不昧宜受賜於上玄仰而望之初奪目以爛爛俯而見也且鞠躬以拳拳若然者豈不以蒼璧儼陳圜丘宿設帝心精一祀物豊潔夫瑞聖而為光委靈壇而不滅不然則何以煌煌熒熒發自杳冥于以表異於焉效靈臨爟火張晏注史記權火音爟周礼有司爟許氏說文舉火曰爟此書第五十六卷有雍畤舉爟火賦不可泥司馬氏史記索隱改作爟火後同以助耀照俎豆而分形者乎跡彼光臨寔惟冥報宜望拜以俯偻表至精而懇到是知君德允臧天道孔彰崇嚴祀而神降之吉潔齋心而物効其祥初電烻以散色忽星流以耀芒降
自彼天豈慙於紫氣不資于水且異於榮光國家德邁炎靈時稱玉燭擁神光而先敬脩祀禮而將續有客觀光歎美不足何待時而就列庶餘光之可曯
集／總集／文苑英華／賦　凡一百五十卷／卷第八十七　賦八十七／符瑞四／竹宮望拜神光賦　二　張公乂(P.394-2)
第二同前韻
張公乂
祀之嚴者饗帝之盛者降神不勵精孰謂福之自己非表異曷知天實無親武皇卜郊以元吉祈靈於上辛密命始傳光則絪縕未感齋宮爰拜神其盻蠁有音蓋以穆爾精勤凝然存想屬屬乎蒼璧既奠煌煌乎太壇攸仰委佩盡餙庶無譁以端莊秉圭展儀□□□□□□□□□□□□□□□□□□□□彼電破乎祥烟逮闇之時疑燭而明爛矣遙望之處拜起而容肅然豈不以配合崇高昭陳宿設圓丘之上將候其耿光竹宮之中以備其齋潔既恍惚而有見竟超遙而未絕或左或右通幽洞冥炤灼兮凝分暉於畫燭焜煌兮乍聯影於低星所以彰有德赫炳靈實見詞祈疑周流福庭望神之休惟一人有慶主日之際必上帝是聽故天降德疑祥人窺其魚疑作奠至德而感豈玄邈之不臻至誠而祈豈昭彰之不報首茲祀事實在陽方望拜雖同乎手拜神光且異乎蕭光人皆見之孰不仰而祗慄夜則艾矣諒惟遠之馨香殷雉雊而稱異魯郊牛而用傷皆祈報之瑣細非昊穹之降康豈比夫神祠太一之靈樂飲一作進歌童之曲雖望之而如在懼敬之而不足漢后之虔恭也如此故景光而下燭
集／總集／文苑英華／賦　凡一百五十卷／卷第九十四　賦九十四／人事五／人鏡賦(P.426-1)
人鏡賦以主聖臣忠道光貞觀為韻
金為鏡兮其鑒則明人為鏡兮其象則精彼有取其昭燭我方致乎和平廣霽而磨礱既至酌獻而邦家以貞懸於心則四聽一作聦常朗寘於握而萬方不傾惟賢任賢自聖傳聖守之則通幽洞冥執之乃窮理盡性致和樂功逾止水之平徵古今道光仁壽之境比璿樞以潛運挂靈臺而韜映是委照以無疲每含光而不競無鑒於水自視於人曷容華之自餙惟道德之所親鎔範義陳恊於君臣八字一作功匪勤於鎔範義將恊於君臣斯乃至寳載光皇道辦物數之紛紛洞晦冥之杲杲放之可包乎海嶽卷之可盈乎懷抱煥乎發蒙皎若晴空光甚鑒兮塵不能翳德若容兮物莫能充以是為臣則獻可朁否以是為鏡則進思盡忠斯為理兮化洽斯為鏡兮照窮惟賢聖之光贊含英華而不散執一法而不回仰千齡而殊觀貞明而翹楚角逐皎潔而群邪冰泮茲鏡也克念則正罔念則荒播無疆以垂範披六幽而散光燭明明而洞洞歷久久而煌煌聖作物覩鏡清寰宇騐成敗之原知榮辱之主我鏡在德曾無盤龍之雕我鏡在心自有山雞之舞若然則皇唐邁德於陶唐吾君齊聖於文祖
集／總集／文苑英華／賦　凡一百五十卷／卷第九十五　賦九十五／人事六／夢捧日賦　蔣防(P.432-2)
夢捧日賦以神遇輝燭兆發嘉祥為韻
蔣防
靈降嘉夢天垂至陽誠發身之兆朕符翊聖之禎祥所謂神而遇闇而彰息沖澹之居于于而自得見貞明之質曖曖而彌光倏爾疑升瞰兮下燭曈朧甘寢之所恍惚曾泉之曲撫金烏之翼匪隔雲霄駐羲和之車乍廻昏旭想夫卑高莫隣授受何因忽煌煌而委照值默默而凝神寂其神乃無間而通碧落上其手自有而得紅輪縹緲交
光芒景附肘腋輝爍襟懷煦嫗類衘規於遠山同抱壁於中路在忘形之際用示無私當向晦之時將祛未寤豈不以精誠可託光陰可駐從九霄之降祉表千載之嘉遇者也故曰道契幽微天且不違肹蠁陰隲指掌陽輝載營魄而虛無默住荷靈貺而照燭潛依至若冥蒙上越埃中歇始悠悠以神契俄赫赫而明發驗扶桑之際其往阻脩偶支枕之時其來倏忽是知天無親降靈而非遐神不昧獨幽而不賖不然何虛徐衽席承奉光華高眠而不驚不悚見瑞而可仰可嘉然則荀令之談足徵程昱之榮有兆常眷眷於天路每拳拳於雲表周旋寤寐偃仰昏曉庶照臨之理感通知葵藿之誠不小
集／總集／文苑英華／賦　凡一百五十卷／卷第九十六　賦九十六／人事七／招李夫人魂賦　謝觀(P.438-2)
招李夫人魂賦以所思逝魂傷春榮落為韻
謝觀
李夫人月墜香焚花沉九原繁華委地零落何言有少翁兮術通神鬼為漢帝兮夜致精魂於是詔未央之宮備通靈之術五位之壇雜立九奏之音克序珠籠翠幰龍師虎旅銀燭之煌煌次列金管之愔愔慢舉帝乃坐中寢御纖幃森羽衛儼天師佩符籙以威重拂香花而步遲左止簫韶之奏右啟甲乙之旗搢霜珪而歛色執紅旌而盡思立北斗星文之下當中壇月午之時萬籟寂寥發清音於漢殿九天空闊寫招魂於楚詞詞曰白玉潔兮紅蘭芳忽玉折兮蘭已傷魂兮勿復遊他方盍歸來兮慰我皇又曰彩雲裾兮流霞袂倏而來兮忽而逝魂兮勿復遊四裔歸來兮膺萬歲已而愴恨沾巾凄涼侍臣窸窣而房櫳變色熒煌而戶牖生春如花如扇開覩恍惚之中韋非烟非霧卷見希夷之外人珠璫瓊珮鬢髮絳唇髣髴平生之貌依稀歌舞之身顧步嬋娟廻翔綽約似發言而尚默若將前而復却于時斜漢將傾繁奏爰作琳瑯璀璨綺羅廻薄風凄雨切忽消散於杳冥鳳去鸞歸空珠翠之寥落自是妖妄日恣虛無念作侮萬乘為脫屣陋百載之浮榮幸河海之無事賴干戈之蹔平不然少翁此夕豈宜一拜於文成
集／總集／文苑英華／賦　凡一百五十卷／卷第九十九　賦九十九／志三／大隱賦　皇甫松(P.450-1)
文苑英華卷第九十九　　　　　　　賦九十九
志三
大隱賦一首　　　　　幽居賦一首
大隱賦并序
皇甫松
欒子進不能強仕以圖榮退不能力耕以自給上不能放身雲壑下不能投跡塵埃似智似愚人莫之識也如狂如懦物不可知焉酒泛中山適逢千日萍漂上國迨逾十年遨遊不出於醉鄉居處自同於愚俗閔仲叔之殊見徒避猪肝屈大夫之褊懷浪投魚腹是以坐成滌器行將價春擁萬卷而笑百城舉簞瓢而歌一室必期口無二價居賣藥之流身抗三旌入屠羊之肆於是詩輕招隱賦陋歸田和光同塵嘗聞語矣遁世無悶豈虛言哉榮啟期之皷琴身終三樂嚴君平之賣卜日止百錢是可以融神保和含道詠德亦何必拂衣丹嶠散髮清流吸玉露之英金芝之秀鍊神化骨以為榮乎甚不然也何況華裾飛盖鏗玉拖金赫赫煌煌光寵相耀有是夫哉昔尚長設論富不如貧曹劌立言食肉者鄙請事斯語以奉周旋以書于紳以銘于座河上公之章句紛其纊歟漢陰叟之畦町不亦勞也言而不足聊為賦云蕪音適愧乎彫蟲浪跡遽同乎豹隱陋均傖父誠堪覆瓿以增嗤價重兼金未足披沙而擇有招隱謂欒子曰爾其賢乎何懵懵之如是也欒子喑然招隱者曰夫天地陰陽專其神日月星辰專其耀山嶽峯
巒專其高江海川瀆專其深所以滄忙曭朗巍巍瀰瀰者也殆非口適二字是所能彩發於其間矣自此以降各專其能眾自煩也龍專其靈虎專其猛火專其烈水專其柔霹靂專其怒魑魅專其怪至堯專於治民治民等字唐私文上闕筆舜專於治孝夏禹專於治一作理水成湯專於救旱周公專於接賢仲尼專於化物老聃專於道德莊子專於逍遙迨於史魚伯宗專於直也季札郭伋專於信也侯羸荊軻專於義也子胥晁錯專於忠也黿鼉魚豚螭龞龜蜃專於水也麏麖麋鹿狐狸熊羆專於山也飛鼠專於暗矣飛蛾專於明矣至于蜘蛛蟋蟀螳螂蝣皆有所專而未能暫悉其所專也觀爾之志退非專閑進非專仕愚不專愚智不專智操心若老成謀身若兒戲顛倒上下罔識所謂亦有專之者乎欒子曰有之吾專於不專也招隱於是知其大人也歛衽易容退而復拜拜而且跪言曰昔仲尼所謂走獸可羅淵魚可緍飛鳥可罾至於龍駕風電乘雲雷吾不知之今先生之謂矣請從而書之於是欒子廼推琴濡毫以訖其辭邈乎悠哉曠宇宙而氣埃古茫茫而日去今紛紛而月來開闢天地之上聖分裂山河之雄材蛇身虎鼻螭質龍胎乘剛柔於水火含變化於風雷莫不隨草莽而共腐與珠玉而同灰悲夫自茲已降又何營營而不廻所以八荒放志六合遊神皓然矯首兀若無身顧不懼於來者又何希於古人老聃煩於論德釋氏詭以推因苟吾心卓然
而不惑又寧見欺於此君何況駕鶴真人吹笙王子玉樹玲瓏金臺邐迤青鸞翠鳳之飛鳴丹豹赤麟之遊止劉安雞犬呂恭奴婢子英拜而魚飛初平叱而羊起或煮藥而針龍或飛符而縶一作繫鬼負柴草而廣施賭菜瓜而愽戲紛乎哉故吾不悉心而信矣又有青龍上漢白鹿陵虛變砂神米質酒靈書吁稚川與子政何相欺之甚歟赤城玄圃任公子之所居荒垣朽竹丁令威之故墟安用翩翩為白鶴何必悠悠騎碧驢已焉哉吾將居常待終而已矣又何神仙之學乎於是掩蓬扃閑茅屋几案詩書形骸土木雖促疑捉襟而露肘終擊壤而皷腹有酒劉伶無妻犢沐花菲菲而晚紅草凄凄而暮綠春水兩派晴山數曲吟四首以愁濃舉一觴而懽足波激越而瀛溶竹含烟而樸簌倚仗則手放青鳩脫冠則髮辭班鹿養牛不乘生雞嬾祝苟求仁而得仁又何榮而何欲世事紛紛生涯促促亦何為乎齅金亦何為乎泣玉悠哉已矣胡不順時而從俗耶亦有居陋若而易志顧好爵而廻膓耻白屋之簫瑟期青雲之頡頏寵崇朱紫譽藹馨香交親翕而相會門巷曄而生光危冠岌岌環珮鏘鏘朝朱門而受爵暮赤族以罹殃信刑漢朝胥流吳水一室薰而香焚三穴空而犬死能守節以保身然後謂之君子萬古勳庸逐風砂歌鍾玉帛散朝霞華亭晉陸悲朱頂上蔡李斯億素牙稽康臨刑而顧影竇嬰就戮而興嗟高鹿馬以喪國曄虵豕而忘家諒覆車
之在眼吾將易轍而止耶於是振遐思蕩清慮擺簪裙遯名譽聊踈放以安貧冀靜僻而為趣廼步重水常趍遙林奇峯峞古木森沉泉出山而漸淺雲入洞而愈深遇清風而籍席對綠條以開襟垂蘿以樛結連巒菌蠢而相尋望去鶴於沙尾見歸龍於水心青苔潤而饒露碧梧欹而足陰松脂滴酒樹癭臺琴山席平鋪而業墜書卷橫開而露侵廻首遙壑松蘿漠漠曲徑抱雲根斜陽遶山脚瀑迸疑懸峯危欲落歷斷岫而崢嶸入踈林而綺錯委葉交扶盤根相閣野鼠鬪於林稍山雞鳴於叢薄蔓韌時縈壁危或柘出入煙蘿徊翔寥廓靈葩露葉芳綿綿山青雲白心悠然徐生赴哭三千里萊子留書十四篇陸通避楚而負甑張翰辭吳而觧船豈求聞而矯俗諒襟懷之異焉予亦何人思為逸民朝常擁耒暮或垂綸山泉鳴而入夜洞花寒而變春閑遊諳野蔬食慣貧盤中之周生紫蓼嶺上之陶公白雲野岸波登蓬門露曉徘徊綠水之際蕭洒青林之表杞根成狗蘿葉垂蔦山鹿奔而草低野鶴飛而桂褭溪外負薪田中荷蓧鶉披子夏之衣哇鳴稚圭之沼壠畝連延桑麻繞繚入崦而朽竹芟踈出溪而茅茨稀少依林壑以終焉經沼沚而留連花披籬而綿絡瀑鳴山而布懸潭中則嗔一作頳魚躍日洞裏則沉鹿呌煙遇山客以停仗逢沙禽而駐船槎崩水沒樹空籬穿雉雊霧旦鼉鳴雨天灌於陵之藥圃耕彭澤之黍田偷閑散於一日役筋
骸於百年開山決水澆蘭蒔芷移風桂於嶺頭種煙篁於澗裏浪滿沉舟苔生濕地山廩空而鼠喧野浪高而鷗喜或曲岸而流觴或平崖而隱几煙霞繚繞松桂邐迤踉鶴二字一作踊踉西來驚鸞一作巒南起始嵺嶱之不極終渢漴而未已慨然懷古中心如醉憶躭酒之步兵想能詩之都尉先生則五斗成文君王則七言見志陸機之價難偕鄭眾之心莫遂古人往矣吾將已而諒紛紛於來者欲停觴而遲誰永懷掩抑遐思歔欷鑒往行之得失悞前賢之是非至如龍章鳳姿之異鵾化鵬立之姿重踵胼脇龜背虎眉莫不截野格禽深江軒螭捽搏犀兕磔烈疑作裂熊羆藉魚爛之勢興龍變之機日虧星隕海動山移澶漫亂推斥支離然後纘百王之鴻烈應五運之昌期於是玉帛郡國鍾皷神祗疊斝醪醴籩俎胹周旋登陟以嚴以私威儀文物繽紛陸離禮樂戎狄冠義蠻夷轟然一瞬雷疑作電威風馳明遠歎蕪成之作子仙敘離別之詞雖寂寞而遠矣良嗟而愍之若夫舒巧矜談沽多肆慾蒯通一說而亡三墨翟九拒而餘六智不如葵義輕於粟資汎說而有餘在通議之不足置此獨幽沉昔人難復尋繞南浦薜荔滿西林嶺遮亭而青獸不起松橫水而蒼龍欲沉鷗泛空而點雪月零渡一作波而蕩金獨徘徊以無侶悄持觴而未舉歎巨卿之不來嗟子皮之乖阻胡不長逝孑而隱憂決比德於單音善卷逝追蹤於許由道匪五往思無三求與傴
偻而同去共支頤而云休孰得孰失何思何讐豈若介子推之怨晉費子陽之泣周煙飈勃起涕泗橫流徒血盡於目竟灰錯於一丘所以順世浮沉與時消息冥神觀化何往不極齧缺之問惡乎知哀駘之心莫之識今昔茫茫興衰運長超然委命于何不臧亦何悲於麟獲亦何嗟於豹藏薜葉離披之島槐根擁腫之塲白鷗兩岸青莎一床遇四老而極逸逢七賢而甚荒露濕書笈塵生藥囊楊子袍穿仇生室方結痛飲之山簡就蔬飡之袁唐我有遐說超然自悅鄙文馬與華軒況金臺之玉闕藥不可還童方難為馭風莫希魚背客不作鹿門翁門何山而不對水何徑而不通雲歸則千峯臥綠桃飄則一川踏紅南湾漁者東郊老農形骸坐類襟帶自同或刺舟而共去或駕犢而相從採藥於巖下行歌於里中兒童目以癡叔鄉人指作愚公怪蔣詡之徑狹笑孫登之室空昔者梁伯鸞之牧猪馬仲圭之罣兔毛公隱身於愽徒嚴生攻書於卜舖咸蓄奇聲共沉高步雜閭里而寄清汩塵泥而自汙我亦悠悠何遠疑去留方寸自足徒勞外求入煙霄而何樂處城市而何憂於是抵鄽郭出林丘九衢駢羅而自適三市終譁而自遊楹接栱輓輅連輈金碧族而霞爛羅紈開而浪浮曉入屠肆春遊酒樓臥白犬於甕下懸青鳧於杖頭並肅父以補履同庖丁之觧牛遇茅狗之迎酒嫗逢木羊之随葛由旗亭日將夕百戲忘休息漢女踏紅綃海人拋赤
灰飛塵宵合囂聲晝塞泥燭巧成皮錢妙餙滌器則或損殊材當壚則時逢麗色與商丘而同懷共文賓而晦跡斥鷃逍遙藩籬可巢不憚負局何羞賣膠或有貨藥藏名傭書養志或屠狗於橫街或奔牛於列肆道合情同心諧跡似穢體濁形捐聦斥智雖殊之於萬途咸趨之於一揆天道云云亡知喪真孰能國士吾為市人德與時而偕益道随行而日新一牛衣以溫體五羊皮以易身羅衣駭日麗質驚鄰詎謂正色寧吾所珍不望豹變非圖蠖伸誓洗耳穢那挑指文惡心長而髮短驗齒亡而舌存損又損以立操材不材而用神伊大道緬邈而不極聊糟粕於斯文乃援琴而歌曰茫茫大塊兮奫淪逶迤生我至德兮其心孔殷茫茫兮孰知其施道之虛維吾之廬闤之隘維吾之賓矣道之謐維吾之室闤之囂維吾之黨矣杳乎徐乎遼乎冥乎維吾之娛矣剛龍之蟠長雲兮夭矯蜿蜒脩鱗之喜橫海兮紛潾漩沿游神於六合之外兮希夷自然又歌曰曾瀾起兮風自飄雲溶溶兮連沉寥微風息兮波以平雲霏霏兮開窅冥重巖邈兮脩己遠洄潭渺兮深復淺羽余觴兮空余罍玉顏兮山已頹羲皇何以不復回捐形棄世兮如我何哉金踴躍兮求莫耶為不祥兮將柰何招隱者歌曰大道由由一作悠悠而熙熙吾莫知施誰宗欒子吾其嗣之至化蕩蕩而一一吾莫知專誰師欒子吾其與焉歌闋杉竹蕭然而迭響鳥獸徘徊而更鳴怡然皷琴抗然起
舞於是標問答纂歌詩不知其強名為賦之
集／總集／文苑英華／賦　凡一百五十卷／卷第一百二　賦一百二／器用一／豐城寶劔賦　達奚珣(P.466-1)
豐城寶劔賦
達奚珣
劔之利者有豐城之寶鍔夫其始也赤山破耶溪涸洪爐洞融金景煽爍雖發揮於人事乃兆朕於天作爾為狀也鍜霆電明秋水殺氣森暎光輝四起歐冶失律風胡愕視豈徒決浮雲絕地紀若斯而已矣爾其大運迥薄陵谷推遷東南地一作此沒不知夫數千百年騰精動地直上衝天斗牛之間夜雄雄然異金陵之浮王氣同寶鼎之在汾川本知浮精粹剛牛疑必備明而用晦者君子之時義窮而待達者丈夫之志事兼此數德難乎見棄知我者寡大賴張公每讀舊書多茲感通不覺毛髮盡樹起雷息於胷中迨乎發蒙泉開秘匣文積幽翳上藏鱗甲磨礪畢兮見文章搖白日兮星煌煌鋒稜可畏動人膽表裏分明照眼光黃金裝兮綠龜飾荷提攜兮耿霜色豈辱命於洪造冀成能於武力君其試將倚天外不日為君清絕塞苟軍國之用在豈能雌伏於一代
集／總集／文苑英華／賦　凡一百五十卷／卷第一百二　賦一百二／器用一／斗間見劔氣賦　王起(P.467-2)
斗間見劔氣賦以神物下潛精光上射為韻
王起
彼玉斗兮列乎太清此寳劔兮埋於豐城遙天式瞻諒闌干以成象厚地斯秘遂熠而騰精若非五山錯秀六合含英則何以下藏鋒於穎銳上作氣於貞明昔伊雷氏未占張公莫訪祕龍淵之奇彩射斗牛之異狀或雄雄於曲柄之末或冉冉於斗杓之上金陵之王氣莫齊函谷之紫
氣應讓可大可久乃聖乃神嗟日月之逾邁怨土石之湮淪劔也氛氳連白榆與紫貝星為疑作焉昭晣應龜甲與龍鱗下埋照以煌煌上和光於歷歷何寶鍔兮斯隱在璇璣而必覿鋒惟切玉處玉匣以逾深氣則決雲每雲路而相射匪捨之則藏實闇然而彰仰九霄而遊目知百鍊之雄鋩乍滅乍明有扶於佳氣若離若合更類乎神光靈氣則浮利用猶鬱當繚繞而縈斗自表至珍倘陸離而佩身寧逢異物可以察三尺之滯淹可以見七星之沉潛石蘊玉而騰輝未專其美鼎居汾而見氣徒有其占固宜仰層穹求外野延瞰於寰城之裏冥搜於古獄之下則可以論國都驅駿馬是知劔氣之在斗間所以求神於知者
集／總集／文苑英華／賦　凡一百五十卷／卷第一百二　賦一百二／器用一／延陵季子挂劔賦　王起(P.469-1)
延陵季子挂劔賦以冥會心許暗無我欺為韻
王起
脩脩隴樹兮挂劔于茲所以表徐君之所欲明季子之不欺予取予求昔藏心而可測一生一死終棄寶而如遺蓋烈士孤標之節而神明幽感之時當其昔結歡娛從容不阻孤鋒乍拔密坐之所彼眷眷以目擊此默默而心許諒他日而來思非伊人而誰與及夫歷聘上國言旋東吳訪舊友遵舊徒亦當開寶匣獻轆轤何閱水兮不待弔荒埏兮已蕪由是執龍泉而慷慨望馬鬣而踟躕想間歲之披雲忽然而在撫今辰之切玉視之若無且曰器可謀新室寧欺暗解腰間之善結仰樹杪而延瞰乃脫白刃推赤心耀宿草之煌煌懸拱木之森森錯落金鐶疑夜月而生瓏晶熒霜鍔謂春氷之在林龍形蜿蜿而未化蛟枝亭亭而欲尋解珮義廣脫驂感深英聲遂騰於萬國善價不顧其千金嗚呼劔之擲也無前人之行也必果誠去彼而取此非祈君之祐我無宿諾疋之以庸庸不食言方之以璅璅向若蔑玄壤恡青萍重提携於掌握輕耿介於心靈則三尺之中空騰雲而漫漫重泉之下將愧色於冥冥無言者道之弘不約者信之大峻節卓以特立義風紛而繫會盛
矣哉挂劔之名將萬古而不昧
集／總集／文苑英華／賦　凡一百五十卷／卷第一百三　賦一百三／器用二／金劔出匣賦　韋肇(P.470-2)
金劔出匣賦
韋肇
劔者主生殺之氣匣者同隱見之心鳴於其中或幽閑以為恨出乎其外信利用以則深豈徒飾以調疑作琱玉比之兼金剉雄鋩而不舉緘異氣而甞沉者哉故劔利於人匣因於劔盖所以為重俾神物而不亦所以表能將瑞光而亦驗其始也若耶之溪涸赤堇之山開良金既選歐冶爰來合純精而鑄鍊召太一與風雷厥功既勤曠歲月而方就厥狀斯見法陰陽之所裁於是工技之儔金鏤為匣制其象也錯玳瑁與瓊瑰韜而藏諸秘龍鱗與龜甲故楚王之未識我含其章風胡之將鑒我耀其光發匣而覩爛然非常環啟蜯以吐月刃披雲而降霜若金隄始開橫秋水之漫漫如青天欲倚散陽彩之煌煌夫惟義也動而必言疑作吉夫惟神也行而無迹號龍泉而其善可珍指斗牛而其光可射用悔疑作晦之際思顧盻而無遺出幽之時思佩服之無斁伊昔三劔氣淩九霄臨敵高揮而血流千里復讐虛擊而疾不崇朝苟蒙蔽而未發雖晏陰之莫昭且劔之在匣蓄銳而誰玩劔之出匣器利而能斷亦將試銛鍔於鯨鯢決浮雲於天漢或提携之未及尚埋淪而可歎
願進用於張華如見知於雷煥
集／總集／文苑英華／賦　凡一百五十卷／卷第一百五　賦一百五／器用四／鏡花賦　何據(P.480-2)
鏡花賦
何據
金鏡精寶兮珠秀華臺插珊瑚之樹鉤垂菡萏之花暎若無質循則有體洞碧空其何際湛清潭其絕底鸞舞翮於曈曨龍怒鱗於清泚淮南王懸而玩之東方朔見而稱曰此瑾瑜之榮磩之英負陰而內景氷澈面陽而外景花明惚兮恍其中有象杳兮冥其中有精爾乃遇妖閑之佚女淘疑清爽之芳時爭捧鴛匣臨乎鳳墀既翻輪而隱耀又飛花以生姿如玉之明如雪之皎度翠璧以星落薄乘鹿而霜晶拂高淩深緣隟入奧乍滅沒而在空遂迷失其所造徒美夫不根不蔕扈扈煌煌若漢臯靈媛解仙佩洛川神女獻明璫似珠水梁簡文鏡銘水淨珠明之皎皎日月之相望芒角璀錯罔兩搖揚至用在無兮摶之不得極虛為有兮應而不藏淮南王曰旨哉大夫之體物也
集／總集／文苑英華／賦　凡一百五十卷／卷第一百十四　賦一百十四／圖畫／五色比象賦　陶拱(P.521-2)
五色比象賦以車服有制示不徒設為韻
陶拱
聖人以王命之施官秩之設貴有品類賤有等列望之可辨非旌表而焉知出而身疑自殊宜車服之有別於是招繪素之黨召彩筆之徒程亂目之眾色寫外物於百夫以侯伯子男之服為餙以山龍華蟲之象為殊莫不煌煌燁燁煜煜青為山兮曉疑嶷而爭峻赤為火兮赩熾而含燠粉米以純白而璀璨宗彛以太玄而郁工字一作黝儵翬一作綷而為羽則振迅而對飛暈而為龍則晇騰而相逐蓋上古之禮制亦當今之法服必謂美妙無盡精微有餘侔桂月之規縱麗天而莫勝擬海藻之質雖摛文而不知實逞巧之無比信取象而靡虛豈徒用別於涖職蓋亦或施於
來車懿其創自于心成之在手或大之者不遺其美惡小之者不失其妍醜此寔權等於真宰功齊於妙有所以作國家之程式辨王臣之印綬歷萬代之恒規經百王而共守不然者法實紛紏制有允休何必假其彩色之炳煥於君子之衣裘合九章之物者則寫非五等之服者則不故往代垂模明君立制一則爵命之易辨一則制一作物容之昭麗宜乎嘉其義重其事佐盛禮而罔易垂後代以永示信哉表德之為良亦美作者之深意
集／總集／文苑英華／賦　凡一百五十卷／卷第一百十五　賦一百十五／寳一／良玉比君子賦　暢瓘(P.526-2)
良玉比君子賦以精光茲色矩絕寳圖為韻
暢瓘
白虹為氣太陽為精堅其質孕其明卞子識之而曰至寳他山之石攻而挺英融雪華於潛潤一作映洞氷彩而凝清彼其一作既良玉焜焜煌煌瑩若既兼縝密粲乎其有文章積千金而比價掩十城以騰光將以配君子比皇王豈徒潤林薄蘊巒岡而已哉伊何配之溫潤含茲瑕穢已注在前不
匿貞心固持性自然也灼而不變質有餘也涅而不緇溫以作德成我邦式天子展四時之儀庶官修五等之職珪以為瑞佩以比德上下有軌尊卑有翼既山水節其文玄蒼差其色四者爰備勞逸是主民也事也右叶於角徵君也物也左諧於宮羽反而規旋而矩其志不散其容斯取況居則設朝則結進退鏘鳴揖揚磬折禮樂之儀著非僻之心絕是則維身允固惟玉不撤且駭雞之珍驪龍之寳雖赩其艷煥其藻但侈於庶心何補於王道豈若玉之義也深乎愽乎詩人以生芻取諭一作興賢則高矣孔氏以佩環讓德謙莫比夫故藏之瑞府偶一作隅之河圖奉之者生敬執之者不趨幸無棄於照廡得一獻而諭都尹文子王問玉價工日無價五城之都僅可一觀
集／總集／文苑英華／賦　凡一百五十卷／卷第一百二十三　賦一百二十三／薪火／取榆火賦　王起(P.560-2)
取榆火賦以方春改火用榆鑽燧為韻
王起
國家布和令稽舊章候葭灰之所應取榆火之有常鑽之彌堅初若切磋之響動而愈出俄生煒燁之光火則循利人惟嚮方豈徒宣明於四海固將貽範於百王時也遲遲日昇習習風至太簇中律勾芒整轡擇木之宜順天之利
歷歷初種常散莢而如錢煌煌是求必鑽木而成燧曲直有倫尋尺為珍啟炎上之氣當發生之辰佐暄妍於獻歲助煦嫗於陽春比皇明之燭幽既自邇而及遠叶時令而委照爰捨舊而謀新始青林兮見採終洪鑪兮有待鬱攸之氣方騰枯槁之容不改其執熱也殊金燧之感其攻堅也非水石之鑽佩之或雜於刀礪用之以代其槐檀運手而綠煙乍起属目而朱燄可觀餘燼收之而有耀死灰燃之而孰難束蘊是繁抱燋一作憔眾夥何鎔鑄而不賴何燔炙而不可紅星忽迸不異乎種天之星朱火既非疑詎同夫敲石之火則知調其玉燭取彼白榆誠國之美利亦君之遠圖始韜光而無朕卒既燥而有孚所以微成於著有生於無豈徒嚴凝之鄉樹於北塞晼晚之景失於東隅宜乎大化不爽餘光必共莫不愛一人之大化為百姓之日用
集／總集／文苑英華／賦　凡一百五十卷／卷第一百二十三　賦一百二十三／薪火／庭燎賦　一　王起(P.561-2)
庭燎賦以早設王庭輝映群辟為韻
王起
王者崇北辰之位正南面之威赫朱燎以具舉列彤庭而有輝助彼皇明可燭於夜色一作艾叶茲睿哲引曜於宵衣信乎令典有作舊章不違當其冠劔鏗鏘環珮昭晣峩峩爭赴肅肅就列聽玉漏而未央仰紫宸而初疑爇珠旒將出方熠熠以星懸綵仗徐來以疑作已煌煌而電設九儀稍布六樂爰分代晨光之昭曜雜佳氣之絪縕騰輝於鴛鷺之行若離若合委照於熊羆之旅或分一作友或群昭昭彰彰紫氣紅光聲明燁煒百物熒煌覩炎上之有赫知臨下
之無荒遠而曕之謂焚裘之煙昭儉於晉帝迫而察之似流屋之火呈瑞於周王金缸莫齊銀燭非競長風乍拂高焰彌盛華袞燦爛以相鮮猛簴攫拏而交映其容烈烈其明杲杲附寒者覺其春深假寐者疑其曙早則知統四海朝百辟勵夙興勤夕惕佐盛儀而有待惜流光而無斁昭其明也叶天鑒之清穆望而畏之左傳火烈人望而畏之一作望之儼然契天威之咫尺彼爟火秦舉神光漢覿何足示來儀之容呈入覲之績則知我皇立人之程為國之經旂渒渒而咸造鸞鏘鏘而可聆萬宇乂多士寧豈徒美君子之至在宣王之庭
集／總集／文苑英華／賦　凡一百五十卷／卷第一百二十三　賦一百二十三／薪火／獸炭賦　蔣防(P.562-2)
獸炭賦以朱火清耀昇為韻
蔣防
彼好奇者巧與之俱揉煨燼兮是謀是度象猛獸兮為虎為貙將以輝爍殊觀焜燿洪爐腹翕赩以凝電口喊呀而奪朱曳尾垂頭似無心而暴物噓煙吐焰若有齒而焚軀寓形兮必果徒搏兮莫可鋸牙鉤爪乍騰倚於寒灰隅目高載光芒於烈火所以援虛室娛密坐稽其狀也成鷙獸之雄雄求其類焉笑形塩之瑣瑣其靜兮無營其動兮匪驚稍頓足以狼顧時迸列以犲聲煜爚交光孰辯犬羊之鞹顤欲步似懷林野之情因炎上以委質殊檻中而狥生輝兮赫兮美其容之有焯不貪不暴嘉其身之中清無野心以見誚非內熱以自照恒虩虩而出勇復煌煌而引耀威而不猛謂馴擾於中堂攫而莫前疑踡跼於餘燎襲狐狢者對之而不驚被絺者向之而伏膺佐南薰之煦嫗却北陸之嚴凝金缸近之而發彩玉壺隣之而散氷髣髴枕籍爌晃依馮類火鼠兮炎丘是託比燭龍兮崑閬斯昇此制也不唯資於翫好抑亦彰夫伎能
集／總集／文苑英華／賦　凡一百五十卷／卷第一百二十五　賦一百二十五／道釋／太清宮觀紫極舞賦　一　張復元(P.571-1)
太清宮觀紫極舞賦以大樂與天地同和為韻
張復元
樂者所以諧萬國舞者所以節八風故玄宗致紫極之舞朝太清之宮俾觀舞以知德德以容備省風以作樂樂以文同吾君纘道紀修祖功將有事以朝獻必斯舞之是崇方其一人在庭群后列位奉常執禮以恭命太樂陳儀而藏事望聖主以龍升見舞童而麏至舞之作矣應其度而展其容樂乃徧焉動於天而蟠於地其始也顧步齊進躚有序既乍抑而復揚遂將墜而還舉始躡跡以盻睞每動容於取與陳器用之煌煌曳衣裳之楚楚觀乎俯仰廻旋乍離乍聯輕風颯然杳兮俯虹霓而觀列仙飄颻遷延或却或前清宮肅然儼兮若披雲霧而覩青天惟紫也取紫宮之清唯極也明太極之先用之則邦國之光備施之則中和之氣宣徐而匪濁比上帝鈞天之樂靜而不過小圓丘雲門之和亦何必持彼羽旌方聞乎得禮執其干戚然後為止戈彼延陵空歎于象箾宋王徒美其陽阿詎能合天地之大德調陰陽之大訛者乎洪惟我后遵祖為大道一作遵其樂使萬物無不宣餙其容使兆人無不賴客有觀而作頌願播之於九域之外
集／總集／文苑英華／賦　凡一百五十卷／卷第一百三十三　賦一百三十三／鳥獸三／萬年縣試金馬式賦　二　王起(P.613-1)
第二同前韻
王起
先贒鑄金之英為馬之形馬無疆而致用金不朽而垂名瞻之在前則至寶山立寂然不動則異體峰平固將六龍可驗八駿斯營遐迫絕足遠契長鳴豈徒玩熒煌之彩眄熠爚之情哉始其模既全體將具思求絕塵之貌是假在鎔之鑄踴躍其液渥洼之形未出撲滅其煙浮雲之姿已露方中矩兮圓中規勢倜儻兮情權奇誠可傳而可繼每不驅而不馳其一作甞巧既畢安貞莫移豈貪夫而是狥諒工者之所為若乃大閱群騶旁搜萬國獻絳闕而咸萃充華廐而尚惑乃審厥象俾臻其極仰從革之輝光知代勞之軌則駑駘沓至自乖百鍊之形駔駿俱一作員來允叶萬邦之式其狀惟肖其儀孔昭仰沛艾以龍翥若驂驔而鹿超摧詩推之秼之秣勿施異乘黃之伏皁縶維罔及殊赭白之來朝翼翼雄姿煌煌壯觀恒引耀以錯落每勝疑作騰精而半漢牛以石兮多慙池以同兮非翫是知武皇之制愽伏波之旨深用之則行昔飛聲於東道確乎不拔終成象於南金高門洞闢秘殿旁臨將萬古以駭目俾四方而宅心
豈作賂大宛其形見棄為神蜀郡厥祀方歆者哉固宜無迯於眾寡不昧於取捨永作鏡於域中比懸衡於天下則稱驥德頌駰牧者未若似是而非常以馬而踰馬
集／總集／文苑英華／賦　凡一百五十卷／卷第一百三十九　賦一百三十九／蟲魚一／漢武帝遊昆明池見魚衘珠賦　王起(P.643-1)
漢武帝遊昆明池見魚衘珠賦以題為韻
王起
漢武帝出咸京遊昆明覿潛魚之躍吐靈珠之英珍不藏川是獲媚川之色仁苟及物必能動物之誠先是鱍刺巨鱗傍畔水裔或詹何所中或任公所制利釣疑作鉤貫鰓而錯落長絲縈岸而掣曳殘瘁不振沉浮未濟是用脫其鋒觧其綴索於枯肆初同患於波臣銜以圖書終乃小於軒帝他日擇良辰鏡清流捨鑾輅登龍舟不徐不疾以遨以遊於是傍臨桂棹遠映珠旒或或垂似驪龍之頷將吐若明若滅比瓊蚌之胎未收光芒稍逼輝赫難儔實有意於豊報固一作同無情於暗投含幽育明轉煌煌於畫鷁振鬐棹尾時熠熠於牽牛既而千官動色百辟咸覩且曰脩其文耀其武澤之廣恩之溥雖彼池中之物亦懷天下之主報德而入於随掌比類蛇銜惑一作感音而失於晉庭彼慙鶴舞況乎燭龍奮艷石鯨獨吐泣鮫人之目固不可倫綴神女之軀曾何足數由是儼天儀俯洪池映噞喁而未出炫的皪而方施然後得廉寸韓氏外傳良珠度寸廉疑作度又文選魏都賦明珠兼寸疑作廉之彩失圓折之規則皎皎駒來自掩白狼之美翩
翩騅疑至徒稱赤雀之奇是知人能叶愽施物亦叶幽贊無煩罔象之索詎假闌干之貫向若安其忍棄其難俾頒首長逝刼灰永散安得此樂於江湖見託於河漢則玉殿之側誰綴其玲瓏金輿之傍莫矜其照爛以言于魚也厥道斯存以言于人也如何勿敦則受加惠蒙渥恩得不效節於當代而垂名於後昆
集／總集／文苑英華／賦　凡一百五十卷／卷第一百四十七　賦一百四十七／草木五／瓦松賦　一　崔融(P.682-2)
瓦松賦并序
崔融
崇文館瓦松者產于屋霤之上千株萬莖開花吐葉高不及尺下纔如寸不載於仙經靡題於藥錄謂之為木也訪山客而未詳謂之為草也驗農皇而罕記豈不以在人無
用在物無成乎俗以其形似松生必依瓦故曰瓦松楊烱謂余曰此中草木咸可為賦其詞曰
賓舘兮沉沉明月高兮重海深試一望兮上棟下宇開陽闔陰彼美嘉族依於夏屋煌煌特秀狀金芝兮產霤歷歷空懸若星榆而種天苯丰茸青冥芊眠葩條郁毓根柢連拳間青苔而裛露陵碧瓦而含煙春風搖兮欝起冬雪糅兮蒼然詎充採掇罕任彫鐫桐君莫賞梓匠難甄用匪適於時要必濫聞於俗傳慙魏宮之烏韭恧漢官之紅蓮觀其眾開榮列虛心獨潔高寧我慕無木禾之五尋卑以自安類石蒲之九節進不必媚居不求利芳不為人生不因地其質也菲無忝於天樂一作然其陰也薄纔足以自庇望之常見其表尋之罔得其秘蕭穆承華堂皇不賖繩懸麥穗戶刻菱花竹篬筤而眾色樹連理而相加芙蓉發池兮照爛日及木槿花也懸霤兮紛葩彼懷寳以遇賞此不材而見嗟雖有慕於階闥亦無混於泥沙已矣哉不學懸蘿附栢直蓬倚麻固將含美惡以同貫齊是非於一家亂曰少陽之地兮于何不春愽望之苑兮莫匪正人纖根弱植兮生君之舘荷施霑恩兮為人所翫物不謝生不知其榮唯願聖皇千萬壽但知傾葉向時明
集／總集／文苑英華／賦　凡一百五十卷／卷第一百四十八　賦一百四十八／草木六／長樂花賦　蘇頲(P.686-2)
長樂花賦并序
蘇頲
蜀太守庭際有紫華草秋中始繁英露洗冬早尚且一作直木霜封蕪雜大同於眾卉盛衰小異於群物余訝而未識吏或告余曰此長虞所賦蜀長樂花也故心暗賞焉因口授書吏遂墨而成作恨不見古人所為得髣髴其旨爾
夫長者以短長之形度其長者一作則至美夫樂者以哀樂之類同其樂者一作則至喜長也樂也吾安得而聞之嘉纖
植之並用偉令名兮在茲徒見其豊族苯高標璀璨莖丹外而縞中葉縹分以紅貫綴綠穎之重疊索紫蕤之爛熳迫而象之君子其常或微或章聳危冠兮纓若綬默退靜其何望遠以意之佳人欲翔炫炫煌煌重羅綺兮撲搖一作瑫瑤翠蹇來思而未嘗匪以幽兮自直匪以直兮自藏匪以晚兮自耀匪以耀兮自強文濁露之均灑庇清舒之汎光本無嫌於散地甘有寓於殊芳然則太液初滿上林新霽茸灼爍萬品千計搖瑞色而函芝雜奇葩而轉蕙孰與夫玉堂金闕一作閣之徧一作偏賞白日青雲一作春之特麗歲不與兮時向闌風蕭蕭兮夜漫漫賓遠鴻於沙塞呌離鶴於江干君曾不見三月華矣盡林間之稿木千霜殞矣亦庭下之枯蘭懿此常度陵於早寒假春期而不採一作彩雖秋令而不殘衝雨散之飛薄任雲山之險艱一作難芳弗珍於靃靡節常慕於檀欒吾則知樹背之奚託傾心之可安如後凋之是貴罔獨立其誰觀文學椽起而為辭曰
白露瀼瀼何草不黃紫華的的一作灼灼生君之堂彼不伐兮秋自翳時或珍兮君是惠形一作彤庭赫兮朱草駢交屈軼兮友賓連伊榛莽而荒些君曷為兮賦旃
凡一作皆文粹
集／總集／文苑英華／賦　凡一百五十卷／卷第一百四十九　賦一百四十九／草木七／庭菊賦　楊烱(P.689-1)
文苑英華卷第一百四十九　　　　　賦一百四十九
草木七
庭菊賦一首　　　　　百合花賦一首
浮萍賦二首　　　　　水藻賦一首
艾人賦一首　　　　　荷珠賦一首
牡丹賦一首　　　　　瓜賦一首
庭菊賦并序
楊烱
庭菊美貞芳也天子幸於東都皇儲監守於武德之殿以門下內省為左春坊今庶子裴公所居即黃門侍郎之廳事也其庭有菊庭有菊　集作庭有叢菊焉中令薛公昔拜瑣闥此焉遊處今兼左庶子止于東廳甍宇連接洞門相向每罷朝之後未嘗不遊於斯詠於斯覽叢菊於斯歎其君子之德命學士為之賦是日也薛愷一作凱以親賢為洗馬田巖以幽貞為學士高元思張師德以至孝託後車顏強學沈尊行以愽聞兼侍讀周琮李憲王祖英曹叔父以儒術進崔融徐彥伯劉知柔石抱忠以文章顯德行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之未敢闕其詞哉遂作賦云
日之貞矣于彼重陽菊之榮矣于彼華坊含天地之精氣吹集作吸是日月之淳光雲布霧合箕舒翼張欝兮曼衍郁兮芬芳珉枝珉枝　集作玳枝金萼翠葉紅芒其在夕也言庭燎之晳哲其向晨也謂明星之煌煌爾其萬里年華九州春色花灼爍兮如錦草
錦連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登雨還風去天長地久純黃象於后土故採桑而菊衣輕體御於神仙故登山而菊酒文賓採之而羽化康公康公　集作康服之而不朽東極於是長在長在　集作長存南陽以之眉壽胡大尉之允誠光輔漢庭萬機理三階平及暮年華髮垂肩一作白又作耳秋菊長一作落英及暮年華髮垂肩秋菊長英　十一字集作及暮年之華髮味秋氣之落英蠲邪滌瘵於焉永貞鍾大尉之聲實彛倫魏室道合塩梅功成輔弼降文屋之命修彭祖之術保性和神此焉終吉君章請老歲久歲久　集作歲及懸車秋風生兮北園夕白露濕兮前堦虛佇一作步閑庭之曠邈對涼菊之扶踈人生行樂孰知其餘泉一作淵明解印退歸田野山欝律兮萬里天蒼莽一作浪兮四下憑南軒以長嘯出東籬而盈把歸去來兮歸去來兮　此下有夫字何為者若此若此　集作若夫窈窕重闈亘青瑣兮接皇扉深沉大壯通肅成兮連愽望乃有步回切河東聞喜縣有鄉鄉貴族薛縣名家共汾河之鼎氣同庶子之春華朝遊夕處徘徊顧慕難搖落於三秋偉貞芳於十步伊纖莖之菲薄荷君子之恩遇不羨池水之芙蓉願比瑤山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至止聊從容以卒歲
集／總集／文苑英華／賦　凡一百五十卷／卷第一百四十九　賦一百四十九／草木七／瓜賦　康子玉(P.693-1)
瓜賦
康子玉
巫山之岡秦川之陽垂條引蔓布綠敷黃彌臯被野合芬吐芬轉晨風之穆穆湛宵露之瀼瀼花葉則燁燁煒煒文彩則焜焜煌煌錦秀為之失色霞日為之奪光遠而望之粲兮爛繁星列兮矅長漢光色連延遙相煖迫而察之瓞兮緜明璣盈蚌媚重泉大鱗巨介近相連細雨流風每飄飄兮葉上遊蜂戲蝶時歷亂於花前爾其大明疑作則三尺二升廣志青灯瓜大如三斗魁桂枝瓜長二尺餘疑當作二尺三斗美則金漿玉實狸頭羊骹之字黃白摶之質見陸機瓜感仙貴於孫鍾避世資於步隲異蔕表於前代同心彰乎曩日既而橫綺席會嘉賓琴罇逸賞海陸具陳香分四座氣雜八珍既取類於母子亦取辨於君臣欽哉彼美流玩不已何以剖之金錯刀何以澆之玉英水郡平固植以著業阮籍託詞而興已非但
留怨於戍夫抑亦取誡於君子
集／總集／文苑英華／詩　凡一百八十卷／卷第一百七十三　詩二十三／應制六／九日／奉和聖制重陽日中外同歡以詩言志因示群臣　權德輿(P.838-2)
奉和聖制重陽日中外同歡以詩言志因示群臣
前人
玉醴宴嘉節拜恩歡有餘煌煌菊花秀馥馥萸芳舒白露秋稼熟清風天籟虗和聲度簫韶瑞氣深儲胥百辟皆醉上萬方今宴如宸衷在化成藻思煥瓊琚微臣徒竊抃豈足歌唐虞
集／總集／文苑英華／詩　凡一百八十卷／卷第一百七十七　詩二十七／應制十／送餞／奉和聖製送張尚書廵邊　八　崔羽錫(P.864-1)
同前
崔羽錫
供帳何煌煌公其撫朔方羣僚御餞酌明主降離章關塞重門下郊岐禁苑傍陳兵宜雨濯集作洗臥鼓侯風涼炎景寧云憚神謀肅所將旌搖天月迥騎入塞雲長赫赫皇威振油油聖澤滂非唯按車甲兼以正封疆叱咤陰山道澄清瀚海陽虜垣行決勝台座佇為光
集／總集／文苑英華／詩　凡一百八十卷／卷第一百七十八　詩二十八／應制十一／寺院／奉和聖制同皇太子遊慈恩寺應制二首　二　張說(P.870-1)
同前二首
張說
翼翼宸思集作恩永煌煌福地開離光升寳殿震氣遶香臺上界幡花合中天妓樂集作日月來願君無量壽仙藻屢徘徊
集／總集／文苑英華／詩　凡一百八十卷／卷第一百九十二　詩四十二／樂府一／京洛篇　一　梁簡文帝(P.941-2)
文苑英華卷第一百九十二　　　　　詩四十二
樂府一樂府共六十卷以藝文聚初學記文粹諸人文集并郭茂倩劉次莊樂府參校注下同者為一作
京洛篇二首　　　　　帝王所居篇一首
帝京篇十一首　　　　煌煌京洛篇二首
新城安樂宮三首　　　凌雲臺二首
長安道十六首　　　　洛陽十七首
京洛篇
梁簡文帝
南遊偃師縣斜上灞凌東廻瞻龍首遙望德陽宮重門遠照曜天閣復穹窿城旁疑複道樹裏識松風黃河入洛水丹泉繞謝熊夜輪懸素魄朝天一作光蕩碧空秋霜曉驅鴈春雨暮成虹咸一作曲陽曲陽侯漢外戚王根也造甲第高安還禁中劉蒼歸作相竇憲出臨戎此時車馬合茲晨冠盖通誰知兩京盛歡宴遂無窮
集／總集／文苑英華／詩　凡一百八十卷／卷第一百九十二　詩四十二／樂府一／煌煌京洛行　一　張正見(P.943-1)
煌煌京洛行
張正見
千門儼西漢萬戶擅東京凌雲霞上起鳷鵲月中生風塵暮不息簫管夜恒鳴唯一作誰當賣藥樹不入長安城
集／總集／文苑英華／詩　凡一百八十卷／卷第二百三　詩五十三／樂府十二／放歌行　四　權德輿(P.1008-1)
同前
權德輿
夕陽不駐東流急榮名貴在當年立青春虛度無所成白首銜悲亦何及拂衣西笑出東山君臣道合俄頃間一言一笑玉墀上變化生涯如等閑朱門杳杳列華戟坐中皆是王侯客鳴環動珮暗珊珊駿馬花騘白玉鞍十千斗酒不知貴半醉留賓邀盡歡銀燈一作燭煌煌夜將久侍婢金罍瀉春酒春酒盛來琥珀光暗聞蘭麝幾般香乍看皓腕映羅袖微聽清歌發杏梁雙鬟美人君不見一一皆勝趙飛鷰迎杯乍舉石榴裙勻粉時交合歡扇未央鍾漏醉中聞聯騎朝天曙色分雙闕煙雲遙靄靄五衢車馬亂紛紛罷朝鳴珮驟歸鞍今日還同昨日歡歲歲年年恣遊讌出門滿路光輝遍一身自樂何足言九族為榮真可羨男兒
稱意須及時閉門下帷人不知年光看逐轉蓬盡徒詠東山招隱詩
集／總集／文苑英華／詩　凡一百八十卷／卷第二百五　詩五十五／樂府十四／擬古　九　釋皎然(P.1018-2)
同前
釋皎然
日出天地正煌煌闢晨曦六龍驅羣動古今無盡時夸父亦何愚競走先自疲飲乾咸池水折盡長桑枝渴死化爝火嗟嗟徒爾為空留鄧林在折盡一作摧折令人嗤
集／總集／文苑英華／詩　凡一百八十卷／卷第三百一　詩一百五十一／悲悼一　僧附／追述／八哀詩　杜甫／故秘書少監武功蘇公(P.1537-2)
故秘書少監武功蘇公源明
武功少也孤徒步客徐兗讀書東嶽中十載考墳典時下萊蕪廓忍飢浮雲巘負米晚為身每食臉必泫夜字照爇薪垢衣生一作帶碧蘚庶以勤苦志報茲劬勞願學蔚醇儒姿文包舊史善灑落辭幽人歸來潛京輦射君東堂策宗匠集精選制題墨集作可題未乾休聲集作乙科已大闡文章日自負掾吏亦累踐晨趨闔內足踏夙昔趼一麾出守還黃屋朔風卷不暇陪八駿虜庭悲所遣平生滿罇酒斷此朋知展憂憤病二秋有恨石可轉肅宗復社稷得無逆順辨范瞱宋書范瞱坐謀反誅將死顧念其兒英華作范雲恐非顧其兒李斯憶黃犬秘書茂松色集作意再扈集作載從祠壇墠前後百卷文枕藉皆禁
臠篆刻集作制作楊雄流溟漲木末淺青熒芙蓉劍犀兕豈獨剸反為後軰予實苦懷緬煌煌齋房芝事絕集作終萬手搴垂之俟來者正始貞集作徵勸勉不要懸黃金胡為投乳贙結交三十年集作載吾與誰遊衍熒陽復冥漠罪罟已橫罥鄭詩在後嗚呼子逝日始泰即終蹇長安米萬錢凋喪盡餘喘戰伐何當觧歸帆阻清沔尚纏漳水疾永負蒿里餞
集／總集／文苑英華／詩　凡一百八十卷／卷第三百八　詩一百五十八／悲悼八／懷古／金陵懷古　一　唐堯臣(P.1577-2)
金陵懷古
唐堯臣
晉末英雄起神器淪荒服胡月蝕中原白日昇暘谷金陵實形勝關山固重複巨壑隍北壖長江塹西隩鑿山擬嵩華穿地象伊糓草昧席羅圖華路戴黃屋一時因地險五世享天祿禮樂何煌煌文章紛郁郁多士春林秀作頌清風穆出入三百年朝事幾翻覆攙搶如雲勃鯨鯢旋自曝倦聞金移驟覩靈龜卜吁嗟王氣盡坐悲天運倏天道何茫茫善淫乃相復行路偏疑衣半逐疑亡大梁族日隱汀州上登艫川陸月廻吳山樹風聞楚江鵠因依蘭蕙
藂採襭不盈掬
集／總集／文苑英華／詩　凡一百八十卷／卷第三百二十七　詩一百七十七／花木七　草附／蘭／種蘭　陳陶(P.1697-2)
種蘭
陳陶
種蘭幽谷底四遠聞馨香春風長養深枝葉趁人長智水潤其根仁鋤護其芳蒿藜不生地惡鳥弓已藏椒桂夾四隅茅茨居其一作中央左隣桃花右接蓮子塘一月薰手足兩月薰衣裳三月薰肌骨四月薰心膓幽人饑如何採蘭充餱糧幽人渴如何醞蘭為酒漿地無青苗租白日如散王疑不嘗仙人藥端坐紅霞房日夕望美人佩花正煌煌美人久不來佩花徒生光劉穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐
集／總集／文苑英華／謌行　凡二十卷／卷第三百三十七　歌行七／草木／牡丹芳　白居易(P.1748-2)
牡丹芳
白居易
牡丹芳牡丹芳黃金蘂綻紅玉房千片赤英霞爛爛百枝絳焰集作艷燈煌煌照地初開錦綉段當風不結蘭麝囊仙人琪樹白無色王母桃花小不香宿露輕盈泛紫艷朝陽
照耀生紅光紅紫二色間深淺向背萬態隨低昂映葉多情隱羞面臥叢無力含醉粧低嬌笑容疑掩口凝思怨人如斷腸濃姿貴彩信奇絕雜卉亂花無比方石竹金錢何細碎芙蓉芍藥苦尋常遂使王公與卿士遊花冠盖日相望痺車軟轝貴公子集作主香衫細馬豪家郎衞公宅靜閑東院西明寺深開北廊戲蝶舞看花集作人久殘鸎一聲春日長共愁日照芳難駐仍張帷集作羅幕垂陰涼花開花落二十日一城之人皆若狂三代已還文勝質人心重華不重實重華直至牡丹芳其來有漸非今日元和天子憂農桑卹下動天天降祥去歲嘉禾生九穗田中寂寞無人至今年瑞麥分兩岐君心獨喜無人知可歎息我願暫求造化力減却牡丹妖艷色少回卿士一作士女看集作愛花心同助集作似吾君愛稼穡
集／總集／文苑英華／謌行　凡二十卷／卷第三百四十三　歌行十三／樓臺宮閣／司天臺　白居易(P.1772-1)
司天臺
白居易
司天臺仰觀俯察天人際羲和死來職事廢官不求賢空取藝昔聞西漢元成間下陵上替集作上陵下替謫見天北辰微暗少光色四星煌煌如火赤耀芒動角射三台半見集作上台半滅中台坼是時非無太史官眼見心知不敢言明朝趨入明光殿唯奏慶雲壽星見天文時變兩如斯九重天子不得知不得知安用臺高百尺為
集／總集／文苑英華／雜文　凡二十九卷／卷第三百五十六　雜文六／騷三／悼賈　皮日休(P.1830-2)
悼賈并序
前人
余嘗讀賈誼新書見其經濟之學大矣哉真命世王佐之才也自漢氏革羸高祖得於矢石不暇延儒生文粹作人及為天子制缺度弛處華而夷是時獨有叔孫生能定朝儀其制未悉唯生草其書欲以制屈諸侯推定正朔調革輿服通流貨幣天不祐漢絳灌興謗竟枉其道出傅湘南集作沅生自以不得志哀屈平之放逐及渡沅文粹無此字湘沉文以弔之故其辭曰丑離切九州而相君兮何必懷此都也一作此故都噫余釋生之意矣當戰國時屈平不用於荊則有齊趙秦魏矣何不捨荊而相他國乎余謂平雖遭靳尚子蘭之讒不忍舍同姓之邦為他國之相宜矣然則生之見棄又甚於平當漢時舍乎帝則為諸侯矣如適諸侯則新書之文抑諸侯而尊天子也捨諸侯則胡越矣如適胡越則新書之文滅胡越而崇中夏也是以其心切其憤深其詞隱而麗其藻傷而雅余悲生哀平之見棄又生不能自明一作用其道嗚呼聖贒之文與道也求知與用苟不在於一時而在于百世之後者乎其生之哀平歟余之悲生歟吾之道也廢與用幸未可知但不知百世之後得其文而存之者復何人也咸通癸未中南浮至沅湘復沉文以悼之其詞曰
粵炎緒之媽綿兮其國度之未彰天錫生以命理兮冀其道之益光偉吳公之知贒兮道其名於文皇既音刃音軫以召之兮遂位之於上庠愍耄儒之惷窒集作愚兮對天問文粹作懟天間之不臧既群愚之讓俊兮馳其譽之煌煌嘆集作嗟大漢之丕緒兮蚪其贒於汙潢上下溷而不分兮議削制於驕王殺僇棼而不制兮斷捽胡與集作其寇攘羗虜坌以侵華兮曾不能以抑強餌其嗜之延延兮寔一作定三代之計良念五德之更承兮論結而不綱乃秉臆以興說兮數用五而色上文粹作尚黃又諸侯以開國兮輸其租於咸陽曾不得以撫民兮俾其君兮可忘請紆音愚以乘印兮各馳化于所疆上既說而欲大通兮遭絳灌于東陽道既擯兮何明何出傳于三集作於阮湘音敖沅波之滃集作翁洫兮或漁集作漾棹以夷猶望靈均之沒所兮顮音頻其心之怊怊臨汨羅之浩漾兮想懷沙之幽憂森一作卉樛蘿以蓊鬱兮時狖以相號霧雨暗于北渚毒乎芳洲景黯沮以不明兮若夫悼乎離騷香依依兮杜若韻凄凄集作萋萋兮上音栗下音勞山隱隱以掃空兮煙微微而澹集作淡秋吾不知所感兮淚懭悢以橫流當抱憤于渺藩兮曾無足以少休既菼薍以傷思兮聞集作又鵂鶹而動愁嗚呼哀哉世既不平頷吾感切吾道以為非兮吾復何依蘋蘭憔悴兮稂莠繁滋麟鳳匿跡兮梟鏡文粹作獍騰威憒文粹作哲匠罷斤文粹作斧兮拙者搆之離婁閉目兮瞽者揚眉子都蒙袂兮敦洽騁姿嗚呼
哀哉亦先生之尤也貽其世之不可兮何不觧而去位文垂萬世之名兮取舍在此奚自取謗於童羖兮乃憫然而為累蓋伊尹三就五就之心兮冀其民之可治柰惛惛之不悟兮又被之以非議幸一人之再覺兮答受釐之奧義既孱王以墮駕兮乃冤慟而已矣訊曰君不明兮莫我知幽都寂兮和涕歸文懸日月兮俟後聖用之大故忽兮其何足悲
集／總集／文苑英華／表　凡七十四卷／卷第五百五十四　表二／尊號一／代百官請上尊號第二表　崔融(P.2832-1)
代百官請上尊號第二表
崔融
臣等言一昨仰稽舊章虔上尊號至誠猶欝沖旨未回孤遐邇之心缺神祗之望群臣百辟相顧罔然中謝臣聞古先王者祗奉天命遭時為法因事制宜不必相沿各有所立化而裁之存乎變推而行之存乎通故庖犧是生創天下之法則周成既作改人間之制度況煌煌大寳穆穆中興至道已邁於胥庭鴻名尚襲於漢代臣子之地悚迫不安又謝伏惟陛下紹開聖圖光復丕緒繼文之體行湯之政撫綏兆庶清蕩二兇舊物不失能收夏眾老吏垂涕復見漢官補三皇之缺文緝五帝之漏目享太廟祀明堂禁網踈闊凡事簡易道德海浸符瑞山承百蠻向風萬人樂業固以萌祗開闢彈壓往初自可去故而取新何必同條而共貫循季末之常躅忽殊尤之盛儀乎臣等顒顒不勝
致懇又謝臣聞天為上帝九名所以示崇高佛為法王十號所以稱具足陛下安得狥小節遺至公推而不居猶以為薄臣等敢昧死謹再拜重上尊號曰應天皇帝伏乞順萬國之歡心答三靈之睠命不違誠請昭備典冊使百代垂景光而作程飛英聲而不朽豈不美歟豈不盛歟臣等幸逢興運夙參朝列累獻非常之祈願奉惟新之慶所冀日回三舍天移二山愚有不奪期有必遂無任悃欵屏營之至謹詣朝堂奉表固請以聞
集／總集／文苑英華／表　凡七十四卷／卷第五百六十三　表十一／賀祥瑞三／皇太子賀芝草表　崔融(P.2885-1)
皇太子賀芝草表高宗
崔融
臣某言伏承某月日芝草生於乾元殿瑞命天來符祥日至煌煌三秀分芰一作藻井而攢柯曄曄九光問梅梁而吐葉晉都宮閣何必靈芝之臺洛邑山川居然密芝之地中賀伏惟天皇天臨海內帝有城中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如蓋如閣一作為蓋為閣如日如星得五方之氣象合
四時之景色仙人在上則車馬疑飛神龍居下則風雲不去謂蓬瀛之海列一作到即崑閬之山開魏皇之雙幹莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右目覽休徵雖玉脛逆疑作延齡在神仙而可致而方疑作刀圭入膳視朝夕而猶賖是用心馳仁壽之前慶集肅成之下無任抃躍之至謹遣某官某奉表稱賀
集／總集／文苑英華／表　凡七十四卷／卷第五百六十三　表十一／賀祥瑞三／代百官賀芝草表　獨孤及(P.2886-1)
代百官賀芝草表
獨孤及
臣某等言伏見開府儀同三司魚朝恩奏含暉院及白華亭院內並芝草生者臣等謹按圖謀集作謹披圖按謀竊考前典集作志蓋王者以道蒞天下而德及庶物則有靈木神草集作神木靈草儲祉集作祥効異陛下贒聖恭儉慈仁愛人開闡學校尊教勸德將以五經根本庶政風化所浹神人以和和氣旁達感蒸為瑞集作和氣傍感蒸而為瑞不然豈靈芝茵蠢異處同植不產他宇必於宸居曄曄九葩之蓋煌煌三秀之質蓋表陛下之欽明光宅以人文成化靈根碩茂萬葉無疆神應炳然天意如答臣等獲忝朝列幸覩禎祥云云
集／總集／文苑英華／表　凡七十四卷／卷第五百六十三　表十一／賀祥瑞三／中書門下賀芝草表　常袞(P.2886-2)
中書門下賀芝草表
前人
臣某言今日中使吳承一作永清至宣示宋汴節度使御史大夫田神功所獻芝草一株紫盖黃莖叢生者天生神物王者嘉瑞奇秀之狀靈篇未書伏惟陛下孝通神明德至草木和氣所感禎祥屢彰煌煌靈芝郡國來獻垂以金蓋發其瓊葩爛然紫雲之色灼然紅蕖之秀王德斯應皇家永昌固可寫狀圖諜薦于郊廟祗奉天意贊揚鴻休臣等獲覩殊祥喜倍恒品無任慶抃之至
集／總集／文苑英華／表　凡七十四卷／卷第六百十　表五十八／進文章一／為陳御史進奉和秋景觀競渡詩表　陳子昂(P.3162-2)
為陳御史進奉和秋景觀競渡詩表武后
前人
臣某言臣伏見去月日御製秋景務餘聊觀競渡故陳先作式佇來篇凡六韵天文爰降品彙咸亨金簡潛開珍圖斯見臣聞白雲興詠漢遊汾水之詞黃竹申歌周舞瑤池之駕然而志崇遠轍事式集作或勞人故文思之化未光太清之道猶集作攸闕伏惟聖母神皇陛下大虹齊聖感月含神玄德茂於皇階文明照於天下用能提玉斗把集作挹璇衡百神景從三靈叶贊青雲出洛爰開受命之符赤甲榮河終御興王之寳非窮神之至德者其孰能格集作與於是哉既而黃屋務閑紫機時暇洞庭張樂思接軫於軒遊媯水披圖想同參於堯輦然而遠而勞物者未若近而安人動而勤己者豈比靜而神泰於是徙金蹕鳴玉鑾清禁林御池殿肅波臣集作神而戒事命舟子為水嬉彩鷁蓮歌乍
起吳江集作江吳之引青龍桂檝時謳越女集作時搖甌越之風鳥逝虯集作虬驚沸珠潭而競逐雲飛電集橫玉浦而流光信可以娛樂性靈發揮文物皇歡允洽白日俄光於是奏薰風於管絃詠叢雲於林籞帝歌緩作天藻遐集作攸彰黼帳帷宮縟文房之綉綵祥煙集作雲瑞景霏翰苑之榮光信探賾集作道於玄包得斯文於紫極太平允矣元首康哉方欲朝明堂之宮輯集作受羣后之瑞尊崇顯籙集作號光啟聖圖封玉嵩丘以接千年之統泥金少室攸增萬歲之規卓哉煌煌聖君之表也微臣曲學蓬戶竊位蘭臺未聞騘馬之謠非有雕龍之思鞠躬霜署謬覩於天章逖聽鈞臺側聞於帝樂天文尊貴不遠於下臣帝寳殊集作珍崇曲宣於近貴竊以為君唱臣和固不隔於尊卑宮變商從方允諧於金石輒用齋心扣寂假翰求詞將以攀日月之末光繼螢爝之微照不勝云云
集／總集／文苑英華／表　凡七十四卷／卷第六百十一　表五十九／進文章二／進撰平蔡州碑文表　韓愈(P.3167-1)
進撰平蔡州集作淮西碑文表憲宗
前人
臣某言伏奉正月十四日牒已集作以收復淮西羣臣請刻石紀功明示天下為將來法式陛下推勞臣下允其志願使臣撰平淮西碑文者聞命震駭心識顛倒非其所任為愧為恐經旬涉月不敢措手中謝竊惟自古聖神之君既立殊功異德卓絕之跡必有奇能博辯之士為時而生持簡操筆從而寫之各有品章條貫然後帝王之美巍巍煌煌一作穆穆充滿天地其載於書則堯舜二典夏之禹貢殷之盤庚周之五誥於詩則玄鳥長發歸美殷宗清廟臣工小大二雅周王是歌辭事相稱善并美具號以為經列之學官置師弟子讀而講之從始至今莫敢指斥嚮使撰次不得其人文字曖昧雖有美實其誰觀之辭迹俱亡善惡惟一然則茲事至大不可輕以屬人伏以唐至陛下再登太平剗刮羣姦灑掃疆土天之所覆莫不賓順然而淮西之功尤為俊偉碑石所刻動流億年必得作者然後可盡能事今詞學之英所在成蜀本作森浙本作麻列儒宗文師磊落相
望外之則宰相公卿郎官博士內之則翰林禁密游談侍從之臣不可一二遽數召而使之無有不可至於臣者自知最為淺陋顧貪恩侍集作待趨以就事叢雜乖戾律呂失次乾坤之容日月之光知其不可繪畫強顏為之以塞詔旨罪當誅死其碑文今已撰成隨表謹錄封進無任慙惶怖懼集作慙羞戰怖之至
集／總集／文苑英華／序　凡四十卷／卷第七百五　序七／文集七／衡州刺史呂君集序　劉禹錫(P.3636-2)
衡州刺史呂君集序
前人
五行秀氣得之居劉集作若非多者為雋人其色瀲灧於顏間其聲發而為文章天之所與有物來相彼由學而致者如工人染夏以視羽畎有生死之殊矣初貞元中天子之文章煥乎垂光慶霄在上萬物五色天下文人文粹作人文為氣所召其生乃蕃靈芝萐莆呂集作脯與百果齊拆然煌煌翹翹出乎其類終為偉人者幾希矣東平呂和叔實生是時而絕人甚遠始以文學振三川三川守以為貢士之冠名聲四馳文粹作名都西馳速如羽檄文粹作翼長安中諸生咸避其鋒兩科連中鋩刃愈出德宗聞其名自集賢殿校書郎擢為左拾遺明年犬戎請和上問能使絕域者君以奇表有專對材膺選轉殿內史錫之銀章還拜尚書戶部員外郎轉司封遷刑部郎中兼侍御史副治書之職會中執法左遷緣坐出為二字呂集作謫劉集無此二字道州刺史以善政聞改衡州年四十而歿後十年其子安衡泣奉遺草來謁咨余敘文粹作伸呂集作紬之成一家言凡二百篇勒成十卷集本無此四字和叔名溫別字化光祖考皆以文章至大官早聞詩禮於先侍郎又師吳郡陸贄文粹作李質通春秋從安定梁肅學文章勇於藝能咸有所祖年益壯志益大遂撥去文學劉集作學與雋賢交重氣覈名實欽劉集作歆呂集作忻然以致君及物為大欲每與其
徒講疑考要皇王覇強之皇王覇強之　集作王覇富強之術際臣子忠孝之道出入上下百千年間詆訶角逐疊發連柱文粹作中得一善呂集無此三字輒旴衡擊節揚袂頓足信容得色舞于眉端以為按是言循是理合乎心而氣將之昭昭然若揭日月而行孰能閼其勢而爭天光者乎劉集無乎字嗚呼言可信而時異道甚長而命窄精氣為物其有所歸乎古之為書者先立言而後體物賈生之書首過秦而荀卿亦後其賦和叔年少遇君而卒以謫似賈生能明王道似荀卿故余所文粹無所字先後視二書斷自人文化成論至諸葛武侯廟記為上篇其他咸有為而為之始學左氏書故其文微為富豔夫羿之關弓唯巴蛇九日乃能盡其彀而廻注鷃爵亦要中於尋常之間非羿之手弓有能有不能所遇然而然也後之達觧者推而廣之知余之素交不相索於文字之內而已
集／總集／文苑英華／序　凡四十卷／卷第七百十　序十二／遊宴三／晚秋陪盧侍遊石橋序　于邵(P.3667-2)
晚秋陪盧侍遊石橋序
前人
以公責左遷于茲迨一周星矣首疾心痗繼日經懷實由南冠尚簪憂所未忘是以幽求人境之外將蕩滌煩慮得諸石橋久之豈無他人不如我志願言卒獲者亦久之殿中侍御史范陽盧子至監理下國未浹辰而居蕳乘睱行鑣載勒致為客數公方駕儐從如林煌煌焉奔走乎墟落延屬乎禫官疑矣三登彌高累息以進而後偕集于橋下徒觀夫挂長虹以飛來陵半霄而勢去下空如豁纖蘿不生上頂為惟佳木藂秀不可得而惣載也以為本於融結庸可自然資於造化力役不及明矣東極大水北走長安羅郭雉堞如示諸掌大田多稼宜乎有秋群山積翠以回合好鳥追飛而下上有是勝賞以是開懷盍賦新詩以紀
一時之事也侍御以嘗忝鵷沼潤色鴻業以文司錄俾序良遊敢復畢辭多慙老敗
集／總集／文苑英華／序　凡四十卷／卷第七百二十四　序二十六／餞送七／送尹判官之江陵序　于邵(P.3752-1)
送尹判官之江陵序
前人
文者人之華行者人之實不華無以見本匪實無以要終是以知在格物物格則知至及夫至也何所不集焉尹十
五官其集之矣故忠信寳於家貞幹珍於國前年度支剏平糴之法典斯南海今春轉運郎均輸之便導彼西江豈止度四方經費之用蓋在佐副相尹丞之秩先是太夫人在堂指途於涔陽原隰煌煌潔爾壽觴由此告軷孰不稱慶況高門傳綸詔之榮相宅主公台之兆光啟前列我有憑焉孟夏告朔雲陰四合風雨如晦江濤若崩南颷未廻好是行邁老夫沐普恩之宥一作澤承近地之遷鶉之首尾可以交歡言且貺別私其則那一作別邪
集／總集／文苑英華／序　凡四十卷／卷第七百二十四　序二十六／餞送七／送房判官廵南海序　于邵(P.3753-1)
送房判官廵南海序
前人
兩河稽誅為日舊矣固是迷悖腥聞于天法將汙瀦罪爾無赦是用調發集于東郊瞻上將於五道興王師之十萬千金之費實資經度中之一作之中別有塩府既愽之用不勤於人豈與夫漢武事邊窮兵蜀主以小謀大而較其損益哉則天下怙亂不得不除宇內稱兵不可不滅惣是任者惟我國楨兼御史中丞包公專其事佐衛倉曹房公分其廵公英姿秀發相門流慶以公忠為己任以學行為身文蹈和以全真脩睦以合義長途逸翮則未可涯冬十月桂林務要臯一無此字番禺利往輕楫既具高帆欲張煌煌元公作鎮南海在公為外舅在國為屏臣潘楊佳姻氷玉相映式瞻之地其誰不懷桂管經畧觀察使范陽盧公惜雲雨
為別悵江山蹔間置酒高會徵詩寵行南天不寒四氣爭暑黃柑未摘盧橘又一作未花請因眾芳以動佳興將我府公之厚意也
集／總集／文苑英華／頌　凡八卷／卷第七百七十三　頌二／帝德中／大唐封禪壇頌　張說(P.4070-2)
大唐封禪一作祀壇頌
張說
皇唐六葉開元神武皇帝再受命致太平乃封岱宗禪社首鑿石紀號天文煥發儒臣志美立碣祀集作祠壇曰厥初生人俶有君臣其道茫昧其氣朴畧因時歘起與運而紛落泯泯沒沒而集作文粹無此字無聞焉爾後聖人取法象立名位衣裳以等之甲兵以怛之於是禮樂出而書記存矣究集作文粹作反其源教集作文粹作致敬乎天地報其本致美乎鬼神則封禪者帝王受天命告成功之為也閱曩聖之奧訓考列辟之通術疇若天而不成曷背道而靡失由是推之封禪之義有三帝王之畧有七七者何傳不云乎集本文粹無乎字道德仁義禮智信順之稱聖哲逆之號狂悖三者何集本文粹無此字一位當五行圖錄之序二時會四海昇平之運三德具欽明文思之美是謂與天合符名不死矣集作已有一不足而云封禪人且未許其如天何言舊史者君莫道於陶唐舜禹文粹作虞舜臣莫德於臯陶稷三臣備德皆有天下仲尼敘帝王之書繫魯秦之誓明魯祀周公用王禮秦承伯
益按周統孔聖微旨不其效歟然秦定天下之功高享天祿之日淺天而未忘庭堅之德也故大命復集於皇家天之贊唐不惟舊矣其興之也玄靈啟廸黃祗顧懷應歸運以義舉撫來蘇以利見護也無放夏之慙武也無伐殷之戰高祖創業四宗重光有德集本文粹作德有格天漏泉蒸雲濡靈菌蠢滋育氤氳涵煦若天地之覆載日月之照臨溥有形而希集本文粹作景罄無外而宅心百有八年于茲矣皇帝攘集作襄內難而啟新命戴睿宗而纘舊服宇宙更闢朝廷始位盖羲軒氏之造皇圖也九族敦序百姓昭明萬邦咸和黎民於變立土圭以步曆革銅渾以正天盖唐虞氏之張帝道也天地四時六官著禮井田三壤五圻成賦廣九廟以尊祖定六律以和神盖三代之設王制也武緯之文經之聖謩之神化之然猶戰戰兢兢日慎一日約規誨以進德遂忠良以代工講習乎無為之書討論乎集賢之殿寵勇爵貴經門翼乎鵷鸞之列在庭毅乎貔貅文粹作豹之師居鄙人和傍感神寳沓至乾符坤珍千品萬類超圖軼集本文粹作益諜未始聞記我后以人瑞為心集本有初字不以物瑞為意王公卿士儼然進曰休哉陛下孝至于天政合於文粹作于道前年祈后土人獲大穰間歲祀圓丘日不奄朔感祥以祚聖因事以觀天天人交合其則不遠意者喬岳集作文粹作和埽集作域路望翠華之來上帝儲恩俟蒼璧之禮久矣焉可專讓而廢舊勛羣臣固言勤帝知罪至於再至於三帝乃
揖之曰欽崇天道俯率嘉話恐德不類敢憚于勤其撰廵狩之儀求封禪之故既而禮官不誡而備軍政不謀而輯天老練日雨師洒道六甲按隊八神警蹕孟冬仲旬乘輿乃出千旗雲列集本文粹作引萬戟林行霍濩燐爛飛焰揚精原野為之震動草木為之風生歷郡縣省謠俗問耆年舉百祀興墜典葺闕政攸徂之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿里之復見乾封之事堯雲往舜日還神華靈鬱瀾漫乎穹壤之間是月來至於岱宗祗祓齋宮滌集作亨濯靜室凝神玄覽將欵太一議夫泰山者聖帝受天官之宮天孫惣人靈之府自昔立國莫知萬數克升中而建號惟七十而有五我高宗六之而今七矣非夫尊位盛時明德曠代遼濶難并之甚哉先時將臻夫大封也累封壇集本文粹作疆於高岡築泰壇於陽阯集作趾夫其天壇三襲辰陛十二咸秩眾靈列座有次崇牙樹羽管磬鏞皷宮懸於重壝之內干戚釵殳鉤戟戣戵周衛於四門之外伐國重器傳代絕瑞旅之於中庭玉輦金轂翠冒黃屋夾之於端路庶官百辟集作僚羗夷蠻貊褒成之後讓王之客敘立於禮神之塲髦頭拏牙鐵馬金鏇介冑如雪旗幟如火遠匝於清禁之野於是乎以集有夫字天正上元法駕徐進屯千乘於平路留羣臣於谷口皇帝御六龍陟萬仞獨與一二元老執事之人出天門臨日觀次沆壑宿巉巖赤霄可接白雲在下庚寅祀
高祖於上封以配上帝命眾官於下位以享眾神皇帝冕裘登壇奠獻俯僂金奏作集作叶金奏佾羽舞撞黃鐘歌大呂開閶闔與天語請集本文粹作清將信公奉斗布度懋建皇極勤恤蒼生招嘏乎未兆禳災乎未萌上下傳節而禮成樂遍福壽同歸而帝賜神策乃檢玉牒於中頂揚柴燎於高天庶衷誠而上達若憑焰而駕煙日轡方旋神心餘眷五色雲氣拂馬而集本文粹作以隨人萬歲山呼從天而至地越翌日尊睿宗侑地祗而禮社首遂張大樂覲東后國風惟舊無黜幽削爵之誅王澤惟新有眚災大賚之慶不浹日至化洽於人心不崇朝景福遍於天下然後藏金櫃於祐室廻玉鑾於上都煌煌乎真聖朝之能事而高代之盛節者也于斯之時華戎殊俗異音同歎曰岳集本文粹作□合多雨山峻多雲一作靈豈有大舉百萬之師尅期千里之外及行事之日則天無點翳地無纖塵嚴冬變為韶景寒谷鬱為和氣非至德孰能動天如此其順者乎昔人云自西自東自南自北無思不服今信知聖人作而萬物覩其心服之謂矣或曰祭泰拆主先后非禮歟曰是禮也非宜也王者父事天母事地侑神崇孝無嫌可也且夫柴瘞外事帝王主之蒸嘗內事后妃助之是開元正人倫革弊禮起百王之法也故令千載承集本文粹作成末光聆絕韻咀甘實漱芳潤爍玄妙之至精流不已之淑聲臣說作頌告於神明四集作三非皇墳而六集作五非帝典雖吉甫亦莫能名徒採彼輿人之詩曰
大矣哉維天為大維皇則之集作則率我萬國受天之祺子孫百代人神共保綏之云爾而已矣
集／總集／文苑英華／頌　凡八卷／卷第七百七十四　頌三／帝德下／中和節頌　白居易(P.4080-1)
中和節頌并序
白居易
乾清而四時行坤寧而萬物生聖人則之無為而無不為神唐御宇之九葉皇帝握符之十載夷夏咸寧君臣交欣有詔始以二月上巳日為中和節自上下下雷解風動翌日而頒乎四岳浹辰而達乎八荒於戲中和之時義遠矣哉惟唐之興我神堯子兆人而基皇德太宗家六合而開帝功玄宗執象而薰仁壽之風代宗垂拱而阜富庶之俗舄奕乎赫赫煌煌八聖重光以至我皇我皇運玄樞陶淳精治二唐諱定而化成嗣皇極於穆清納黔首於清平集作昇平于時數惟上元歲惟仲春皇帝穆然居青陽太廟命有司考時令以為安萌芽養幼小緩刑獄布慶賜盖百王常行之道未足以啟廸天地之化發揮宗祖之德乃命初吉肇為中和中者揆三陽之中和者酌二氣之和其為稱也大矣非至德集作聖疇能建之於是謀始要終循義討源于以九八節而七六氣排重陽而拉上元煦元氣于原集作厚壤則幽蟄蘇而勾萌達噫和風于窮荒則桀鷔化而獷俗淳垂萬祀以攄無窮被四表以示大同于時兩儀三辰貞明絪縕千品萬彙熙熙忻忻繇是文武百辟僉拜首而揚言曰大哉睿德合於玄造又曰若在唐堯敬授人時垂於典謨降及周文在鎬飲酒列于雅頌斯盖欽若四序凱樂一方而已未若肇建令節混同天下澤鋪動植慶浹華夷若斯之盛歟盖聖人之作事必導達交太幽贊亭育與元化
合其運與真宰同其功丕體哉其至矣賤臣居易忝濡文明之化就賓貢之列輒敢美盛德頌成功獻中和頌一章附于唐雅之末頌曰
權與胚渾玄化集作□既分煦姬絪縕肇生蒸民天命聖神是為大人大人淳淳為天下君巍巍我唐穆穆我皇纂承九葉臨照八方四維再張兩耀重光齷齪唐虞趢趄一作超越羲皇乘時有作煥乎文章乃建貞元以正乾坤乃紀吉辰以殷仲春吉辰伊何號為中和和為大和中維大中以暢中氣以播和風萌芽昆虫昭蘇有融如幹玄化如運神功集有於戲二字德浹道豐萬邦來同微臣作頌垂裕無窮
集／總集／文苑英華／頌　凡八卷／卷第七百七十六　頌五／頌德下／凌煙閣勳臣頌二十二首　呂溫／許譙公紹(P.4095-1)
許譙公紹
羣動相食血流中原譙公夷陵豺虎與文粹作為鄰列境連城火炎煙昏皎其一邦如玉不焚三光忽開萬象皆新誰有天下平生故人公與高祖有舊引忠歸城豹變蠖伸金石之契移為君臣弈弈煌煌為龍為光元戎啟行大旆央央式遏大江奄征南方恩斯勤斯兩不相集作可忘
集／總集／文苑英華／讚　凡五卷／卷第七百八十二　讚三／佛像中　道像附／繡阿彌陀佛讚　權德輿(P.4134-1)
繡阿彌陀佛讚并序
前人
十二因緣之中生死循環憂悲蘊聚非天人大聖以利刃斷之慈航濟之則淪胥顛覆集作沒之不給矣集作溺不起矣惟阿彌陀佛化行西方其號極樂有生之乘念感化則游於斯今慈功德者清信女士隴西李氏為亡夫襄陵尉榮陽鄭君再期之為也女士歸鄭一周星而孀凡事舅姑以孝從嫦姒以敬佐夫以義拊下以仁隱約終歲集作窭至于晝哭衛風碩人栢舟之詩實兼痛焉初鄭君族人于晉因以筮仕成命甫臨集作行祿未及而大病女士方侍姑于吳承訃加慟弘誓徼福薦于冥冥紉針綴縷叶用五采青蓮白毫髣髴頻伸彼二大士列侍左右睟容交光炳燿煌煌發於心成於手阿鞞跋致其遠乎哉鄭固善士妻又吾伯舅之女子子也得周知之因以讚曰
西方大聖乘念則至寫彼相好導茲智氣冥助無方以成鄭志
集／總集／文苑英華／讚　凡五卷／卷第七百八十四　讚五／雜讚／歲星居心讚　權德輿(P.4146-2)
歲星居心讚文粹作并序頌下同
權德輿
興元紀號皇上宅位六祀七政貞明於上七教敷聞於下其有不迪不吉不庭不若之徒皆薰然而和晻然而化春三月司天氏奏歲星居心宿五度其色黃明潤大光祥文粹作澤帝位積五十餘日詔下有司頒示中外故臣得而言之以形歌頌臣謹按歲星五帝為蒼五行為木五常為仁五事為貌天意若曰時以至仁為理覆露萬人洽浹生類恊
於五行五事之用則發於星緯形於占文粹作禎應陰隲大化昭報成功玄符幽贊其昭昭如是禮運之論聖人曰以日星為紀以四時為柄洪範之敘皇極日歛時五福用敷錫厥庶人發於人格於天天人交感合若符節其年秋平河中之寇葬其遺骸復其世祀班淮右之師用弘文告用去武備此二帝三代所以恢令名也於是一統類以昭德明法制以塞違薦禮百神賓懷獷俗嘉瑞美祥紛委狎至置之而不有哲人端士連茹播職求之如已失然後端拱於穆清怡神於靜冥驅一代為純誠接萬靈於明庭斯又登邁邃古光昭聞見巍乎紹天統物之盛者也微臣伏於草茅之下六字文粹作瓚賤沐浴仁聖敢獻星歲居心讚一章以備周詩由庚由儀之闕讚曰
皇矣上帝降鑒下人后王承之制作禮文人用清明家尚孝仁人無厲疪俗以阜蕃敷佑四方一作海發為天祥重華煌煌乃居明堂下煦仁澤上為祥光肹蠁集本文粹作回復感通天人攸同乃去五事乃建大中君君臣臣德輝昭融保佑命之自天無窮微臣作文粹作頌歌敢備唐風
此本并權集皆節畧今以文粹增入
集／總集／文苑英華／銘　凡六卷／卷第七百八十九　銘五／器用／唐北京崇福寺銅鍾銘　吳少微(P.4169-1)
唐北京崇福寺銅鍾銘并序
吳少微
夫鍾者梵塲之信皷也聚萬法者莫大乎信鼓是故佛置信鼓所以窮遠究微一切賢聖恒河沙類者也所以開教設敬使天下之人善勸而淫懼也所以制鬼神之端而魔魅不得閃其人疑衍姦義剎一作殺不得載其毒也故以聽則
不感以念則受福者信鼓之謂矣洞夫樹之而不朽功一作攻之而不匱颺言曰皇后之舊業一作葉也飛龍在天載華厥號殿赩翼庭煌煌井甃不改耽耽萬構有鍾在堂窕而不滿越相公御史大夫鉅鹿魏元忠仗旄鉞振金鼓發秦兵河率利伐獫狁鉤車逐而北之於是休兵十月入自禪關聞鍾聲薄而觀之曰斯一皷鐵也曷以昭蘇群聾光響皇梵願稅金紫之秩賈梁岷之銅張而鏞之俾兵一作碑丘哮吼埏周俶字一作叔字會東郊不開公於是再有盧龍之役天子申命執金吾南陽張公仁亶以魏公之事端尹北京保釐府戎左右梁葉纂鑄洪器庀工慮鈞塗坯堪劂壤象睎炭墜宣火房飛廉扇回祿金光轢鉛液注煎準沸渭爛烻烘赫爇重雲焮寳界欝攸而不可嚮者旬有日矣廼撒乃相制作可觀嘗試而鏗之聲聞于天得未嘗有大而不槬敏也長而不掉正也周而無瑕忠也扣之則應信也大扣則麤厲而猛奮勇也小扣則清逾而溫韻仁也剛而為圜天也含章可貞地也非夫虛疑妙純粹幽贊而不測者孰能致於此故良冶歔欷群真恞躍自相與建高臺於西廂殫土木之瓌峻赫如也則俯紼以累之攢欒以扛之千人引萬人唱大力斯拔乃登夫懸焉猛虎贔負以奮翣長絙製疑作掣曳以縻疑四緇用壯是拒是考始作也鍠鍠乎雙城井陌震來虩虩少縱也驚遠而懼邇山訛而河泄蹶狂故顏一字疑啜爾其亂也天地殷雷霆鬬魚脫淵羽
雊虥駮栗栗而汗涸況貔虎與百獸夫其終也戢怒游威舂容將盡久而不絕雄雄乎無間北方之強能與疑罔不諦聽而求時夜於是旭旦之音達而人用悛惕伐虞泉而人悲衰老鼓昏定而人悞煩愛一作受霄中哉人釋其病昧爽哉人室疑其意欲惣九圍而利萬有者勉是夫初大夫之禱施也人咸曰休哉夫美而不稱君子以為誣矣若二公美莫不可歌也則其疇離之頌曰
佛說撞鍾本三聲昭會百眾持六情厥有吒王愛輪疑割故我長擊以護脫因而作偈演之曰一救冥獄湯劔時二救餓厲釋縲饑三救六畜報愚癡四救修羅勇且疑凡鑠堅剛十耗一我金再鍊溢一作滋百鎰巍神力誰其尸大道至感曰諸佛此銘序多不可觧疑有脫誤
集／總集／文苑英華／記　凡三十八卷／卷第七百九十七　記一／宮殿／唐重脩漢未央宮記　裴素(P.4216-1)
文苑英華卷第七百九十七　　　　　記一
宮殿
唐重脩漢未央宮記一首
廳壁一
中書
政事堂記一首　　　昭文館大學士壁記一首
翰林
翰林院廳壁記一首
翰林承旨學士廳壁記一首
重脩承旨學士廳壁記一首
翰林院使壁記一首
宮殿
唐重脩漢未央宮記
裴素
皇帝嗣位之年眾靈悅附日月所照莫不砥厲是以遠夷慕義琛賮鼎一作員來用文明以為理洞風露之所啟草木茂暢山川景清擊壤鼓腹莫識由乎帝力矣嘗因勝日聖思閑遠倦大廈之講習想鮮原之遊衍乃命法駕備宮馭細草迎輦神颷引衣超然肆行造適自得視往昔之遺館獲漢京之餘址邈風光以遐矚眇思古以論都襟靈洋洋周視若感者久之於是召左護軍中尉志弘指示之曰此漢遺宮也其金馬石渠神池龍闕往往而在朕常以古事況今亦欲順考古道訓齊天下也至是遐歷恍然深念且
欲存列漢事悠揚古風耳昔人有思其人猶愛其樹況悅其風登其址乎吾欲崇其頺基建斯餘構勿使華麗爰舉舊而已庶得認其風烟時有以凝神於此也於是命工度材審曲面勢裁成法度以就斯宮攢攎拱密玉石碧瓦龍錯層軒烏跂崇墉粉靜璇題月照舒廊四注以雲委隆臺分而山屹蟠虬蜿蜒鱗動梠桷蹲獸却騁姿雄欄檻宏袤乎豁達一作遠跨臨乎涇渭綠竹凝遠繁松藹深奇樹流光丹墀廻遶於是闢戲馬之廣場開遠目之閑館天地景新山川勢重廻大華之秀氣列終南之翠屏九嵕而固護八水分流以縈帶而又揚太液之波繚周帝之垣原隰成文丹素含華翼樓杳以分張雄虹直而中跱神機一發廓若懸祥煙瑞彩欝欝瞻廻途一作遠以下濟撫璇璣而高視見秦川風物漢原邐迤感前王興廢知稼穡艱難吾君用此鏡是非閱思慮豈獨資耳目縱遊翫也凡殿宇成搆揔三百四十九間工徒役指萬計武夫奮力將校呈規然而材匪藻梲塗唯儉靜經之營之不日而成也按漢史高祖初定天下悅卜洛之邑為天地之中有周室遺風將都之婁敬諫曰陛下取天下與周室異不可居也夫洛陽四戰之地豈若秦川天府之國山河形勝真百二之勢乎高祖是日駕如長安其後七一作十年北擊韓王信相國蕭何居守而營未央宮因龍首山作前後建觀闕街道周廻七十里臺殿四十所帝還見之怒曰何治宮室
之過度也何曰天子以四海為家非壯麗無以重威德帝悅而就居焉自漢元年乙未歲至聖唐會昌元年之辛酉凡一千四十有七年矣其傾頺毀圮悠然邈然竟無有存之者我后緬慕古昔之興時即其舊而新是圖築摧基而繩脩木不侈不約巍然嶷然時以通覽無方周視有截則有若志弘奉聖君之旨也志弘姓魚氏代宗皇帝之功臣朝恩之孫也以績効而封國公由忠義而位上將自揔右廣貞心冠古陛下龍昇大寳光啟帝運左右同德東西一心變生人之耳目渙大明之徽懿武力忠壯玄機天啟式是萬旅吾唐有人由是委以腹心寄之列上曰忠為令德有若士良志弘為吾左右矣明年上親見祖考郊天神雪灑川原塵清城闕陽和風扇綠野煙澹是月也三辰承初以表無事上乃顧新宮廻玉輦列騎雲動彩仗天旋乃出金風疑由是乎造于未央俯仰周視肅威神而煌煌遊焉息焉容與悅懌晴山屏開以四遶故城巉然而隱嶙鮮風美景薰然入座上從容言曰吾今建是殿且錫之以嘉名名其殿曰通光其東曰韶芳亭其西曰凝思亭乃立臯門曰端門其應門題曰未央宮所以志大臣之功力且不忘吾好古也乃命侍臣曰爾為我記之刻以貞石傳示乎不朽臣素任當承旨不敢固讓惶恐拜舞而文之時會昌元祀濡大澤之明月也謹記
集／總集／文苑英華／記　凡三十八卷／卷第八百　記四／廳壁記四／藩鎮　觀察附／河西節度使廳記　楊炎(P.4230-2)
文苑英華卷第八百　　　　　　　　記四
廳壁四
藩鎮觀察附
河西節度使廳壁記一首
邠州節度使廳壁記一首
黔州觀察使新廳壁記一首
州郡上
道州刺史廳壁記一首
江州刺史廳記一首
杭州刺史壁記一首
衢州刺史壁記一首
常州刺史壁記一首
藩鎮觀察附
河西節度使廳記
楊炎
皇帝肇建節制之任位以上將主四方之兵濟河而西五侯四將十有六縣大海磅礴乎終始山河廻流其左右旄頭虎力之勁劔服穹盧之長煌煌乎長轂千乘橫合萬里皆主乎是邦故秦已上為戎都漢已下為巨防有城府襟帶焉有良將大勳焉有五都污雜焉其風悍其國險鮮車龍服囂然相蕩非古之戰守曷以成其業而樹其風者哉昔在武德之初上用雄武大才則我隴西李王肅明乎神化大冢宰宇文公駙馬喬公出將我前軍中興之後循吏
繼作則舘陶侯郭公鷞鳩氏司馬公相國韋公蕭公庶績交脩以被昇平之化當今王室多故雲海沸騰則僕射哥舒公以縱橫之奇判緫軍國其意者將復用雄武大才乎君子曰武德之官神以畧其化咸疑衍中興之政儉以行其俗阜當今之理動以闔其人安宜乎盡天下之才隨質文之變以永來裔大康乎斯時天寶十二年夏六月記
集／總集／文苑英華／記　凡三十八卷／卷第八百十九　記二十三／釋氏三／佛像下／彭城公寫經畫西方像記　盧子駿(P.4322-2)
文苑英華卷第八百十九　　　　　　記二十三
釋氏三
佛像下
彭城公寫經畫西方像記一首
畫西方幀記一首　　　畫彌勤上生幀記一首
易州抱陽山定惠寺新造文殊師利菩薩記一首
興唐寺毗沙門天王記一首
經上
大唐金剛般若石經記一首
壽州法華院石經堂記一首
東林寺經藏西廊記一首
華嚴經社石記一首
香山寺新修經藏堂記一首
佛像下
彭城公寫經畫西方像記
盧子駿
滁州長史盧子駿太和六年十一月十七日自南譙抵鍾離謁太守彭城劉公公以鯫生文苑之舊常無疵瑕歡好同昔年宴游無虛日因及開元佛寺指大乘經藏曰我召傭書人書寫也西墉有西方像焉我俾畫工圖形也鑿戶牖以為廟我命梓人庀事也厥功暨秋七月而畢先時公由廷尉評佐畫中書令田公於鎮州田令公將朝天子藉公上請事未訖而田令公遇害從事者皆死白刃毒流於
妻孥亂兵相約曰評事國士也議帥一作師前未嘗不忠遇吾儕未嘗不信安可負評事耶駭評事家者眾誅之由是良賤獨無橫禍未幾天子震怒命將討賊鎮州阻絕公莫得知其家公曰吾孀姊依我少妻從我姊之子吾之子皆齒稚得脫虎口者非大聖相祐其可保全乎哉遂血淚橫下歸誠虔禱曰吾姊吾妻吾甥吾兒無恙而出寇境者則丹青極樂世界一鋪寫金剛般若波羅蜜經一千卷以酬焉不則吾終身不祿仕也明年公之長幼高下咸自賊中至君子曰劉公起諸生擅名文塲為聖朝愽士損益禮樂簪白筆瞻我衣寇者不犯居粉署大彌綸之績收濠梁著來蘇之謠履道坦夷濟物平施加以為弟之悌為夫之義為舅之惠為父之慈其在詩曰允矣君子展也大成公宜延洪我國家康濟乎兆庶有皇天之福祐靈祗之相助化危為安彌禍為福信修身飭行之報矣非祈佛之効也且徵之亂日公之同僚無一免者而公不在亂邦祈佛之辰公之同僚黨屬盡夷滅而公之家恬然無事可以明矣于公獄吏耳守法能平尚慶流後嗣矧公之於家也友愛如此於國也賢明如是鎮之狂寇其如公何而今公捐清俸鳩眾工亳相嚴備心法闡揚緘之以寳龕邃之以紺殿煌煌焉言言焉斯亦公不欺夙誠而欲復言也子駿辱公之遊于茲二紀熟公之懿範仰公之嘉猷因喜幽顯有答故刊石以祗命云太和六年十二月五□濠州刺史彭城劉
茂復建
集／總集／文苑英華／記　凡三十八卷／卷第八百十九　記二十三／釋氏三／佛像下／畫西方幀記　白居易(P.4323-2)
畫西方幀文粹作燈記
白居易
我本師釋迦如來說一作記言從是西方過一集無一字十萬億佛土有世界號極樂以無八苦四惡道故也其國號淨土以無三毒五濁業故也其佛號阿彌陀以壽無量願無量功德相好光明無量故也諦觀北娑婆世界微塵眾生無賢愚無貴賤無幼艾有起心歸佛者舉手合掌必先嚮西方有怖厄苦惱者開口發聲必先念阿彌陀佛又範金合土刻石織文乃至印本集本文粹作水聚沙童子戲者莫不率以阿彌陀佛為上首不知其然而然由是而觀是彼如來有大誓願於此眾生眾生有大因緣於彼國土明矣不然者南北東方集作東南北方遇見二字二本作過去見在未來佛多矣何獨如是哉唐中大夫太子少傅上柱國馮翊縣開國男一本作侯賜紫金魚袋白居易當衰暮之歲中風痺之疾乃捨俸錢三萬命工人杜宗敬按阿彌陀無量壽二經畫西方世界一部高九尺廣丈有三尺彌勒集作陀尊佛坐中央觀音勢至二大士侍左右天人瞻仰眷屬圍繞樓臺妓樂水樹花鳥七寳嚴餙五綵彰施爛爛煌煌功德成就弟子居易焚香稽首跪於佛前起慈悲心發弘誓願願此功德廻施一切眾生一切眾生有如我老者如我病者皆願集作願皆離苦得樂斷惡修善不越南部便覩西方白毫大光應合來感青蓮上品随願往生從見在身盡未來際常得新近而供養
也欲重宣明二本無此字此願而偈讚云極樂世界清淨土無諸惡道及眾苦願如老身病苦者同生無量壽佛所開成五年三月十五日記
集／總集／文苑英華／謚哀冊文　凡五卷／卷第八百三十六　謚哀冊文二／哀冊文下／順宗至德大聖大安孝皇帝哀冊文　趙宗儒(P.4414-1)
順宗至德大聖大安孝皇帝哀冊文
趙宗儒
維元和元年歲次丙戌正月一日丙寅朔十九日甲申大行太上皇崩于興慶宮之咸寧殿旋殯于大內太極殿之西階粵以其年七月壬申朔十一日壬午將遷座于豐陵禮也龍轀將進魚帷已拂庭引廞儀衢陳備物哀子嗣皇
帝諱孝思罔極昭感人神痛天儀之永閟攀德音而靡聞盡哀誠於祖奠徹永慕於顥旻欽惟宸範宜光典冊乃詔魯臣纘揚聖績其詞曰
太陽麗天朗曜清懸元后統位至化光被洪惟我唐紹興哲王德宣風土法化乾綱為政本仁寳系攸長積習和氣變為禎祥矩範相纘巍巍煌煌十葉丕慶膺茲駿命稟乎聦明生知孝敬秉文成訓惟睿作聖祚曆攸歸天保斯定厥初錫壤啟彼維城及升上嗣萬邦以貞道邁儲訓業茂繼明揔于至妙御乎至精天休廣運播茲清問緯武經文金鏗玉振不絕馳道有過茲慎莫見于微曷窺其朕六律諧度四時齊信庠筵齒胃望苑招賢學閫奧海詞峯峻天深工八體尤洞三玄秉志樂善銳思討研敬老尊道優游文囿至賾必精微言咸究不習而知莫非天授建中季祀邦都盜起皇輿出狩幸於郊壘逆祲晝霾衝發如燬扈蹕之辰從曰撫軍每躬誓眾能感師人竟掃兇孽於昭大勳惟謀靜難惟孝安親出震一作鎮非御圖如運璿樞慮弘拯物情窮一作殷泣辜深仁降感至澤旁敷洋溢汪濊格于天區寬刑恤隱省賦蠲逋斥絕奇貢歸還戎一作戌俘出中宮之音妓愍戎塞之勤夫有命焚鴆永光典謨玄風大扇庶類■愉疾瘵皆愈荑蕤發枯理臻至道我得玄珠垂裳負扆懷茲寅畏美利天下雲行雨施人自遷善時稱不諱覆育之恩無不茂遂含靈逢幸澡濯聖政泰元降祉媼神薦慶
猛戲一作獸皆仁翾昆遂性憬夷慕化向風翹聽八表無塵一時之盛方播金石流于舞詠爰降沖志稱乎倦勤褰裳釋位思保怡神惟聖禪聖光于君臨傳萬葉之丕籍浹四海之歡心付託之際人祗感深棄代昌期興運本枝遇乾坤之交泰見堯舜之同時尊名崇於聖壽至道體於希夷嗣皇帝□□□德永裔垂則資敬問安乾乾翼翼一人事親化行邦國沖舉何早栖靈物表聖慕極於充窮人悲集於荼蓼嗚呼哀哉葆翿儼陳招搖初轉背紫禁而歸壽陵出青門而臨下一作上苑金皷聲兮二儀震煙雲慘而百里遠寳馬局一作跼或作蹢步於逶遅縞士揚音於楚挽嗚呼哀哉瞻彼重峯中起靈宮眾山朝衞欝欝崇崇積凝巖之崇靄聚浩野之悲風睇長天而怨不極指流水而恨無窮嗚呼哀哉萬方臣子心崩以摧會七月之畢至望九疑而增哀攀龍髯而何及泣鸞輅之空廻嗚呼哀哉崇茲嚴寢邈矣終天獸方護闕鳥亦耘田閉虛一作靈儀於宸宇響夜漏於青川嗚呼哀哉五雲之上六龍以一作已飛難攀真駕空覩游衣廖廓一生曷其一作期有歸惟英謩與睿範傳萬代之洪徽嗚呼哀哉
一作皆唐大詔令
集／總集／文苑英華／碑　凡九十一卷／卷第八百四十四　碑一／封禪／大周降禪碑　李嶠(P.4461-1)
文苑英華卷第八百四十四　　　　　碑一
封禪
大周降禪碑
李嶠
愚臣觀象銅衡紬文金版變化莫神於開闢崇高莫大於富貴陰陽密運帝王操輔相之機曆數潛廻穹壤授甄陶之業故謂上下同德幽明合契靈祗有命既錫造於雍熙人主推功必甲虔乎報謁奉符而勤一作勒是成展乎疑作脩祀而益厚增高有道存焉其來尚矣自旦昏交謝文質逓遷朴畧洪荒上行於萬八千歲陵夷因革下傳於七十二家披圖而考其樹風按軌而詳其陳迹莫不祗肅其事神明其道龍駕帝服疆場於鄒魯之埛犧樽象彛藁秸於云亭之上咸就發生之宇以為禮神之宅未有廻輿按驛覲中土之神靈刻石泥金崇外方之禋祀名臣於是乎斷其去就良史一作吏非於是乎題其失得然則置表測日陽城當六氣之交際一作傑凝林奠山太室為九封之長神翰降生於廊廡王畿仰矚於峯岫風雷所蓄俯鎮於三河辰緯所躔旁臨於四岳立崇乾事坤之兆疏就下因高之位捨此地也疇其尚焉歷千載而徽音罕聞先覺超百王而崇軌躅允資元聖我大周之有天下也鼓道德之林藪恢聖神之事業始於閫閾成於家邦輝光燭於兩朝德澤流於八裔登庸納麓一作錄則舜有大功錫範陳謩則禹濟元后謳歌而新革故揖讓而改物承天由牝馬而御飛龍自頺
沙而臻練疑作鍊石盖千帝所不能及六籍所不能談若夫兆朕鴻源絪縕寳系載千嗣於改律窮桑連乎夢梓皇天命積大寳而為家聖道會昌擁洪鑪而作極神基將偃伏搆僊派於昭回同遠太祖無上孝明高帝合一作含幾察道盡睿窮神屈帝象而龍潛座台庭而虎變黃星造魏而文握漢圖赤羽興熙疑作姬而武遷商天冊金輪聖神皇帝遂荒三極奄有萬方御六辯而高馳憑九霄而下濟若乃玄通不測之智神用無方之業超因越果名流於貝葉之書應物隨緣迹滿於蓮花之會祕恍忽於言象徵希微於讖籙亦猶寳應慈物推心坐雄帝之朝吉祥哀時屈己登女皇之位此之謂神力張寰立蕩海夷山正八柱之低昂理三光之盈縮乾坤一作象關鑰於廡下品物鑪錘於堂一作掌內春生夏長循環奉亭毒之仁暑往寒來奔走赴財成之節此之謂天造左規右制俯察仰觀揆朱鳥於南宮契玄龜於東洛天威四臨而有截王道一家而無外均霜調露正六合之樞機叶軌同文立三川之朝市此之謂建國臨戶牖之法座垂星辰之采章嚮明而居端默以聽號令存於寬大規畫出於易簡循名責實而苟且之弊銷極深研幾而變通之理得此之謂立政焰煙灰之墜典寫溪谷之遺音無體無容與天地同節有法有象共陰陽通氣引之而被乎百代橫之而充乎四海此之謂禮樂雷電皆至先王以折獄致刑歲月履端君子以懸書立法殊井
疆而知禁畫衣冠而不犯疏械破杻掩方載而勝殘觧網取罘閉圓扉而靜讞此之謂刑典操盾秉翳立於賓主之階縫掖摳衣聚之東西之學辨尊卑於章服觀禮容於俎豆委裘多睱合九德以成歌垂拱無為援五絃而度曲此之謂文教因農隙而講事順天時而鞠旅定功在於歸一作休馬保大由乎止戈然後干苞虎皮箭射貍首鞞鼓不作廟堂懸百勝之威尉侯無虞征戍罷三邊之役此之謂武德籍乎千畝所以備粢盛齊於九疑所以嚴禋享苞茅潔乎楚入樽俎隆乎殷奠於穆顕相而公侯駿奔肅雍和鳴而祖考來格此之謂孝理金玉是賤委於嶄巖之山輿馬不珍捐其騕之服御高辛之黃黼垂孝文之皁綈栝柱茅茨未能埒其卑損藜羹糗飯無以儔其菲薄此之謂沖挹任臯夔衡旦之輔酌虞夏商周之書網羅并包商擬議眾目張而彛倫敘群才用而庶績康野無遺賢朝無闕典猶且昧旦懃懇方宵厲惕虛心觧顏愽愛兼聽防六事察五聲檢身有常視準繩而為度祗德罔倦刻盤盂而自警遺身主於循物勞己存乎逸人是以恩澤流通教化洽著龍荒鼠徼覃外之雍熙鳳亢麟州奉寰中之度律遠安邇肅地平天成一作天平地成玉律調年珠囊叶紀棲京坻於隴畝逸馬牛於衢路惸婺蒙餼班白不提閭閻無犬吠之驚風俗有鶉居之暇原隰驅軺之使採詩聽歌菑畬一作緇樶植杖之翁擊壤鼓腹和氣旁薄禎符肹蠁招一角五蹄之
仁獸儀九苞六象之僊禽亳蟬出其祥麟昆田化其珍物日烏素毛而丹喙天龜玄甲而青純雲蒸霧涌拜九洛之璿圖電激雷奔受三清之寳冊若乃山鶼海鯨石銘巖篆之符候月搖風連葉駢柯之祉神靈之所酬酢廣大之所薦成紛綸葳蕤紹至疊見董狐之窮墨罄簡書而未周夷吾之傾辯畢辭談而不盡昇平之浹洽也如彼符命之昭彰也若此固可以循類帝之事奉丕天之律聖上方固懷讓德虔守謙光升中之儀推而不蒞也於是王公庶尹牧伯群寮粵耆艾悙龐之儒洎蠻夷戎狄之長咸進而稱曰陛下欽承元命對越上玄廓天地之宏圖張祖宗之丕業臣妾四極驅馭百靈鼓舞發育經緯彌綸之績宣滲漉沉潛懷柔容保之恩備是以人祗順德遐邇宅心玄符畢臻黃瑞盡出幽贊乎祖考一作考姓之茂烈發明乎施尊之盛儀意者三塗滅氛二室儲貺以望屬車之塵久矣帝者雖倦焉得距而已乎伏願坦至公之懷捐獨善之意欽若大典疇咨故實上以光七廟之休德下以納群生之福祐長為稱首豈不美歟帝曰俞哉乃包含藝文考練風俗採儒術徵禮官窺五歲之典章覈四朝之制度叔孫掌事容成諏日以天冊萬歲二年臘月乙亥闢丹掖開紫微撫玄虬按黃道叶紀先路靈威並轂五戎促節旗常一作旌旗畫垂象之文六甲分營壁壘曖太陰之氣雷動海運天廻星轉踰觀而南下望圭臺而左薄陸離方攘煥炳聿皇以屆夫嵩
陽萬乘停鑣百司就列文物隱地遺光滿於竹一作獨非宮輿徒沸川輕壒埋於石柱天子乃幸齊寢披僊靡薛荔之席陟蟺蜎之臺惟夫蠲意澄心所以至誠盡敬於是乎山祗護野風伯清塵玉醴潛滋金砂闇涌神鍾驚曙峯巖傳九乳之音寒律移暄草樹動三陽之色徵祥之報影響不違壬午柴燎祀昊天上帝於南岳顯祖立極文大穆皇帝太祖無上孝明高皇帝侑神作主天子戴圓冕披大裘登三垓植四邸藉陳蒩秸器用陶匏高炎四施耀流沙而燭滄海廣樂六變來象物而降天神感霏煙瑞一作潏露之徵延薰風景星之祉大禮既畢應嘉既臻思欲契精爽於高明剖靈符於峻極甲申御金蹕登玉輿環拱百神導從群后遂陵桂萼攀松蹬跨崢嶸而出煙道排列缺而羾天門羽節高揮上下鳥星之次龜壇下映俯瞰鵬雲之色瓊文祕檢絡之以銀繩寳筭休期探之於金策交大靈於咫尺受洪釐於億萬然後倘佯煙霄怊悵古昔凝神於九天之上遊目於八紘之表睠觸石之雷雨爰覃作解之恩仰斗杓之運行仍布惟新之令是曰大赦改元為萬歲登封元年歡浹幽明慶霑動植千齡之統由聖代而連九皇萬歲之音自神仙而周四海休氣低而翔輦神光起而屬天抃舞相趍以降於行殿丁亥禪祭后土於少室下趾東南顯祖妣立極文穆皇后太祖妣無上孝明高皇后侑神作主戈矛山立玉帛星陳登澗沼之毛輯江淮之物禹會之殊方
異俗俱執豆籩漢祠之偉獸珍禽悉加壇墠撫空桑之琴瑟欝鬯之樽罍咸秩眾靈遍祀群望席以黃琮為鎮書以青石為緘元封之謁款一作款謁方丘儀因東峙建武之推功太析禮視北郊陽烏珥而僊鶴飛紫雲騰而黃霧起靈之來兮如雨瑞之委兮如山於是事畢功弘禮周慶洽方欲輯珪壁陳韎任鋪六代之禮文受萬邦之朝賀宏規大業其盛矣哉盖淳源浸衰叔葉多故神器不還於至道尊名或假於涼德秦嬴極暴企踵於無為之朝漢徹窮奢厚顏於盛德之事人不見義其來自久我后首出帝先遂康天步登封降禪拉宇宙之樞衡立顯崇功一作從初定皇王之軌式鴻勳上格於窮昊厚福旁浸於黎元煒煒煌煌亘寰區而宣壯麗巍巍蕩蕩橫山丘而殷聲名固已轥前聖之規模聞含靈之耳目方使炎農抱愧愕睨一作眙於梁甫之阿姚舜欽風延佇於崇高之路天下大功成矣域中之能事畢矣昔者鳥獸率舞一人賦元首之篇戎夷來賓四子詠中和之樂時僅平而頌作俗未泰而歌興況乎減五登三遠承文武之烈襲六為七近叶春秋之義神功與二儀並運顯號將七矅俱懸豈可使時遇無詩於皇不作臣嶠謬忝司牧躬陪錯事末光幸煦長傾捧日之心僊石徒攀終愧陵雲之筆敢承明制而為頌云
天命上君君臨下土靈祗允懷品物咸覩翕受三六時乘九五於昭文明粵若稽古關鏁一作鑰六氣庭衢八荒殊隣
筐篚絕黨梯航河海晏謐閭閻阜昌琴橫帝扆鼓臥邊塲齊衡均度制禮作樂武戢五戎文興四學法宮布政靈臺視朔化偃中和人還太朴湛恩布濩恊氣氛氳嘉庾歲積休符日聞祥開草樹慶動煙雲乾冊丹篆河圖紫文欽若元命率由前典道洽升中功成丕顕神筴演卦名山除單翠鳳衘蕤玄龍御辯廻鑾左屆弭節中樞萬騎雷動群方電趨層壇殷薦登鑾山符駐輦星躔交神漢曲雷雨下濟輝光仰燭地戶開扉天牢罷獄萬歲重熙三辰改旭迎陰廣澤報地方畦庭合六舞筵陳兩圭神靈第一作茅瑞巨象天犀牒貫銀縷函封金泥禮具德明神觀瑞浹儲筭玉斗賜齡金篋知崇高之可封悟梁甫之虛躡敷帝道於一藝振天聲於萬葉
集／總集／文苑英華／碑　凡九十一卷／卷第八百七十四　碑三十一／遺愛／唐故義武軍節度使營田易定等州觀察處置使開府儀同三司檢校司空同中書門下平章事符陽郡王贈太師貞武張公遺愛
唐故義武軍節度使營田易定等州觀察處置使開府儀同三司檢校司空同中書門下平章事符陽郡王贈太師貞武張公遺愛碑銘并序
權德輿
維唐十二葉皇帝纂太統建大中始初清明敷佑下土稽四征六服之理閱先正宗臣之籍流慶斯復遺風可懷繇是愽陵上谷列侯二千石元僚司武從事亞旅上其故府太師貞武公功德請銘于碑以示厥後乃詔小司徒臣德輿因地域之名物酌軍師之憲令舉而敘之云公諱孝字達忠其先燕人八代祖奇北齊右北平太守封右北平王齊季喪亂實開邊隙代有長技軼於外區曾王父靖乙失活部落節度使王父遜部落刺史父謐早襲先職來朝上
京星環北極輸君長之贄幣鵬變南溟發邊關之導譯拜開府儀同三司他日以公之勤累贈至戶部尚書公雄姿正志沉毅英達傳兵符於百勝襲王爵於九代年未弱冠入侍明庭才為異倫射必命中以日磾之信愛受秦仲之車服自他有耀至是來歸時玄宗御天下四十餘載習文事而去武備人不知戰恬於已然幽陵首禍穀洛恇駭公跡染汙俗心堅本朝豈求生以害仁將蹈難以明義史羯繼亂猶居刼中質其所恃無路自奮問道旁午密陳嘉猷俄而成德軍節度李寳臣錫姓撫封同信臣之任就義若渴推心於公綜其都軍以壯支郡乃策崇勳累居大官凡軍師之禁令攻守之奇正成德之重必咨於公隣帥猖蹷皇赫問罪公出自上谷覘于具丘寇徒六萬將犯中冀乘轅外嚮方陣而前公以駟介千數颷馳急擊突入其阻夾攻其堅敵人力屈昏夜引去遷御史中丞封符陽郡王尋拜易州刺史加太子賓客以軍之輯睦移於郡以郡之班制叶於軍文理武毅交脩四暢師貞人龢為列郡表儀初公與寳臣感慨於少年之塲周旋於多難之際迎導善氣切劘良規若驂有靳如熱斯濯異時自代前定於公且曰輿師之心也勳力之冠也俄然寢疾瘖不能言猶以手指北瞠然注目既而惡子阻命陰交匪人因喪以干紀專地而圖禍公驟諫不入飛章上陳請以州兵首遏亂畧優詔拜工部尚書兼御史大夫恒州刺史成德軍節度使一人
注意四履專征紏合諸侯連收城縣敗之於束鹿走之於常山以至斬首且無遺策轉兵部尚書易州刺史易定滄等州節度觀察使錫軍號曰義武時三分恒陽之地錄功有差而群帥奓心或懷觖望太行而東疆場日駭且有從約皆為假玉公居其腹心守正持重玉立於磷緇之際雞鳴於風雨之中靜柯勁草在我而已彼朱滔者以燕啗公夸大煽結譸張指斥公乃出和門以蒞眾援皦日以誓心義利之間死生不惑且曰縣官之所以賦軍宿兵下尺一之詔者在排難捍一作扞患而已吾徒之所以乘堅驅良佩丈二之組者在畢力致命而已碎首塗地吾無悔焉一心事君四面受敵俄屬京師急變鑾輅時巡時太師西平王以禁兵自魏來援于我於是與公決策赴行在所公素約以伯仲又申之婚姻分銳師選良將授以赴蹈使居顏行斷金之契匪石不轉定山東為己任坐制群疑清轂下為前籌行戡大憝赤誠相照血涕交頤西平繇是建大勳立大烈而公亦靜深以制動貞厲以伐謀使其徒集作從散約而無亡矢遺鏃之費者公之功也前此拜尚書左僕射至是同中書門下平章事貞元元年就加司空凡受律行師十有一歲承寧諸侯減黜不端動有節制人斯愛戴贍助其供養賻補其禮喪拊循接禮勞徠安輯輔以正德而不怵於邪濟以守忠而不回於利章灼卓異有初有終其居涼國太夫人憂也手植松檟倚廬於墓感致瑞祉詔旌其
門終身之哀加人一等不遺故舊皆以器使戲下多善吏庭中無留事雖古人之威懷無以過焉春秋六十二以七年三月感疾薨于位德宗皇帝不視朝三日冊贈太傅詔郎吏吊祠法贈有加其後累贈太師易曰貞武追封上谷郡王易之大有曰信以發志禮之中庸曰誠之不可揜惟公推本於是闇然而彰德宇弘大色容厲肅長才經武奇表出倫喬枝戛雲以直上雄劒發匣而耀穎始以天寳十載受詔即戎授范陽郡洪源府右果毅破九姓突厥改上黨郡漳源府折衝乾元初轉左領軍衞翊府左郎將實鎮飛狐之地寳應中拜左武衞大將軍加金印紫綬歷左金吾大將軍兼太僕卿殿中監以至于專席賓護剖符建牙載居六官乃進左揆爕和鼎飪平理水土真食大封異姓而王積功伐以崇厚履信順而光大壯武之後遠繼公台富平之門時推德器豈徒然哉嗣子今司徒同中書門下平章事延德郡王茂昭以全才休績保大宣力戴翼天子撫征諸侯常以工部尚書建旟愽陵以刑部尚書循方伯之職特詔所理郡為大都督府經歷左僕射司空丞居代官南北軍衞爪牙上將同氣分職寵冒一時侯王則銀黃相映子弟乃金埒對起流光貽訓其信矣乎二十年延德王以介圭四牡來朝京師德宗沃心嘉歎宴喜蕃錫如韓侯申伯故事順宗繼明崇德報功及居台宰進掌邦教敦喻還鎮涕洟就途今皇帝以道御天下燭明理本間歲再
入覲為守臣龜龍乞留京師以奉朝請堅若金石激以肺肝服勤王家丕赫宸睠感念勳節顧懷義方直以鄭武公桓公漢韋平父子古先懿鑠舉集公門二邦幼艾千夫長百夫長沐浴風烈怵惕慕思是儀古式以永耀斯不朽之事也拜君命之辱而傳信焉銘曰
天秉日星亦有風霆君用文德亦資武力太師矯矯生我王國時或艱屯師惟壯直大蹇朋來其心不回好謀而成義路乃開愽陵上谷地直木既夷狡童則理長轂威謀杭厲命賜渥縟回回盜泉曒曒喜王凡我所履與之豊福士皆賈餘人以仰足琱戈袞章裕此一方追錫吊祠禮優職喪司徒襲慶道叶仁聖三朝戴君皆受四命覲禮煌煌嘉猷洋洋湛露彤弓威儀有光甘棠蔽芾邵伯所憇緇衣改為鄭國之詩仍代洪集作休烈邦人戴之永言寘懷乃刻斯碑
集／總集／文苑英華／碑　凡九十一卷／卷第八百七十八　碑三十五／祠廟一／嵩山啟母廟碑　崔融(P.4629-1)
文苑英華卷第八百七十八　　　　　碑三十五
祠廟一
嵩山啟母廟碑一首　少室山少姨廟碑一首
后土神祠碑一首　　溧陽瀨水貞義女廟碑一首
湘源二妃碑一首
嵩山啟母廟碑
崔融
臣聞天地生成其法自然之謂道陰陽鼓舞其功不測之謂神然則物或類感事因通變乾棟傾而三光北馳坤輿缺而百川東瀉河淪越儁有郡邑之為魚水陷歷陽有吏人之化訪遺蹤於女峽風雨蕭條徵往事於始泉絃歌響亮盈虛靡定合散焉常不知誰子既老氏之多懵忽然為人寧賈生之足辯仰觀俯察裁識幽明之故原始反終未窮死生之說得於道而失於道義有必然出於幾而入於幾理無或廢知變化者其知神之所為乎臣謹按啟母廟者蓋夏后啟之母也漢避景帝諱改啟之字曰開厥後相傳或為開母而顧野王輿地志盧元明嵩高記並不尋避諱之旨以為陽翟婦人事不經見諒無所取粵若玉斗璇璣李母之居隣北極金臺石室王母之宅在西山氣為母則群物以萌月為母則容光必照坤為母則上下交泰后為母則邦家有成故華胥履跡而雄氏孕女登感神而炎運作星流華渚而白帝生月貫幽房而黑精降明明有夏穆穆塗山子娶於度土之辰女婚於台桑之地搜奇帝
紀識一作摭異歸藏束生發蒙而有迷韓子稱賢而不朽漢臣之筆墨泉海陳其令名秦相之一字千金敘其嘉應士歌南國徒聞一作問侯禹之詞石破北方終見生余之兆則郭璞所謂陽城西啟母石李彤所謂嵩山南啟母祠隋巢之說有徵鴻烈之言無爽者矣昔者鸞川之上母變空桑豚水之濱男生破竹美人之虹名螮蝀仙婦之月作蟾蜍精衛衘木而償冤女尸化草而成殯山崩蜀道臺候婦而無歸石立武昌亭望夫而不及論乎誕載群下莫尊於帝王語乎遷易凡百無聞於感致美矣哉不可得而稱也大唐革去故鼎取新與運而生繼天而作握乾坤而造物海內知春闢混沌而為家域中無外天皇膺曆數順謳歌金櫃玉板服皇王之能事衢室廟堂承祖宗之茂烈垂衣裳而作元后端拱北辰負黼扆而朝諸侯嚮明南面周邦赫赫其道洽於成康漢室巍巍其化鍾於文景東漸西被遠安邇肅海三年而無波雲連月而不散天瑞降地符昇靈鳳五文歲時來苑囿神龍八卦昏旦游池沼禮云乎哉無取於周旋揖讓樂之謂也必在於移風易俗司祿益富家國於是乎有餘司命益年臣人於是乎不夭明王三懼未嘗遺戒慎之心天子四鄰莫能展弼諧之用家安其業但聽於鄰雞人得其和遂同於野鹿表讖記奏河圖四十六事之著明曷云尚也豋太山禪梁甫七十二封之可識何以加乎且夫窮聖神備道德滋萌元氣開闢太初斯乃天
皇氏之所以應乎天也依土地明神靈駕六羽而上騰度九州而下濟斯乃人皇氏之所以順乎人也造書契教畋漁合五緯而節四時登九天而類萬物斯乃犧皇氏之所以制人法也務播殖該變通嘗藥以救兆人聚貨而交天下斯乃農皇氏之所以興人利也振夔鼓載龍旗天則玄女授符帝則黃神降升一作斗斯乃軒轅氏之所以除人害也均度量正都邑惣秋令於金天分瑞官於鳳紀斯乃帝昊氏之所以為人極也潔祭祀義鬼神履時以象天養財以任地斯乃帝頊氏之所以為人教也秋乘馬春乘龍順三辰而天道平建五正而人事理斯乃帝辛氏之所以為人政也明如日晦如陰人無識其名帝何力於我斯乃帝堯氏之所以昭君德也聞一善舉八才帝唱動而爛星雲天歌發而蹌鳥獸斯乃帝舜氏之所以章后功也夫三統者道之大五行者生之宗三皇法之而列五帝則之而序道以三興德以五立非天下之至聖孰能兼於此乎而猶雖休勿休損之又損下明詔發德音尊天而重人省方而巡狩舉星畢曳雲稍召風伯以清塵命山靈而護野馳洛邑騖壤城天廻而地游雲合而霧沓周穆王來遊太室先徵夏啟之居漢武帝有事嵩丘即訪姒開之石徒觀其丹青歲古霜露年侵聖情有睠興言改葺其山則古文之外方其地則新邑之中土銘壇邐迤斜分玉女之臺碑闕相望近對石人之廟金草生而五色貝樹長而三花紫雲合
沓於溪澗白霧氛氳於巖嶺考之易林信為神明所伏求之遁甲固以威靈肅然天其命有司乘務隙因高背下察隱嶙之餘基審日觀星揆摧殘之落構周官置臬郢匠揮斤異態神行金模化造紅葩奪日飛累榭於山間綺綴衝風架廻廊於木末仙人在棟神女臨窻周施瑇瑁之椽徧覆琉璃之瓦赤玉為階甃黃金作門闕山如白岸樹似青溪羞薀藻於前庭籍生芻於後徑蘭香夾水居然洗沐之資竹帚臨風自隔囂塵之境夢臺雲雨宋玉樹而先驚楚璧山川屈原書而幾倦壽宮蟾兮不擾象設安兮逾肅霜羅曳曳雲錦披披鴛鴦褥兮翡翠幬白羽扇兮青絲履垂玉鸞之珮若往而若還戴金雀之釵不長而不短其居處也曖曖昧昧陰閉陽開其被服也煌煌熒熒霞駮雲蔚鼎俎則麟胎鳳卵烝蕙燃蓂餌膳則木密金膏玉漿瓊酒當是時也合五岳訊九魁選太陰命玄闕馮夷鳴鼓女媧清歌左蒼龍兮吹箎右白虎兮緪瑟金真拂座玉女焚香肅肅習習天媛來風雨雰雰霏霏神姬下霜雪孔雀飛而儀鳳舞弄玉邀歡軿車合而羅綺陳智瓊陪宴麻姑服道變海水而來遊織婦希風填河津而下謁洛妃綽約江紀綿眇玄女以明月為珠素女以穨雲作髻九天真母八極夫人畢集於茲矣青霞衣兮翠雲裘靈連蜷兮既留車廻風兮馬飛電視倏忽兮無見昔者濟陰山下降堯母之精靈湘川水曲留舜妃之響像壝壇或在徒聞分福之名棟宇
不脩誰辯安歌之處豈知夫三仙福地百姓尊祠挾王者之都幾當聖人之順動犧牲玉帛可以洽氣和神幼婦外孫可以披文相質虔奉綸旨式陳壯觀雖周人作詩自得后妃之美而魏臣獻賦終慙神女之工敢作銘曰
九州地險五岳天中蛟龍洞穴日月仙宮蓄洩雲霧震蕩雷風笙歌近接鍾鼓遙通其一其在媯帝洪泉未塞昏墊下人汎濫中國於鑠大禹顯允天德龍畫旁分螺書徧刻其二佩文北海省土南方還從碣石更下台桑予娶有禮我都攸昌八年不顧四載惟荒其二宛委既豋轘轅佇鑿家室誤往熊罷方作天道幽秘生涯紏錯其化則遷其靈是託其四虙妃之館仙女之臺物類通感精去來巫山廟立漢水祠開壝壇歲古棟宇年摧其五皇矣大唐麗哉神聖膺圖受籙體元居正赫赫高祖天有成命明明太宗於茲為盛其六重光累洽下武嗣文負扆而化垂衣以君三靈肹蠁六氣氤氳魚龞咸若雞犬相聞其七重譯請命殊鄰稟朔化及中孚風移大朴天秩百禮人和萬樂汾水可遊峴山何邈其八隋巢舊說夏啟遺居盛德不泯嘉聲在諸周王轉蹕漢帝廻輿聿懷降鑒其祀如初其九虞衡掌木班倕葺宇虹亘梅梁龍盤桂柱草積庭院水周堂廡石室置儔軒官為輔其十珠簾洞卷玉座含清金翠玓瓅羅縠輕明儀刑若動侍衞疑生依俙有物惝怳無聲其十一帝子湘川天孫漢曲翩緜縹眇躊躇躑躅神女弄珠靈妃啟玉倏來忽往星繁電燭
其十二壯矣麗矣神之聽之聰明是屬景福無欺夫人立館幼婦鐫辭巍巍皇室萬萬餘基其十三
集／總集／文苑英華／碑　凡九十一卷／卷第八百七十九　碑三十六／祠廟二／燕支山神寧濟公祠堂碑　楊炎(P.4636-2)
文苑英華卷第八百七十九
祠廟二
燕支山神寧濟公祠堂碑一首
南海神廟碑一首
河瀆神靈源公祠廟碑一首
燕支山神寧濟公祠堂碑
楊炎
西北之巨鎮曰燕支本匈奴王庭昔漢武納渾邪開右地置武威張掖而山界一作介二郡間連峰委會雲蔚黛起積高之勢四面千里陽崖有栝栢之材備幹革陰壑有堅剛之璞化五兵維人氣雄其畜多焉虜得之以制陰國主天街周以之興秦以之覇漢得之以斷右臂却南牧西距于海比瀦一作經于河自外而望上也熊熊一作雄乎一氣旁蔭朔鹵前衡塞門與積石來朝崑崙相長一作負洎陟蒼蒼臨峻極則形變六合空同大荒青冥在混元之中絕壁揭宇宙之外舊史云封祀之山八中國之外三自夏缺壤一作秩奠漢疆土宇一作漢攘疆土時更百王四字一作于時更而王者莫能配天其意者將纘禹之業以俟聖人乎維唐百一作之非三十載賁玄化之紀息金革之虞一作金革之墟茫一作蠢蠢蒸然革一作萃于聖澤於是左丹穴右崆峒古而一作所未賓咸頓首于路門之外天子登神宮勒金版將復美于郡一作義于郡岳告成于昊蒼議夫一作云此山天合氣以正秋方地與神以主西國二作而主戎國俾蚪螭者為師為旅貔虎者為妄為臣不在於巨靈
乎其封神為寧濟公錫之鞶帶備厥禮物詔邦牧太子少保哥舒公卜吉日築臺一無臺字靈祠于高麓之陽每歲盛秋以笙鏞之器錡釜之品率封內以望之索群神以會之亞旅師氏旄頭弩牙金皷七校車徒十萬從饗于廟庭大閱于山外一無外字所以固一作因天界以崇聖功乘地險而恢遠略也觀夫叢嵓懸抱烟雨屑窣宮庭晃其閑一作角暮林石古而幽陰神其居之可以禱安靜矣樹一作拊是空桑變鍾石神其聽之可以感和樂矣大玉通帛熊蟠桂漿粲其傾筐采章一作物煌煌神其歆之可以祚永一作有年矣維石巖巖日月不老維靈是與生此熊羆神其薦之可以奉吾君矣於戲陳信克享正詞幽感宜乎有祈而降有祭而歆龍也無風雨之虵一作敵也無氣焰之作此神之職又何羞焉乃作頌曰
揭靈山兮天地界勢奔壯一作突兮風雲駭峰龍有一作峰蹲龍兮入天門氣蛇變一作變蛇兮破淫一作烟嵐祐自天兮得終古被一作備華蟲兮駕朱虎
一作皆唐文粹
集／總集／文苑英華／碑　凡九十一卷／卷第八百八十六　碑四十三　神道四／將相四／故正議大夫守門下侍郎同中書門下平章事成紀縣開國男賜紫金魚袋贈太子太傅貞憲趙公神道碑銘　權德輿(P.4666-2)
文苑英華卷第八百八十六　碑四十三　神道四
將相四
太子太傅貞憲趙憬神道碑一首
太師忠武公渾瑊碑一首
尚書左僕射宣武軍節度使董晉神道碑一首
故正議大夫守門下侍郎同中書門下平章事成紀縣開國男賜紫金魚袋贈太子太傅貞憲趙公神道碑銘
權德輿
在漢孝宣厲精理道則有魏相通故事丙吉知大體百職脩明中興有聲惟皇帝在位十四祀得賢相成紀公趙氏受天清淳佐時緝熙本洪範之正直躬大雅之明哲左輔右弼調若鼎味降祥而生盡瘁而終時貞元十三年年六十一皇上震悼不視朝三日詔奉常具儀法冊贈太子太傅又俾百執事為位哭於其庭吊祠禮贈集作賻率有加等二府之屬或銘其德於壽堂或狀其行於考功有司稽實謚曰貞憲公之盛業斯謂不朽又舉其始中終之畧識于神道公諱憬字退翁天水西人其先成子之文宣子之忠文子之知人左丘明太史公實書之曾王父仁本皇司列少常伯同東西臺三品以忠清勵翼多所發明乾封惣章之祭號為稱職王父贈趙集作越州都督誼歷右司郎中乾封縣令司僕少卿烈考贈鄭州刺史道先仕至洪州錄事參軍惟祖禰含章故慶延追錫崇構丕矩復大於公公保
抱之歲生知色養覊冠集作貫之年則無幼志及夫被儒服踐法言敬直而文肅莊而溫端誠愽物錯綜古今非大中至正不接於心術寶應中玄宗崩肅宗幸梓宮有司議方中復土之制時西鄙日聳歲饑人流公以王者追孝恤禮宜儉褐衣上疏詞約指明君子曰此劉更生諫昌陵之言也息偃江介名聲籍甚始佐州司乃辟戎車自試守江夏尉三遷至監察御史其後翹車繼轍賢侯虛左大凡難理之府皆待公為重歷殿中侍御史太子舍人集作中舍丁太夫人憂柴毀孺慕殆將死孝感導善氣降為嘉生有芝煌煌秀于壤樹之側公默而去之人莫知者既免喪徵拜水部員外郎未幾檢校工部郎中副湘中七州軍事居一年詔領留府尋踐方伯以中執法錫金印紫綬罷職家居拜給事中執法疊懷和北狄有下嫁冊命之禮復兼憲丞以副皇華旋軫未至遷尚書左丞畯人用彰皆以貞勝其初撫封上狩于漢中守臣之任憂寄愈切公恤隱布和仁而愛人輿師知訓善吏樂職行之三年教化明備底貢有藝賦政不煩絜矩以杜奇衺露章而無吐茹飛語雷動明誠山立受代踰年事實敷聞故有左曹之命講貫舊章惟真是視刑或失入議將必還公望日盛其勤靡盬故有和戎之役致賜諭旨恊寧殊憐疆埸之言專對而不給紀綱之僕承事而不征保就安利比方咸悅故有在途之拜整南宮之紀律起郎吏之功緒風望素重法制尤精嘗歲終舉吏
可以長人者或以其細故深詆將以病公公乃移書自訟請下其考有愽大之度無怨欲之私一臺承式六轡在手持綱體要善否有章故積公輔之望貞元八年夏四月拜中書侍郎平章事明年五月轉門下侍郎以厚德載物以全才宣化舉直盡忠敷納詳集作將明正王集作百是度之本去一朝之便事有統紀心無面從嘉猷匡英華被諱作讜言鎮定弘大謙厚而不伐持平而居易闢邪塞違貞厲而不校陟恪始終帝載用和戲疑夫先正集無正字帝伯歷左肅機東臺侍郎充著休功再參大政公皆踐之是以仰之嘗以為漢庭諸公罕備有集作其用以石慶之醇謹而不能關決薛宣之方畧而失於煩碎翟方進之通明而固其位公孫弘之節儉而近於名公備集作偏有其長彼實多缺唯丙魏所履我無愧焉嚮使天與之年盡行其道則天之所化可勝既乎故其登庸也士之仁者相賀而不仁者相吊其全歸也士之仁者相吊而不仁者相賀斯可知已至若睦中外之姻而均其祿賜嚴宗廟之祀而不理第室啟手足之日家無餘財奉終即遠待恩禮而後備難矣哉嗣子宣亮全亮元亮承亮等伯季以門子為弘文生叔仲始觧巾受祿皆稟德風幼而孝謹以十一月景午時得吉卜奉公之喪祔窆于河南緱氏縣景山之原禮也以德輿叨居宰士嘗辱深知職奉贊書備詳盛烈俾刻金石聞于無窮銘曰
晉有成宣代稱忠勳先正常伯匪躬事君纘復於公為時
獻臣德不踰閑心不違仁貞其所履以翼天子大猷集作猶是是經中立不倚乃賦明命宜躋遐紀吾道方伸脩途遽已緱原蒼蒼宰樹成行令名章章樂石在旁噫嘻太傅之風永代不忘
集／總集／文苑英華／碑　凡九十一卷／卷第八百九十一　碑四十八　神道九／王爵二／常山郡王田緒神道碑　丘絳(P.4690-2)
常山郡王田緒神道碑
丘降
維天以五星辨經紀維人以五常垂教化奉天者皇王牧民者侯伯故五星失次舍而天綱乖五常悖倫理而人紀
壞非夫人神厭禍天地合德俾降英傑以靜邦家則無以正綱紀成教化矣皇唐九葉今上馭曆之五載得佐命戡難之臣曰田公諱緒字某北平盧龍人也系自唐虞盛德載世祚于全齊醇仁酣和衰周鼎遷暴嬴璧返劉項角逐正者得之則齊王橫去國隕身與義終始議郎疇立功逃賞興讓淳澆十數世家于北邊議郎即公之十五代祖也至皇鄭州別駕璟生公大王父安東副都護贈戶部尚書有遮虜護塞之勳而生不登貴位加之以齊王之秉節一作義議郎之遺榮濬源茂本故尚書克生太尉承嗣歷檢校戶部尚書兼御史大夫魏愽貝相滄德州節度度之一作支度營田觀察處置等使尚書左僕射司空同中書門下平章事兼魏州大都督府長史封鴈門郡王歿贈太保累贈太傅復魏州大都督公太傅第六子也乘愽厚之慶得堅剛之氣君臣之大節理亂之形兆寔天賦不言而知侯王之姿見于童孺太傅朗識異而器焉以諸侯之嫡拜京兆府參軍兼五領騎士深得將畧嗚弓上馬雄稜挺然無何太尉寢疾以或措置故事不歸於公聖朝載懷輯綏永顧勳績爰命從子俾侯于蕃既履四封乃遷六官一有休字付畀于天威惠在己主恩寵章赫赫煌煌孝未昭而忠隳正不悟而邪及志惟悖德動則無名是以河朔塵飛隴右霧塞青兗既叶幽冀未一作同見多壘於魏郊發天兵於隴坻曠日持久連年不平履危者若安處禍者皆樂囂然相視孰
辯其非公斷天下之疑達天下之務以為君親可報也世德不可墜也犯是二者生將何為於是欷歔涕流冀其感寤靡有虛日而無正言及京師變生翠華順動人望愈惑堅不可離星疑辰之間戎帥薨謝師人將士退迫公理軍公清望威名眾所欣載且曰吾先公太傅之冢子也仁而能斷嚴不至殘當去禍就福化危使安敢以死請期乎息肩公雖懇辭人實誠奉於是三軍之裨將一作師列城之守宰及士吏卒伍大和會于旌門之外而聽命焉公乃陳其逆順曉其利病西嚮稽顙如對天顏萬人歡呼式抃且舞受公相誓如履夷逾疑作途曾不崇朝而獻狀行在于時黃屋南廵于邑濮元兇僭盜于鎬京握兵者鱗差失節者踵武公挺身禍敗拔跡危難掃氛祲之未開定危疑於已變乃分遣寮屬結約諸侯廻成德向闕之心合昭義勤王之志雖漁陽之勁悍比虜之猖狂公精誠籲天銳氣蟠地能走馬實於魏壤覆朱滔於貝丘希烈勢孤賊泚湲絕訖于收復經啟自公巍巍碩勳孰與公比由是捷書上聞未幾而降優詔拜魏愽節度管內支度營田觀察處置等使銀青光祿大夫魏州大都督長史兼御史大夫君臣之契運昭泰之玄符千載一時燭見茲日及六龍駕還九有風清然後議刑賞頒慶賜則公之茂績結于宸衷即日加工部尚書節度等使如故上復以麾幢之任賢賢也腹心是託親親也親賢之選簡于帝心賜公姻戚尚嘉誠長公主公
主肅宗文明武德皇帝之孫代宗睿文孝武皇帝之子今上之妹玉潤貞質蘭芳粹容德配元臣道光卿族降自九天歸于列藩獎納忠之誠重匡戴之績由此見公之寵畀群后也昔漢張敖曹窋皆因緣戚属稱榮主第若公之分茅胙土樹牙推轂上自振古迄于聖朝一人而已尋遷尚書右一作左僕射特封常山郡王食邑三千戶明德也改封鴈門真食五百戶襲慶也公惠訓封圻按部師律恢皇威以勉群師敷渥澤以潤蒸人禮讓興行廩積斯實修整人絕統和天常夷難戴君每為己任朝廷褒是休烈爰咨弼諧以本官就拜同中書門下平章事公既參廟謀又統兵柄方將刳禍胎之未兆措理本於永貞張三光之明調六氣之府致君堯舜身作夔益豈獨鎖結燕趙連衡齊魯嘉言有聞而遽嬰寢疾以貞元十有二年四月十日薨於戎府享年六十有三天子震悼不臨朝者三日列辟相吊邦人大慘即日詔遣尚書職方員外郎房挺申賻襚之恩備君臣之分追是勳伐冊贈司空詔書褒寵禮加常典不踰時而命公令子節度副使兼都知兵馬朝散大夫試光祿少卿兼御史大夫季安纂厥戎政式光茂烈雖哀過乎禮而義貴從權寧息魏人藩翰王國稟君之命移孝則忠生而顯榮歿有遺祉薰灼今昔在公一門越以某年十月四日葬我公魏州貴鄉縣金堤鄉吳河原邇先太傅之塋禮也嗚呼公精彩朗徹志氣雄厲性通事表心達化權二十
總戎三十作相俾魏愽為順本功以之高奉家國於正初孝以之大忠孝斯立福壽攸歸向蒼生失望國棟斯折今古之恨何勝言哉公有子三人長曰孝和朝散大夫使持節澶州諸軍事澶州刺史兼御史中丞充本州防禦使少曰季直朝議郎殿中侍御史內供奉銀青光祿大夫檢校工部尚書兼魏州大都督府長史御史大夫充魏愽相貝澶衛等六州節度管內支度營田觀察處置等使季安公之次子也十五授銊為唐名臣固河山奕葉之封奉貴主慈嚴之訓光闡前烈其不朽歟公左右王家底靜藩閫功勳一作豐功大畧書于淳史若乃垂休聲於開國之地申罔極於元侯之恩刊勒豐碑光顯舊壤門人之事也追慕感恩一有顧字直而不文其辭曰三光昏霾兩儀否閉爰資英傑用贊開濟天人合符斯人命世其一塞直盧龍山橫紫蒙元精委輸慶發于公其勳惟茂其德惟崇其二建中季年兩河難作淮圻怙亂燕趙濟惡洶洶鯨奔狺狺獸摶其三翠華順動關右塵飛戎輅載駕苞茅不歸且懷疑顧孰就是非其四時惟我公拔跡艱阻率彼叛徒悉為王旅白日精貫丹誠自許其五婪婪燕寇嗇禍稱兵動搖夏東應援咸京旌旗蔽野獷虜連營其六公仗天威修鄰叶志忠見于時泰生于否十萬姦凶一敗塗地其七帝嘉殊績乃授藩維輯寧有土惠訓成師威令自肅仁風載馳其八乃作宮師一作六官真食茅土窮寵極貴封王尚主恩光顯融獨映今古其九既司右揆爰陟
上台皇猷允穆俗阜爰來人望匡弼天胡降災其十冊贈同空念深宸扆道則致君人而知子帝命元侯傳封四履其十一高墳峩峩先隴之旁河掃通氣沙麓連岡歿而可作公其不亡其十二
集／總集／文苑英華／碑　凡九十一卷／卷第八百九十二　碑四十九　神道十／王爵三／武陵郡王馬公神道碑　熊執易(P.4694-2)
武陵郡王馬公神道裨
熊執易
大唐將軍能扶贊神武斬艾不王者曰太尉扶風王薨二十二年而長子蔚州牧御史大夫武陵王銊自朔易歸葬于萬年銅人原貞元戊寅歲五月六日克定焉禮也嗚呼自代宗末洎今上貞元二字一作第三元二紀之間所求乎高明昌盛之家伯仲肯構之力而能保勳烈於上繼事業於下包前慶以滋大食舊德而日新者蔚州有焉公諱某字某其先茂陵人在堯舜揖讓之盛則庭堅作士而五刑五流
克明伯益作虞而草木鳥獸咸若在殷周質文之極則造父啟風疑作封而秦始大宣孟作忠而晉蕃衍此其泉源之奧焉泊炎靈反動伏波為漢室天柱文教中興南郡為孔門一作聖木鐸此其祖宗之表焉在皇朝松安嶲鄯四府都督隴右節度加郿鄜三州刺史右武左武二衛大將軍扶風公食邑千戶贈光祿卿府君諱正會公之曾祖也左司禦率府兵曹參軍贈太子少保府君諱晟公之皇父也四鎮北庭涇原鄭穎等節度使開封儀同三司尚書左僕射知省事兼御史大夫扶風郡王贈司徒太尉府君諱璘公之烈考也於戲在玄宗時太尉仗劒萬里建績二府實獵邊陲振揚公閫七戎六狄莫不內侮盖神貺靈慶公生伊西寔忠精是感也在肅宗時太尉及唱大義以踰絕域提一旅以應王師既清西夏乃定有洛功盖郡帥勳在二京公與母弟績戀于大荒來寧上國覩茲盛業寔勳烈有嗣也在代宗時太尉乃總大兵居上將載雲旗控朔陲旄頭銷于舁糓蟻聚遁于虎落業揮而載氣讋戎旃火烈其威金聲方革羶不敢邇邊者十年公實耳目旌門手足閨壼萬鍾之賦自我以財威七校之雄多予以暢遂寔父蠱裕而天寵浹內行積而公議歸也故公自初命四遷至太子左贊善大夫歷光祿少卿左饒衛將軍從祖司徒節制太原奏統中軍兵馬拜左衛將軍武陵王尋加御史丞丁內艱起復右衛將軍兼雲州刺史大同軍使遷代州刺史
石嶺鎮北兵馬使代北軍使為本道所請復將中軍兼御史大夫遷蔚州刺史橫野軍使代北都知兵馬使嗚呼公之致身也以言乎天性則挺奇表於勁俗叶嘉慶於神州徇國可以彰忠克家可以明孝以言乎朝容則階貴胄以統環衛著通籍以履周行仍朱戶可稱赫翼宸居是謂嚴重以言乎邦正則本慈惠以撫三郡導滋殖以厚萬人乘塞寢柝智也告終罷市仁也以言乎戎律則盡瘁以被乎戰陣戮力以承其師帥書功在代郊一作書功代從叛可不曰勇哉啟手足歸全可不曰果哉總眾美而可覆恤平昔其故一作如在方一作藹有茂實諗無媿辭夫人南陽郡樊氏故侍御史衢州別駕晁之女之死之歎母天莫移嗣子前汾州平遙尉澹次泳湘漸汭深免喪之哀心目皆瞿長女歸濮陽吳曾次服沙門之教次歸汝南周邕泊幼女三人婉稚年以室處公之令弟皓右神武軍將兼御史中丞稟天策以警紫垣統禁旅而環黃屋貞忠一德向力帝家存沒永違茹哀天壤次晞前太常寺奉禮郎次曄前楊州參軍並耀弘文館明經盛矣夫光祿之威憺西陲少保之道高齊俗太尉之神扶聖祚君侯之惠敷朔郊將軍之忠衛宸極君子曰田宗三王彼可全矣石氏萬石我何謝焉嗚呼非夫人明柔慈愛孰撫吾室非愛弟仁厚忠肅孰昌吾族而諸孤能承佐先軌懼隕厥問周爰叔父之仁旨載王景行之遺烈敢稽代緒以表道周銘曰　將星有耀燭天煌煌
武庫多材我宗最良在昔光祿登壇保疆乃擁節旄以扼河湟左衽畏慕右地雄張降及司徒其道大彰遭德孔艱致命一匡既復區夏乃軌豺狼彤弓專征元戎啟行實倡九牧以定四方賢哉長嗣居焉廟堂庸勳是承父子皆王再秉龍韜中軍以揚出援魚符北地周康古人有言遏逸前光令子罔愆繼序不忘精騰魄復天望地藏高墳揭然豐碑在旁雨露既濡松栢蒼蒼獨有代功著于縑緗
集／總集／文苑英華／碑　凡九十一卷／卷第八百九十六　碑五十三　神道十四／職官四　南省二／贈禮部尚書褚公神道碑　蘇頲(P.4716-2)
文苑英華卷第八百九十六　　　碑五十三　神道十四
職官四南省二
禮部尚書褚無量碑一首
刑部尚書韋抗碑一首
工部尚書鮑防碑一首
贈禮部尚書褚公神道碑
蘇頲
昔軒轅至孔丘師止十一名之聖者今天下尊皇帝學踰三五教之神者既學且師考今猶昔蹈道從事伊褚公為公諱無量字弘度其先邑河南之陽翟十一代祖盛後漢海鹽長子孫因居遂為吳郡海鹽人也二唐書作杭州塩官人未詳五代祖陽齊民部尚書駙馬都尉嗣錢唐侯高祖遼民梁鄱王國常侍曾祖仁弘陳始興王法曹參軍暨陽令祖範隋豫章郡丞父義宗皇贈使持節和州刺史自微子封宋以迄于恭恭裔食褚因而得姓迺侯迺戚或史或儒粵不可量已豈岳鎮天峻是先人之郡國將湖清世平當天子之門舘靈其效矣公實休哉上哲鍾懿元和育粹忠乎孝乎盡至於至寬得眾易有親晦而明微而闡其並行也絲白不染不成黼黻砥黃不礪不就純鈞寢思益居待問功可倍論可愽其立言也始吳興沈子山吳郡曹福授以經次吳郡張嘉會授之史演至賾平抵捂研至精起廢疾貫心則中達革其餘師乃厭服爾為宗匠逮攝齊膠序揚袂河洛罔不企獨立以先赴聆遠音而響從猶彫材之有楩柟
綷翼之有鵷鳳下制家一作嘉辟用超倫等即拜成均直講轉右膺揚倉曹參軍直講如故稍遷成均助教累至國子愽士朝散大夫國子司業崇文舘學士常二仲齊祀會一時髦彥主賓難折群疑應不敢夸官閥單不能曜旗皷太夫人在東也庭闈是思鍾釜不違遂罷而就養我聖皇居震也司過惟吏聽聰則書復徵以侍讀及回金輅問辟雍搖柄前席有丞有祝聲群奔以坻頹辯連属而河瀉是日中賜章綬并時服雜繒就拜銀青光祿大夫以昭其業上正位遷郯王傅國子祭酒轉左散騎常侍特封舒國公實食二百公雖傳天人司國子然而載啟載沃百氏之言滿中禁日尊日事五更之禮存上庠故珥貂寵而刑馬誓也尋與中令范陽張說侍郎武功蘇頲黃門郎趙郡李文等開講序於掖垣悉上其昌言嘉謩可體要經遠者京都之政起有軒墀齊魯之風成於縣公以遭盛明而華皓不息迺作帝師懷喜懼而斑斕未旋孰為人子灑零獻懇于再于三重論思而久駐修切至而方遣臨軒贈詩盈篚將意華晨省而偉晝遊焉居無何太夫人即世公禮不當毀號而殆滅遂於塋兆之側伏苫塊時松楸鹿常犯之公祝乃止應物也通神也有如是乎喪既除驛徵至仍舊左常侍兼侍讀登朝則老臣布武自屏不趨侍講則宦者平肩必輿而進皆別旨之非常也上復以舊章散落群籍湮墜張購令捃逸文補其缺刪其謬公於都即東都乾元殿京
即西京麗正殿總而成之上帝之璧先王之府委墳素流筆墨可滌玄覽而照清光耶日者皇太子志於學齒于胄演經則太師憑几納誨則元良降席諭夫錯中刑外一物三善者禮如前粵開元庚申歲正月哉生魄景命不造遘疾薨於長安崇仁里之賜第春秋七十有五王輟朝不視旅次而哭遣中使潺湲以恤故盻近臣歔欷以追往乃贈禮部尚書膞物四百段米粟四百石小宗伯陳祭儀亞京尹護喪事歸則本州刺史帥属厚加焉僉謂公進以秉德動而率禮自石渠延首金華造膝時属升賢良杜讒佞雖明慮天斷匪獨開陳亦讜辭日聞寧虛聽受若藏罟者諗無藝出裘者思有惠使輕革也之說傲嬰也之譏又安能是果良圖中比則隱之微章之末所撰儲君翼善二十篇帝王要覽二十二卷帝王紀錄二卷心鏡三十篇刪正論語孝經疏各一部每條上則留中錫之孔殷盈不可數大抵以義約以文見俾興文有兆消長無傾規乎諷乎類乎指乎行之則是聞足自戒不然何以皇賚之聖叶之至於斯也化益淳儒益信則郊廟有典賓軍有容發揮牲王斟酌犧象必咨焉度焉此又眾之難公之易薨後群學士於書殿中得講史記至言十二卷即日聞之上悼甚重賜其家絹五百疋試為我著常奏新篇從取其書竟賫遺草悲夫粵某年仲冬甲子歸祔於錢塘臨平山之舊域容軒止塗喪服會葬者數百顧而歎曰公何學也何師也則我副君
惟君是登皇極天子之子是作孟侯皆受於公矣董則五朝典學無同道之用桓則三世各師有殊特之美曾不可援疑作收以事舉諸凡卓哉使後之人泛微波攀絕迹者我公也太常易名曰文宜也長子河南澠池主簿庭詢次左拾遺庭誨次京兆渭南縣尉庭賓三子之戚二連所善居家嗣徽繼世承烈則仲弓之有元及季伯起之傳疑作秉及賜故遠邇加之吳江漫兮將海合吳岫重兮與天沓公是屬兮公是安仁則返兮儉乃完異樹行兮生也志他石篆兮子也刊噫不慗歟寄之銘曰
昭昭府君生代叶期儒有斯文帝王者師探幽典墳贊道雍熙其德彌芬其謩益祗訓由老成榮以恩屢資孝是悅資忠是務禹嘗獻蓍光不言專褚之學啟書之賦六經芳兮七命章戴頻頻兮服煌煌無還齡兮有去光未餙疑杖兮歘擁疑作推梁宸極棲兮門人暮悲風起兮轅馬顧背西畤兮即東路路阻修兮日悠悠旌旐思兮空山秋吾見業可久而名不朽者猗那褚侯猗那褚侯
集／總集／文苑英華／碑　凡九十一卷／卷第八百九十七　碑五十四　神道十五／職官五　南省三／故中散大夫殿中侍御史潤州司馬贈吏部尚書沛國武公神道碑　權德輿(P.4724-1)
故中散大夫殿中侍御史潤州司馬贈吏部尚書沛國武公神道碑
前人
種德考祥賢人積厚之業尊仁安義君子揚名之孝其敬養也諭之於道其貽慶也教之以忠弘保乂於元臣集寵靈於追命見之於尚書武公矣公諱就字廣成沛國人周室之興本於忠厚趙王之裔厥有勳賢元魏步兵庚宰相世系表作五兵尚書鴈門朔方雲中馬邑四郡太守洽啟封晉陽田祿益大生國子祭酒受陽公諱神龜受陽四葉至太原王諱華太原生酇國節公諱士逸節公生河澗郡王諱仁範河澗生穎川武烈王諱載德代以文武上才為將軍二千石識芒碭之氣密贊皇圖承沙麓之祥公封戚里穎州生考功員外郎修文直集作殿學士諱甄字平一以字行於時未弱冠有重名閱覽愽學集作閱覽愽古為人之集作文龜玉在天后朝累徵不起以公族好爵為懼常晦其明與桑門大士修無生法中宗復辟甫踐周行載筆論思特盛淵雲之選賦詩感激必以昌霍為誡雖位有陟降而道無磷淄叢滋後昆纂服遺烈公即考功府君第三子也肅而清簡而廉忠方伉直信集作絕厚強固愽洽文誼周通憲法始以方聞之士對詔策佐宮衛李梁公峴之守右扶風也表為兵曹掾宣皇在岐供侍有勞改永樂一作榮令歷河中府戶曹轂下求吏轉萬年丞建陵復土推擇充奉拜醴泉令朝廷嘉其才擢為殿中侍御史修起居注集作矩度堅明不回時朝廷
集無此二字戎車方駕泉貨力屈皇華載馳董荊衡漢沔之賦以嚴見憚為吏議所侵貶郴縣尉句容丞二地有南嶽三茅靈仙遺跡於是浩然自得以道為徒方觧纓紱以暢天理且曰窮與通在吾靈龜耳外物其如予何本道觀察使挹其風聲薦授秘書郎潤州團練使入為京兆尹集作法曹加中散大夫忽忽不樂求為潤州司馬滿歲徙家嵩洛愈尚夷曠中朝名卿大夫四方賢侯通人多與公為道義之交賈太傅魏公用清靜理東郡以傾盖集作盖公待公亦既戾止俄然化性時貞元六年冬十一月享年七十八三字集作八十理命終制視道門儀法以明月之晦降體魄于邙山北原有靈鶴百數徊翔嘹唳其休徵歟其玄契歟惟公以集無以字文學政事官十二次冠神羊駕四牡剛膓正詞臨事風生君子之方有迕有合或忌公之直或愛公之才行藏牽乎時而道不屈得喪宜乎已而神益王嘗與張禮部謂元容州結歌詩唱和著文集五卷自有途中之適異乎澤畔之詞前夫人隴西李氏生長子譚而歿譚為金壇令士行清修官屈其志繼夫人汝南縣君周氏中書舍人思鈞之孫單父令瑛之女專柔淑慎以正家道有子曰元衡文行弘懿靜深周密遵道而行有儀可象代天工以熙帝載賦明命以贊皇極元和三年春正月由戶部待郎拜門下侍郎集無此五字同中書平章事秋八月兼領戶部侍郎事冬十月又以門下侍郎檢校吏部尚書成都尹劔南西川節度
觀察西川八國瀘南安撫等使自文水縣男徙封至臨淮郡公上以井絡之下新去湯火亦既震耀是圖生殖於是輟台宰之重為慈惠之師黃樞金鉉鏚銊秬鬯旬歲間三錫命烜赫嘉會綢繆樞極信嚮禮賜冠于郡倫豈非公之道阨不申而昌大於後抑義方家法固有類乎公捐館四年而夫人歿其明年臨淮公乃舉公之穴集作窆與夫人之喪改葬緱氏穎川王之兆從先封以敘昭穆禮也初臨淮公至監察御史而孤其後再為中執法朝典覃恩贈公杭州刺史其司大政也再贈公吏部尚書夫人始追封文水縣太君益封汝陰郡太夫人顧復罔極之報哀榮歸厚之禮成於德器名教稱之臨淮公考功府君之謫掾于吳也與德興王考府君有僑札之歡油素斯在青徽未泯德興獲與相君交代為地官小司徒陪外廷之末議承宰府之寬政有命論譔忘其菲薄刻茲樂石以表鮮原銘曰
君子之道剛方絜矩或涓或長或默或語於惟尚書執憲天朝密侍殿內肅清郡寮鋒鋩肯綮湖海飄颻以恬養智無落吾事合虛玄脫遺聲利劔題告第寵靈斯備玄袞介圭流光所自煌煌台司天子是毗廕庥岷峨灑濯癘疵視集作顧此忠力無非孝思緱氏峻原集作維原峻厚兮幽宅悠久崔嵬介石兮夭嶠螭首鏤嘉聞兮以示厥後
集／總集／文苑英華／碑　凡九十一卷／卷第九百八　碑六十五　神道二十六／軄官十六　諸將軍五／雲麾將軍李府君神道碑　楊炎(P.4780-1)
雲麾將軍李府君神道碑
前人
斗極之下曰幽都其氣角立其風精悍常山之下曰涿野其鎮碑石其神蚩尤海岳廻抱府君出焉雲龍感召府君感焉惟天永保唐運故府君來朝克生保臣輔寧大業坐中台者二子銘鼎鼐者六朝當國宣九合之勳昇堂有八元之族府君諱楷洛先族漢挍尉之裔也世居其疑北遂食堅昆之地實主崆峒之人大為王侯小為侯伯其精薄日月其動破山川厥後東遷復為鮮卑之右府君英明淳渾神踴天飛威嚴生介冑之容魁岸本山河之狀雙舞長劔左盤琱戈虎嘯于窮溟雲從於大澤有沉謀以忠一作惠中國有長技以服諸戎天子聞而思之密命奇士要之信謺君子曰井谷不可以遊龜龍蟻垤不可以栽松栢淮陰去楚百里絕虞尚父從周樂生歸燕此必精合於王覇魄見於祥符宜乎萬方而趨一言而感矣是年冬府君與帳下騎士言曰吾乃祖本漢將辱於單于之庭而今千年大恥壯士當建功大國上駕真龍曷有遇風雨而泥蟠無卷舒以蜿變由是奮躍遼海飜飛上京其來也戎羯生憂其至也幽燕罷警上御前殿庭列千宮鍾石畢陳君臣加賀始問其姓因賜以家族特拜玉鈐衞將軍先賜以大弓文馬又拜左奉宸內供奉升玉堂飧沆瀣矣帝曰余欲成幽都殪死市乃命府君為朔方討擊大揔管於是雲麾鐵騎川動地踴左飲青海北登狼山帝曰余欲宅嵎夷破鴨綠擊靺鞨俘林胡乃命府君兼幽州經畧使於是開榆關橫
障塞三以奇伏五以勝歸帝曰余欲軍比方之野乃命府君為清軍於是敵也無氣燄之作士也無踴躍之勞帝曰欲護坰牧使於是憑列走隊法掩亭院神螭水瑞孔阜充碩帝曰余欲書日月之常教熊羆之旅咨爾職典彼朔方復命府君為節度副使於是鎮之以德宣之以威師和年豐罔或不若帝曰余欲配鉤陳之位養死事之孤乃命府君為左羽林將軍於是蓬頭射聲上貫牛斗帝曰余欲屠石堡疇其代謀命曰府君乃命佐中發大號於是玄黃灑血玉石俱摧載初中兩蕃不庭有詔府君尋盟舊國單車從漢二憾來同戎狄變心懼我為患乘主客之勢合豺狼之兇甲興于門車結其外府君復為死地甘為國羞仰而騰駒若與神遇橫跳出於虎口伏念歎於龍顏的盧之師惡可喻也吐蕃之寇河源衝下憑矣矢口交作府君以精騎一旅濟河之一作而南萬火燎于他山三軍出其間道驚寇而潰重圍自觧加竈之奇孰云多也初府君將赴征西謂所親曰余往必尅敵殆不能歸及班師獻捷歿於中路明達人之委順君子之終鄧公之勇曷其智也至若秉季布之然諾法穰苴之政教動於軍誌舉合吏能奇謀絕於揣摩故事留於風俗神對曆象精舍晦明勤道不形進而人莫見也為政以德寵而久彌尊也始自天后之末至於聖皇之朝前後錄功凡二十四命食邑二千七百戶封薊郡開國公又加雲麾將軍參定國者兩軍拖侯服者四
紀會兵車者百勝出帳下者千人國有事米嘗不動勞無私可謂知禮故得大命三錫重侯累封輅車山玄藏于大室壯圖未極沉疾生勞臨合浦之秋伏波將老望河源之道征虜不歸其年某月日薨于靈州懷定縣之師次享年六十有七追贈營州都督賻物三百疋米粟三百石以明年某月日詔塟于富平縣檀山原禮也夫人某郡都鴻臚卿某之女異氣祥合高門欝興卜隣也鍾鼎再懸受祿也夔龍在席元子太尉臨淮郡王兼侍中光弼河圖鉤合上感神精磅礴于陰陽之和同符於元命之紀次子將作監光彥氣含精勁仁服孝慈列候于千石之家從事于四方之志少子太保光進命世忠義縱橫知畧天之辰象物之粹靈乾元中大尉以東諸侯三會于河再以駹髳濟于淮海天子美齊桓之志系凡蔣之盟以府君炳德丕赫積流仁慶追考功績發于簡書謚曰忠累有褒贈號韓國夫人於是建廟堂命宗祝室有山龍之服饗有金石之和昭宣令圖燠然銘篆以炎掌史之官也奉命為詞徘徊大名頌耿弇有終有慶慷慨觀德美張仲為子為臣銘曰茫茫上天下降狼星崆峒之野焜燿其形於赫巨唐風雨是經矧伊本邦曷不來庭煌煌府君為國之翰從順于戎威讐勦亂陰剛萃靈碣精悍志不可翫綿綿塞草天地疑之下北拒狼山野無胡長殊勳大績玉劔玄社天空武庫海折崑崙在昔遺慶魯之臧孫曰聖在天勤于至道既命大尉
亦崇太保一門四龍三作元老赫赫元老氣合清貞白髮垂冕高堂有親帝命韓國祚于夫人亦詔葪丘下寵明神左鑿貞石垂于將來矧我洪勛上懸雲臺彼丘之頺此澤之堆悠悠令息萬古不回
集／總集／文苑英華／碑　凡九十一卷／卷第九百十四　碑七十一　神道三十二／職官二十二　節度一／故通議大夫守戶部尚書兼御史大夫持節朔方鎮西北庭興平陳鄭等州行營兵馬及河中節度都統處置使兼管內觀察使權
故通議大夫守戶部尚書兼御史大夫持節朔方鎮西北庭興平陳鄭等州行營兵馬及河中節度都統處置使兼管內觀察使權知絳州刺史賜紫金魚袋贈楊大都督府李公神道碑
權德輿
周道親親夾輔王室分唐叔以懷姓九宗職官五正故其
後文侯受秬鬯之命文公受大輅之錫祿勳推恩敦敘昌大理道之所繇也國家憲章文武選建明德元功侯籍延耀本枝初祖景皇帝之支曰鄭王亮實生淮安王神通用親賢功德左右休運淄川郡王孝同淮安之昭也左集作右衞將軍燧淄川之穆也劔州長史贈太僕少卿廣業承祖稱積厚之慶而生尚書尹一有正字三王都揔六師八師四履投艱難服勤勞集作投難服勞有猷有守以至歿代禮賁於追命澤流於代官有由然也尚書諱國貞字南華天資風采為宗室儀矩冽如寒泉嶷若崇山脩身筮仕動有休裕開元十三年明皇帝肆覲東后柴于岱宗以公族侍祠調補綿州參軍事暴雨忽至江流泛集作羨溢公自下位能禦其災既堅舊防仍復故道累遷岐州錄事參軍太師苗公太尉房公繼為二千石皆所引重御史大夫張倚採訪關中表為支使天寶末林胡覆三川犯秦關詔除殿中侍御史為襄陽郡司馬且分集作介戎政公以待板輿辭革車換房陵太守表課尤異徵拜長安縣令風政肅清改秦州刺史成命中止復為長安令尋遷汴州刺史未及行復輟為京兆少尹天子以公積有誠効可居大官累命為河南京兆成都尹劔南西川節度使其撫周郊猰方熾公與大尉臨淮王議曰河洛為天下衝且無車賦比屋安堵寇將甘心焉不若虛其邑居挈以駿集作駿非邁羸糧善地可俟師期繇是太尉伯河陽公次于陜伐謀銷患君子推其智其在京
轂兵火之餘人命將泛方勇切集作沉非物力亦屈而百役煩苦出於傷痍公曰元元愁歎受命惠養儻不能曠然丕變豈副明天子鬱悼之心耶列上蠲除悉蒙可報凡調於人者去其十九清靜集作淨愷悌百姓稱之其集作其二鎮岷峨裔人樂禍殺嘉榮二州刺史以開邊隙公命將疾攻舉無遺類明年昆戎圍我三城分遣銳師據便城壁戒嚴持重徼其極而擊之賈余無前酣戰盡殪悉獻虜獲軍無私焉隣壤不靖偏師叛換將盜兵符已據城寺出車壓境指顧而平凡三整武經而巴蜀軌道拊循安置四封畏其威柄用者沮公勳猷徵為殿中監命書既下不俟駕行囊被單車無道里費取倍稱之息五萬甫達京師上嘉而賜之俾拆其券冠有段予章者恣睢就戮方帥以吉語聞詔公宴見前席嘉獎且曰利兵積穀皆卿之素也其無駭庈父之謂乎朝野嘉其首公而服其潔己臨淮王移鎮海岱長轂在郊西邊北朔合淮陽圻父五諸侯之旅主盟中權盡護諸將於是拜戶部尚書同中節度都統使又以職顓戎重則風俗不阜加管內觀察使權知絳州刺史公外揔方畧內脩班制當強弩之末無半菽之糧不忍加賦飛章木下猶以憲度為己任推剽者斃之集作不行師諸校譸張觖望至是夜暮變起或以跳驅諭公公曰吾之不敏當死節安下官敢貳偷以煩刑吏集作史亂之劇集作劉是也公竟及焉議者尚其潔矩而哀其不淑時上元三年建卯月春秋四十八是
歲改元寳應至夏五月寧神于三原縣之北原詔以楊州大都督府集作府字印綬告第憫其勞也公本諱若幽上元中天子以特立之操為宗工表率錫嘉名以更焉公忠儉誠厚方嚴密靜用儒行憲令修明事功大玉不劌楚金必割凡歷官二十四自觧巾至握節勤職十七其以內庭持書中執法亞丞相佩兩印以雄外服者又七命焉刺房陵之後五六年間車不輟鞅賦職任功名聲章明及公以司徒揔輿師令弟若水以內府司贊謁而大夫福履所介日陳壽觴懷黃佩玉左右溫清極魯侯之燕喜邁張仲之孝友宜錫壽寵為人倫龜龍曾未中身遭罹凶害前史稱霍去病亦有天幸然則命之所賦有幸焉有不幸焉斯不可問也夫人扶風郡君竇氏鴻臚丞光之女楊府長史御史大夫覦之妹集作姨也淑明柔順克叶公志家肥族睦抑有助焉公薨若干年而夫人歿有子四人長曰錡材器碩茂潔廉忠集作真肅遵脩訓則復大其門入作卿士為侯伯貞元十五年以御史中丞剖符潤州宣風以弘禮俗成賦以殖財用大績茂焉中邦賴焉明年就加御史大夫十八年進禮部尚書撫封題劔如公渥命次曰鎰蘄州刺史次曰豐士鄠縣令幼曰豐器長安縣尉皆有幹裕而屈於年位今尚書永惟先公丕矩未刻金石以德輿當叨史職久掌替書知王族大僚之事業見託論譔欲不敢沒其美亦不敢溢其言銘曰
堯睦九族漢封同姓烈烈淮安乘時佐命淄川而下三葉儲慶乃生我公詔續先正時惟宗英忠智廉清所至風行所居理平山玄朱組既靖蜀京鏚鉞琱戈乃主夏盟交脩藩衡纂服弘大陟降集作恪左右勤勞翼戴隱微之間乃與禍會夷途始半白晝中晦桓楹羽葆久閟鮮原煌煌密章肅肅絲言盛德復祉藂茲後昆列郡是式介人維藩大江南服考禮修職五曹十聯克嗣先德董是經費陳之藝極本於教忠懋此宣力伊昔祭器食銘丞彛禮則有變魂遊在茲連岡陂陀宰樹參差悠悠終古永揚斯碑
集／總集／文苑英華／碑　凡九十一卷／卷第九百十六　碑七十三　神道三十四／職官二十四　節度三／義昌軍節度使渾公神道碑　路巖(P.4823-1)
義昌軍節度使渾公神道碑
路巖
敘曰天業光昭寳臣間出雲臺重沓旂常紛綸吾巨唐乎鎮寧社稷纘揚忠烈勳居第一代代不絕其渾氏乎能遵祖法不失家聲立朝守土所居可紀其康公乎公諱偘字復貴其先姜姓之後漢郡渾邪王之裔始居于崤比後遷于河南今為代人為山西右族七代祖潭仕隋玉鈴衞大將軍生廻貴以兵從我高祖神堯皇帝佐平暴亂拜豹韜衞大將軍唐宰相世系表有靈丘伯三字生元慶為右王鈴將軍表作鎮國大將軍靈丘伯表無此三字生大壽為太子僕表作大僕丞贈廣府大都督生釋之為開府儀同三司大常卿寧朔郡王廣德中拒扞西戎身歿王事贈司空公大父諱瑊朔方副元帥河中節度檢校司空中書令咸寧王贈太師有大勳績其秩祿封賞埒汾陽西平皇家中興此三人力也父諱鎬義武軍
節度易定觀察使檢校工部尚書贈太子少保取隴西李氏女實生公公為兒時則柔敬敦厚篤志於學九歲由弘文王擢孝廉第釋褐參同州軍事既冠益以通敏密靜稱於人一無此三字因從先少師于藩方不忍去庭闈諸侯有以幣以馬取者一無所就元和十二年先少師奉詔以中山兵代叛而卒與寇遇以數千當數萬力戰而歸坐黜循州公憂蹙內結晨夜在側從容道否泰之理以觧發於至誠少師為之洒然少師薨屏勺飲壞容貌幾不全者數矣嚴護踰大江長號動神明親友見者莫不悽惻憂其困絕往往罷吊既而外除大戚不衰遂退不肯仕居處飲食若執喪者是時朝廷循疑作脩勳臣後或言曰咸寧功累代不可及其子身當聖朝以譴終未復無以示天下執政立言之天子感其事趣詔盡還少師爵土由是勳閥之家皆喜長慶中又有言公之材行不宜在閭巷者上亦以追顯咸寧功德未足遂授公右龍武軍倉曹參軍歷太常寺主簿太府寺丞由是以吏事自喜明習文法咸寧王股肱王室卑體下士召置幕府得一時之人少師仕官早成不廢法度有譽於士大夫間公又脩潔謙遜辭禮閑雅由是仁人與之遊長者訪其廬矣稱述日甚聞於庭中擢為左贊善大夫轉太子僕能勤其官改太府少卿始用利器貨泉事聚不頓鋒鋩益為試可一日昭獻皇帝讀國史至咸寧王卒嘆渾氏時無大官者欲用公未有緣即日以銀魚朱裕賜
之俄拜金吾衞將軍寵以金紫公愈益小心俯僂不暇武宗時至太僕卿以謹良選宣宗即位改少府監以繕理稱又拜左金吾衞大將軍肅環衞明年遷司農卿練經制每以處逸樂悖勤勞非忠也求出補吏不憚劇郡久之壽陽歲數饑有盜賊上選能理者丞相舉公可用公至則猛紏緩化曉告慰養先是有貨茶盜鬬變難制至是皆觧散走匿又勺陂之水溉田數百頃為力勢者幸其肥美決去其流以耕公隄防約束水復盛溢沃野之利歲歲增多徵為殿中監服用如法頃之為昭王傅多稱惜之再為少府監遷檢校工部尚書金吾大將軍日在彤庭宣宗器其能遂賜高牙暢轂鎮于回中公門有將帥風習知四夷事以故綏邊之績不日而成西戎別種王蒙數為邊害公曰胡夷剽刼亦常事不煩兵鏖可以信取諭以咫尺之書果相率遁去居無何又遣其舍人董英粲歸誠且貪錦繡物公必其善意乃許互市竟不敢負約反覆初有戍卒子為族長所掠奴畜之至是董英粲輒購而歸之曰用報德關城無警早開晏閉矣邊兵之衣輦自京師吏緣為奸纊帛悉濫公始周察變法犯必收按至乎聚給親往觀之舊調軍食倉廩庾回戶內反遠不克往取率為空名又度其途以便之自是寒無皸瘃戍益伉健既衣又食之撫士至矣萃戰馬凡五百二十匹牛騾稱是脩金革器五萬具備丁壯卒三千人聚新粟五萬斛邊備完富戎心震悚天子使使者賚
詔即軍中加公檢校刑部尚書以報之居歲餘復召為大金吾升三品階三領緹騎日益親貴令天子即位謀滄海帥視公曰無以易爾咸通二年遂授義昌軍節度使其理如在經始至則表蠲水旱逋甚眾先是井為海染人不可飲遂閼河以汲舟行則決決又輒塞公視而計之派鑿扃蓄舟來不留綆垂不息厥功亟就于今賴之有田十頃游惰者不顧公乃勤闢悉為膏腴既飲之又食之養人至矣窮民有鬻子者為之贖歸故校有孤女者時其配偶喪不辨葬骨暴於野皆為調棺柩具粟帛郵亭相遠道里患苦作室其間以庇來往歲比不稔給軍未贍峙糧十六萬石以為儲蓄大抵能推誠於下辛苦率先民愁未觧公費未足孜孜雖人之求去已疾謀致家溫不如也以故感神貺來瑞鷙百姓文武吏謳謌借留護戎者奏其狀天子嘉焉詔曰幸卒教化之許留旬歲五年秋受代朝廷方圖其功會其冬以疾聞明年三月二日薨于大寧里私第享年六十九其年十二月某日葬于京兆府萬年縣洪固鄉胄貴里於戲豹韜以義兵顯寧朔以邊患死咸寧以殊烈一作勳著少師以威名用泊公以材能選陳力無曠廢渾氏之風類是自穆宗後天下少事由是公未嘗有鬬戰功始則以至行好學恂恂若儒者中則以精力辨疑為循吏終則以和眾靜邊名之良帥不矜輿馬之餙不嗜梁肉之味家產稍贍則以振昆弟賓客士有賢者雖貧賤必與之均敵名
以脩飭光位以功效進自觧褐數十年歷九卿為二千石繼父位臨方面榮富代焉保身守道一無塗汙於戲渾氏陰德代封之慶則大於于公虞詡戰勳忘家之跡則優於平陽去病子孫支屬之榮則高於萬石耿氏然若公之材未大施設不繼乎台鼎不邇於期頣斯慊慊於五福也薨之日天子軫悼不朝贈大司馬葬之日給太常儀仗愽士定謚曰康斯可以自見於後代矣長子曰術詹事府司直早終次子徵特徽普卓皆幼父病篤召從父弟右威武上將軍佶泣告曰先少師以後事託吾季父爾必繼之佶涕泗遵用禮儀備具他日特故吏行狀託余斯文是以敘而名之曰
命氏自姜有後于唐咸寧達人實護玉璜功德愈甚其緒乃昌少師宜之龍節煌煌尚書有繼卓然丱歲執喪之日厥生幾逝渾氏有子天子下制擢為大官如翼高戾帝前謹恭俾牧于東盜走年豐後為元戎篲煙息波兩有顯庸厥庸惟富施之無窮宜久饗樂神報何薄厥德有本頌之靡涸實銘于斯不銷不落
集／總集／文苑英華／碑　凡九十一卷／卷第九百二十九　碑八十六　神道四十七／職官三十七　縣令一／原州百泉縣令李君神道碑　楊烱(P.4888-1)
原州百泉縣令李君神道碑
前人
金城裂地之玉弩驚天之禍蹴崑崙以西倒蹋泰山而東覆三微歷數盡薰歇以聲一作星非沉萬國衣裳咸土崩而瓦散是故殷憂啟聖聖人騰海岳之符草昧興王王者受風雷之趾集作祉則有思窮讖潛觀赤伏之萌識洞機祥暗察黃星之兆天懸兩日詢去就於河宗地震三州考興亡於柱史危邦不入亂邦不居剪荊棘而叩天門臨壇塲而對休命及其玄黃再造日月重輪功成而不居名遂而身退南華吾師也親居賤職東方達人也安乎卑位然後武城絃唱優游禮樂之中彭澤琴樽散誕羲皇之表雖杜
當陽之文武蘭菊猶集作恒存而薛孟嘗之池臺風煙遂歇悲夫死生命也貴賤時也用之則行舍之則藏出處者君子之恒務左右之攸宜吾聞其語矣今見其人也君諱楚才衞州衞縣人也昔繞樞神電軒轅氏之馭百靈貫月祥星顓頊氏之臨四海金科作範商丘有帝系之雲玉扎披幽谷有真人之氣由是公侯策命歷千載而彌昌鍾歡娛經百王而不替豈直將軍列位孫吳暗合之兵恊律當官天地冥符之樂若斯而已矣曾祖裕後魏東宮舍人太子洗馬使持節徐州諸軍事徐州刺史燉煌郡開國公贈兗豫二州刺史真城西望高闕東臨非無置驛之歡實有前軍之寵瑯玕負海八門都督之榮王彰穎河百代封侯之貴大父昌北齊彭城王府中兵參軍事隋濟陰郡成襲封燉煌公文塲筆海炤爛等於星辰班囿談叢鏗鏘叶於風雅九千里之丹鳳始踐王門七十日之黃龍初階郡職考孝友隋晉州岳陽縣令顏回稱太平王佐一作佐王月角殊姿仲由稱禮義覇臣星一作奇衡詭狀唐都晉野有恒山太嶽之風墨綬銅章有錯節盤根之化若夫于公之宅駟馬爭驅辛氏之門五龍齊駕英靈不已還當命代之期將有後徵集作物相有徵克保承家之業東郊競日探祕跡於機衡四蜀談玄測靈心於造化雄才壯思首九奏而和八音殫一作廣見洽聞披五車而接集作誦三篋加以興居禮樂出入孝忠簡於一人備於萬物弓旌疊湊始命賢良幣
帛交馳載徵巖穴從微至著濫觴萌括地之波積小成高覆簣漸排雲之搆隋大業十二年補謁靈集作者臺散從員外郎非其好也屬千三否運百六災年諸侯窺玉之尊天子厭金陵之氣蚩尤則命風召雨桀點於中州共工則折柱傾維崩騰於海縣能扶天下之危者必據天下之安能除天下之憂者必享天下之樂我高祖神堯皇帝所以從人望宅靈心鎮集作振天關廻地軸皷聲雷駭親張霹靂之威旗羽星懸手握招搖之柄君沖情索隱妙筭知來候東井而考前聞裂西河而尊故事抉三畧之奇謀蘊六韜之祕訣集作上畧中畧奏山石之奇謀文韜武韜奉川璜之祕訣義寧二年授車騎將軍累加開府武德五年遷右衞二十四府右車騎將軍仍於邛集作弘州鎮守皇階甫闢猶勞尉候之虛集作靈天步初夷尚有風塵之驚示之以文德陳之以武功所以夜集作外戶不扃所以重門罷柝六年轉仲山府左列南州集作巴舊俗淫其白獸之祠西棘餘甿背我黃龍之約王師直進陵劔棧以長驅廟路遐宣指銅丘而決勝七年詔君討襲楓天棗地金門玉帳之營方卦圓蓍剡木弦弓之射以此眾戰誰能敵之以此攻城何城不克雷出而星曜龍騰而鳳飛一皷而擒四姓三戰而平百濮大夫耆老非唯二十七人柘土開疆豈直五千餘里返行飲至捨爵策勳焉禮也其年加上大將軍賞口十六人并良馬一疋而俄以爭功得罪游俠從君集作居特降王綸遐遷騰府通塞有命潘安
仁之緒言富貴在天卜子夏之餘論無諧集作階封禪空歎息於周南絕望夏集作靈臺竟棲遲於漢北太宗文武聖皇帝承聖皇之大寳奉天帝之休期雷雨八光華四極旌賢赦過惟新之命屢覃念功簡勞惟舊之恩累洽貞觀元年授長樂監仍命集作令於北門供奉宜春禁苑太液神池浸石菌而揚波擢金莖而挹露南經丹徼恒陪萬乘之遊北統集作黃山再奉三驅之禮當是時也穆穆焉煌煌焉濟濟焉鏘鏘焉一陰一陽而有序自南自北而無外猶復中宵不寐殷勤多士之林吳景忘疲渙汗非常之辟十四年應詔四科舉射策登甲第明於國家之大體達於人事之始終可謂宰相之璞集作朝宰之璞可謂皇居之寳漢朝集作洛陽才子承宣室之談魯國儒士行踐中都之邑尋授靈州鳴沙縣令累遷原州百泉縣令科通紫徼却負黃州涼秋九月寒沙四面平雲匝隴處處而秋集作愁陰圓魄低開蒼蒼而夜色君乘輜演教佩紱臨人德被三城風移五縣抽琴命操還臨單父之堂繫石飛鳴集作聲即對李泉之學明以御下將水鏡而通輝清以立身共氷壺而合照神行有感方登玉鉉之階靈化無方獨歎瓊棺之墓春秋七十有一以顯慶元年十二月八日終于官舍君年十一丁　艱朋友相哀家人不識昔稱曾閔今日荀何近古以來未之有也隋郡東曹椽江溢見而歎曰此真可謂保家緯化嗟尚者久之大業末年皇綱漸紊不掃不室自懷包括之心獨
守太玄且忘名利之境于時魏特進房僕射杜相州等並以江海相期烟霞相許付同心之雅會訖刎頸之良遊或閉戶讀書累月不出或登山涉水經日忘歸斯賢達之素交蓋千年之集作而一遇泊塵埋丘岳海沒三山辭殷而奉周背楚而歸漢深謀遠慮即良平無以加也行軍用兵則韓彭不能尚也數奇命蹇一作舛遂無望於高門日往月來竟消聲於下邑情均寵辱則萬象同歸跡混彭塲則百齡俱盡浮生若寄大漸彌留遺誨子孫庶幾薄塟等梁鴻之宅兆邈矣佗鄉符祭仲之高居依然新鄭唯仁與達君其有焉存榮歿哀此之謂也即以某年月日葬於某原夫人廣平宋氏齊尚書左丞士順之曾孫隋建安郡司法長文之季女霜凄月塋菊艷苕華淑問秀於閨房柔風洽於詩禮琴前鏡裡孤鵉別鶴之哀竹死城崩杞婦孀娥之泣集作湘妃之怨長子金河府校尉上柱國輔仁等十輪方駕萬石駢衡窺上帝之兵鈴入先王之冊府指蒼天而永訴血不霑襟對白日以長號悲來填臆於是緦麻執友素蓋賓朋傳祖德於高陽考豊碑於太學庶使城隍一變猶知鄧文之名陵谷三遷尚識鍾繇之字其銘集作詞曰
玉斗之英瑤光之精廵河并洛握紀提衡柱史論道將軍用兵陸離簪紱奕葉公卿嶽牧騰譽弦歌有聲階蘭疊影巖桂增榮山澤通氣風雲表靈凝脂點漆月角珠庭白玉無玷黃金滿忠為令德孝實天經朋友千里烟霞百靈
琴鐏野尚松竹山情數屬郡海時逢星黃龍電震白騎雷驚赫矣高祖元亨利貞聖人有作天下文明自北提劔因茲間行攀鱗北海附翼南溟水火之陣孤虛之營左提右挈東討西征巨猾斯斬元兇載清功符衞霍思若良平自滿知集作人損居中忌盈蕭條異縣坎壈浮生降以中旨賓于上京陳書詣闕對問揚庭山連鴈塞野接龍埛朞月而已三年有成波瀾不息箭刻無停梁木其壞高臺已傾關雲斷絕隴鴈飛鳴頓鳧於葉縣跼四馬於騰城
集／總集／文苑英華／碑　凡九十一卷／卷第九百三十　碑八十七　神道四十八／職官三十八　縣令二　丞尉附／蜀州青城縣令達奚君神道碑　員半千(P.4891-1)
文苑英華卷第九百三十　　　碑八十七　神道四十八
職官三十八縣令二丞尉附
蜀州青城縣令達奚思敬碑一首
并州太原縣令路太一碑一首
州河間縣丞崔漪碑一首
故洛陽尉贈朝散大夫馬府君碑一首
蜀州青城縣令達奚君神道碑
員半千
粵以煌煌丹草非濟物之用而冊府書之粲粲白石豈益國之器而史官紀之況乃六義基身四維成性風調百里雨潤一方動植俟之以滋榮人倫資之以和樂使仰之者若日月敬之者若神明畏之者若雷霆愛之者若父母而可謂盛德湮滅無聞於後哉君諱思敬字安儼河南洛陽人也若乃二星分北掩龍沙以居宗六月圖南擅鵬溟以為大實一作寳非天命昌意啔我幽都帝一作宗封始均天一作代雄弱水積六十七葉凡九十九姓豫鄰之代分為諸國兄弟七人各統一部天倫之盛達奚居上高祖遷洛有志諸華思變其風多改舊族故達奚於後使姓奚焉周氏沿革復姓達奚氏矣自茲厥後可畧而言曾祖諱武字文朝為玉璧大將軍東道大行臺十二將軍同華二州刺史雍州牧太師太傅太保鄭國公謚曰桓于時齊氏跋扈於并鄴有遷之宏志周人經綸於關輔當運斗之有功一作几政兩界交爭三運遽及攻守之術應變若神戰勝之方倉卒得
妙由是天臺八柱分作宰牧之尊帝座三台合為師保之貴大父叡太子左千牛尚輦直長時高臺漸傾曲池向平金玉滿堂化為道德瑚璉入廟直接明神早露先霜不登爵秩昭考諱孝茂皇朝滑州司兵參軍易州易縣令却負盧龍之塞漢疑作魚陽之突騎成風前欵飛弧之門邯戰之俠客交亂君水火相濟文武兼施巨闕之前訟端自喪常山之下符採生輝君則驪泉夜光虹嚴朝彩籠雲罩月之穎必由於尺蘖遵江及海之浪亦經於寸源敘用有階莫或不踐緫章中以仁勇校尉守左衞率府翊衞秩滿以文藝優長簡入吏部後觧褐承奉郎行幽州新平縣尉雖時以為美心非所好故咫步之間無因聘馬也秩滿停家積年授徵展騣足未超一作起前路辭滿之後遂以丘壑為心垂拱之初天命已改則天皇帝攝行君政心遍區中採芳草於蘭澤省山苗於松澗迺留神陸沉隨方擢善二年授高陵縣主簿以舊德起也屬西蕃不靜北方多難被奏充牙道行軍司兵事不獲以遂即戎焉君設策請拔碎葉踈勒于闐安西四鎮皆知所計謀存於我功在諸人授之加朝議郎行蒲州司法參軍事既表裏山河股肱要壤用之惟器選擬為難君盤根錯節等庖人之遊刃發伏摘姦同郢匠之揮斷紫宸迴顧赤縣瞻風長安二年調補乾封丞矣疑蜀岷山井絡之分帝以會昌梁州輿鬼之躔人為繁雜相如之宅無復德音文翁之堂空餘陳跡人不見德年
代以深舊稱難理斯焉是賴四年授蜀州青城縣令以人望遷之君下車布政惟誠待物舉義壯忠貶惡除盜或謂曰不廼濶乎君謂之曰前史有之舉有義者所以救貪汙無耻也舉有行者所以救廢亂失道也舉廉讓者所以救分爭也舉遜順者所以救橫逆也舉質朴者所以救離弊也舉惇厚者所以救賤賊也今若此皆有吾何已焉吾薄劣實荷榮獎既承澆競之餘復當巧詐之盛若不憲章古道祖述前脩貞彼傾轍不遷其軌必也政成何望朞月遂為明科例自形諸己以上善而包荒用中而禁暴曾不晦朔闔境肅清剽狡潛散謠頌攸遠聲震錦城流為之變色德充集作重錦里八郡以之易心屬七廟靈長三光復道則天推位應天嚮明以加朝散大夫承國慶也將謂魯恭才識坐入司空卓茂賢明行昇太傅豈馳波易遠過隙難留遽沈連石之暉遂往懸碑之路神龍二年八月二十七日終於長安之義寧坊私第也惟春秋五十有九惟君少懷忠義以信分為冠冕長好急難以然諾為爵邑天姿孝友率性沖和虞仲寧學高德愽而蒸嘗無主劉休涓帝室王門而湮祀不繼太夫人隴西李氏將軍該之女有行業每以此歎之君夫人義興縣君蔣氏則尚藥奉御豈之曾孫太子門郎義安之女琴瑟友之同詠河州之什蛟龍合矣共赴延平之津景龍二年十月十六日終于義寧里春秋五十有一以景龍三年三月十日合塟于咸陽之畢陌
原禮也有第二女道光柔順德備幽閑雖裁柳絮之篇未獻椒花之頌適太原郭氏左衞武亭府別將長上如玉之妻墻宇端肅風神爽邁溫良日用忠孝生知束髮祈榮彈冠入仕敢當仁於潘掾荷昔脊於戴侯爰託青烏方榮白鶴南瞻渭水庶見儀天之橋北望荊山長摽鎮地之固其詞曰
龍司北溟鵬翻南海地鬱靈氣天降神宰奄有諸華遂荒章亥抑推高祖正朔斯在兄弟之國七族攸昌親賢胙土四姓斯光奚于陸穆衣冠紀綱西魏將末北齊竊號太祖經綸玉壁是犒匪禁小賊用虞大盜累加垂疑作重秩每贈優勞守禦功多鄭國是報昏明逓運陵谷成災直長垂翼有美且偲青松藹藹白雲皚皚施于易縣尉有楚才一作惟楚有才欽若惟君歷游華渚整翮理翰嘯倚命侶風光融融靈青湑湑道以濟俗德以禦侮龍飛中興明上騰丘方星聚六合雲蒸朝興斯炳大夫如陵翼搏風而上征倚天衢而元亨風叩京兆之郡日薄長安之域白鶴崇隴青烏相塋琬琰斯勒存沒為榮
集／總集／文苑英華／碑　凡九十一卷／卷第九百三十三　碑九十　神道五十一／婦人上／涼國長公主神道碑　蘇頲(P.4908-2)
涼國長公主神道碑
前人
乾坤既分彖象攸配変則成女終於歸妹惟長公主諱某字某我興家邦天錫宗社昌運及五聖真享鴻名聖期至六神武膺駿命絪縕構極倬彼雲漢的瀝垂春華如桃李順顏承志約禮知節得繭館從蠶之儀採公宮習史之藝載疇湯沐爰賦井田其創也與多於仙源其徒也穪長於涼國故丞相虞公太源溫彥愽曾孫曦台揆門閥風流儒雅僉諧是圖歷選伊尚君子至止碩人其頑恊時之吉備典之實雜珮明璫褧衣錦裳熒熒煌煌未詳有芳居廻暎以虹倚動群超而翠翔媛成肅雍候守祿位貴則能降降而不驕勞而在勤勤則不匱未嘗有也皇嘉之而謂曰台知
以樂變乎風揮五絃之盡美觀萬物之從令欲同聽乃親故特一作持傳汝公主清揚神潔妙指心閑猶白雪之詞冥通則應類青谿之曲多領悟皆賞初榮賜以得後誡盈而散恩過魯元王豈上邑寵逾竇太常疑豈臨山每絕館陶之祈自無昭平之贖粹溫而敏靜好而詳以北渚之愁苦何西方之聖如是大脩圓果深入至空竟而瑤草淪霜桂枝辭月開元十二載八月辛巳遇疾薨於京邸永嘉里第享年三十八嗚呼哀哉上徹懸久悼臨次增涕京尹護喪群司藏事其年仲冬壬午陪塟于橋陵生資敬愛歿效充奉蕭史樓中鳳音何望軒轅臺下龍得仍攀子西華等扶杖而立茹荼以泣赴賓憫默觀者慘容翰林酸嘶又昭乎遺風雖著縑簡垂厥後代諒憑刊刻豊碑詔立睿礼親紆捧戴則奔馳四靈光華則廻薄七耀明山可轉況連於銳玄團惟積重錯於琅玕俾銅鏤之湮沉由寳書而飛動礼臣不侫敢作銘曰
天其有章銀漢玉潢我則有祥霄明燭光柔祗不忒芳問允塞何彼穠矣其儀是則鳳凰于飛公子同歸琴瑟在御德音莫違何沉寥之素秋兮獨杳杳之玄夜何闇忽之誰忍兮痛明靈之不借清霜晶月楚挽將發流吹結雲秦聲不聞惟聖皇兮固金石噫長主兮森松栢榮以悼之兮長不斁
集／總集／文苑英華／誌　凡三十五卷／卷第九百六十七　誌三十三／婦人五／相國右庶子崔公夫人河東縣君柳氏祔葬墓誌銘　權德輿(P.5084-2)
相國右庶子崔公夫人河東縣君柳氏祔葬墓誌銘
前人
貞元十有一年歲在乙亥三月丁丑故相國安平公夫人河東縣君考終命于京師安仁里蓋春秋若干其孤曰懿伯號侍輤裧以十月庚午返祔於河南某原安平公之舊
封禮也夫人姓柳氏代為河汾右族齊周之際中書孝公虬司會景公慶以匪躬厚行為北朝名臣孝公生止戈後周洛州刺史洛州孫皇海州長史憬憬生皇伊陽縣丞璿夫人之祖禰也夫人憑積厚之祉體柔嘉之姿既笄歸于安平公公始以處士納采至于佩相印三十年間內則彰聞嘗以命婦宜家疏封於本郡又以中宮恤禮為位於內朝齋明以助祭慈惠以厚下褕翟五采副笄六珈幽閑必聞於法度侈汰不萌於心術盛德發於身而被於族姻不可詳已始用和樂安於隱約終以淑均居于集作於顯尊大君子之家肥道光其助弘矣既嬰未亡之痛深惟出世之法受微言於順禪師以蓮華普門為方寸津筏宜其永錫眉壽而為大家今則已矣予一不知夫命也懿伯為左千牛□身純孝好學居喪得禮長女適弘農楊弘徵集作微纔半歲有共姜栢舟之誓明識令行倫於古人幼女以衿褵來歸共承宗事故於夫人之道得周知之懿伯以陵谷之不可以不識哀請論撰大凡以乾元元年合姓貞元二年受封安平公薨八年而夫人捐舘集作歸其銘曰
於穆夫人徽柔淑溫儀于法集作德門蹈履內則六姻是式藹然慈仁魚軒煌煌珮玉鏘鏘威儀申申居貧且樂處貴逾約其道可尊不享天集作大年奄歸下泉孰司陶鈞哀此孝嗣煢然無恃訴于集作於蒼旻東周故園宰樹鮮原裳帷翻翻祔于幽穸刻是貞石厥聲長存
集／總集／文苑英華／祭文　凡二十三卷／卷第九百八十二　祭文五／交舊五／為杜尚書祭侍御史文　梁肅(P.5169-1)
為杜尚書祭侍御史文
前人
惟公天挺貞淳肅恭溫仁以禮立志以道藩身惟靜惟動克儉克勤正直自立邦家必聞久侍禁闈嘉名益振上曰爾才監戎于閩身許九重禮達三軍軍中恊睦罔或不親朱紱煌煌暎于銀章方期奏報歸侍天王外迫炎瘴內纏膏肓不永斯年今也則亡浮江涉淮遠窆舊疆丹旐翩翩言過維揚某早接公游仍弔公喪追懷宿昔感涕沾裳秋日悽悽浮雲無光敬陳薄奠悲塞中腸嗚呼哀哉伏惟尚饗
集／總集／文苑英華／祭文　凡二十三卷／卷第九百八十二　祭文五／交舊五／祭李處州文　梁肅(P.5169-1)
祭李處州文
前人
年月日淮南節度掌書記殿中侍御史內供奉梁肅謹以清酌庶羞之奠敬祭于故處州刺史隴西李公之靈和氣訴合乃生靈芝乃流醴泉降于人倫是為俊賢猗歟李公
有德有言煌煌九葩澹澹一源弱歲含章典教弘文聞喜太丘遺愛斯存于越于宣先在西集作西藩名高集作登蘭臺風動輶軒濯纓歸朝再踐郎官鴻鵠入冥白雲在天或謂盛才宜管絲綸潤色謨訓以垂後昆官無中人吾道不興留滯周南退守恭陵剖符于處美化斯弘雲油露濡山靜江澄解印歸來考槃是卜龍沙游衍餘干耕鑿與道為徒以農代祿河洛讖緯桓譚不集作之非學草玄法言楊雄有作志一窮通身安淡薄遇酒便醉工文且愽脫遺形骸形奄就冥漠士友殄瘁翰林凋落嚶集作一鳴既合久要乃申四海兄弟如公幾人公去南州角巾衡門予集艱棘哀惸苦辛眷恤何深弔問慇懃江湖眇然書札相因方期歲暮以德為隣今也則亡吾誰與親鄧攸無嗣桑扈反真天道茫昧誰云與仁嗚呼哀哉我圖其室得公之出相維茂族于以納吉眷彼三星成之不日魂而不亡知此親昵嗚呼哀哉季奉裳帷九原是歸葬於洛表路出淮夷平生歡愛一慟申悲已矣夫子忽乎何之旨酒盈樽幽明此辭尚饗
集／總集／文苑英華／祭文　凡二十三卷／卷第九百八十六　祭文九／交舊九／為楊廷評祭何大夫文　符載(P.5187-2)
為楊廷評祭何大夫文
前人
伏惟尊靈清明之氣秉中庸之德事業存乎教化忠厚形於家國文章根風雅之奧議論探玄聖之域虎視犀額山立玉色惟公昔年聲譽赫然拾遺補闕丹陛之前天子思理垂意藩外聿來沔鄂十五餘載浩浩茲邑民繁境大通至信於豚魚被深仁於幼艾秋霜可畏春日可愛卷風波於夏水失險阻於西塞嗚呼地有四海候一作俟公而清天有三階望公而平昊穹謂何殲我賢明小人君子號呼震驚嗚呼賓主之道人倫之義情禮所加殺身有地如朗小子孱愚下位無絕俗之姿寡卓然之異猥辱提引叨居賢次顧侶之榮撫心多愧頃將重命驅車遠使不憚山川敢告顦顇昔我往矣龍節煌煌今我來思丹旐悠揚慟哭江干若摧肺腸儻神理之昭鑒殊辛酸之未央
集／總集／文苑英華／祭文　凡二十三卷／卷第九百九十一　祭文十四／親族一／祭外舅房州李使君文　符載(P.5211-2)
祭外舅房州李使君文
符載
波澗濬廣根柢深長沃日淮海捎雲章氣韻孤高鴛鴻翱翔高行端簡秉心直方在天寳中族大且光一門六姻嗚玉琅琅作宰藍田政聳民康栖遲半刺亦振芬芬才盛位卑屈聲昭彰遂登侯牧答時之望雨洩雲蒸虬螭騰驤
浩路方騁羽鱗摧傷鳴呼昔公典郡歸江之涘小子旋蜀道途舍此扁舟旋泊弱植殘鄙公辱車馬晤言則喜與能獎善感慨知己意敵周親禮成半子迫切寧覲不遑留止爰方浹旬遽征千里縈紆岩嶂浩蕩雲水惠愛纏綿簡書填委食貧多故淹歷周祀遠侍板輿敬符深旨嗚呼哀哉歲暮胊夔州雲安縣之古號積雪皚皚旅舘蕭條凶訃亦來望風一號使人甚哀心膓結塞彌旬不開公嘗好古服膺儒藝擅美素琴騰芳草隸泊拜靈座清塵四蔽札蠧徽銷空知灑涕嗚呼公用中孚納人于誠人負長者薄塵頌聲道孤無隣怨抑不平逝景潛晦崇山忽傾孀稚冤號自硤徂荊霜降露濡毒漬中情今則虔恭歸厝先塋靈有安宅道無弛程泬寥之晨萬象凄清野矌鴻斷天色光明煌煌素車翩翩銘旌出祖荒逵惋慟交并聞諸格言黍稷非馨意有所欽生芻豈輕湛彼罇罍冀降明靈儻精爽之如在庶哀詞之是聽
史／政書／宋會要輯稿／樂／樂六／郊社群祀樂歌／五方帝／紹興以後祀五方帝六十首(P.樂六之一一)
升殿，《正安》：昧爽昭事，煌煌露光。滌溉蠲潔，容儀肅莊。牲肥酒旨，荐此芬芳。步降有序，禮無越常。
史／政書／宋會要輯稿／樂／樂六／郊社群祀樂歌／祠祭朝獻(P.樂六之一六)
皇帝詣哲宗室酌獻，宮架奏，用《重光》之樂舞：明哲煌煌，照臨無疆。紹述先志，寔宣重光。詒謀燕翼，率由舊章。苾芬孝祀，降福穰穰。
史／政書／宋會要輯稿／樂／樂七／御樓一(P.樂七之三)
降座：肆眚云畢，淳熙溥將。雷雨麗澤，雲物効祥。禮容濟濟，天威煌煌。大賫四海，富壽無疆。
史／政書／宋會要輯稿／樂／樂七／御樓二／皇帝上尊號一首(P.樂七之六)
皇帝上尊號一首按此為皇帝上尊號之樂章，《宋史‧樂志》本別為一類，與下「明道元年……十五首」等文相接，《輯稿》抄者誤與上文連抄，而入于御樓樂章之中，今移正。
冊寶入門，《正安》：於穆元后，天臨紫宸。飛緌星拱，建羽林芬。徽冊是奉，鴻名愈新。荷茲介祉，永永無垠。《宋會要》冊寶入門用《正安》(治平四年有司撰，一曲)：在宋五世，天子神明。羣公奉冊，乃揚鴻名。金書煌煌，遹昭厥成。思皇多祜，與天同聲。
史／政書／宋會要輯稿／樂／樂七／御樓二／明道元年章獻明肅皇太后朝會十五首(P.樂七之六)
上壽，《福安》：盛禮煌煌，六衣有光。千官在位，百福稱觴。坤德慈仁，邦斯淑祥斯：作「期」，據《宋史》卷一三八〈樂志〉改。。如山之壽，佑聖無疆。
酒再行，《四海會同之舞》：七德之舞，四朝用康。有如姬、姒，助集周邦集周：原作「習用」，據《宋史》卷一三八〈樂志〉改。。威克厥愛，居安不忘。風旋山立，濟濟煌煌。
降座，《聖安》：長樂居尊，盛容有煒。文王事親，萬國歸美。朝會之則，邦家之紀，受福于天，克昭隆禮。《宋會要》：皇帝初舉酒，用《靈芝曲》(治平四年諸臣撰，三曲)：華滋凝氣，靈粹發祥。紫蓋輪囷，金跗煒煌。陽寥三秀，甘泉九房。瑞圖休證，君王壽昌。　再舉酒用《嘉禾之曲》：太平之符，昭發衆瑞。爰有嘉禾，異壠合穗。大田如雲，既穫既刈。野人愉愉，不亦有歲。　三舉酒用《慶雲之曲》：毓粹乾坤，儲休陰陽。氤氳馥郁，紛煒煌煌。融為和氣，發為祥光。瑞牒昭紀，萬壽無疆。
史／政書／宋會要輯稿／樂／樂七／御樓二／治平皇太后皇后冊寶三首(P.樂七之八)
皇帝降坐，《乾安》：袞衣繡裳，嚴畏肅莊。八音具張，簨虡龍驤。玉簡瑤章，金書煌煌。壽千萬年，與天比長。
史／政書／宋會要輯稿／樂／樂七／御樓二／熙寧皇太后冊寶三首(P.樂七之八)
熙寧皇太后冊寶三首
出入，《正安》：煌煌鳳字，玉氣宛延。天門崛岉，飛驂後(光)[先]。龍簨四合，奏鼓。母儀天下，何千萬
年。
史／政書／宋會要輯稿／樂／樂七／御樓二／哲宗上太皇太后冊寶五首(P.樂七之九)
降座，《乾安》：皇帝仁孝，總臨萬方。褒顯其親，日嚴以莊。龍袞翼翼，玉書煌煌。傳之億世，休有烈光。
史／政書／宋會要輯稿／樂／樂七／御樓二／紹興十年發皇太后冊寶八首(P.樂七之九)
侍中奉寶詣皇帝褥位，《禮安》：祖啟搖光，誕生明聖。尊極母儀，帝庸作命。寶章煌煌，導以笙磬。還燕慈寧，邦家傒慶。
史／政書／宋會要輯稿／樂／樂七／御樓二／乾道七年恭上太上皇帝太上皇后尊號十一首(P.樂七之一○)
中書令、侍中奉冊寶詣殿下，《正安》：宗郊既成，交舉典冊。汝輔汝弼，威儀是力。陳于廣庭，迨此上日。巍巍煌煌，烏覩在昔。
史／政書／宋會要輯稿／樂／樂七／御樓二／淳熙二年發太上皇帝太上皇后冊寶十一首(P.樂七之一一)
冊寶出門，《正安》：蚴蟉青龍，婉嬗象輿。其載伊何？煌煌金書。乃由端門，乃行康衢。于以榮親，振古所無。
史／政書／宋會要輯稿／樂／樂七／御樓二／淳熙十二年加上太上皇帝太上皇后尊號十一首(P.樂七之一二)
中書令侍中奉太上皇帝冊寶、太上皇后冊寶詣殿下，《正安》：二儀同尊，兩耀齊光。巍巍煌煌，不顯亦彰。實茂號榮，玉振金相。於萬斯年，既壽且康。
史／政書／宋會要輯稿／樂／樂七／御樓二／紹熙四年加上壽聖皇太后尊號八首(P.樂七之一五)
冊寶出門，《正安》：煌煌冊寶，天子受之。言徐其行，肅展迺儀。其儀維何？劍佩黃麾。鸞駕清蹕，聳瞻九逵。
史／政書／宋會要輯稿／樂／樂七／御樓二／嘉泰二年恭上太皇太后尊號八首(P.樂七之一八)
壽慈宮冊寶入門：煌煌寶書，玉篆金縷。曷為來哉？自天子所。自天子所下「自天子所」原脫，據《宋史》卷一三九〈樂志〉補。，以燕文母。婉嬗祥雲，日正當午。
史／政書／宋會要輯稿／樂／樂七／御樓二／紹定三年壽明仁福慈睿皇太后冊寶九首(P.樂七之一九)
冊寶詣東階：煌煌儀物，繹繹鼓鍾。奉慈寶冊，至于階東。上公相儀，列辟盡恭。拜手慈宸，福如華嵩。
史／政書／宋會要輯稿／樂／樂七／御樓二／紹興十三年發皇后冊寶十三首(P.樂七之二○)
皇后降座，用《徽安》：寶字煌煌，冊書粲粲。副笄加飾，褘褕有爛。祗若帝休，委迤樂衎。億萬斯年，永膺宸翰。
史／政書／宋會要輯稿／樂／樂七／御樓二／乾道七年冊皇太子四首(P.樂七之二七)
太子入門，《明安》：琱瑉瑳瑳原脫一「瑳」字，據《宋史》卷一三九〈樂志〉補。，篆金煌煌。對揚于庭，是承是將。星重其暉星：原作「山」，據《宋史》卷一三九〈樂志〉改。，日重其光。觀瞻以懌，國有元良。
史／政書／宋會要輯稿／樂／樂七／御樓二／寶祐二年皇子冠二十首(P.樂七之二七)
皇子降：命服煌煌，跬步中度。慶輯皇闈，化行海宇。禮具樂成，惕若戒懼。寶璐厥躬，有秩斯祜。
史／政書／宋會要輯稿／樂／樂七／御樓二／淳化鄉飲酒三十三章／鵲巢六章(P.樂七之三○)
侍中奉寶詣皇帝褥位：曲名與奉冊同。祖啟瑤光，誕生明聖。尊極母儀，帝庸作命。寶章煌煌，道以笙磬。還燕慈寧，邦家徯慶。
史／政書／宋會要輯稿／樂／樂八／鼓吹導引樂歌／南郊鼓吹歌曲(P.樂八之一)
皇帝歸青城，用《降仙臺》熙寧十年南郊增一曲。　　清都未曉，萬乘並駕，煌煌擁天行。祥風散瑞藹，紫蓋聳旂常，建耀曾城。四列兵衛，爟火映金龍衡平爟：原作：「權」，據《宋史》卷一四○〈樂志〉改。。衆樂警作充宮庭，皦繹成。和聲。紺幄褰裳，袞冕色鮮明。壇陛霄昇振璜珩，神格至誠。雲
車下冥冥，儲祥錫嘏莫可名。御端闕，朌號敷榮朌號敷榮：原作：「朌敷號榮」，據《宋史》卷一四○〈樂志〉改。朌與頒同。。澤翔施溥，茂祉均被羣生。
史／政書／宋會要輯稿／樂／樂八／鼓吹導引樂歌／奉祀太清宮三首(P.樂八之九)
《六州》　　千載運，寶業正遐昌。欽至道，崇明祀，盛禮邁前王王：原作「玉」，據《宋史》卷一四○〈樂志〉改。。鑾輅動，萬騎騰驤。馳道紛綵仗，瑞日煌煌。奉秘檢，玉羽羣翔，非霧滿康莊。躬朝真館，齊心繹思，順風俯拜，奠酒爇蕭薌。　精衷達，飆輪降格昭彰。回羽斾，駐琱輦，舊地訪睢陽。饗清廟，孝德輝光。屆靈場，星羅萬國珪璋。陳牲幣，金石鏘洋，景福降穰穰。垂衣法座，恩覃羣品，慶均海寓，聖壽保無疆。
《十二時》　　乾坤泰，帝祚遐昌，寓宙喜平康。真遊降格，寶誨昭彰，宸蹕造仙鄉。崇妙典，敷意齊莊。欸靈場欸：原作「疑」，據《宋史》卷一四○〈樂志〉改。，潔豆薦芬芳，備樂奏鏗鏘。猶龍垂裕，千古播休光。極褒揚，明號洽徽章。　朝修展，春豫諧民望春：原作「眷」，據《宋史》卷一四○〈樂志〉改。，覩文物煌煌。言旋羽衛，夙設壇場夙：《宋史》卷一四○〈樂志〉作「肅」。，報本達蕭鄉本：原脫，據《宋史》卷一四○〈樂志〉補。。申嚴配，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫佑永無疆。
史／政書／宋會要輯稿／樂／樂八／鼓吹導引樂歌／仁宗神主祔廟導引(P.樂八之三○)
仁宗神主祔廟《導引》(嘉祐八年)
九虞初畢，黼座掩瑤觴，羽衛盛煌煌。數聲清蹕來天上，想像赭袍光。新成清廟勗雲堂，孝饗奉蒸嘗。子孫千載承丕緒，景福介無疆。
史／政書／宋會要輯稿／禮／禮三○／歷代大行喪禮下／孝宗(P.禮三○之一)
同日，攝太傅趙汝愚等請大行至尊壽皇聖帝諡曰哲文神武成孝皇帝，廟號孝宗：「臣聞帝王之出治，豐功茂烈，生則著見於天下，而其流傳於後世者，則待節惠之名，要皆取其盛者而傳之。文王一怒而安天下，非無武也；武王告成而作《洪範》，非無文也。取其盛者而傳之，則備道全美可以一言定也。甚哉，孝之大也！虞舜之大，武王之達，自漢歷唐，無不諡帝為孝。本朝累聖相承，皆用舊典，若夫集孝道之大成，則未有如大行之盛者也。恭惟大行至尊壽皇聖帝繩藝祖之武，重光堯之華，以天縱之能、日新之德，臨御天下二十有八載，巍巍煌煌，不可備述。若形容天地，繪(晝)[畫]日月，則不容無辭。方在初潛，龍德而隱，學聚問辯，師教不煩，日就月將，君德昭著。虔鞏勞謙，共為子職，日趨朝謁。威儀雝肅，雖莫窺其涯，而中外屬心，天人協應。光堯內禪，高視唐虞。嗣位以來，勵精庶政，召收故老，尊禮元臣。臨朝若神，待物如春。崇節儉以革奢汰之風，振紀綱以起偷墮之習。事無小而不察，人無微而不記。機務雖繁，酬酢無壅，立法定制，動為後則。以科舉為未盡，則立待補之法以蒐遺才；以武舉為未盛，則優入仕之級以收智勇。年勞並用，以裁濫賞，而不致於累遷；銓闈加嚴，以抑任子，而又為之限節。改秩必使之作邑，謂舉以親民而使之治民；御史必取之賢宰，謂受人之察而後可察人。以周
行速化，必使試郡而後為郎；以延閣清華，必俟有功而後除職。監司守將必廷見而臨遣，癃老昏繆之人不得而隱藏；姦贓之吏必窮治而斥逐，清介潔廉之士則從而拔用。朝士闕官乃除，遂無待次之淹；要郡留闕選才，遂無輕授之冗。黜贓吏之世賞，進軍功於流內。長慮卻顧，守之至堅，故雖日不暇給，而四方靡然向化矣。于時疆埸未寧，戎車方駕，激厲將士，嚴備邊陲，張皇六師，明見萬里。中原起來蘇之望，殊鄰多歸附之民，撫而有之，還以為用。天威既振，戎虜畏警。雖犂庭掃閭，未快初志，而信使復通，減幣殺禮，至今無煙火之警。苟非雄斷遠略，何以臻此！臨政既久，治道愈明，物來能名，事至(轍)[輒]斷。精神之運，上際下蟠於天地之間；智慮所關，六通四闢於帝王之德。行公道以銷黨偏之蔽，推平心而絕喜怒之私。間有水旱之變，應天以實而禮文尤備。州縣之奏恐其不速，蠲復之數恐其不多，傾囷倒廩以濟其急，賞勤罰隋以勵其餘，民不知其有災，歲亦隨以登熟。幸太學，幸祕書省，廷策貢士，布文教以振士風；御鞍馬，親弓矢，申嚴軍法，立武事以張國威。內外小大之臣，無不列之屏以待黜陟；山川險要之地，無不措諸掌以立防閑。治具畢張，化風已成，方且玩意希夷而無奉道之過，游心寂寞而無佞佛之迹。作敬天之圖，兢懼愈深；闢延和之殿，諏訪愈切。躬講讀之勤，設遺補之官。其餘保治，有
始有卒。至於脫屣萬乘，燕居重華，授受之際，尤為雍容。嗚呼！身退而道彌高，尊極而用彌儉，是以萬有千歲，永處慈扆，而厭代登遐，歸于帝鄉，此羣臣萬姓所以攀號擗踊、泣盡而繼之以血也。遠日有期，恭定尊諡，請之南郊，以詔萬世。謹按《諡法》曰：『能官賢才曰哲，帝德廣運曰文，思變無方曰神，保大定功曰武，持盈守滿曰成，慈惠愛親曰孝。』迹夫知人而善任，使文武各得其用，非所謂能官賢才乎？修德以來遠人，矢文以洽四國，非所謂帝德廣運乎？酬酢以周萬機，圖回以盡衆智，非應變無方乎？妙韜略而不用，極聰明而不殺，非保大定功乎？守基圖之廣大，延國祚於綿遠，非持盈守滿乎？若夫孝道之盛，非惟臣子所不能稱贊，雖考之諡法，求之六家，語其甚盛者，曰慈惠愛親而已，是則未足以彰大行之孝也。報本反始而奉郊禋，尊祖敬宗而事廟饗。惟高宗皇帝為天下而得人，太皇[太后]盡母道以愛子，而大行天賦至性，不可解於心。備四海九州之養，謹五日一朝之儀，委曲周盡，猶恐不及。兩宮九閏，終無間言，固已風動四方，震服夷虜。高宗屬疾，則衣不解帶，躬自嘗藥；及棄天下，則勺水不入於口，倚廬有過於哀。鄙漢文之短喪，陋晉武之無斷，身服苴麻，禮盡苫塊，行有匹夫之所難，哭則哀動於左右。虜使來弔，止許朝于喪次，顏色之戚，哭泣之哀，虜使退而歎曰：皇帝聖孝乃如此！大臣或進諭解之
言，則流涕被面，曰大恩難報。羣臣感泣，莫敢仰視。易月之制既終，因山之役既畢，孺慕無已，追遠弗勝，遂舉大寶，以畀聖子。不曰倦勤，不曰求逸，惟曰不得日奉先帝之几筵，躬行聖母之定省，又曰俾予一人獲遂事親之心，永膺天下之養。於是御潔服於乘輿，尊几筵於內殿，退處堊室以終三年之喪，哀疚不忘，齋素自若，欽事慈福，溫凊無違。嗚呼！茲豈非集孝道之大成，又豈慈惠愛親之所能盡也！大行至尊壽皇聖帝宜天錫之曰哲文神武成孝皇帝，廟號孝宗。臣謹議。」詔恭依。
二十九日，攝太傅趙汝愚率百官奉上哲文神武成孝皇帝諡冊寶。前一日，奉上諡冊寶太傅、讀冊中書令、讀寶侍中、奉諡冊官、奉諡寶官、舉寶官，並常服黑帶，去魚，守行宮門，入詣行宮殿門外幕次，太常寺贊引祗應人、禮部職掌及儀衛親從官等，並於殿門外隨地排立，以俟進
請諡冊寶。內侍官請降諡冊寶，將出行宮殿門，次引奉諡冊官、奉諡寶官於內侍處受冊寶，於殿門上幄次權置定。次禮直官、贊者引太傅已下詣殿門下隨地立班，再拜訖，如值雨或泥濘免拜。權退，側身立。俟有司奉迎儀衛進行，太傅已下步從至宮門合上馬處上馬，騎從至重華宮門外幄次權安奉訖，太傅已下退歸本司宿齋。其日俟開重華宮門，陪位文武百僚入詣幕次，有司設權置冊寶褥位於殿下，東向。次奉諡冊寶入重華宮門，太傅已下行禮官並後從，至殿堦下，東向權置位，冊北寶南，太傅已下權退歸幕次。俟有司排辦畢備，御史臺、閤門、太常寺分引文武百僚詣殿裏外，隨地之宜立班定。次禮直官引讀冊中書令、讀寶侍中詣冊寶之後褥位立，次引舉寶官於讀冊中書令、讀寶侍中之後立，次引奉諡冊寶官詣冊寶案之南東向立，次引奉上諡冊寶太傅詣殿下褥位西向立定。禮直官贊太傅躬拜，在位官皆再拜訖，次引太傅升殿，詣香案前搢笏上香，再上香，三上香。跪，一酹茶，三奠酒，執笏，俛伏興，再拜訖降階復位，少立。次再引太傅詣殿下褥位，北向，俛伏，跪奏，稱「太傅臣某言，奉詔謹奉上大行至尊壽皇聖帝諡冊寶」。奏訖，俛伏興，退復位。奉諡冊官詣冊案前立，次舉冊官詣冊案，搢笏跪，舉冊匣，興。凡舉冊寶皆禮部職掌助舉。職掌先捧冊案升殿，詣殿上香案前，置於褥位，北向。次奉諡冊官搢
笏奉諡冊。次引太傅詣冊匣之後，搢笏，奉諡冊官以諡冊授太傅。受訖，奉諡冊官執笏退位。次舉冊官舉行，太傅捧冊升殿，至褥位北向跪，奠冊匣於案上。太傅執笏興，少退稍西褥位，東向立。次舉冊官執笏興，少立。次引讀冊中書令升殿，詣冊案之後北向立，舉冊官搢笏，跪舉冊。讀冊中書令搢笏，跪讀冊訖，執笏興，降復位。舉冊官奠冊，舉冊匣興。職掌先捧冊案於殿下稍東褥位置定，舉冊官舉冊匣跪，置于案上。舉冊官執笏興，降復位。初，讀冊官讀冊將畢，次引奉諡寶官詣寶案前，次舉寶官搢笏跪，舉寶盝興。職掌先捧寶案升詣殿上香案前，置於褥位北向，次奉諡寶官搢笏奉寶盝。次引太傅降階，於寶盝之後搢笏。次奉諡寶官以寶盝授太傅，太傅受訖，奉諡寶官執笏退，復位立。次舉寶官舉行，太傅捧升殿，至褥位北向跪，奠寶盝於案上。太傅執笏興，少退稍西褥位，東向立。次舉寶官執笏興，少立。次引讀寶侍中升殿，詣寶案之後北向立，舉寶官搢笏跪舉寶。次讀寶侍中搢笏跪，讀寶訖，執笏興，降復位立。舉寶官奠寶，舉寶盝興。職掌先捧寶案於殿上稍東褥位置定，舉寶官舉盝跪，置於案上。舉寶官執笏興，降復位立。次引太傅降復位，西向立定。禮直官贊太傅躬拜，在位官皆再拜。如值雨泥濘，隨宜於殿裏外幷廟上趲那(主)[立]班。次移班稍東，進名班首出班致詞，復位再拜，奉慰壽聖隆慈
備福太皇太后，次進名再拜奉慰皇太后訖，次進名再拜奉慰皇帝，次進名再拜奉慰皇後訖，班退。次詣後殿門外立班，進名奉慰太上皇帝、太上皇后訖，班退。諡冊文：「維紹熙五年，歲次甲寅，十月戊子朔，二十九日丙辰，孝孫嗣皇帝臣擴謹稽首再拜言曰擴：原作「御名」，按此處指宋寧宗，今據其名回改。：臣聞道之大者，擬議之所不能加；尊之極者，形容之所不能盡。然天地之德非可俄度，而總其大曰生；帝王之美非可易言，而極其至惟孝。誠以萬善之本，孝為之先，理無不該，治所從出，建人文以立極，包衆甫以用中。巍巍煌煌，充滿天地，生闡丕憲，沒垂閎休，振古無倫，不可尚已。恭惟大行至尊壽皇聖帝以天縱不世出之姿，輔高明大有為之志，神武甚類於藝祖，至仁克叶於高宗。在位二十八年，紀綱法度，慶賞刑威，文物典章，源流品式，煥乎三辰之明，藹乎《韶》《濩》之音，截然風霆之震驚，沛然雨露之滲漉。雖精神之運微妙難測，而出治之迹較然可紀。方在沖幼，岐嶷徇齊，儼如神人，已係羣望。就傅王邸，睿質日躋，沉潛聖經，反復舊史，發為言訓，有老師宿儒之所不及。洎膺付(記)[託]，光御歷服，當宁太息，風揮日舒，蒐延浚明，昭發猷念。勤勞夙夜，以恢康濟久大之圖；明厲奮決，以起偷墮苟安之習。智出庶物，不流於滿假；思周萬機，罔病於叢脞。規為建置，常欲凌厲漢、唐而紹休祖宗。故推對越之誠，首輯敬天之圖；充惻怛之念，洊頒卹民之詔。
總章圜丘之迭舉，而報本之義盡；儒館辟廱之親臨，而右文之化展。重惜名器也，雖(官)[宮]闈之恩澤(婁)[屢]減損而不卹；務公賞刑也，雖勳戚之抵冒必詰責而無赦。貢稱羨餘則卻之，法奏祥瑞則刪之。復六察之彈糾，不止於檢簿書之稽違；詰三省之煩苛，貴在乎明朝廷之體要。課儒生以金穀，懼空言之無補；角進士以弧矢，慮戎備之或忘。申飭閹人，毋預軍政；體貌大臣，常延便坐。嚴更迭[之]法以練才實，躬臨遣之煩以達壅蔽。權任所寄，誕謾敗事者必謫；執御之臣，請託為姦者必戮。孜孜汲汲，日不遑暇，羣工奔走率職，而庶事秩然舉矣。至於躬服儉素，研精典學。聲色靡曼，未嘗留意，成湯之弗邇也；雙日休暇，間坐書筵，孔子之時習也。反安南之象，則《旅獒》之不蓄；觀御苑之麥，則《無逸》之先知。乾文參乎典謨，宸畫麗乎河漢。諸宮入侍，每迪以剛健；安康下降，必訓以溫柔。旁采崔寔之達權，深嘉陸贄之忠藎。言動以為法則，身聲以為律度。厥惟始初，遭虜匪茹，赫然震怒，焱厲武節。念版圖之未歸，痛陵寢之弗祀，大講岐陽之蒐，冀申有扈之伐。而敵釁未啟，雄圖終鬱。雖宿耻之猶在，顧大誼之已明，此則有開於後來，將纘聖志而成之也。歷考自昔，粵帝與王，雖謹於初，鮮不終怠，而大行臨御既久，日新又新，每深苞桑之戒，居軫朽索之懼。尊賢勵德，晚而彌篤，洋洋風聲，軼乎疆外。用能大和熏塞，方內底寧，肖翹
蚑行，罔不咸遂。神明未衰，王化方洽，迺舉神器，以授聖子，揖遜之盛，光於有虞。方且獨超希夷，為衆之父，玩其清淨，福我邦家，而生民無祿，昊天不弔，奄棄大養，歘乘白雲。率土崩心，際天雨泣。末予小子，追念烈祖之訓，煢煢在疚，罔知攸濟。王公卿士，諏經訂禮，以謂因山匪遠，升祔有期，當崇徽稱，庸詔罔極。夫惟懿鑠，豈易管窺，亶是孝思，寔高載籍。承顏之敬，綿九閏而益共；致養之隆，極九州而未已。和氣愉色，根於自然，纖介不形，淳篤天至。逮執喪紀，古制是遵。漢文弗思而輕變，晉武雖行而未盡。仁殫義備，始自聖明，固已挽百代之澆風，示一王之丕式矣。夫舜之獨稱大，武王、周公之獨稱達，豈其他聖賢皆不然哉，蓋即其特盛者而名之也。粵茲誄行，稽謀于天，鏤玉簡薦之清廟，於以揚厲景烈，宣明至公，貫顯幽而無慚，亘今古而如在。謹遣攝太傅、光祿大夫、右丞相、提舉編修玉牒、提舉實錄院、提舉編修國朝會要、天水郡開國公、食邑六千五百戶、食實封二千戶趙汝愚，奉玉冊、玉寶，上尊諡曰哲文神武成孝皇帝，廟號孝宗。伏惟威靈在天，膺受容典，於萬斯年，永幬厥後。嗚呼哀哉！謹言。」
史／政書／宋會要輯稿／禮／禮三○／歷代大行喪禮下／寧宗(P.禮三○之七九)
二十九日，少傅、右丞相史彌遠等請大行皇帝諡曰仁文哲武恭孝皇帝，廟號寧宗。議曰：「臣等聞皇墳帝典，咸述於徽謨；玉鎖全函，悉儲於美號。然史紀五帝之壽，於古獨高；而商稱三后之年，歷書有永。蓋履位既久，則膏潤之被也必深；而享國既長，則治功之凝也必盛。惟功德之兼茂，宜名號之益張。恭以熙朝，上承堯運，仁皇御歷四十二年四十二年：原脫「四」字，按宋仁宗在位四十二年，徑補。，高宗中興三十六載。偉淳熙之繼體，亦四七以承休。逮我先皇，垂及三紀。羲昊而上，莫可訂詳；《詩》《書》所編，於斯為盛。昭德作諡，宜鑒在茲。恭惟大行皇帝夢日開祥，神光闡瑞，萬善衆美，天授神鍾。迹其登賢聘逸，消庸斥回，放勛之明也；歡奉兩宮，善述前志，重華之孝也；食不御珍，衣裳屢澣，大禹之儉也；陰燠小愆，露禱清禁，文王之畏天也；未昕視朝，暑寒不變，宣王之勤也。視民若傷，念兵在己。敬大臣，恤小臣，察邇言而莫惑，塈讒說而
不行。郊廟迭舉以隆報本之心，親幸儒宮以示右文之化。日惟一講，肇始再臨。錄先聖之後，賜諸儒之諡。奧學上窺於軒昊，飛毫俯爛於雲章。既書《說命》以錫輔臣，復翰《無逸》以置坐右。蠲兩浙丁錢之困，減江東折帛之重。建學以垕宗枝，錫廟以表忠節。苑囿不修，游幸絕跡。禁罔持嚴於金翠，仁心下逮於肖翹。聞民食之稍艱，即發豐儲之廩；念民生之不易，數捐內帑之金。凡帝軌王塗，聖言哲行，若修身之三德，暨為治之九經，無不躬蹈而力行，積久而不懈。用是純德上格，實意下孚。五雨十風，羣生茂豫；冰洋桂海，愛戴同心。重譯韃靼，連歲輸忱；四世金讎，絕幣不與。粵自南渡，塊土未還，今也名若魏、梁，大若齊、魯，略河以北，循山而東，奉圖職方，請印少府。而又中土人心，影從風動，豪士則挈州送欵，黔民則繈褓歸仁。列處邊亭，凡數百里，萬艘餘粟，沾及傖荒。矧其傳國古璽，元祐寶章，與夫薦天之璧，祀廟之器，爵尊珂，鐘律鏗鏘，列玉大圭，盡歸廣內，邊吏不絕受，史館不絕書。履德於踐祚之始，收功於真積之餘。巍巍煌煌，光洗六合，如清風戒曉而白日昇，如蟄雷起春而應龍奮。良由德盛於身，故功顯於世，本末有第，非倖而致。仰惟玩志穆清，觀道昭曠，宜千億歲，比筭三皇。顧以求衣中宵，忘食過旰，焦勤聖體，寖爽天和。既愆豫於逾旬，尚臨朝於一日。若與臣子，永訣僊凡；自是廣庭，不再清蹕。三靈為
之色變，萬宇為之心摧。初，玉几甫憑，亟命聖子，自承大統，盛德愈新。付託得人，海邦胥慰。體天議諡，下屬末臣。臣等是用循列聖之規，刺六經之制，闡章天之藻德，酌希代之雋功，合為徽稱，用昭億世。謹按《諡法》：『功施於人曰仁，聖德廣運曰文廣：原作「光」，據下文改。，知人能官曰哲，闢土斥疆曰武，接下不驕曰恭，繼志成事曰孝。』夫澤流方夏，餘被北方，非功施於人乎？道統既明，邪說自殄，非聖德廣運乎？信賢逐佞，至明不惑，非知人能官乎？北方版圖，日衍月增，非闢土斥疆乎？羣臣謁奏，虛心樂從，非接下不驕乎？憤解百年，功光列廟，非繼志成事乎？夫賢起有堯之野，萬國咸安；舜躬天德之全，出寧四海。或遺大龜之寶，亦取安邦；或惟武功之圖，亦貴能敉。然則寧之為義，大矣哉！夫植顯號，建鴻名，必也稽之事業，考之僉輿，關於百聖而不疑，質諸鬼神而無媿。故薦於天而天心受，陳於廟而帝意愉。韋昭曰『王者無上，故於南郊稱天以諡』。大行皇帝尊諡，宜天錫之曰仁文哲武恭孝皇帝，廟號寧宗。」詔恭依。
史／政書／宋會要輯稿／禮／禮三四／后喪四／憲聖慈烈皇后(P.禮三四之二○)
四年正月三日，右丞相京鏜等請上大行太皇太后諡曰憲聖慈烈皇后。(諡)[議]曰：「臣聞周家肇造，施祉子孫，齊媚嗣徽，貽謀燕翼，于時聿來胥宇，自滸及岐，實惟太姜艱難經始。然而閱母儀於四世，擁聖襢於三朝，則莫之聞也。漢室重興，系隆基統，性仁躬儉，甄貺振炎，于時征伐將兵，徙淯旋洛淯：原作「涓」，據本書禮四九之九一改。按《後漢書‧光烈陰皇后紀》：光武初起兵，「后隨家屬徙淯陽」；光武即位，后至洛陽。即此所謂「徙淯旋洛」是也。，實惟光烈勤勞叶圖。然而侈尊養於九齡，衍號榮於七冊，則莫之見也。維天眷顧，宋德維宋，迓續天休，端瑞坤元，於赫景運，立憲垂則，再造有家，秉惠著慈，丕佑累聖，功成德盛，不能盡宣，巍巍乎，煌煌乎，弗可及已！繄欲篤追遠之志，煥賁崇之彝，則諡以彰功，名以賓實，誠邦家之景鑠，古今之豐規。允屬明時，發揚大美，天人協契，咸在茲歟！恭惟大行太皇太后淑哲而聰文，儉恭而仁聖，德足以配乾之運，明足以儷日之常。言動雍容，肅然法度；威容端穆，鬱有禮儀。昔者神羊告符，絳煇貫室，灼知帝意，垂羡皇圖。蓋自高宗規恢復古，則啟贊謨斷，同乂艱難乂：原作「義」，據本書禮四九之九一改。。航海之初，扈兵失軌，后擐戎服，射中數人，悉就梟擒，事克康濟。外難迄靖外：原作「舛」，據本書禮四九之九一改。，內政畢修，祗奉慈寧，日精寢膳，藥皆親餌，帶鮮釋衣。言婉計周，進賢是勸，誠明慮遠，贊巽惟先。頤懌大庭，全享曼壽。亦粵孝宗，襢膺寶祚，夙勤保養，特著恩仁。助決高
皇，親傳神器。天日之表，慈訓所形。黃屋非心，並安至養，甘旨必奉，燕虞必躬。芙蓉幸游，大安侍宴，四歲瑤冊，歲介玉巵。退處重華，密拱長樂，事親之篤，邃昔所無。至于上皇，祗承畀付，參定文命，光授神孫，夤事層闈，疊隆顯號，時則有慈福之稱。逮我聖上，遹駿巽謨，飭御簾帷，備勤擁立，曾孫有慶，天下以寧，時則有光祐之號。若乃大練澣服，斥翠賤璣，《葛覃》之儉也；選采嬪媛，登御掖闈，《關雎》之風也；開寤淵衷，援據前古，《雞鳴》之戒也；閔勞臣下，甄別勛勤，《卷耳》之義也。而又研繹《詩‧雅》，基化二《南》，璿闈邃深，榜以「賢志」，誠誦《通鑑》，陳戒后家，畹戚勤趍，厲以學行，其思遠矣。游心藻墨，耽樂典文，寶畫銀鈎，儷美堯翰，凝神澹薄，咀味道真，鳳篆龍編，日虔僊籍，其志崇矣。故輔治南內凡三十年，婦順宣明，陰教敷鬯，承祀宗廟，潔共粢盛，助篤求才，政銷私謁，而內治彰。優游東朝三十有五年，天貺叢臻，人心驩贊，養有聖子，禪有重孫，慶衍祥流，禮明物盛，而全福備。方當綿萬年之歷，來五日之儀，行地無疆，鞏宋罔極，遽興厭世，不返乘風。漢殿深沉，迥閟含飴之樂；母池杳渺，空傳飛鶴之迎。然而嗇用廣儲，豫裁陵役，卻藥輟進，務全護醫，若德與仁，亦至矣乎！仰聖上之懷思，期恩慈之報稱，中禁舉為期之制，外庭從易月之宜。迺詔司存，飭豐恤典，媲垂簾而質諡，即因山而圖陵，有以見維則之繩、謹終之厚矣。竊觀世有后
德，莫如聖朝。若章獻明肅，則擁佑仁皇，同決幾政；若慈聖光獻，則援立英宗，傳序神廟；若宣仁聖烈，則決策泰陵，臨朝九載；若欽聖獻肅，則預立哲后，宅勤帟帷；若昭慈聖獻，則基命中興，載定宗社。至於贊堯禪舜，以武繼文，戮力一心，垂模四世，時維太后，視前增輝。輯懋飭終之經，肇閎易名之義，宜鋪張而揚厲，俾碩大而光明。謹按《諡法》：『聖能法天曰憲，通達先知曰聖，視民如子曰慈，安民有功曰烈。』夫叶扶炎正，共致泰平，苞偃干戈，黼黻禮樂，非憲之大歟？蚤贊巽襢，申衍孫謀，允玩冲虛，躬享康祉，非聖之至歟？備嘗艱險，鞏成至功，涵澤深長，躋民仁壽，非慈之盛歟？基圖有永，宗廟再安，肅擁重闈，本支百世，非烈之偉歟？嗚呼！道大者莫容管窺，德隆者尤難藻繪，伊欲合典文而齊久，被金石以宣聲，庸建塗山之勳，式昭媧石之造。俯欽明命，恭獻棐辭，闡澤號文，受成廟袥，于以昌億祀之慶，于以媚在天之靈媚：原作「婿」，據本書禮四九之九二改。。大行太皇太后請諡曰憲聖慈烈皇后。臣謹議。」詔恭依。
史／政書／宋會要輯稿／禮／禮四九／尊號／冊尊號雜錄附／高宗(P.禮四九之二三)
三十二年，宰執、侍從、臺諫、兩省官、禮官集議于尚書省。翌日，尚書左僕射陳康伯、知樞密院事葉義問、參知政事汪澈、同知樞密院事黃祖舜、翰林學士洪遵、尚書禮部侍郎黃中、中書舍人史浩、敷文閣待制知臨安府趙子潚、敷文閣待制樞密都承旨徐嚞、權尚書戶部侍郎吳芾、權尚書禮部侍郎呂廣問、權尚書兵部侍郎陳俊卿、權尚書刑部侍郎路彬、權尚書工部侍郎許尹、權尚書工部侍郎張闡、太常少卿王普、禮部員外郎劉儀鳳、太常丞吳龜年、太常博士林栗、楊民望、太常寺主簿嚴抗等言：「臣等切惟至德之世，如容成、大庭、赫胥，皆洪荒杳邈，莫得而詳。自《詩》《書》所載，其甚德者堯、舜，迹其所以致之之效，蓋能以天下遜。考之于古，皆以耄期而倦勤，天下後世猶為美談。恭惟太上皇帝撥亂反正，身濟大業，中興之功煌煌乎不可掩已。方時敉寧，國威復振，上之五緯循度，下而百穀登衍。大功崇成，退卻不居，以春秋鼎盛之年，脫屣萬乘，粃糠唐虞，古今一人而已。夫
五帝之壽，惟堯最高，百王之聖，惟堯獨冠。今茲高世之舉，視堯有光，謂宜以『光堯壽聖』為號，庶幾揚鴻烈而章緝熙，仰副太上皇帝巍巍甚盛之德。恭請上太上皇帝尊號曰『光堯壽聖太上皇帝』，太上皇后尊號曰『壽聖太上皇后』。」詔恭依。
史／政書／宋會要輯稿／禮／禮四九／尊號／冊尊號雜錄附／光宗(P.禮四九之四九)
十八日，簽書樞密院事京鏜上孝宗哲文神武成孝皇帝諡議。議曰：「臣聞帝王之出治，豐功茂烈生則著見於天下，而其流傳於後世者，則待節惠之名，要皆取其盛者而傳之。文王一怒而[安]天下，非無武也；武王告(武)成而作《洪範》，非無文也。取其盛者傳之，則備道全美，可以一言定也。甚哉，孝之大也！虞舜之大，武王之達，自漢歷唐，無不諡帝為孝。本朝累聖相承，皆用舊典，若夫集孝道之大成，則未有如大行之盛者也。恭惟大行至尊壽皇聖帝繩藝祖之武，重光堯之華，以天縱之能，日新之德，臨御天下二十有八載，巍巍煌煌，不可備述。若形容天地，繪畫日月，則不容無辭。方在初潜，龍德尚隱，學聚問辨，師教不煩，日就月將，君德昭著。虔鞏勞謙，共為子職，日趨朝謁，威儀雝肅。雖莫窺其涯涘，而中外屬心，天人協應。光堯內禪，高視唐虞。嗣位以來，勵精庶政，召收故老，尊禮元臣，臨朝若神，待物如春。崇節儉以革奢汰之風，振紀綱以起偷墯之習。事無小而不察，人無微而不記。機務雖繁，酬酢無壅。立法定制，動為後則。以科舉為未盡，則立待補之法以蒐遺才；以武舉為未盛，則優入仕之級以收智勇。年勞並用以裁濫賞，而不致於累遷；銓闈加嚴以抑任子，而又為之限節。改秩必使之作邑，謂舉以親民而使之治民；御史必取之賢宰，謂受人之察而後可以察人。以周行速化，必使試郡而後為郎；以延閣清華，必俟有功而後除職。監司守將，必延見而臨遣，癃老昏繆之人不得而隱藏；姦贓之吏，必窮治而斥逐，清介廉潔之士則從而拔用。朝士闕官乃除，遂無待次之淹；要郡留闕選才，遂無輕授之冗。黜贓吏之世賞，進軍功於流內。長慮卻顧，守之至堅。故雖日不暇給，而四方靡然向化矣。于時疆埸未寧，戎車方駕，激厲將士，嚴備邊陲，張皇六師，明見萬里。中原起來蘇之望，殊鄰多歸附之民。撫而有之，還以為用。天威既振，戎虜畏讋，雖犁庭掃閭，未快初志，而信使復通，減幣殺禮，至今無烟火之警。苟非雄斷遠略，何以臻此！臨政既久，治道愈明，物來能名，事至(轍)[輒]斷。精神之運，上察下蟠於天地之間；智慮所關，六通四闢於帝王之德。行公道以銷黨偏之蔽，推平心而絕喜怒之私。間有水旱之變，應天以實，而禮文尤備。州縣之奏恐其不速，蠲復之數恐其不多，傾囷倒廩以濟其急，賞勤罰墯以勵其餘。民不知其有災，歲亦隨以登熟。幸太學，幸祕省，廷策貢士，布文教以振士風；御鞍馬，親弓矢，申軍法，立武事
以張國威。內外小大之臣，無不(烈)[列]之屏以待黜陟；山川險要之地，無不指諸掌以立防閑。治具畢張，化風已成，方且玩意希夷而無道之過「道」上脫一字，或是「溺」。，游心寂寞而無佞佛之迹。作敬天之圖，兢懼愈深；闢延和之殿，諏訪愈切。躬講讀之勤，設遺補之官。其於保治，有始有卒。至於脫屣萬乘，燕居重華，授受之際，尤為雍容。嗚呼！身退而道彌高，尊極而用彌儉，是宜萬有千歲，永處慈扆；而厭代登遐，歸于帝鄉，此群臣萬姓所以攀號擗踊，泣盡而繼之以血也。遠日有期，恭定尊諡，請之南郊，以詔萬世。謹按《諡法》曰：『能官賢才曰哲，帝德廣運曰文，應變無方曰神，保大定功曰武，持盈守滿曰成，慈惠愛親曰孝。』迹夫知人而善任使，文武各有其用，非所謂能官賢才乎？修德以來遠人，矢文以洽四國，非所謂帝德廣運乎？酬酢以周萬機，圖回以盡衆智，非應變無方乎？妙韜略而不用，極聰明而不殺，非保大定功乎？守基圖之廣大，延國祚於綿遠，非持盈守滿乎？若夫孝道之盛，非惟臣子所不能稱贊，雖考之諡法，求之六家，語其甚盛者，慈惠愛親而已，是則未足以彰大行之孝也。報本反始而奉郊禋，尊祖敬宗而事廟饗，惟高宗為天下而得人，太后盡母道以愛子。而大行天賦至性不可解於心，備四海九州之養，謹五日一朝之儀，委曲周盡，猶恐不及。兩宮九閏，終無間言，固已風動四方，震服夷虜。高宗屬疾，則衣不解帶，躬自嘗藥，及棄天下，則勺水不入于口，倚廬有過於哀。鄙漢文之短喪，陋晉武之無斷，身服苴麻，禮盡苫塊，行有匹夫之所難，哭則哀動於左右。虜使來弔，止許朝于喪次，顏色之戚，哭泣之哀，虜使退而嘆曰：皇帝聖孝乃如此！或進諭解之言，則流涕被面，曰大恩難報。群臣感泣，莫敢仰視。易月之制既終，因山之役既畢，孺慕無已，追遠弗勝，遂舉大寶，以畀聖子，不曰倦勤，不曰求逸，惟曰不得日奉先帝之几筵，躬行聖母之定省；又曰俾予一人獲遂事親之心，永膺天下之養。於是御素服於乘輿，尊几筵於內殿，退處堊室以終三年之喪。哀疚不忘，齋潔自若，欽事慈福，溫凊無違。嗚呼！茲豈非集孝道之大成，又豈慈惠愛親之所能盡也。大行至尊壽皇聖帝，宜天錫之曰哲文神武成孝皇帝，廟號孝宗。」
二十九日，命右丞相趙汝愚攝太傅，奉上孝宗哲文神武成孝皇帝諡冊寶于廟室。冊文曰：「孝孫嗣皇帝臣某。道之大者，擬議之所不能加；尊之極者，形容之所不能盡。然天地之德非可俄度，而總其大曰生；帝王之美非可易言，而極其至惟孝。誠以萬全之本，孝為之先，理無不該，治所從出，建人文而立極，包衆甫以用中。巍巍煌煌，充滿天地，生闡丕憲，沒垂閎休，振古無倫，不可尚已。恭惟大行至尊壽皇聖帝以天縱不世出之資，輔高明大有為之志，神武甚類於藝祖，至仁克叶於高宗。在位二十八年，紀綱法度，慶賞刑威，文物典章，源流品式，煥乎三辰之明，藹乎韶濩之音，截然風霆之震驚，沛然雨露之滲漉。雖精神之運微妙難測，而出治之迹較然可紀。方在冲幼，岐嶷徇齊，儼如神人，已係群望。就傅王邸，睿質日躋，沉潜聖經，反復舊史，發為言訓，有老師宿儒之所不及。洎膺付託，光御曆服，當宁太息，風揮日舒，蒐延畯明，昭發猷念。勤勞夙夜，以恢康濟久大之圖；明厲奮決，以起偷墯苟安之習。智出庶物，不流於滿假；
思周萬機，罔病於叢脞。規為建置，常欲淩厲漢、唐而紹休祖宗。故推對越之誠，首輯敬天之圖；充惻怛之念，洊頒卹民之詔。總章圜丘之迭舉，而報本之義盡；儒館辟廱之親臨，而右文之化展。重惜名器也，雖宮闈之恩澤屢減損而不卹；務公賞刑也，雖勳戚之抵冒必詰責而無赦。貢稱羨餘則卻之，法奏祥瑞則刪之。復六察之彈糾，不止於檢簿書之稽違；清三省之煩苛，貴在乎明朝廷之體要。課儒生以金穀，懼空言之無補；角進士以弧矢，慮戎備之或忘。申飭閹人，毋預軍政；體貌大臣，常延便坐。嚴更迭之法以練才實，躬臨遣之煩以達壅蔽。權任所寄，誕謾敗事者必謫；贄御之臣，請託為姦者必戮。孜孜汲汲，日不遑暇。群[工]奔走率職，而庶事秩然舉矣。至于躬服儉素，研精典學。聲色靡曼，未嘗留意，成湯之弗邇也；雙日休暇，閑坐書筵，孔子之時習也。反安南之象，則《旅獒》之不蓄；觀御苑之麥，則《無逸》之先知。乾文參乎典謨，宸畫麗乎河漢。儲宮入侍，每迪以剛健；安康下降，必訓以溫柔。旁采崔寔之達權，深嘉陸贄之忠藎。言動以為法則，身聲以為律度。厥惟始初，遭虜匪茹，赫然震怒，(焱)[猋]厲武節。念版圖之未歸，痛陵寢之弗祀，大講岐陽之蒐，翼申有扈之伐。而敵釁未啟，雄圖終鬱。雖宿恥之猶在，顧大誼之已明。此則有開於後來，將纘聖志而成之也。歷考自昔，粵帝與王，雖謹於初，鮮不終怠，而大行臨御既久，日新又日新，每深苞桑之戒，居軫朽索之懼。尊賢勵德，晚而彌篤，洋洋風聲，軼乎疆外。用能太和熏塞，方內底寧，肖翹跂行，罔不咸遂。神明未衰，王化方洽，迺舉神器以授聖子，揖遜之盛，光於有虞。方且獨超希夷，為衆父父，玩其清凈，福我邦家，而生民無祿，昊天不弔，奄棄大養，欻乘白雲。率土崩心，際天雨泣。末予小子，追念烈祖之訓，煢煢在疚，罔知攸濟。王公卿士，諏經訂禮，以謂因山匪遠，升祔有期，當崇徽稱，庸詔罔極。夫惟懿鑠，豈易管窺，亶是孝思，寔高載籍。承顏之敬，綿閏而益共「閏」上疑脫一「十」字，孝宗在位二十七年，共歷十次閏。；致養之隆，極九州而未已。和氣愉色，根本自然，纖介不形，淳篤天至。逮執喪紀，古制是遵。漢文弗思而輕變，晉武雖行而未盡。仁殫義備，如自聖明，固已挽百代之澆風，示一王之丕式矣。夫舜之獨稱大，武王、周公之獨稱達，豈其他聖賢皆不然，蓋即其特盛者而名之也。粵茲誄行，稽謀于天，鏤之玉簡，薦之清廟，於以揚厲景烈，宣明至公，貫顯幽而無慚，亘今古而如在。謹遣攝太傅、光祿大夫、右丞相、提舉編修玉牒、提舉實錄院、提舉編修國朝會要、天水郡開國公、食邑六千五百戶、食實封二阡戶趙汝愚，奉玉冊玉寶，上尊諡曰『哲文神武成孝皇帝』，廟號孝宗。伏惟威靈在天，膺受容典，於萬斯年，永疇厥後。嗚呼哀哉！謹言。」冊文右丞
相趙汝愚撰，知樞密院事兼參知政事陳騤書，寶文參知政事余端禮篆。
史／政書／宋會要輯稿／禮／禮四九／尊號／冊尊號雜錄附／寧宗(P.禮四九之六七)
十一月二日，命右丞相京鏜攝太傅，奉上孝宗紹統同道冠德昭功哲文神武明聖成孝皇帝徽號冊寶于廟室。冊文曰：「孝孫嗣皇帝臣擴。臣聞堯舜為五帝之盛，舜之繼堯則愈盛而不可及。故經傳所稱，必極其至，德曰大德，功曰大功，孝曰大孝，智曰大智，論其樂則曰盡善而又盡美，無非殫稱述之詞，極形容之意，以發揚其甚盛之美。萬世之下，巍巍煌煌，猶想見其如天之無不幬，如地之無不載者，豈無自哉！惟宋中興，聖作明述，揖遜授受，如舜繼堯。故承堯之運，循堯之道，重堯之華，稽古盛際，若合符節。然則建顯號，施尊名，揚厲昭揭，以詔無窮者，宜推崇無上，不一而足也。恭惟孝宗哲文神武成孝皇帝聖旨本於天縱聖旨：疑是「聖德」之誤。，精一得於心傳。粵自君德之潜，夙繫人心之望。逮親承神器之重，迺光紹正統之隆。謳歌來歸，信順協助。仰父子之相授，視唐虞而有光。清明之初，率循是務，憂勤念慮，宵旰圖回。闢數路以蒐攬人材，虛一心以延納忠讜。省費節用而率下以儉，輕刑蠲賦而撫民以仁。振舉紀綱，愛惜名器。賞罰必行，春生秋殺；號令必信，雷厲風飛。長轡遠馭，期於規恢，明謨雄斷，見於奮發。屬戎虜之犯順，命王師而徂征。指日奏功，聞風慕義。擣巢穴，復境土，志雖未遂；殺禮文，減金幣，威則已伸。于今邊陲，蔑聞烽警。至于欵郊丘，饗宗(祐)[祏]，幸館學，閱將士，御華光而親講讀，剙延和而勤咨詢。文事武備，並舉交修。時和歲豐，重熙累洽。方且作敬天之圖，見(見)祗敬之弗怠；裒卹民之書，示寬卹於無窮。居安思危，長慮卻顧。是以二十八載致治之盛，掩乎五三六經載籍之傳。若乃道盡事親，誠荐致孝，備四海九州之養，謹五日一朝之儀，常若靡皇，久而益敬。當思陵之厭代，居黝廬而執喪。甫畢橋山，旋安清廟，遂以天下，畀于上皇。奉几筵如平日之誠，服苴麻終三年之制。鄙(文)漢文倡易月之失，陋晉武惑除服之非，斷以力
行，自我作古。謹終追遠，處北宮而靡寧；送往事居，奉東朝而彌謹。雖務哀情之過，抑圖慈抱之寬。此聖人之德無以加，自開闢以來未之有也。臣惕惟菲質，欽紹丕基。燕翼孫謀，嘗承訓飭；潤色祖業，敢後顯揚？第惟乾坤之難名，亦豈繪畫之能盡？敬因蒼璧禮天之始，肅陳白玉鏤牒之文。謹遣金紫光祿大夫、右丞相、提舉編修玉牒、提舉實錄院、提舉編修國朝會要、提舉編修勅令、豫章郡開國公、食邑六千一百戶、食實封二千戶京鏜，奉玉冊玉寶，加上徽號曰『孝宗紹統同道冠德昭功哲文神武明聖成孝皇帝』。仰惟皇矣烈祖，顧于我家，申錫無疆，克昌厥後。謹言。」冊文參知政事兼知樞密院事謝深甫撰，參知政事何澹書，寶文簽書樞密院事葉翥篆。
同日，著作佐郎、兼翰林權直、兼權禮部郎官陳宗召上憲聖慈烈皇后諡議。議曰：「臣聞周家肇造，施(造)[祉]子孫，思齊嗣徽，詒謀燕翼。于時以來，胥宇自滸及岐，寔惟大姜艱難經始；然而閱母儀於四世，擁聖於三朝，則莫之聞也。漢室重興，系隆基統，性仁躬儉，甄貺振炎。于時征伐將兵，徙淯旋洛，寔惟光烈勤勞叶圖；然而侈尊養於九齡，衍號榮於七冊，則莫之見也。惟天眷顧宋德，惟宋迓續天休，端瑞坤元，於赫景運，立憲垂則，再造有家，秉惠著慈，丕佑累聖，功茂德盛，不能盡宣。巍巍乎，煌煌乎，弗可及已！繄欲篤追遠之志，煥賁崇之彝，則諡以彰功，名以賓實，誠邦家之景鑠，古今之豐規。允屬明時，發揚大美，天人協契，咸在茲歟！恭惟大行太皇太后淑哲而聰文，儉恭而仁聖，德足以配乾之運，明足以儷日之常。言動雍容，肅然法度，威容端穆，蔚有禮儀。昔者神羊告符，絳輝貫室，灼知帝意，垂羨皇圖。蓋自高宗規恢復古，則啟贊謨斷，同乂艱難。航海之初，扈兵失軌，后擐戎服，射中數人，悉就梟擒，事克康濟。外虞迄靖，內政畢修，祗奉慈寧，日精寢膳，藥皆親餌，帶鮮釋衣。言婉計周，進賢是勸，誠明慮遠，贊巽惟先，頤懌大庭，全享曼壽。亦粵孝宗，膺寶祚，(風)[夙]勤保養，特著恩仁。助決高皇，親傳神器。天日之表，慈訓所形，黃屋非心，並安至養。甘旨必奉，燕虞必躬。芙蓉幸遊，大安侍宴，四登瑤冊，歲介玉巵。退處重華，密供長樂，事親之篤，邃昔所無。至于上皇，祗承畀付，參定文命，光授神孫，夤事層闈，疊隆顯號，[時]則有慈福之稱。逮聖上遹駿巽謨，飾御簾帷，備勤擁立，曾孫有慶，天下以寧，時則有光佑之號。若乃大練瀚服，斥翠賤璣，《葛覃》之儉也；選采嬪媛，登御掖闈，《關雎》之風也；開寤淵衷，援據前古，《雞鳴》之戒也；閔勞臣下，甄別勳勤，《卷耳》之義也。而又研繹詩雅，基化二南，璿闈邃深，牓以賢志，成誦《通鑑》，陳戒后家，畹戚勸趨，厲以學行，其思遠矣。游心藻墨，耽樂典文，寶畫銀鈎，儷美堯翰；凝神澹漠，咀味道真，鳳篆龍編，日虔仙籍，其志崇矣。故輔治南內凡二十年，婦順宣明，陰教敷鬯，承祀宗廟，潔共粢盛，助篤求才，政銷私謁，而內治彰。優游東朝三十有五年，天貺叢臻，人心驩贊。養有聖子，禪有重孫，慶衍祥流，禮明物盛而全福備。方當綿萬年之曆，來五日之儀，行地無疆，鞏宋罔極，遽興厭世，不返乘風。漢殿深沉，迥閟含飴之樂；[瑤]池杳渺，空傳飛鶴之迎。然
而嗇用廣儲，豫裁陵役，卻藥輟進，務全護醫，若德與仁，亦至矣乎！仰聖上之懷思，期恩慈之報稱，中禁舉為期之制，外庭從易月之宜。延詔司存，飭豐卹典，媲垂簾而質諡，即因山而圖陵，有以見維則之繩，謹終之厚矣。竊觀世有后德，莫如聖朝。若章獻明肅則擁祐仁皇，同決幾政；若慈聖光獻則援立英宗，傳序神廟；若宣仁聖烈則決策泰陵，臨朝九載；若欽聖獻肅則預立哲后，宅勤帟帷；若昭慈聖獻則基命中興，載定宗社。至于贊堯舜，以武繼文，戮力一心，垂摹四世，時維太后，視前增輝。輯懋飾終之經，肇閎易名之義，宜鋪張而揚厲，俾碩大而光明。謹按《諡法》：『聖能法天曰憲，通達先知曰聖，視民如子曰慈，安民有功曰烈。』夫叶扶炎正，共致太平，苞偃干戈，黼黻禮樂，非憲之大歟？蚤贊巽，申衍孫謀，允玩冲虛，躬享康祉，非聖之至歟！備嘗艱險，鞏成至功，涵澤深長，躋民仁壽，非慈之盛歟？基圖有永，宗廟再安，肅擁重闈，本枝百世，非烈之偉歟？嗚呼！道大者莫容管窺，德隆者尤難藻繪。伊欲合典墳而齊久，被金石以宣聲，庸建塗山之勳，(戎)[式]昭媧石之造。俯欽明命，恭獻斐辭，闡繹號文，受成廟(佑)[祏]，于以昌億祀之慶，于以媚在天之靈。大行太皇太后請諡曰『憲聖慈烈皇后』。」
史／政書／宋會要輯稿／禮／禮五八／諡／歷代帝諡(P.禮五八之一一)
八月二十九日，太師、魯國公蔡京等
上加上神宗皇帝徽號曰體元顯道法古立憲帝德王功英文烈武欽仁聖孝皇帝。議曰：「臣等聞帝有所生，王有所成，事業不同，名聲異號，其來尚矣。自昔至治之君，殊功俊德，敷于四海，垂裕後昆，必有丕顯之號發揚而光大之，著在簡冊，揭若日月。然後普天之下，於萬斯年，傳誦不絕，嗚呼盛哉！若乃建非常之業而未備非常之稱，仰不足以慰在天之靈，俯不足以厭兆民之情，則在我嗣聖。敷賁前人，率籲衆志，弗敢已也。恭惟神宗皇帝稟上聖之姿，躡興王之運。爰自初政，慨然有為。遠鄙漢、唐之因循，近悼五季之卑陋。解越拘攣，追縱三代。帝王之美，巍巍煌煌，光塞天地，不可殫述，姑摭其大略而敷繹之。惟我神考，欽事兩宮，孝思維則；親睦九族，和樂且孺。旌別淑慝，登崇俊良。立原廟以燕祖宗，而春秋非懈；別二郊以事神祇，而天地明察。黜雕蠱篆刻之文，以求經術之士，攷賓興賢能之法，以革科舉之弊。以免役息民而力有餘，以青苗助民而用不匱。賑恤艱阨、則有常平以理財，懋遷有無、則有市易以通貨。乃勸農桑，而千耦其耘，百穀盈止；乃嚴保伍，而兵政以寓，奇(袤)[衺]以察。酌《六典》而正官名，則分職率屬而百僚師師；制九軍以飭戰法，則有嚴有翼而征師烈烈。乃議禮文，以興制度，而下土是式；乃考鍾律，以審音樂，而先祖是聽。至于西戎匪茹，敢讎大邦，乃命將帥，恭行天討，豈窮兵哉，勤
恤民隱也。東夷慕義，來獻其琛，乃遣使臣，寵宣王靈，豈好大哉，澤及四海也。是以十有九年之間，天下均被其賜，日星循軌，川洛效珍，叶氣嘉生，薰為太平。至若精微之學，表裏六經，雲漢之章，昭回萬物，則天縱之能，得乎自然。功蓋天下，謙以自牧，屢卻尊號，發于至誠，則不居之聖，無愧前哲。洋洋乎大哉！由三代以還，信史所戴，未之聞也。大勳既集，泰陵紹統。于斯時也，群臣訂議，請于太室，荐于明神，所以合國人之公願，以鋪張對天之宏休，匪曰後人之私也。歲在崇寧，明詔下頒，以謂德不可以先言運，功不可以特言建，乃易大號，于德曰帝德，于功曰王功，亦云至矣。然議臣講求，理有未盡，則丕昭究宣，其有待于今日。臣等聞之，堯、舜盛帝也，而二《典》所書以『若稽古』為言；文、武顯王也，而詩人歌之曰『皇王惟辟』。惟神宗皇帝與堯、舜、文、武相望于千百載之後，道同而心契之。是以先民是若，舊章是由，操以為驗，稽以為決者，有所謂法古；權輿萬事，綱紀四方，有典有則，有倫有要，制而用之以為法，舉而措之以為業者，有所謂立憲。而崇寧加號，曾未之及，固宜軫孝思，發德音，增長鴻烈，著于徽稱。若夫參天之載，順帝之則，不言而四時行，得一而天下正，所以為體元；降神出明，探賾索隱，形于五味，列為九變，所以為顯道；如天之無不燾，如地之無不載，而遠同乎二帝，是之謂帝德；六府孔修，三事惟和，而
上比乎三王，是之謂王功；藻色以明之，聲音以揚之，所以藩飾顯設者無所不備，是之謂英文；陽開陰閉，雷動風行，所以震曜威服者無所不至，是之謂烈武。於穆不已，兼愛無私，非曰欽仁乎？大而化之，永言保之，非曰聖孝乎？則昔時之議，無得而易矣。竊惟神人無名，不可以形容；大聖有作，或得而擬議。合而言之，庶幾道備德全，善幷美具，寫之琬琰，編之詩書，永永萬年，與宋無極。伏請增上徽號曰神宗體元顯道法古立憲帝德王功英文烈武欽仁聖孝皇帝。」
史／政書／宋會要輯稿／儀制／儀制八／集議／孝宗／紹興三十二年(P.儀制八之一九)
紹興三十(年)[二]年六月二十日，孝宗即位，未改元。詔有(可)[司]集議太上皇帝、太上皇后合上尊號。續禮部太常寺言：「用今月二十二日宰執、侍從、臺諫、兩省官、禮官於尚書省集議。」從之。至是，尚書左僕射陳康伯、知樞密院事葉義問、參知政事汪澈汪澈：原作「汪轍」，據《宋史‧汪澈傳》改。、同知樞密院事黃祖舜、翰林學士洪遵、尚書禮部侍郎黃中、中書舍人史浩、敷文閣待制知臨安府趙子潚、敷文閣待制樞密都承旨徐嚞、權尚書戶部侍郎吳芾、權尚書禮部侍郎呂廣問、權尚書兵部侍郎陳俊卿、權尚書刑部侍郎路彬、權尚書工部侍郎許尹、宗正少卿張闡宗正少卿：原作「權尚書工部侍郎」，按據《建炎要錄》卷二○○，此年六月四日以張闡為宗正少卿，據改。、太常少卿王普、尚書禮部員外郎劉儀鳳、太常寺吳龜年「太常寺」下疑脫「丞」字。、太常博士林栗、太常博士楊民望、太常寺主簿嚴杭奏：「臣等竊惟至德之世，如容成、大庭、赫胥，皆洪荒杳邈，莫得而詳。自《詩》《書》所載，其甚盛者，必曰堯舜。迹其所以致之之效，能以天下遜。考之於古，皆以耄期而倦勤。天下後世，猶為美談。恭惟太上皇帝撥亂反正，身濟大業，中興之功，煌煌乎不可掩已。方時敉寧，國威復振，上之五緯循度，下而百穀登衍。大功崇成，退卻不居，以春秋鼎盛之年，
脫屣萬乘，粃糠唐虞，古今一人而已。夫五帝之壽，唯堯最高；百王之聖，唯堯獨冠。今茲高世之舉，視堯有光，謂宜以『光堯壽聖』為號，庶幾揚鴻烈而章緝熙，仰副太上皇帝巍巍甚盛之德。恭請上太上皇帝尊號曰『光堯壽聖太上皇帝』，太上皇后尊號曰『壽聖太上皇后』。臣等謹議。」二十三日，有旨恭依，令學士院降詔，太上皇帝宜恭上尊號曰光堯壽聖太上皇帝，太上皇后宜恭上尊號曰壽聖太上皇后，仍令禮部太常寺疾速討論禮儀，條具申尚書省取旨。
史／政書／宋會要輯稿／瑞異／瑞異一／祥瑞雜錄／真宗／景德三年(P.瑞異一之一○)
三年五月一日，司天監言：「先四月二日夜初更，見大星色黃，出庫樓東騎官西，漸漸光明，測在氐三度，鄭之分野，壽星之次，後益潤澤。謹按《星經》：瑞星有四，其一曰周伯，色黃，煌煌然，所見之國大昌。又按《太一占》云：王者制禮作樂，內外咸得其宜，四方之事無蓄滯，君上壽考，國運大昌，則周伯星出。天示殊休，允符聖運。乞付史館。」從之。文武百官上表稱賀。初，是星之見，知星者屢言嘉瑞，雖考驗有據而帝未之信。至是，司天監、翰林天文連狀稱述，始聽羣臣表賀。
史／政書／宋會要輯稿／補編／樂曲(P.370-2)
熙寧十年，南郊增一曲。
清都未曉，萬乘並駕，煌煌擁天行。祥風散瑞藹，華蓋聳旂，常建耀層城。四列兵衛權火映，金支翠旌。衆樂警作，充宮廷皦繹成。和聲。紺()[幄]紺褰：「」字不見于字書，疑是「幄」的訛字。褰，袞冕明。妥貼壇陛，宵陛振璜珩。神格至誠，雲車下冥冥。儲祥降嘏，莫可名。御端闕，朌敷號榮。澤翔施，溥茂祉，均被含生。
《六州》千載運，寶業正遐昌。欽至道，崇明祀，盛禮邁前王。鑾輅動，萬是驣驤騰萬是驣驤騰：《宋史‧樂十五》，作「萬騎騰驤」。。馳道紛綵仗，瑞日煌煌。奉祕檢，玉羽群翔，非霧滿康莊。朝真館朝真館：《宋史‧樂十五》，「朝」上有「躬」字。，齊心繹思，順風俯拜，奠酒勢蕭薌。和聲。精衷達，飈輪降格昭彰。回羽斾，駐琱輦，舊地訪睢陽。饗淸廟，孝德光輝孝德光輝：《宋史‧樂十五》，「光輝」作「輝光」。。留靈場留靈場：《宋史‧樂十五》，「留」作「」。「」與「留」的俗字「」形近，致訛。，星羅萬國珪璋。陳牲幣，金石鏘洋，景福降穰穰。垂衣法座，恩覃群品，慶均浹宇慶均浹宇：《宋史‧樂十五》，「浹」作「海」。，聖壽保無疆。
《十二時》乾坤泰，帝祚遐昌帝祚遐昌：《宋史‧樂十五》，「祚」作「壽」。，宇內樂平康宇內：《宋史‧樂十五》「內」作「縣」。。真遊降格，寶誨昭彰，宸蹕造仙鄉。崇妙道，精意齋莊。疑靈場疑靈場：《宋史‧樂十五》，「疑」作「款」。，潔豆薦芬芳，備樂奏鏗鏘。猶龍垂裕，千古播休光。極褒楊，明號洽徽章。和聲。朝修展，春豫諧民望，觀文物煌煌。言旋羽衛，夙設壇場夙設：《宋史‧樂十五》「夙」作「肅」。，報本達蕭薌。申嚴配申嚴配：《宋史‧樂十五》，「配」作「祀」。，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫祐永無疆。
《神宗神主祔廟導引》嘉祐八年
九虞初畢，黼座掩瑤觴，羽衛盛煌煌。數聲淸蹕來天上，想象赭袍光。新成淸廟勗雲堂，孝饗奉蒸嘗。子孫千載承丕緒，景福介無疆。
史／政書／宋會要輯稿／補編／帝后尊號(P.542-2)
冊寶入門，用《正安》治平四年，有司撰一曲。　　在宋五世，天子神明。群公奉冊，迺揚鴻名。金書煌煌，遹[觀厥]成遹[觀厥]成：原僅作「遹成」，據《詩‧大雅‧文王有聲》補。。思皇多祐，與天同聲。
降坐，用《乾安》　袞衣繡裳，嚴威肅莊。八音具張，簨簴龍驤。[玉簡瑤章，金書煌煌。壽千萬年，與天比長]「龍驤」以下原脫「玉簡瑤章，金書煌煌。壽千萬年，與天比長」十六字，據《宋史》卷一三八〈樂志〉十三補。。
冊寶出入，用《正安》熙寧二年，有司撰三曲。煌煌鳳宇，王氣宛延。天門崛岉，飛驂後先。龍簨四合，奏鼓。母儀天下，何千萬年。
皇帝降座，以《乾[安]》安：原脫，據《宋史》卷一三八〈樂志〉十三補。　　皇帝仁孝，總臨萬方。褒顯其親，(日)[曰]嚴以莊。龍袞翼翼，玉書煌煌。傳之億世，休有烈光。
史／政書／宋會要輯稿／補編／樂(P.830-2)
導引一首　清都未曉，萬乘並駕，煌煌擁天行。祥風散瑞藹，華蓋聳旂常，建耀層城。四列兵衛，爟火映金支翠旌。衆樂警作(克)[充]宮廷充：原作「克」，據文意改。，皦繹成。　紺幄掀，袞冕明。妥帖壇陛，宵昇振璜珩，神格至誠。雲車下冥冥，儲祥降嘏莫可名。御端闕，盼敷號榮。澤翊施溥，茂祉均被含生。
子／醫家／御定佩文齋廣群芳譜／穀譜　卷七至卷十／卷九　黍等／嘉禾／集藻／表(P.31-1)..[文淵閣四庫全書本]
［集藻］
〔表］
〔増〕唐張說〈為留守奏嘉禾表〉臣聞天聽自人神和在徳代非乏瑞罕遇開泰之期福不虚徴必俟休眀
之主伏惟皇帝陛下仁覆萬靈孝理四海政每先扵帝籍役不紊扵農時嘉氣横㳺祥風紛灑騰文煒色九光連合扵貞眀逸軰殊倫百寶駢滋扵動植臣今月日奉進㫖告望鳳臺慶山醴泉之瑞其日扵山陵東栢城内得嘉禾一本臣初見衆苗亘壟香穎垂秋嘉玩繁滋欲觀成粒左右無識折以呈臣異其綠葉綬舒葱芒璧秀熟視竒状乃知嘉祥下則異畝合莖上又同連䨇穂昔雍熈之代政理之君雖導出應時而生不擇地未有託
根神域彰孝徳之能深吐秀夀宫助粢盛之豐潔此盖睿誠通感靈祐降祥中古以来未覩斯美臣籍慶宗枝久沐星潢之潤躬持瑞穎預奉天保之符忭悦之誠倍兼恒品　符載〈廬州進嘉禾表〉臣某言得廬州刺史裴靖状稱巢縣百姓唐海母䘮廬墓手自耕植以備祠祭無何扵粟田之中輙産嘉禾一本六穂一本五穂即時差録事叅軍朱寧丁寧考驗事状眀白臣聞感天地者存乎誠通神眀者極乎孝蘊而為精粹𤼵而為禎祥上
𤣥與之獻酬后土為之泄露故使騰芳髙隴擢穎清秋冠九榖之英英増大田之藹藹此皆陛下聖徳茂鴻化洽名教生人之内有淳孝靈瑞之下有嘉禾邁風烈扵前王煥丹青扵唐史不然何幽贊𤣥答其若是乎臣猥以鈍劣祗守風土宣陛下之恩澤撫陛下之庶甿覩茲盛美光榮耳目不勝歡忭踊躍之至　權徳輿〈嘉禾合穂表〉伏見武俊所奏恒州鼓城縣生嘉禾一本合穂又盧徵奏華州鄭縣獲嘉禾一穂者謹按孫氏瑞應圖曰
嘉禾者五榖之長王者徳茂則生伏惟陛下徳叶𤣥功仁育生類同穎擢秀殊祥並時昔周道既昌唐叔以獻表天下和平之兆為隂陽訢合之符五榖登成百嘉儲祉𤼲扵厚載集是休徴况嶽鎮之方表章繼至感通昭晰莫甚扵斯臣等忝列台司喜倍恒品　桞宗元〈賀嘉禾表〉今月某日宰臣以幽州所進嘉禾圖各一軸示百寮者伏以嘉榖順成靈貺昭格天人合應遐邇同心伏惟皇帝陛下睿謀廣運神化旁行植物知仁祥圖應聖
靈嶽不愆扵贊佑燕谷用遂扵生成豐稔隨均知朔南之被澤休嘉克叶見天地之同和六穂慚稱扵漢臣異畝恥書扵周典自中形外均慶同歡臣謬職憲司獲覩嘉瑞無任抃躍之至　〈禮部賀嘉禾及芝草表〉伏見今月某日内出劍南所進嘉禾圖及陕州所進紫芝草示百寮者珍圖煥開瑞彩交映遐邇偕至福應攸同伏惟皇帝陛下緝熈至道保合太和天惟𤼲祥地不愛寶嘉禾擢質靈草抽英獻于王庭唐叔慚同穎之異薦諸郊
廟班史謝連葉之竒既呈薿薿之祥更覩煌煌之秀豐年斯著聖夀用彰飲和之人歡忭無極臣等優㳺至化披翫殊姿慶忭之誠倍百恒品　張仲素〈賀嘉禾表〉伏見鄆州東平縣官荘地内有禾異壠䨇本合成一穂畫圖奏進傳示百寮者謹按瑞應圖曰王者徳茂而太平君臣和則嘉禾朱草以甲萌言不得中和之氣即不生也伏惟陛下鼓和風茂休應泰階平扵上下大中建扵人臣神眀是若徵見必報通彼殊壠總其䨇莖滋大澤
以㝠造成嘉穂而薦和合為一彰至化之會同堅而好表資生之豐實推物類以得天意觀繪事而擬靈篇凡在班行咸同慶幸
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／七言律詩(P.19-2)..[文淵閣四庫全書本]
［七言律詩］
〔増〕唐白居易〈石榴樹〉可憐顔色好隂凉葉翦紅牋花撲霜傘葢低𡸁金翡翠薫籠亂搭繡衣裳春芽細炷千燈㷔夏蕊濃焚百和香見説上林無此𣗳只教𣑯李占年芳　杜牧〈見𥠇三十中庭海榴花謝〉矜紅掩素似多才不待櫻桃不逐梅春到未曽逢宴賞雨餘争
解免低徊巧窮南國千般艶趂得東風二月𨳩堪恨王孫浪逰去落英狼籍始歸来　方干〈海石榴〉𠅘際夭妍日日看每朝顔色一般般滿枝猶待春風力數朶先欺臘雪寒舞蝶自隨歌拍轉逰人只怕酒杯乾久長年少應難得忍不叢邊到夜觀
〔原〕皮日休〈庭際海石榴花盛發有寄〉一夜春光綻綘囊碧油枝上晝煌煌風匀衹似調紅露日暖惟憂化赤霜火齊滿枝燒夜月金津含蕊滳朝陽不知桂𣗳知情否無限同遊阻陸郎
〔増〕陸
龜蒙〈和襲美海石榴花發見寄次韻〉紫府真人餉露囊猗蘭燈燭未熒煌丹華乞曙先侵日金㷔欺寒却照霜誰與佳名從海曲祇應芳裔出河陽那堪謝氏庭前見一段清香染郄郎　宋歐陽修〈西園石榴盛開〉荒䑓野徑共躋攀正見榴花出短垣緑葉晩鶯啼𠁅宻紅房初日照時繁最憐夏景鋪珍簟尤愛晴香入睡軒乘興便當携酒去不湏旌騎擁車轅
〔原〕方九功〈海榴花〉春花落𥁞海榴開竒種誰分寶地栽斜日捲簾深色映晚風
隔座暗香来披襟更擬頻燒燭把臂何妨數舉杯最愛芳時看不去繁枝折向月中廻
子／醫家／御定佩文齋廣群芳譜／花譜　卷二十二至卷五十三／卷三十　荷花二／集藻／四言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十
花譜
荷花二
［集藻］
［四言古詩］
〔増〕晉傅𤣥〈芙蕖〉煌煌芙蕖從風芬葩照以皎日灌以清波隂結其實陽𤼵其花金房緑葉素株翠柯
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／七言古詩(P.11-1)..[文淵閣四庫全書本]
［七言古詩］
〔增〕唐權徳輿〈慈㤙寺清上人院牡丹歌〉澹蕩韶光三月中牡丹偏自占春風時過寳地尋香徑已見新花出故叢曲水𠅘西杏園北穠芳深院紅霞色擢秀全勝珠樹林結根幸在青蓮域艶蕊鮮房次第𨳩含烟洗露照蒼苔龎眉𠋣杖禪僧起輕翅縈枝舞蝶來獨坐
南臺時共美間行古刹情何已花開一曲奏陽春應為芬芳比君子
〔原〕白居易〈牡丹芳〉牡丹芳牡丹芳黃金蕊綻紅玉房千片赤英霞爛爛百枝絳㸃燈煌煌照地初開錦繡叚當風不結蘭麝囊仙人琪樹白無色王母蟠桃小不香宿露輕盈泛紫艶朝陽照耀生紅光紅紫二色間深淺向背萬態隨低昂暎葉多情𨼆羞面卧叢無力含醉妝低嬌笑容疑掩口凝思怨人如斷膓穠姿貴彩信竒絶雜卉亂花無比方石竹金錢何細碎芙蓉
芍藥苦尋常遂使王公與𡖖士遊花冠葢日相望庳車軟輦貴公主香衫細馬豪家郎衛公宅静閉東院西明寺深開北廊戲蝶雙舞㸔人乆殘鶯一聲春日長共愁日照芳難駐仍張帷幕𡸁隂凉花開花落二十日一城之人皆若狂三代以還文勝質人心重華不務實重華直至牡丹芳其來有漸非今日元和天子憂農桑䘏下動天天降祥去年嘉禾生九穗田中寂寞無人至今年瑞麥分兩岐君心獨喜無人知無人知可歎息我願暫
求造化力減却牡丹妖艶色少迴𡖖士愛花心同似吾君憂稼穡
〔增〕李賀〈牡丹種曲〉蓮枝未長秦蘅老走馬駝金劚春草水灌香泥却月盆一夜綠房迎白曉美人醉語園中𤇆晩華已散蝶又闌梁王老去羅衣在拂袖風吹蜀國絃歸霞帔拖蜀帳昬嫣紅落粉罷承㤙檀郎謝女眠何𠁅樓臺月明燕夜語　李咸用〈逺公𠅘牡丹〉雁門禪客吟春𠅘牡丹獨逞花中英雙成膩臉偎雲屏百般姿態因風生延年不敢歌傾城朝暮雲雨愁娉婷
蕊繁蟻脚粘不行蝶迷蜂醉飛無聲廬山根脚含精靈𤼵姸吐秀藂君庭湓江太守多閒情欄朱繞絳㽞輕盈潺潺醁醴當風傾平頭奴子啾銀笙紅葩艶艶交童星左文右武憐君榮白銅堤上慙清明
〔原〕宋歐陽修〈洛陽牡丹圖〉洛陽地脉花最冝牡丹尤為天下竒我昔所記數十種于今十年半㤀之𨳩圖若見故人面其間數種昔未窺客言近嵗花特異徃徃變出呈新枝洛人驚誇立名字買種不復論家貲比新較舊難優劣争先擅
價各一時當時絶品可數者魏紅窈窕姚黃肥夀安細葉開尚少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花雖新我未識未信與舊誰姸𡟎當時所見已云絶豈有更好此可疑古稱天下無正色似恐世好隨時移鞓紅鶴翎豈不美斂色如避新來姬何况逺說蘓與賀有𩔖後世誇嬙施造化無情疑一㮣偏此著意何其私又疑人心愈巧偽天欲鬬巧窮精微不然元化樸散乆豈特近
嵗尤澆漓争新鬭麗若不已更後百載知何為但令新花日愈好惟有我老年年衰
〔增〕歐陽修〈謝觀文王尚書恵西京牡丹〉京師輕薄兒意氣多豪俠争誇朱顔事年少肎慰白髪将花插尚書好事與俗殊憐我霜毛苦蕭颯贈以洛陽花滿盤鬭麗争竒紅紫雜兩京相去五百里㡬日馳來足何㨗紫檀金粉香未吐緑萼紅苞露猶浥謂我甞為洛陽客頗向此花曾渉獵憶昔進士初登科始事相公沿吏牒河南官屬𥁞賢俊洛城池籞相
連接我時年纔二十餘每到花開如蛺蝶姚黃魏紫腰帶鞓潑墨齊頭藏綠葉鶴翎添色又其次此外雖妍猶婢妾爾来不覺三十年嵗月纔如熟羊胛無情草木不改色多難人生自摧拉見花了了雖舊識感物依依㡬抆睫念昔逢花必沽酒起坐驩呼屢傾榼而今得酒復何為愛花繞之空百匝心衰力懶難勉强與昔一何殊勇怯感公意厚不知報墨筆淋漓口徒囁　梅聖俞〈牡丹〉洛陽牡丹名品多自謂天下無能過及來江南花亦
好絳紫淺紅如舞蛾竹隂水照增顔色春服貼妥裁輕羅時結遊朋去尋玩香吹酒面生紅波粉英不忿付狂蝶白髪強插成悲歌明年更𨳩余已去風雨摧殘可奈何　韓欽聖〈問西洛牡丹之盛〉韓君問我洛陽花争新較舊無窮已今年誇好方絶倫明年好更還相比君疑造化特著意果乃區區可羞恥甞聞都邑有勝意既不鍾人必鍾此由是其中立品名紅紫葉繁矜色美萌芽始見長蒿萊氣熖旋㸔壓桃李乃知得地偶增異遂出
羣葩號竒偉亦如廣陵多芍藥閭井荒殘無可齒淮山𨗉秀付草樹不産髦英産佳卉人於天地亦一物固與萬𩔖同生死天意無私任自然損益推遷定有彼彼盛此衰皆一時豈闗覆幬為偏委呼兒持𥿄書此說為我緘之報韓子
〔原〕蘓軾〈惜花〉吉祥寺中錦千堆前年買花真盛哉道人勸我清明來腰皷百面如春雷打徹凉州花自開沙河塘上戴花回醉倒不覺吴兒咍豈知如今雙鬢催城西古寺沒蒿萊有僧閉門手自栽千枝萬
葉巧翦裁就中一叢何所似碼碯盤盛金縷杯而我食菜方清齋對花不飲花應猜夜來雨雹如李梅紅殘綠暗吁可哀　楊萬里〈題周益公天香堂牡丹〉君不見沉香𠅘北専東風謫仙作頌天無功又不見君王殿後春第一領袖衆芳捧堯日此花同春轉化鈞一風一雨萬物春十分整頓春光了收黃拾紫歸江表天香染就山龍裳餘芬却染水雲鄊青原白鷺萬松竹被渠染作天上香人間何曾識姚魏相公新移洛陽裔呼酒先招野
客㸔不醉花前為誰醉
〔增〕元張養浩〈毛良𡖖送牡丹〉三年野𠁅雲水俱逢春未始襟顔舒故人持贈木芍藥慰我意重明月珠入門神彩射人倒荒邨争㸔傾城姝急呼瓶水浴紅翠明窓浄几相依於自言私第惟此夲每開蹏轂窮朝晡樹髙丈許花數十紫雲滿院春扶踈栽培直訝天上種熏染不𩔖人間株有時風蕩香四出舉國皆若蘭為裾貧家蔀屋僅數椽照耀無異華堂居天葩如此忍輕負轉首夢斷巫山孤明當灑掃遲鳧舄
未審肎踵荒寒無余聞感徳良勤劬乆習懶散倦世途深藏非是徳公傲索居莫哂儀曺愚禁厨一臠味已得𩔖推固可知其餘君持詩去為花誦蜂蝶應亦相歡娱　宋褧〈朝元宫白牡丹〉瑶圃廓落崑崙髙霓旌豹節凌旋飈東門偷種來塵囂開雲鏤月百千瓣雪痕氷璺辭鎪琱重臺複榭玉版白濕露擁出青霞嬌瓊娥愛春受春足香腴酥膩愁風消人間洛陽紅紫妖紫霞灔灔吹秦簫青鸞望極何當招
〔原〕明桑恱〈白牡丹〉一春無計
消繁華坐香傍色餐流霞妖桃穠李俱小器揩目晩㸔花大家素質盈盈美無度何年謫下瑶臺路精神飛入銀河篇體態都歸洛神賦神樂觀主容臺𡖖空花壓眼真無情吾儕放浪為無事東風斗酒消春晴曾聞二夲歸天上㡬度重瞳轉相向内園㸃綴黃金屋禁苑安排紫絲帳朅來此種㽞人間託根洞府非塵寰隨時窮達花不識天遊何必乗青鸞萬事到頭俱瑣瑣大觀萬物皆無我半醉題詩謝主人名花可鑄傳千古　沈周〈吴
瑞𡖖染墨牡丹〉雨晴風晴日杲杲趂此㸔花花更好澆紅要𥁞三百觴請客不湏辭量小野僧栽花要客到急掃風軒破清曉知渠色相夲来空未必真成被花惱吴生又與花傳神𥿄上生涯春不老青春展卷無時無姚家魏家何足道　唐順之〈同院僚觀閣中牡丹作〉西掖衡連翡翠城籠𤇆裊霧百花明祗謂紫薇方吐萼忽言紅藥已敷英紅藥葳㽔艶盛陽萬年春色在文昌寜同鄴下芙蓉苑詎比洛陽桃李場裁成異瓣千般錦纈就
同心一様黃金閣披時渾是畫𦂶樓凝處并疑妝濯枝故向鳳池上裛露偏依仙掌傍仙掌嶙峋對鳳池詞郎侍直鷺鴛齊玲瓏玉佩花間映飄曵羅衫葉下迷花間葉下情無極含笑含嬌似相識羞将雞舌鬭馨香欲取䴊冠並顔色翠幙分㸔態轉新朱欄斜𠋣不勝春未採孫根助靈液聊持芳蕊贈佳人　王世貞〈季園賞白牡丹〉三月一出遊季園千竒萬麗攅雕欄紛紛紅紫𥁞辟易中有一株白牡丹初疑龍池晏罷舞雙成盤又似洗
頭盆暫缷天女冠姑射寒生雪膚粟鬰儀風細霓裳單河宗攻玉乍成斗鮫室淚珠叢作團優鉢曇名亦浪語璚花么麽何足觀太真霞臉帶醉色覩此亦學江妃酸舉觴酬季郎化工在手汝不難得非揚州觀頭逢七七又何必善和坊裏延端端即使宋人琢此瓣百嵗那得兹花㸔老夫乆寂寞為爾暫為歡𠕂進金叵羅屬客莫留殘日落不落天闌干欲去不去心桓皎然秀色轉可餐他年倘許蕊珠會別跨長螭勝紫鸞
〔增〕陸師道
〈昌公房㸔牡丹歌〉甞聞樂府牡丹芳春來一城人若狂我今日日被花惱毋乃花滛如洛陽吴中三月花如𦂶百品千名鬭竒靡名園徃徃平泉莊禪宫處處西明寺我今曵杖登武丘昌公精舎花枝𣐱動如迎笑静若醉頰白腮紅名玉樓此花初移得春淺六寸圎開天女面對花一飲三百杯醉裏題詩寫花片沈家白花湼不緇三花相亞玉交枝何郎膩粉拭香汗虢國新妝淡掃眉主人開筵浮大白為花傳神贈賔客輕綃颯颯欲飄香
琪樹盈盈轉生色酣酒為言興未已邀㸔石佛千頭紫衣色相鮮繡佛前天芬似入祗林裏初來一朶如傾杯坐乆數花相次開花神好客向客笑不用臨風羯鼓催三日㸔花花轉靚未似潘園稱最盛中庭一樹丈五髙碧瓦雕簷錦叢映西齋亦是玉樓春數之二百花色勻夀安紅與細葉紫更有異種誇東隣越羅蜀錦㸔不足艶裹明妝貯金屋身如遊蜂繞花戲月明還向花房宿也知天意自憐人但令到𠁅花枝新况逢晴景與佳侣
狂吟爛醉今經旬人生歡樂能㡬許百病千愁更風雨安得年年似此遊作歌且紀千花譜
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／五言古詩(P.9-1)..[文淵閣四庫全書本]
［五言古詩］
〔增〕宋歐陽修〈折海棠戯贈聖俞二首〉揺揺墻頭花笑笑弄顔色荒凉衆草間露此紅的皪草木本無
情及時如自得青春不可恃白日忽已昃繞之重吟哦歸坐成歎息人生浪自苦得酒且開釋不見宛陵翁作詩頭早白　揺揺墻頭花艶艶争青蛾朝見開尚少暮㸔繁已多不惜花開繁所惜時節過昨日枝上紅今日隨流波物理固如此古來知奈何達人但飲酒壮士徒悲歌　梅堯臣〈依韻答永叔海棠二首〉揺揺墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急逰子歎日昃彭祖與顔回相去猶
瞬息每觀形影篇曷在神所釋不可廢我吟畢竟焉免白　揺揺墻頭花一一如舞蛾春風買艶逸艶逸此何多不為遊蜂撓即為狂蝶過日光苦給給魯叟白波波人生若朝菌不飲奈老何揚雄寂寞居豈若阮生歌　劉子翬〈海棠洲〉煌煌海棠洲錦樹臨清灣常恨灣頭風吹花走潺湲潺湲去不息花亦無由還　朱子〈山館觀海棠〉景暄林氣深雨罷寒塘綠置酒此佳晨尋幽慕前躅芳樹麗烟華紫錦散清馥當由懐別恨寂寞向空谷
陸游〈張園觀海棠〉朝陽照城樓春容極明媚走馬蜀錦園名花動人意嚴妝漢宫曉一笑初破睡定知夜宴歡酒入妖骨醉低鬟羞不語困頓嬌欲閉雖艶無俗姿太息真富貴結束吾方歸此別知㡬嵗黃昏𤎉纎雨千㸃裛紅淚　〈海棠〉今日春已半風雨停出遊瓶中海棠花數酌相獻酬尚想錦官城花時樂事稠金鞭過南市紅燭宴西樓千林誇盛麗一枝賞纎𣐱狂吟恨未工酩酊醉不休那知茅簷㡳白髮見花愁花亦如病姝掩抑
向客羞尤物終動人要非桃杏儔東風萬里恨浩蕩不可收　金元好問〈海棠〉姸花紅粉妝意態工媚嫵窈窕春風前霞衣欲輕舉金盤𣺌華屋國艶徒自許依依如有意脈脈不得語詩人太冷落愁絶殘春雨　元郝經〈儀真館後園海棠兩花於秋因為小酌賦詩〉二年海棠秋幽姸對寥索霜後輒著花枯株吐纎弱化工為詩人故令造物錯木落出竒芬風度亦不惡尖黃簇短葉膩翠光欲鑠蹙縮苞紅粟𣪞濃入深萼稀踈生意怯静麗
尤綽約飛絲照青蟲蠨蛸共連絡深閨養春嬌霜華滿珠箔賴得西風輕微薰小隂作盈盈出宫妝新寒翠綃薄空庭自顔色含恨誰附著息入楚無言意婉心不樂琵琶怨昭陽所遇非所托獨有未歸人相㸔慰孤酌却似海南時坡仙政漂泊有酒仍有花世事且髙閣後時亦何遲適遇今猶昨香霧沾新橙傾酒兩螯嚼銀燭更髙燒秋花易零落
子／醫家／御定佩文齋廣群芳譜／花譜　卷二十二至卷五十三／卷三十七　玉蘂等／瓊花／集藻／賦(P.19-2)..[文淵閣四庫全書本]
〔賦〕
〔增〕宋張問〈瓊花賦〉揚州后土祠瓊花經兵火後枯而復生今歲尤盛邦人喜之以為和平之證也乃賦之賦曰偉赤社之會都滋黒壤之饒沃萃温潤之秀氣𤼵英華于地軸是為瓊花異于凡木香凝媚服之蘭色瑩光明之玉托根后土之祠擢𠏉蜀岡之麓曾不知其歲年亦弗紀于圖錄欲問司花之女但注詩人之目謂天下
之一株冠羣葩之芬馥豈唐昌之餘芳載後庭之遺曲者乎當其風入琳宮春歸華屋萼拆青綃色凝寒綠枝珊瑚兮鏤雪氷蘂珠璣兮爛金粟真庭靜兮朝曦麗其纖穠仙籞深兮瑞露滋其芬郁瑤林瑰艶之蔥蒨閬苑琪英之燿煜若蓋而繡似璧而縠如黃琮瑚璉璀燦于禋壇而文珠珮環玲瓏乎衣鞠桂娥競爽借月影于冰蟾阿母来觀下雲軿于皓鵠儷靚容于茉莉抗素馨于薝蔔笑玫瑰于塵凡鄙荼䕷于淺俗惟水仙可並其幽
閒而江梅似同其清淑真絶代之無䨇久彌芬于幽谷若乃聚八仙之殊種玉蝴蝶之別族葉扶疎而韻不勝色近似而香不足猶瑾瑜琬琰之粹温豈碔砆堅珉之碌碌蓋艶冶爭妍者衆之所同而蠲潔尚白者我之所獨是以兵火不能焚邊塵不能辱根常移而復還本已枯而再續疑神明之䕶持偏化工之茂育抑將薦瑞于太平而致祥于玉燭　元郝經〈瓊花賦并序〉中統二年春三月制使李公致瓊花數枝是年冬十月而夢二客
相邀至維揚之后土祠飲於花下嘯歌為樂既醉而覺乃作賦焉辭曰江風吹雲枕壓霜月神不棲目軼思超越栩栩曵曵境與世別天宇闢凡蹤絶歴蘭路開桂闕飄飄乎馮高御空不知身之幾何而造乎虛白已而扶搖頡頏恍惚莫量疑在鈞天亦如巫陽孤鶴飛来縞衣𤣥裳翩然負予背風翺翔下視淮海雉堞相望貝錯珠瑩接屋連牆繡簾琱櫳𦂶疏綠房十里一市金紗煌煌混灝海之魚龍駭飛埃而陸梁忽丹霄之二仙翥青鳥
以相將指仙花以為言可釂月而飛觴是閬苑之仙根来瑞世而呈芳拆膩雪以搖碧刻春氷而帶黃噴蘂蝶於花心引輕絲而不狂天風收其落英不委地而飄揚彼衆卉則俗死漫紅妖而綠倡玉隂婆娑徙𠋣徜徉清香忽来莫知其方乃誦明月之曲歌窈窕之章𠋣歌橫簫鏘鳳鳴凰挹芳瀾之浩𣺌傾墜露之淋浪巻瓊瑤於杯盤吸霜露於肺腸欲折枝而不敢懼真宰之或傷且對花而舉酒澆遯世之𣴭𣴭倐焉玉女隔花而語髣髴
花神是為花主謫自瑤華以臨后土翦氷綃以為裳染麝塵於金縷拂白霓而下征曵秋霞而輕舉現仙姿於塵寰寓風神於月府且曰有妹其字飛瓊適来瑤池善為新聲與君佐酒以薦予誠遽作穿雲振搖瓊英説仙家之幽杳詠蓬壺與赤城閲花朝以逍遙駐芳姿以輕盈嗟胡為乎斯世而沉冥於此生也時予既醉二仙亦去花落尊空歌殘玉樹斗轉參橫脱兔驚寤餘香冉冉月滿牎戸乃為記夢之歌歌曰玉宇春兮花始開與二
仙兮飄然而来花亦喜兮搖搖乎瓊瑰掇飛英兮汎酒杯飛仙為我兮歌以纍纍亦既醉兮胡不歸花滿䄂兮香滿幃謂予是夢兮余不疑嗟時之人兮孰非夢之為
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／集藻／五言排律(P.6-2)..[文淵閣四庫全書本]
［五言排律］
〔増〕唐白居易〈山石榴花〉曄曄復煌煌花中無比方艶夭宜小院條短稱低廊本是山頭物今為砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻燕支萼猶含琴軫房離披亂翦綵斑駁未勻妝絳熖燈千炷紅裙妓一行此時
逢國色何處覓天香恐合栽金闕思將獻玉皇好差青鳥使封作百花王
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／木槿／集藻／賦(P.15-2)..[文淵閣四庫全書本]
〔賦〕
〔原〕晉盧諶〈朝華賦〉覽庭隅之嘉木慕朝華之可玩俯浸潤之泉壤仰晞影於雲漢
〔増〕羊徽〈木槿賦〉有木槿之初榮藻衆林而間色在青春而資氣逮中夏以呈飾挹宵露以舒采暉神景而吸赩　夏侯湛〈朝華賦〉咨神樹之修異實積陽之純精蜿潛根以誕節據川壤以擢莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采於豐露灼煌煌以煒煒獨崇朝而達暮於是茂樹蒼蒼纖枝翩翩潛光玉朗綠葉翠鮮　傅咸〈舜華賦〉覽中唐之竒樹稟冲粹之至清應青春而敷櫱逮朱夏而誕英布夭夭之纖枝𤼵灼灼之殊榮紅葩紫蔕翠葉素莖含暉吐曜爛若列星朝陽照灼以舒暉逸藻采粲而光明罄天壌而莫儷何菱華之足榮
〔原〕陳江總〈南越木槿賦〉日及多名蕤賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干越之舜英南中羣草衆花之寶雅什未名騷人失藻雨來翠潤露歇紅燥疊萼疑擎低莖若倒朝霞映日殊未妍珊瑚照水定非鮮千葉芙蓉詎相似百枝燈花復羞然暫欲寄根對滄海大願移華厠𦂶錢井上桃蟲難可雜庭中桂蠧豈見憐乃為歌曰啼眉梁冀婦紅妝蕩子家若持花並笑宜笑不勝花趙女𡸁金珥燕姬挿寶珈誰知紅槿艶無因寄狹邪徒令萬里道攀折自咨嗟
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿／集藻／七言古詩(P.6-2)..[文淵閣四庫全書本]
［七言古詩］
〔增〕宋司馬光〈修酴醿架〉貧家不辦構堅木縛竹立架擎酴醿風揺雨漬不耐乆未及三載俱離披往來遂復廢此徑舉頭礙冠行挂衣呼奴改作豈得已抽新換故拆四籬來春席地還可飲日色不到香風吹
蘇轍〈次韻詠酴醿〉蜀中酴醿生如積開落春風山寂寂已憐正𤼵香晻曖猶愛未開光的皪半垂野水弱如墜直上長松勇無敵風中娜娜應數丈月下煌煌真一色故園聞道開愈繁老人自恨歸無日百花已過春欲暮燕坐繩牀空歎息朝來滿把得幽香案頭亂插銅瓶濕一番花蘂轉頭空誰能往問天台拾
〔原〕楊萬里〈和羅武岡荼䕷長句〉花飛十不啻五六靑子團枝朱紫簇江南桃李總成隂不論少城與韋曲荼䕷珍重不浪開晩
堆綠雲㸃水玉體熏山麝非一臍水洗銀河費千斛滴成小蓓密於糝亂走長條柔可束醉眸須及月下来破鼻試從風裏觸先生未必被花惱偶與門人暮春浴為憐壓架十萬枝小立旁邉領新馥剰𢬵好語寵瓊蕤更掇清英付𨤍醁先生何得便杜門霜鬢猶須玉堂宿
〔増〕楊萬里〈走筆謝張功父送酴醿〉西湖野僧夸藏冰半年化作真水精南湖詩人笑渠拙不知儂家解乾雪藏氷窨子山之幽鑱透九地山鬼愁儂家藏雪有妙手分
明曬在翡翠樓向来巽二拉滕六玉妃夜投玉川屋翦冰作花吹朔風揉雲為粉散寒空醉揮兩袖拂銀漢梢頭萬斛冷不融瓊田挈月拾翠羽砌成重樓天半許盤作青蛟吐綠霧亂飄六出熏沉炷人間雪脆那可藏天上雪落何曾香三月𥁞頭四月首南湖香雪今誰有分似誠齋老詩叟碎挼玉花泛春酒一飲一石更五斗　王十朋〈次韻程泰之酴醿〉靑春果作堂堂去啼鳥喚春春不住明珠萬顆玉為錢欲買風光嗟已暮蓬山地冷
花木稀祇有寒梅已先吐誰遣虯枝上髙架稍覺雲隂覆行路雨餘景物猶未佳葉底精神不多露鼻観疑聞班馬香姿比何郎更風度平生惜春如惜別老眼待花如待哺幽芳相對止三人草草杯盤為花具　元華幼武〈荼䕷歌〉丹葩醉染猩猩血素萼便娟比霜雪呈妖逞艶豈足貴含芳嗜潔誇清絶荼䕷飽浥春雨膏玲瓏翦刻英瓊瑶千金腦麝和淑質萬箇玉蝶瑩柔條坐看明月花梢上便應題作清虚牓醉眠花底不須歸狼籍苔
茵空撫掌先生愛花何太濃對花一飲揮千鍾昔逢端伯稱韻友我欲結好慚衰容莫教揺落西風後賈島留題傳不朽憐君為作荼䕷歌多情又釀荼䕷酒
子／醫家／御定佩文齋廣群芳譜／花譜　卷二十二至卷五十三／卷四十三　玫瑰等／凌霄花／集藻／五言古詩(P.37-2)..[文淵閣四庫全書本]
［五言古詩］
〔增〕唐白居易〈有木詩〉有木名凌霄擢秀非孤標偶依一株樹遂抽百尺條託根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝為拂雲花暮為委地樵寄言立身者勿學𣐱弱苗
〔原〕宋梅堯臣〈凌霄花〉草木不觧行隨生自有理觀此引蔓𣐱必慿髙樹起氣𩔖固有合
縈纒豈由已仰見蒼虯枝上𤼵彤霞蘂層霄不易凌樵斧者誰子一日摧作薪此物當共萎　曾肇〈凌霄花〉凌霄體纖𣐱枝葉工託麗靑靑亂松樹直榦遭蒙蔽不有嚴霜威焉能辨堅脆
〔增〕范浚〈凌霄花〉栽松待成隂種漆擬作器人皆笑艱拙往往得後利君看植凌霄百尺蔓𣐱翠新花鬱煌煌照日吐妍媚風霜忽揺落大木亦凋瘁視爾託根生枯莖無殘蔕先榮疾蕭瑟物理固難恃凌霄亟芳華衰歇亦容易　明髙啓〈瞻木軒并序〉道
士李𤣥修所居庭有凌霄花依樹而生近樹伐而凌霄獨存因以名室求予賦詩凌霄託髙樹引蔓日已長纒緜共春榮幽花藹敷芳髙樹忽見伐無依向風霜亭亭還自持𣐱姿喜能強君子貴獨立𠋣附非端良覽物成感歎為君賦新章
子／醫家／御定佩文齋廣群芳譜／花譜　卷二十二至卷五十三／卷四十四　蘭蕙／集藻／五言古詩(P.26-1)..[文淵閣四庫全書本]
［五言古詩］
〈御製秋蘭并序殿前盆卉芳蘭獨秀昔人稱為王者香又以方之君子因題四韻〉猗猗秋蘭色布葉何蔥青愛此王者香著花秀中庭幽芬散緗帙靜影依疎櫺豈必九畹多侈彼離騷經
〔增〕梁武帝〈紫蘭始萌〉種蘭玉臺下氣暖蘭始萌芬芳與時𤼵婉轉迎節生獨使金翠嬌偏動紅𦂶情二遊何足
懷一顧非傾城羞將芩芝侶豈畏鶗鴂鳴　元帝〈賦得蘭澤多芳草〉春蘭本無艶春澤最葳蕤燕姬得夢罷尚書奏事歸臨池影入浪從風香拂衣當門已芬馥入室更芳菲蘭生不擇徑十歩豈難稀　宣帝〈詠蘭〉折莖聊可佩入室自成芳開花不競節含秀委微霜　陳張正見〈賦新題得蘭生野徑〉披襟出蘭畹命酌動幽心鋤罷還開路歌喧自動琴華燈共影落芳杜雜花深莫言閒徑裏遂不斷黃金
〔原〕唐李白〈贈友〉蘭生不當户別是
閒庭草夙被霜雪欺紅榮已先老謬接瑶華枝結根君王池顧無馨香美叨沐春風吹餘芳若可佩卒歲長相隨　〈古風〉孤蘭生幽園衆草共蕪没雖照陽春暉復悲高秋月飛霜早淅瀝綠艶恐休歇若無清風吹香氣為誰𤼵　賀蘭進明〈古意〉崇蘭生澗底香氣滿幽林采采欲為贈何人是同心日暮徒盈把徘徊憂思深慨然紉雜佩重奏丘中琴
〔增〕温庭筠〈余昔自西濱得蘭數本移藝於庭亦既逾歲而芃然蕃殖自余遊者未始以芳
草為遇矣因悲夫物有厭常而返不若混然者有之焉遂寄情於此〉寓賞本殊致意幽非我情吾常有疎淺外物無重輕各言藝幽深彼美香素莖豈為賞者設自保孤根生易地無赤株麗土亦同榮賞際林壑近泛餘煙露清余懷既鬱陶爾𩔖徒縱橫姸媸苟不信寵辱何為驚真隱諒無迹激時猶簡名幽叢靄綠畹豈必懷歸耕　陳陶〈種蘭〉種蘭幽谷底四逺聞馨香春風長養深枝葉趁人長智水潤其根仁鋤䕶其芳蒿藜不生地惡鳥
弓已藏椒桂夾四隅茅茨居中央左鄰桃花塢右接蓮子塘一月薰手足兩月薰衣裳三月薰肌骨四月薰心腸幽人饑如何採蘭充餱粮幽人渴如何醖蘭為酒漿地無青苗租白日如羲皇不𡮢仙人藥端坐紅霞房日夕望美人佩花正煌煌美人久不来佩花徒生光刈穫及葳蕤無令見雪霜清芬信神鬼一葉豈可忘舉頭愧青天鼓腹詠時康下有賢公卿上有聖明王無階答風雨願獻蘭一筐　宋蘇軾〈題楊次公春蘭〉春蘭如美人
不採羞自獻時聞風露香蓬艾深不見丹青寫真色欲補離騷傳對之如靈均冠佩不敢燕　范成大〈次韻温伯種蘭〉靈均墮荒寒采采紉蘭手九畹不留客髙丘一囘首崢嶸路孔棘悽愴肘生栁遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂䕶塵垢孤芳亦有遇灑濯居座右君看深林下埋沒隨藜莠　陸游〈蘭〉南巖路最近飯已時散䇿香来知有蘭遽求乃弗獲生世本幽谷豈願為世
娛無心託階庭當門任君鋤　楊萬里〈題蕙花初開〉幽人非愛山出山將何之山居種蘭蕙歲寒久當知初藝止百畝餘地惜奚為先生無廣居千巖一茅茨四面祇藝蕙中間纔置錐鋭綠分宿叢脩紫擢幼枝孤榦八九花一花破初蕤西風淡無味微度成香吹燈夢得幽馥月寫傳静姿我欲掇芳英和露充晨炊眷然惻不忍環翫自忘饑豈無衆花草不願秋不遲種時亂不擇歲晩悔可追　薛季宣〈種蘭〉蘭生林樾間清芬倍幽遠野人
坐官曹兹意極不淺西窓蔽斜日松釵架春晚墻隂蒔花木顦顇根日損植此山國香坐與前事反扶疎可紉佩心緒端有本芽生僅盈壇高風成九畹羣芳顔色好祗自誇園苑何如淡嚼蠟草莽曾誰混對我靜無言忘形如莽𥳰　〈刈蘭〉東畹刈真香靜院篸瓶水髙逺不勝情時逐微風起和雨翦閑庭誰作騷人語記得舊家山香来無覓處　朱子〈謝人送蘭二首〉幽獨塵事屏晼晚秋蘭滋芬馨不自媚掩抑空相思晤對日方永披叢露
未晞翛然𤼵孤詠九畹陳悲詩　淹留閲歲序契濶心懷憂獨卧寄僧閭一室空山秋徘徊起顧望俯仰誰為儔伊人逺贈問孤根亦綢繆芳馨不我遺三載娛清幽愧無瓊琚報厚意竟莫酬瞻彼南陔詩使我心悠悠　〈秋蘭已悴以其根歸學古〉秋至百草晦寂寞寒露滋蘭臯一以悴蕪穢不能治端居念離索無以遺所思願言託孤根歲晏以為期
〔原〕周竹坡藝蘭當九畹蘭生香滿路紉君身上衣光明奪縑素孤芳一衰歇凋零濕秋
露佩服得君子亦足慰遲暮
〔增〕元岑安卿〈盆蘭〉猗猗紫蘭花素秉巖穴趣移栽碧盆中似為香所誤吐舌終不言畏此塵垢汚豈無髙節士幽深共情素俛首若有思清風颯庭戶　明宋濓〈蘭花篇〉陽和煦九畹晴芬溢青蘭潛姿𤼵𤣥麝幽蘤凝紫檀綠蘿托芳鄰白谷挹髙寒𤣥聖未成調湘纍久長歎菉葹雖外蔽貞潔終能完豈知生平心卒獲君子觀雜以青瑶芝承以白玉槃靈風曉方薦清露夜初漙此時不見知駢羅混荒菅春風
桃杏華爛若霞𦂶攢徒媚夸毗子千金買歌歡棄之不彼即要使中心安願結媺人佩把玩日忘餐
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／七言古詩(P.17-1)..[文淵閣四庫全書本]
［七言古詩］
〔増〕唐韓愈〈芍藥歌〉丈人庭中開好花更無凡木爭春華翠莖紅蕊天力與此恩不屬黃鍾家温馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將䨇頰一睎紅綠窓磨徧青銅鏡一樽春酒甘若飴丈人此樂無人知花前醉倒歌者誰楚狂小子韓退之　宋韓𤦺〈和𡊮陟節推龍興寺芍藥〉廣陵芍藥真竒美名與洛
花相上下洛花年來品格卑所在隨人趁髙價接頭著處騁新妍輕去本根無顧藉不論姚花與魏花只供俗目陪妖姹廣陵之花性絶髙得地不移歸造化大豪大力或强遷費盡擁培無艶冶東君固是花之主千苞萬萼從榮謝似矯東君汎愛心枉殺春風不肯嫁遂令天下走香名髣髴丹青競誇詫以此揚花較洛花自合維揚推定覇其間絶色可麤陳天工著意誠堪訝仙家冠子鏤紅雲金線妝治無匹亞旋心體弱不勝枝寶髻𣣱
斜猶墮馬氷雪肌膚一纈斑新試守宫明似赭䨇頭兩兩最多情象物更呈鞍面窊樓子𠅘𠅘欠姿媚特有怪狀堪圖冩見者方知畫不真未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植雖甚蕃及見花成由取捨出羣標致必驚人方徙矮壇臨大厦客來只見軒楹前國艶天姿相照射因知靈種本自然須憑精
識能陶冶君子果有育材心請視維揚種花者
〔原〕陳與義微雨濕清曉老夫門未開煌煌玉仙子並擁翠蕤來臙脂洗盡不自惜為雨歸來更無力老夫五十尚兒癡憑軒一賦㑹真詩
〔増〕楊萬里〈芍藥〉何以築花宅筆直松枝子何以蓋花房雪白清江𥿄𥿄將碧油透松竹畫棟峙鋪𥿄便作瓦瓦色水晶似金鴨煖未熖銀竹響無水汗容漬不濕晴態嬌非醉盡將香世界關作閑天地風日幾曾來蜂蝶獨得至勸春入宅莫歸休勸花住
宅且少留昨日花開開一半今日花飛飛數片留花不住春逕歸不如折插瓶中看　元𡊮桷〈新安芍藥歌〉洛陽花枝如美人㸃㸃不受塵土嗔輕朱深白鑄顔色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日隂晴看不足微雲澹蕩増寵光細雨輕濛賜湯沐何人看花不解理香雪紛紛手中毁酒酣跌蕩空低昻得意須臾竟如此翩翩驌驦雲中君愛花直欲留青春青
春如流欲歸去明年看花君合住　明徐賁〈次韻楊孟載觀芍藥作〉輕隂釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵汚纎手籠春為花䕶一捻芳容飽弄嬌臙脂細結玲瓏露綵貼單屏襯碧綃微風纔動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宫娥翦花情最重是何人應有鴛鴦帳裏身不用傳心題𦂶字踏歌當為喚真真　陸
粲〈賦内閣芍藥〉金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成芸閣留詩草卷幔頻看碧霧流揮毫正耐紅雲繞憶昨宣皇居法宫太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩𦂶繡明臨風宛轉如矜妬俯者如愁仰如訴半沾微雨妖紅濕太真泣凭欄干立至尊一顧六宫囘茜
裙霞帔俱羞澀華萼樓頭雨露偏芳容贏得美人憐君恩為與分春色詔許移來種閣前閣前複道連金谷翠輦經過幾廻矚内家敕進賞花詞昭容傳制黃門促沉吟此事六十載當日繁華宛然在紺幰金輿稀幸臨黃扉紫禁留風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣雲窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風
雨憔悴天之涯燕山遊子江南客獨對名花感今昔草木何知人自憐逢時亦復升沉隔世間榮辱偶然事不獨此花何歎息
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／金燈花／集藻／詩散句(P.2-1)..[文淵閣四庫全書本]
〔詩散句〕
〔増〕宋晏殊煌煌五枝燈下有玉蟠螭　楊巽齋如龍乍化青藜熖寧用窓前設短檠
子／醫家／御定佩文齋廣群芳譜／花譜　卷二十二至卷五十三／卷四十八　菊花一(P.1-1)..[文淵閣四庫全書本]
欽定四庫全書
御定佩文齋廣羣芳譜卷四十八
花譜
菊花一
〔原〕菊一名治蘠一名日精一名節花一名傅公一名周盈一名延年一名更生一名隂成一名朱嬴一名帝女花
〔增〕《本草》菊一名女節一名女莖一名金莖蘇頌曰白菊潁人呼為回峯菊汝南名荼苦蒿上黨及建安郡
順政郡並名羊歡草河内名地薇蒿
〔原〕《埤雅》云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黄白紅紫粉紅間色淺深大小之殊味有甘苦之辨大要以黄為上白次之性喜隂惡水種須髙地初秋烈日尤其所畏本草及千金方皆言菊有子將花之乾者令近濕土不必埋入土明年自有萌芽則有子之驗也味
苦甘平無毒昔有謂其能除風𤍠益肝補隂蓋不知其得金水之精英能益金水二臟也補水所以制火益金所以平木木平則風息火降則𤍠除用治諸風頭目其旨深微黄者入金水隂分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩𤍠四肢遊氣久服輕身延年或用之而無効者不得真菊耳
〔增〕《本草》陶𢎞景曰菊有兩種一種紫莖黄色氣香味甘為真菊一種青莖而大作蒿
艾氣味苦者名苦薏非真菊也葉正相似以甘苦别之又有白菊莖葉都相似惟花白五月取之吳瑞曰花大而香者為甘菊花小而黄者為黄菊花小而氣惡者為野菊李時珍曰無子者謂之牡菊
〔原〕其𩔖有甘菊一名真菊一名家菊一名茶菊花正黄小如指頂外尖瓣内細蕚柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則青老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致都勝一名勝金黄一名大金黄一名添色喜容蓓蕾殷紅瓣濶而短花瓣大者皆有䨇畫直紋内外大小重疊相次面黄背紅
開時黄暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黄千葉花如小錢大葉有䨇紋齊短而濶葉端皆有兩缺内外鱗次上二三層花色鮮明下層淺色帶微白心十餘縷色明黄葉比諸菊最小而青每葉不過如指面大或云出禁中因得名金芍藥一名金寶相一名賽金蓮一名金牡丹一名金骨朶蓓蕾黄紅花金光愈開愈黄徑可三寸厚稱之氣香瓣濶葉緑而澤稀而弓長而大亞深枝幹順直而扶疎髙可六七尺菊中極品黄鶴翎蓓蕾朱紅如泥金瓣面紅背黄開則外暈黄而中暈紅葉青弓而稀大而長多尖如刺枝幹紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者為下木香菊多葉畧似御衣黄初開淺
鵝黄久則淡白花葉尖薄盛開則微卷芳氣最烈一名腦子菊大金黄花頭大如折三錢心瓣黄皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色小金黄一名明州黄一名疊金黄花頭大如折二錢心瓣黄皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層葢為狀先後不同也如此狀如笑靨花有富貴氣開早勝金黄花頭大過折二錢明黄瓣青黄心瓣有五六層花片比大金黄差小上有細脉枝杪凡三四花一枝之中有少從蕊顔色鮮明玩之快人心目但條梗纖弱難得團簇作大本須留意扶植乃成黄羅繖花深黄徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鐵高可六七尺報君知一名九日黄一名早黄一名蟹爪黄花黄赤而有寶色開于霜降前久而愈艶徑二寸有半氣
香瓣末稍岐有尖突起葉青而稀長而大亞深莖紫枝幹勁挺髙可八九尺金鎖口一名黄錦鱗一名錦鱗菊瓣葉莖幹頗𩔖黄鶴翎開亦同時體厚瑩潤絶𩔖西施瓣背深紅面正黄瓣展則外暈黄而内暈紅既徹則一黄菊耳徑可二寸有半沈譜曰深紅千瓣週邊黄色半開時紅黄相雜如錦銀鎖口花初黄後淡週邊白色如銀半開時黄白相雜可愛上二花可為絶品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蔕即迸成三四亦有至五六者其瓣面重黄而背重紅開時奇怪一分為三截下截皆黄中截則紅其頂又紅四面支撑紅黄交雜如錦開徹四面盡露紅背盡隱厚徑二寸餘上尖髙二寸如樓臺氣香葉黑綠澤皺而瓦有稜角其尖最多亞甚深葉根多冗莖紫枝幹勁挺髙可四五尺御袍黄一名瓊英黄一名紫梗御袍黄一名柘袍黄一名大御袍黄花如小錢大初開中赤
既開瑩黄徑三寸半瓣濶開早瓣末如有細毛開最久殘則紅葉綠稀而長厚而大亞深葉根青淨莖葉枝幹扶疎髙可一丈狀𩔖御愛但心有大小之分青梗御袍黄一名御衣黄一名淺色御袍黄朶瓣葉幹俱𩔖小御袍黄但瓣疎而莖清耳范譜曰千瓣初開深鵝黄而差疎瘦久則變白側金盞此品𩔖大金黄其大過之有及一寸八分者瓣有四層皆整齊花片亦濶大明黄色深黄心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫狀元黄一名小金蓮其花焦黄燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根清淨莖淡紅枝幹順直扶疎髙七八尺翦金毬一名翦金黄一名金鳳毛一名金樓子一名密翦毬其色瑩黄瓣末細碎如翦頂突有細萼相雜茸茸氣香其殘也紅葉青而綠皺而稠肥而厚濶
而短亞深葉根冗甚枝幹勁挺髙可五六尺黄繡毬一名金繡毬一名黄羅衫一名木犀毬一名金毬花深黄葉色稍淡而髙大晩黄毬深黄千瓣開極大十采毬黄千瓣如毬大金毬金黄千瓣瓣反成毬小金毬一名毬子菊一名毬子黄一名金纓菊一名金彈子深黄千瓣中邊一色花較小突起如毬毬子開以九月中深黄千葉尖細重疊皆有倫理一枝之杪叢生百餘花若小毬諸菊黄花最小無過此者然枝青葉碧花色鮮明相映尤好金鈴菊花頭甚小如鈴之圓深黄一色其幹之長與人等或言有髙近一丈者可以上架亦可蟠結為塔故又名塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黄千葉菊以黄為正鈴以金為質是菊正黄色而葉有鐸形則于名實兩無愧也菊有花密枝偏䨇心貌長者謂之鞍子菊與此花一種
特以地脉肥瘠使之然爾又有大黄鈴大金鈴蜂鈴之𩔖或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黄千葉與金萬鈴相𩔖而花頭瘦小不甚鮮茂以生非其時故也秋金鈴出西京開以九月中深黄䨇紋重葉花中細蕊皆出小鈴其萼亦如鈴葉但此花葉短廣而青有如蜂鈴狀初出時京師戚里相傳以為愛翫蜂鈴開以九月中千葉深黄花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此别爾大金鈴開以九月末深黄有鈴者皆如鐸之形而此花之中實皆五出細花下有大葉承之每葉有䨇紋枝與常菊相似葉大而疎一枝不過十數葉俗名大金鈴以花形似秋萬鈴耳千葉小金錢畧似明州黄花葉中外疊疊整齊心甚大單葉
小金錢花心尤大開最早重陽前已爛熳小金錢開早大于小錢明黄瓣深黄心其瓣齊齊三層花瓣展其心則舒而為筩大金錢開遲大僅及折二錢心瓣明黄一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黄䨇紋重葉似大金菊而花形圓齊頗𩔖滴滴金人未有識者或以為棣棠菊或以為大金鈴但以花葉辨之乃可見荔枝菊花頭大于小錢明黄細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香清甚姚江士友云其花黄狀似楊梅金荔枝一名荔枝黄花金黄徑二寸餘厚半之瓣短而尖開遲葉青而稠大而尖其亞淺髙可三四尺荔枝紅一名紅荔枝紅黄千瓣棣棠出西京開以九月末䨇紋多葉自中至外長短相次如千葉棣棠狀凡黄菊𩔖多小花如都勝御愛雖稍大而色皆淺黄其最
大者若大金鈴菊則又單葉淺薄無甚佳處惟此花深黄多葉大于諸菊而又枝葉甚青一枝叢生至十餘朶花葉相映顔色鮮好甚可愛也金䭔子花比甘菊差大纖穠酷似棣棠色艶如赤金他花色皆不及葢奇品也葉亦似窠株不甚髙金陵最多開早九煉金一名滲金黄一名銷金菊花似棣棠菊而稍大瓣似荔枝菊而稍禿開于九月前外暈金黄中暈焦黄葉綠狹而尖亞深葉根多冗莖紫而細勁直如鐵髙可一丈黄二色九月末開鵝黄䨇紋多葉一花之間自有深淡兩色然此花甚𩔖薔薇菊惟形差小又近蕊多有亂葉不然亦不辨其異種也橙菊花瓣與諸菊絶異黄色不甚深其瓣成筩排𥪡生于萼上後乃開作小片婉孌至于成團衆瓣之下又有綂裙一層承之亦猶橙皮之外包也其中無心小御袍黄一名深色御袍黄花全似御袍黄瓣稍細開頗遲心起突色如深鵝黄菊瘦有心不突黄萬卷一名
金盤橙其色金黄徑二寸有半厚三之二其外夾瓣其中筩瓣開遲葉青而稠大而瓦其末團其亞深葉根多冗枝幹偃蹇而麤大髙五六尺鄧州黄開以九月末單葉䨇紋深于鵝黄而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黄菊而白者以五月採今人間相傳多以白菊為貴又採以九月頗與古說相異惟黄菊味甘氣香枝幹葉形全𩔖白菊疑𢎞景所說即此金絲菊花頭大過折二錢深黄細瓣凡五層一簇黄心甚小與瓣一色顔色可愛名為金絲者以其花瓣顯然起紋綹也十月方開此花根荄極壯垂絲菊花蕊深黄莖極柔細隨風動搖如垂絲海棠錦牡丹花之紅黄赤黄者多以錦名花之豐碩而矬者多以牡丹名或又名秋牡丹檀香毬色老黄形團瓣圓厚開徹整齊徑幾三寸厚三之二氣香葉幹短蹙麝香黄花心豐腴旁短葉密承之格極髙勝亦有白者
大畧似白佛頂而勝之逺甚吳中比年始有黄寒菊花頭大如小錢心瓣皆深黄色瓣有五層甚細開至多日心與瓣并而為一不止五層重數甚多聳突而髙其香與態度皆可愛狀𩔖金鈴菊差大耳薔薇九月末開深黄䨇紋單葉有黄細蕊出小鈴萼中枝幹差細葉有支股而圓又薔薇有紅黄千葉單葉兩種而單葉者差尖人間謂之野薔薇葢以單葉爾鵝毛一名鵝兒黄開以九月淡黄纖如細毛生于花萼上凡菊大率花心皆細葉如下有大葉承之則謂之杔葉今鵝毛花自内至外葉皆一等但長短上下有次爾花形小于萬鈴亦近年花也金孔雀一名金褥菊蓓蕾甚巨初開金黄既開赤黄徑三寸半厚稱之其氣不佳瓣尖而下垂隨開隨悴葉青而濁長大而皺其亞深根冗甚枝幹偃蹇而麤大髙可一丈黄五九菊花鵝黄色外尖瓣一層中瓣茸茸然徑僅如錢夏秋二度開葉青而稠長而多尖其亞深葉根有冗
枝幹細而高僅二三尺九日黄大如小錢黄瓣黄心心帶微青瓣有三層狀𩔖小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黄一名黄芙蓉一名金芙蓉一名近秋黄一名晩節黄一名大蠟瓣花蜜蠟色徑二寸有半瓣濶微皺開于秋末葉青稀厚而瓦大如掌亞深枝幹麤勁如樹髙可八九尺小殿秋黄朶瓣葉幹俱似殿秋黄而清雅過之疊羅黄狀如小金黄花葉尖瘦如翦羅縠三兩花自作一髙枝出叢上態度瀟灑繖葢黄花似御袍黄而小柄長而細萼黄莖青小金眼一名楊梅毬一名金帶圍一名腰金紫與大金眼同花朶差小枝幹稍細髙僅三四尺太真黄花如小金錢色鮮明黄木香深黄小千瓣花僅如錢黄翦羢色金黄黄粉團黄花千瓣中心微赤黄蠟瓣花淡黄錦雀舌一名金雀舌重黄多
瓣瓣微尖如雀舌金玲瓏一名錦玲瓏一名金絡索金黄千瓣瓣卷如玲瓏錦絲桃一名錦蘇桃瓣背紫而面黄餘𩔖紫絲桃黄牡丹其花鵝黄其背色稍深金紐絲一名金撚線一名出谷箋一名金紋絲色瑩黄開遲髙可一丈瘦則薄而小肥則與銀紐絲同錦西施紅黄多瓣形態似黄西施黄西施嫩黄多瓣瑪瑙西施紅黄多瓣二色瑪瑙金紅淡黄二色千瓣錦褒姒金黄千瓣似粉褒姒而韻態尤勝鴛鴦菊一名合歡金千朶小黄花皆並蔕葉深碧波斯菊花頭極大一枝只一葩喜倒垂下久則微捲如髪之鬈淡黄千瓣茉莉菊花頭巧小淡淡黄色一蕊只十五六瓣或止二十片一㸃綠心其狀似茉莉花不𩔖諸菊葉即菊也每枝條之上抽出十餘層小枝枝皆簇簇有蕊紫粉團黄花千瓣中心微赤錦麒麟一名回回菊其花極耐霜露徑
可二寸萼黄瓣初赤紅既開則面金黄而背赤紅葉綠而黑長厚而尖其亞深葉根有冗髙可五六尺鶯羽黄一名鶯乳黄嫩黄千瓣如大錢樓子佛頂花鵝黄其瓣大約四層下一層瓣單而大二層數疊稍縮三層亦數疊又縮四層黄萼細鈴茸茸然突起作頂徑僅如錢經霜即白其葉微似錦繡毬青而皺長厚而尖其亞淺葉根有冗其枝幹勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黄佛頂一名佛頭菊一名黄餅子一名觀音菊黄千瓣中心細瓣髙起花徑寸餘心突起似佛頂四邊單瓣瓣色深黄黄佛頭花頭不及小錢明黄色狀如金鈴菊中外不辨心瓣但見混同純是碎葉突起甚髙又如白佛頭菊之黄心也佛頭菊無心中邊亦同小黄佛頂一名單葉小金錢花佛頭頗痩花心微窪
兎色黄蓓蕾葉幹俱似繡芙蓉瓣似荔枝菊色似兎毛徑僅二寸殊不足觀野菊亦有三兩種花頭甚小單層心與瓣皆明黄色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　以上黄色九華菊此品乃淵明所賞今越俗多呼為大笑瓣兩層者曰九華白瓣黄心花頭極大有濶及二寸四五分者其態異常為白色之冠香亦清勝枝葉疎散九月半方開昔淵明𡮢言秋菊盈園其詩集中僅存九華之一名喜容千葉花初開微黄花心極小花中色深外微暈淡欣然丰艶有喜色甚稱其名久則變白尤耐封植可以引長七八尺至一丈亦可攬結白花中髙品也金杯玉盤中心黄四旁淺白大葉三數層花頭徑三寸菊之大者不過此本出江東比年稍移栽吳中粉團此品與諸菊絶異含蕊時色淺黄帶
微青花瓣成筩排𥪡生于萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚麤其梗柔弱龍腦一名小銀臺一名瑤井欄出京師開以九月末𩔖金萬鈴而葉尖花色𩔖人間紫鬱金而外葉純白香氣芬烈甚似龍腦是香與色俱可貴也新羅一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有青黄細葉如花蕊之狀盛開後細葉舒展始見其蕊枝正紫色葉青支股甚小凡菊𩔖多尖闕而此花之蕊分為五出如人之有支股與花相映標韻髙雅非尋常比玉毬出陳州開以九月末多葉白花近蕊微有紅色花外大葉有䨇紋瑩白齊長而蕊中小葉如翦茸初開時有殻青久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麤葉
尖長無殘闕枝葉皆有浮毛頗與諸菊異然顔色標致固自不凡近年以來方有此本出爐銀一名銀紅西施一名粉芙蓉花寶色瓣厚大初微紅後蒼白如銀出爐終始可愛徑三寸許形團葉青而黄有紋蠟色皺而瓦長厚而尖葉根冗莖青枝幹屈曲髙僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色青白而有光燄花抱蔕大于鵝卵其瓣有紋中有細萼開最久殘則牙紅葉稀而青長大而多尖亞深枝幹勁直而扶疎髙可一丈玉牡丹一名青心玉牡丹一名蓮花菊花千瓣潔白如玉徑二寸許中暈青碧開早開徹疎爽葉青而稀長而厚狹而尖亞深葉根有冗莖淡紅枝幹勁挺髙僅二三尺玉芙蓉一名酴釄菊一名銀芙蓉初開微黄後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇髙僅三四尺
銀紐絲一名白萬卷一名萬卷書一名銀絞絲一名撚銀條一名鵝毛菊一名銀撚絲初微黄後瑩白如雪徑可三寸體薄開早氣香味甘萼黄開徹瓣紐則萼亦不見瓣如𥿄撚殘則淡紅葉青而稠亞淺枝幹勁直扶疎髙可六七尺一搻雪一名勝瓊花花碩大有寶色其瓣茸茸然如雪花之六出葉似白西施而長大幹枝順直髙大玉寶相白多瓣初開微紅蠟瓣西施一名蜜西蠟瓣花不甚大而溫然玉質其品甚髙此外有紅蠟瓣大蠟瓣雖冐蠟瓣之名而實不相似惟紫蠟瓣花畧相似而枝葉又全不𩔖白疊羅一名新羅菊一名疊雪羅一名玉梅一名白疊雪一名倭菊蓓蕾難開中暈青而微黄開徹瑩白如雪徑可三寸厚三之二其瓣羅紋其殘粉紅葉青而稠大而仰其末團其亞深枝幹勁挺髙僅三四尺一團雪一名白雪團一名簇香毬一名鬭嬋娟花極白晶瑩瓣如勺長而厚疎朗香清中萼黄開遲最
久徑可二寸殘時紫紅葉稀似艾白而青大而長尖而厚濶如掌亞最深葉極耐日深冬五色斑然如畫枝幹勁直髙可六七尺玉玲瓏一名玉連環蓓蕾初淡黄而微青漸作牙紅既開純白其瓣初仰而後覆葉青長而濶厚而大有稜角葉根淨秋有采色莖淡紅枝幹順直髙可至丈玉鈴開以九月中純白千葉中有細鈴甚𩔖大金鈴凡白花中如玉毬新羅形態髙雅而此花可與爭勝白麝香似麝香黄花差小亦豐腴韻勝蓮花菊如小白蓮花多葉而無心花頭疎極瀟散清絶一枝只一葩綠葉甚纖巧萬鈴菊中心淡黄䭔子旁白花葉繞之花端極尖香尤清烈月下白一名玉兎華花青色白如月下觀之徑僅二寸其形團其瓣細而厚葉青似水晶毬長而狹其背弓其亞淺其枝幹勁挺髙可三四尺水晶毬其花瑩白而嫩初開微青徑二寸許其瓣細而茸中微有黄萼初褊薄後乃暄泛葉稀而弓青而滑
肥而厚大而長亞淺根有冗莖青枝幹挺勁髙可七八尺芙蓉菊開就者如小木芙蓉尤穠盛者如樓子芍藥但難培植多不能繁象牙毬其花豐碩初開黄白色其後牙色微作鴨卵之形柄弱不任其花色稠青而毛莖亦青劈破玉小白花每瓣有黄紋如線界之為二大笑菊白瓣黄心本與九華同種其單層者為大笑花頭差小不及兩層者之大其葉𩔖栗木葉亦名栗葉菊徘徊菊淡白瓣黄心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開亦若是矣其名不妄十月初方開或有一枝花頭多者至攅聚五六顆近似淮南菊玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉青而毛稀可數大如茄葉亞淺枝幹勁直如木髙可六七尺酴醿出相州開以九月末純白千葉自中至外長短
相次花之大小正如酴醿而枝幹纖柔頗有態度若花葉稍圓加以檀蕊真酴醿也玉盆出滑州開以九月末多葉黄心内深外淡而下有濶白大葉連綴承之有如盆盂中盛花狀世人相傳為玉盆菊者大率皆黄心碎葉初不知其得名之繇後請于識者乃知物之見名于人者必有形似之實云波斯菊白千瓣狀同黄波斯白西施一名白粉西一名白二色花初微紅其中暈紅而黄既則白而瑩徑三寸以上厚二寸許瓣參差開早葉青而稠狹而尖其亞深葉枝多冗枝幹偃蹇髙僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有䨇紋白葉謂之銀盆者以其下葉正白故也此菊近出未多見木香菊一名玉錢大過小錢白瓣淡黄心瓣有三四層頗細狀如春架中木香花又如初開纒枝白但此花頭舒展稍平坦耳亦有黄色者銀盤白瓣二層黄心突起頗髙花頭或大或小不同想地
有肥瘠故也鄧州白九月末開單葉䨇紋白葉中有細蕊出鈴萼中凡菊單葉如薔薇菊之𩔖大率花葉圓密相次而此花葉皆尖細相去稀疎然香比諸菊甚烈又為藥中所用葢鄧州菊潭所出枝幹甚纖柔葉端有支股而長亦不甚青白菊單葉白花蕊與鄧州白相𩔖但花葉差濶相次圓密而枝葉麤繁人多謂此為鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黄後牙色徑可二寸殘則淡紅葉青而狹長而多尖其亞深葉根冗甚枝幹細偃蹇髙可五六尺佛頂菊一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黄心初如楊梅之肉蕾後皆舒為筩子狀如蜂窠末後突起甚髙又且最大枝幹堅麤葉亦麤厚一種毎枝多直生上只一花少有旁出枝一種每一枝頭分為三四小枝各一花小白佛頂
心大突起似佛頂單瓣淮南菊一種白瓣黄心瓣有四層上層抱心帶微黄色下層黯淡純白大不及折二錢枝頭一簇六七花一種淡白瓣淡黄心顔色不相染惹瓣有四層一枝攅聚六七花其枝杪六花如六面仗鼔相抵惟中央一花大于折三錢此則所産之地力有不同也大率此花自有三節不同初開花面微帶黄色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁縟全似茉莉綠葉亦似之長大而圓淨玉盤菊黄心突起淡黄綠邊粉薔薇花似紫薔薇而粉色玉甌菊或云甌子菊即纒枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名
芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同白五九菊一名銀鈴菊一名夏玉鈴外瓣一層純白其中鈴萼淡黄徑僅如錢夏秋二度開葉青長大而尖亞深葉根有冗髙僅二三尺八仙菊花初青白色後粉色一花七八蕊葉尖長而青蠟瓣粉西施一名粉西嬌一名西施嬌葉幹全𩔖三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黄色似蘸瓊玲瓏白千瓣參差不齊碧蕊玲瓏白千瓣葉色深綠白絨毬花粉白餘𩔖紫絨毬白翦絨一名翦鵝毛一名翦鵝翎色雪白銀荔枝大㮣似金荔枝碧桃菊其花純白葉與紫芍藥相似艾葉菊心小葉單綠葉尖長似蓬
艾白鶴頂似鶴頂紅而色較白白鶴翎一名銀鶴翎一名銀雀舌一名玉雀舌花純白與粉鶴翎同瓣皆有尖下垂粉蝴蝶一名玉蝴蝶一名白蛺蝶千瓣小白花白蠟瓣一名玉菡蓞花純白與粉蠟瓣同腦子菊花瓣微皺縮如腦子狀樓子菊層層狀如樓子單心菊細花心瓣大五月菊花心極大每一鬚皆中空攅成一匾毬子紅白單葉繞承之每枝只一花徑二寸葉似茼蒿夏中開近年院體畫草蟲喜以此菊冩生殿秋白一名玉玫瑰花朶葉幹俱𩔖殿秋黄寒菊大過小錢短白瓣開多日其瓣方増長明黄心心乃攅聚碎葉突起頗髙枝條柔細十月方開　以上白色　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝幹𩔖棣棠但色
紫花大爾菊中惟此最大而風流態度又為可貴獨恨色非黄白不得與諸菊爭先耳紫牡丹一名紫西施一名山桃紅一名檀心紫花初開紅黄間雜如錦後粉紫徑可三寸瓣比次而整齊開遲氣香葉綠而澤長厚而尖其亞深葉根有冗枝幹肥壯髙僅三四尺碧江霞紫花青蔕蔕角突出花外小花花之奇異者䨇飛燕一名紫䨇飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟灑氣味芬馥不可以常品目之朝天紫一名順聖紫蓓蕾青碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根清淨枝幹細紫勁而直髙可五六尺翦霞綃紫多瓣瓣邊如翦其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞
香紫一名錦瑞香花淡紫如瑞香色徑寸許瓣疎尖而𥪡枝葉𩔖金荔枝紫絲桃一名紫蘇桃一名曉天霞蓓蕾青綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱𩔖紫玉蓮墨菊一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目為順聖紫皆紫之極非世俗㸃染之説也夏萬鈴出鄜州開以五月紫色細鈴生于䨇紋大葉之上以時别之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有䨇紋大葉承之諸菊如棣棠是其最大獨此菊與順聖過焉環美可愛荔枝
紫出西京九月中開千葉紫花葉捲為筒大小相間凡菊鈴并蕊皆生托葉之上葉背乃有花萼與枝相連而此菊上下左右攅聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅翦春花先紅後紫復淡紅變蒼白徑可三寸厚稱之其瓣濶大而鬅鬆開早氣香葉薄綠而澤稀而多尖其枝幹順直髙可四五尺繡毬出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉蓮一名紫荷衣一名紫蠟瓣蓓蕾青綠花紫而紅質如蠟徑可二寸瓣如勺終始上𥪡葉全似朝天紫瑪瑙盤淡紫赤心千瓣花極豐大紫薔薇花畧小似紫玉
蓮而色淡紫羅繖一名紫羅袍花似紫鶴翎小而厚色勻其瓣羅紋而細葉青大而稠根多冗枝幹勁直髙大紫繡毬一名紫羅衫其花粉紫得養則如紫牡丹之色蒨麗失養則青紅黄白夾雜而不勻瓣結不舒葉𩔖錦繡毬綠而混厚而皺紫翦絨四翦絨俱小巧紫者其名獨振金絲菊紫花黄心以蕊得名水紅蓮一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝幹勁直髙可一丈或以為太液蓮非雞冠紫一名紫鳳冠千瓣髙大起樓取象于雞冠花非以雞之冠為比也福州紫紫多瓣　以上紫色　狀元紅花重紅徑可二寸厚半之瓣濶而短厚有紋其末黄其紅耐久開早葉似猫脚跡綠而麗亞深葉根冗枝幹如鐵髙僅三四尺錦心繡口一名楊妃
茜裾紅一名美人紅徑二寸許厚半之外大瓣一二層深桃紅中筒瓣突起初青而後黄筒之中嬌紅而外粉筒之口金黄爛熳如錦香清開與報君知同葉綠而澤團而弓稀而可數其缺刻如㨗業枝幹紅紫細勁順直髙可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅既開彷彿亞腰葫蘆亞處無瓣黄蕊繞之其徹也黄蕊不見攅簇成毬大如雞卵開極耐久葉綠而秀濶而長薄而多尖葉根有冗莖淡紅枝幹勁直髙可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉青澤厚而大亞深末團葉根清淨莖青枝幹肥壯順直髙可四五尺紫霞觴一名紫霞杯花似狀元紅厚而大開早初重紅稍開即木紅葉青濶而皺亞深葉根多冗枝幹挺勁髙可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黄
並作瑪瑙色中暈穠而外暈淡其瓣尖細而鬅鬆徑二寸有半厚稱之葉青澤厚而長稍尖亞深莖青枝幹順直髙可四五尺海雲紅一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黄其徹也鬅鬆其葉長而大青而多尖其亞深枝幹壯大髙可四五尺臙脂菊𩔖桃花菊深紅淺紫比臙脂色尤重比年始有之此品既出桃花菊遂無顔色葢竒品也縷金妝一名金線菊深紅千瓣中有黄線路出爐金一名錦芙蓉金紅千瓣色如爐金出火火煉金花徑僅寸許外尖瓣猩紅其中萼金黄朶垂其紅不變葉綠而澤稀而瓦長厚而尖亞深枝幹勁直髙可四五尺木紅毬一名紅羅衫一名紅繡毬花初開殷紅稍開即木紅徑可二寸有半瓣下覆如毬心萼黄甚莖葉枝幹頗𩔖御袍黄髙可五六尺紫骨朶一名大紅繡毬一名
紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤豐滿如榴子其徹也攅簇如毬葉𩔖紫霞觴葉綠而小根有冗枝幹勁直髙可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉青厚短大而稠其尖多其亞淺葉根冗甚莖青枝幹偃蹇髙可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目既開徑二寸以上其萼如小錢初青後黄其中隱然有頂有開數瓣上𥪡者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅㸃面徑三寸瓣大而圓紅翦絨初殷紅後木紅徑寸有半其形薄而瓦其瓣末碎而茸攅簇如刺葉綠尖而小其亞淺其莖紅葉根清淨枝幹扶疎髙可三四尺錦繡毬一名
錦羅衫蓓蕾如栗其花抱蔕其初殷紅既開鮮紅漸作紅黄色瓣濶而短葉似紫繡毬稀而大皺而尖葉根有冗鶴頂紅一名不老紅花似晩香紅薄而小外暈粉紅中暈大紅開徹粉紅瓣下嚲大紅瓣上攅如鶴頂葉青圓而小枝幹不甚髙大雞冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖青枝幹挺勁髙可四五尺繡芙蓉一名赤心黄一名老金黄初開赤紅既開中暈赤而外暈黄其瓣面黄而背紅徑二寸有半厚半之開早稜層整齊葉青澤而脆亞深葉根冗甚枝幹偃蹇而麤大髙可四五尺錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙蓉菊狀如芙蓉紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黄色其萼黄徑二寸許厚半之瓣如勺而
毛末微皺上簇如蓮萼黄而大萼中或突起數瓣葉綠長大而多尖其亞深葉根有冗幹勁挺髙可四五尺襄陽紅並蔕䨇頭出九江彭澤賓州紅一名岳州紅一名日輪紅重紅褊薄如鏇徑二寸中黄萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為二三與花葉相雜比茸茸然花心與筒葉中有青黄色頗與諸菊異冬菊花薄而小徑僅寸半色深紅質如蠟瓣濶而短開極遲葉疎青而澤初似銀芍藥其後弓而厚長而尖亞深尖多莖紫枝幹順直扶疎髙可五六尺　以上紅色　桃花菊劉蒙泉云粉紅單葉中有黄蕊其色正䫫桃花俗以此名葢以言其色爾花之形度雖不甚佳而開于諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十
三四片開時長短不齊經多日乃齊其心黄色内帶微綠此花嗅之無香惟撚破聞之方知有香至中秋便開開至十餘日漸變為白色或生青蟲食其花片則衰矣其綠葉甚細小范成大云多葉至四五重粉紅色濃淡在桃杏紅梅之間未霜即開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃既開四面支撑紫燄騰耀後漸白紐絲葉青而稀濶大如掌亞深葉根多冗枝幹順直而扶疎髙可七八尺垂絲粉紅出西京九月中開千瓣細如茸攅聚相次花下亦無托瓣枝幹纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名即一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉青長大而稀亞深葉根清淨枝幹順直髙可一丈粉西施一名
紅西施一名紅粉西一名粉西花豐碩似白西施初開紅黄相雜有寶色開徹則淡粉紅瓣卷而紐背慘而紅如猱頭然柄弱不任葉青而厚長而瓦狹而尖亞深葉根多冗枝幹亦𩔖白西施合蟬菊九月末開粉紅筒瓣花形細者與蕊雜比方盛開時筒之大者裂為兩翅如飛舞狀一枝之杪凡三四花灑金紅一名灑金香一名金錢豹淡紅千瓣瓣間有黄色如灑紅粉團一名粉團花粉紅徑二寸厚半之中暈紅瓣短而多紋枝葉似金荔枝而青樓子粉西施一名晩香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠青而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍藥而髙大不及粉褒姒花粉紅而
小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人𩔖多混稱不知玲瓏者疏朗通透之物卷則書卷畫卷之𩔖管則簫管筆管之𩔖取象各不同有詠之連環絡索即玲瓏之别號于命名之意寖失不可不辨八寶瑪瑙一名八寶菊千瓣粉紅花花具紅黄衆色紫芙蓉一名勝芙蓉一名芙蓉菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣　以上粉紅色　珠子菊白色見本草注云南京有一種開小花瓣下如小珠子丹菊見嵇含菊
銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴往往有六七色黄白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朶二色西施一名紅二色一名黄二色一名二色白一名平分秋色徑可三寸厚半之開最久瓣葉枝幹皆與白西施同初開時數朶淡紅數朶淡黄逈然不𩔖半開時五彩寶色炫爛奪目開徹則皆淡桃紅色矣二色楊妃一名二喬一名金菊對芙蓉多瓣淺紅淡黄二色䨇出如金銀花徑僅二寸其萼黄其瓣如兎耳其葉綠而不澤厚而尖皺而瓦赤金盤一名脂暈黄一名琥珀杯其花初開紅黄而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅翦絨大寸許瓣疎初開黄而紅後紅而黄色易衰葉緑厚而短尖而
長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣卷皺密蹙下截深黄上截瑩白重臺彷彿水仙花下垂成穟如梅花清逸開早香甚葉綠大而皺尖而長其亞深葉根多冗其枝幹柔細而扶疎髙可一丈或以為茉莉菊甚謬海棠菊一名錦菊一名海棠春一名海棠嬌一名海棠紅一名小桃紅一名鐵幹紅色𩔖垂絲海棠徑寸有半形薄而瓦瓣短多紋而尖愈開愈竒有寶色中暈赤外暈黄邊暈純白或數色錯出變態不窮葉綠而澤厚而小亞深其枝幹勁直扶疎髙可四五尺蜜西施蜜色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其殘也紅而麗葉青而稠大而尖亞深葉根冗枝幹偃蹇髙可四五尺紫絨
毬一名紫絲毬一名紫蘇桃蓓蕾圓而綠如小龍眼大其開也碧綠紅紫黄白諸色間雜而紫燄為多瓣細而鑲四面參差茸茸如翦徑僅寸許圓如毬葉𩔖朝天紫小而青尖亞似少葉根清淨枝幹細直而勁髙可四五尺僧衣褐一名緇衣菊深栩子色小刺蝟菊一名栗葉花如兎毛朶團瓣如蝟之刺大如雞卵葉長而尖枝幹勁挺高可三四尺　以上異品
〔增〕劉蒙泉《菊譜》銀臺深黄萬銀鈴葉有五出而下有䨇紋白葉開之初疑與龍腦菊一種但花形差大且不甚香耳俗謂龍腦菊為小銀臺葢以相似故也枝幹纖柔葉青黄而麤疎近出洛陽水北小民家未多見也　范成大《菊譜》藤菊花密條柔以長如藤蔓可編作屏障亦名棚菊種之坡上則垂下裊數尺如纓絡尤宜池潭之瀕　史正志《菊譜》密友花頭大過折三明黄濶片花瓣形色不在諸品之下初開時長短不齊開
極其盛乃齊至于六層其中如抽芽數條短短小心與瓣為一色狀如春間黄密友花窠枝低矮綠葉最繁密見霜則周圍綠葉變紫色　沈兢《菊譜》諸州及禁苑品𩔖有樝子菊花小色黄香如樝子泰州黄　黄素馨　白素馨　蹙線菊　鐵脚黄鈴　黑葉兒　團圓菊　柳條菊　枝亭菊枝梗甚長用杖子撐之即籬菊一丈黄碧蟬菊青色鈸兒菊一種紫梗開早一種青梗開晩潛山朱新仲菊坡有玉盤盂與金鈴菊相似枇杷菊葉似枇杷花似金盞銀臺而極大却不甚香舒州有蜂兒菊鵝黄色水晶菊花面甚大色白而透明潛江有鋪茸菊色綠其花甚大光如茸二月間開臨安有長沙菊　滿堂金
壽安真珠俱黄色孩兒白　婺州有銷金紫菊紫瓣黄沿銷銀黄菊黄瓣白沿乾紅菊花瓣乾紅四沿黄色即是銷金菊三種乃佛頭菊種也浙有荷菊日開一瓣開足成荷花形衆菊未開不開衆菊已謝不謝金陵有松菊枝葉勁細如松其花如碎金層出于密葉之上　史鑄《越中菊譜》凌風菊黄色見山谷詩柑子菊黄色見后山詩楊妃裙黄色見徐仲車詩蠟梅菊見聞人善言菊卿公暇集　周師厚《洛陽．菊譜》紫幹子　五色菊　黄簇菊　柿葉菊　青心菊　葉紅菊　黄窠廷子　探白子　紅香菊　釵頭菊　川金菊深色單葉川翦金按原譜雜採劉范沈史諸譜以色分𩔖間
有遺逸續錄于此
子／醫家／御定佩文齋廣群芳譜／花譜　卷二十二至卷五十三／卷四十八　菊花一／彚考(P.23-2)..[文淵閣四庫全書本]
〔彚考〕
〔原〕《禮記．月令》季秋之月菊有黄華　《唐書．李適傳》凡天子饗㑹遊豫惟宰相及學士得從秋登慈恩寺浮圖獻菊花酒稱壽
〔增〕《山海經》女几之山其草多菊
〔原〕《列仙傳》文賔取嫗數十年輙棄之後嫗老年九十餘復見賔年更壯拜泣至正月朝㑹鄉亭西社中賔教令服菊花地膚桑上寄生松子以益氣嫗亦更壯復百餘歲　《西京雜記》戚夫人侍兒賈佩蘭後出為扶風人段
儒妻說在宮時九月九日佩茱茰食蓬餌飲菊花酒令人長壽菊華舒時并採莖葉雜黍米釀之至來年九月九日始熟就飲焉故謂之菊花酒　《神仙傳》康風子服甘菊花桐實後得仙　《神鏡記》滎陽郡西有靈源山巖有紫菊　《荊州記》縣北八里有菊水其源旁悉芳菊水極甘馨又中有三十家不復穿井即飲此水上壽百二十三十中壽百餘七十者猶以為夭漢司空王暢太傅袁隗為南陽縣令月送三十餘石飲食澡浴悉用之太
尉胡廣久患風羸恒汲飲此水疾遂瘳此菊莖短葩大食之甘美異於餘菊廣又收其實種之京師遂處處傳植之　《風土記》日精治蘠皆菊之花莖别名也生依水邊其花煌煌霜降之節惟此草盛茂九月律中無射俗尚九日候時之草也
〔增〕《拾遺記》背明國有紫菊謂之日精一莖一蔓延及數畝味甘食者至老不饑渴
〔原〕《續晉陽秋》陶潛九月九日無酒坐宅邊菊叢中採摘盈把望見白衣人至乃王𢎞送酒即便就酌　《續齊諧記》
汝南桓景從費長房遊學長房謂之曰九月九日汝南當有大災厄急令家人縫絳囊盛茱茰繫臂上登山飲菊花酒此禍可消景從其言舉家登山夕還雞犬俱暴死長房聞之曰此可代也　《名山記》朱孺子吳末入玉笥山服菊花乘雲升天
〔增〕《歲華紀麗》露凝白玉菊散黄金〔註〕秋日詩露凝千片玉菊散一叢金又云菊散金風起荷疎玉露圓
〔原〕《輦下歲時記》九月宫掖間爭插菊花民俗尤甚
〔增〕《清異錄》懿宗賞花歌云長生白久
視黄共拜金剛不壞王
〔原〕《九域志》鄧州南陽郡土貢白菊三十斤　《越州圖經》菊山在蕭山縣西三里多甘菊　《歲時雜記》盧公範重陽日上五色糕菊花枝茱茰樹茱茰為辟邪翁菊花為延壽客故九日假此二物以消陽九之厄　《東坡雜記》菊黄中之色香味和正花葉根實皆長生藥也北方隨秋之早晩大畧至菊有黄華乃開獨嶺南不然至冬乃盛發嶺南地暖百卉造作無時而菊獨後開考其理菊性介烈不與百卉並盛衰須
霜降乃發而嶺南常以冬至微霜故也其天姿髙潔如此宜其通仙靈也
〔增〕《東坡雜記》夏小正以物為節如王瓜苦菜之𩔖驗之畧不差而菊有黄華尤不失毫釐近時都下菊品至多皆人以他草接成不復與時節相應始八月盡十月菊不絶於市亦可怪也　李彦平《雜錄》韓魏公在北門有詩云不羞老圃秋容淡且看黄花晩節香識者知其晩節之髙
〔原〕《東京夢華錄》重九都下賞菊菊有數種有黄白色蕊若房曰萬鈴菊粉紅色
曰桃紅菊白而檀心曰木香菊黄色而圓曰金鈴菊純白而大曰喜容菊無處無之酒家皆以菊花縛成洞户　《牧䜿閒談》蜀人多種菊以苗可入菜花可入藥園圃悉植之郊野人多採野菊供藥肆頗有大悞真菊延齡野菊㵼人　《遯齋閒覽》南方花較北地常先一月獨菊花開最遲菊性宜冷也東坡𡮢言嶺南氣候不常吾謂菊花開時即重陽故在海南藝菊九畹後至冬半始開廼以十一月望日與客泛酒作重九㑹云
〔增〕《西溪叢
語》楚辭云夕餐秋菊之落英王逸云英華也𩔖篇云英草榮而無實者後漢馮衍賦云食玉芝之茂英言英華之英洪興祖補註楚辭云秋花無自落者讀如我落其實而取其材之落此言為是今秋花亦有落者但菊蕊不落耳若云黄菊飄零滿地金即詩用楚辭之句且宋書符瑞志沈約云英葉也言食秋菊之葉據神農本草菊服之輕身耐老三月採葉玉函方王子喬變白增年方甘菊三月上寅採名曰玉英是英謂之葉晉許詢詩
云青松凝素體秋菊落芳英　《老學庵筆記》菊花色雖多種黄者為正月令他卉皆曰始華於菊獨曰菊有黄花正其驗矣種法有九要一曰養胎二曰傳種三曰扶植四曰修葺五曰培䕶六曰幻弄七曰土宜八曰澆灌九曰除害能如此法便堪為松菊主人不減淵明矣　《三餘贅筆》曾端伯以菊花為佳友張敏叔以菊為壽客　《花經》菊四品六命　《乾淳歲時記》都人九月九日飲新酒泛萸簮菊且以菊糕為餽　《吳興園林記》趙氏菊
坡園前面大溪為循堤畫橋蓉柳夾岸數百株中島植菊至百種為菊坡
〔原〕沈競《菊譜》臨安西馬城園每歲至重陽謂之鬭花各出竒異有八十餘種　東平府有溪堂為郡人遊賞之地溪流石崖間至秋州人泛舟溪中採石崖之菊以飲每歲必得一二種新異花
〔増〕《澄懐錄》終南五老洞碑記墨菊其色如墨古用其汁以書字
〔原〕《學圃餘疏》菊至江隂上海吾州而變態極矣有長丈許者有大如盌者有作異色二色者而皆名麤種
其最貴乃各色翦絨各色幢各色西施各色狼牙乃謂之細種種之最難須得地得人燥濕以時蟲蠧日去花須少而大葉須密而鮮不爾便非上乘元馭閣老尤愛種菊京師有一種大紅曰麻葉紅相袍紅元馭為翰林時特命囊之馬首歸今吾地尚有此種然開不能大佳想亦地氣使然菊中有黄白報君知最先開甘菊可作湯寒菊可入冬皆賤種也而皆不可廢又有一種五六月開亦異種也
〔增〕《懸笥瑣探》范文穆公至能作菊譜
言月令以動植志氣候如桃桐軰直云始華而菊獨云菊有黄華豈以其正色獨立不伍衆草變詞而言之歟予始甚疑之信如譜中所載其色已不勝其多而月令獨云菊有黄華何也及來河南行熊耳錦屏𢎞農崤函諸山正秋草木俱衰謝盡山上下暨水厓籬落皆黄菊大如錢叢生粲然乃悟河南為中州得風氣之正黄為正色而正秋時著花隨地皆有此月令紀𠉀所以獨言之也然則如譜中所載諸品得無人智力變幻所致歟
則其見述於月令宜矣　《缾花譜》各色細葉菊一品九命　《瓶史》浴菊宜好古而竒者　菊以黄白山茶秋海棠為婢
〔原〕《梧潯雜佩》陸公平泉初入史館偶與同館諸公以事謁分宜衆皆競前呈身遂至喧擠公獨逡廵却歩時分宜庭中盛陳盆菊公徐謂曰諸君且從容莫擠壊陶淵明也聞者心媿　《花史》王龜齡十朋取莊園卉目為十八香以菊為冷香　吳致堯九疑考古云舂陵舊無菊自元次山始植沈譜云次山作菊圃記云在
藥品為良藥為蔬菜是佳蔬　本草與千金方皆言菊花有子魏鍾㑹菊花賦有方實離離之言馬伯州菊譜有金箭頭菊花長而末銳枝葉可茹最愈頭風謂之風藥菊冬收而春種之據此二說則菊之為花果有結子者　陶隱居與藏器皆言白菊療疾有功本草圖經言今服餌家多用白者抱朴子有言丹法用白菊汁　紫菊之名見于孫真人種花法又見于諸譜中此品傳植已久故唐宋詩人稱述亦多蕭穎士菊榮篇紫英黄萼
照耀丹墀杜荀鶴詩雨勻紫菊藂藂色趙嘏詩紫艶半開籬菊静夏英公詩落盡西風紫菊花韓忠獻公詩紫菊披香碎曉霞則紫花定是佳品　屈原離騷經朝飲木蘭之墜露兮夕餐秋菊之落英王逸註云言旦飲香木之墜露吸正陽之精液暮食芳菊之落華吞正隂之精蕊
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／傳(P.6-2)..[文淵閣四庫全書本]
〔傳〕
〔原〕元楊維楨〈黄華傳〉先生姓黄字華其先有日精者初生筮之繇曰煜煜煌煌綠衣黄裳徳與坤協數用九
彰九九相仍俾爾壽昌佐用炎皇啓於兌方世為中黄夫中五數也寄旺四時九九重陽數也兌秋方也雖寄旺四時而盛必於秋乎陶氏旺春劉氏旺夏陶劉氏謝而中黄氏其昌乎後日精以養生術佐農皇氏壽登一百二十餘歲嘉其功封之雍州之土為壽鄉公賜姓中黄氏後有治蘠者注姬公旦爾雅旦上其名綴衣薦服於帝帝服之喜特賜御愛黄至孫英其祚始落三湘與屈原同夕餐英子為華西入秦遇陽翟大賈衒金爭價
咸陽市華文備五色名次月令至今夏小正以華之善記節名為節華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上𡮢之喜曰金盞銀柈真神仙食也吾不能效武帝食露盤矣華𡮢以氣岸髙自標置曰予圜冠準天純色準地當贊天地開八荒壽域黄中通理獨暢四支非予前聞人佐農皇志也時陽九厄矣遂入平蓋山鍊九華大藥時時與好事者出沽酒市中見者咸呼
為九華先生彭澤令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王𢎞送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬛較短長曰汝雖長遭斧創我雖短升中堂又以其能相殿最曰吾茹能使饑人辟糧汝能乎曰能吾飲能使癃殘人康寜壽
考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬛亦曰吾一出能棟天子明堂一灰迹能染歴代之文章子能乎曰不能也曰此吾所以上子也潛聞而笑曰九華既失五鬛亦未為得也二三子黜徳滅巧將太上從太上無名功故無窮於是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冒姓名者
曰滴金馬蘭童萬錢覆等凡六種題曰九華壽譜藏於家云
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／銘(P.12-2)..[文淵閣四庫全書本]
〔銘〕
〔增〕晉王淑之〈蘭菊銘〉蘭既春敷菊又秋榮芳薫百草色艶羣英孰是芳質在幽愈馨　嵇含〈菊花銘〉煌煌丹菊暮秋彌榮葳蕤圓秀翠葉紫莖詵詵神仙徒餐落英
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／賦(P.13-1)..[文淵閣四庫全書本]
賦
〈御製菊賦〉當金飈之蕭摵正珠露之飄零睹百卉之具腓感菀枯之逓更疇晩序而挺節矯氣化而敷榮爰有紫蔕含
芳黄華逞茂擢苕穎於春初曜丰容於霜後先梅萼而吐芬繼蘭叢而擅秀既勁操之彌堅實寒香之可嗅爾其密葉蒙茸繁英歴琭霞蔚雲蒸煙披雨沐色徴土徳之純氣禀金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤癯儒植而供玩擷以當蔬存真味於淡泊協潛徳以敷腴亦有餐霞御氣乘雲握符盤飣桐杞囊繫茱萸或年壽之永延或災患之潛袪斯其著效於仙靈之籙尤不可以耳目拘也至若賦餐
英於楚客傳送酒於晉賢泛甘馨於南郡準節令於渾天罔不貞操卓爾高韻悠然宜名流之競羨亦譜籍之長編矧茲北闕秋深西山氣爽餘桕葉之參差剰楓林之莽蒼蝶揚揚而𡡾秋鴈𡄸𡄸而流響寒漠漠而侵階月溶溶而度幌爾乃横逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之𡸁袖璀璨兮如白貝之編珂禀黄中之通理知中美之孔多蓋與松筠而共勁亦視桃李而殊科彼夫揚霜傑於詩人
誇日精於本草藉滋培於寒雨綻鮮華於清曉咸以孤潔方幽人之貞高逸擬君子之道苟其歴歲寒而長存何恨乎挺生之不早
〔增〕魏鍾㑹〈菊花賦〉何秋菊之可奇兮獨華茂乎凝霜挺葳蕤於蒼春兮表壯觀乎金商延蔓蓊鬱緣阪被岡縹榦緑葉青柯紅芒芳實離離暉藻煌煌微風扇動照曜𡸁光於是季秋九月九日數并置酒華堂高㑹娛情百卉彫瘁芳菊始榮紛葩韡曄或黄或青乃有毛嬙西施
荊姬秦嬴妍姿妖艶一顧傾城擢纖纖之素手雪皓腕而露形仰撫雲髻俯弄芳榮　晉孫楚〈菊花賦〉彼芳菊之為草兮禀自然之醇精當青春而潛翳兮迄素秋而敷榮於是和樂公子雍容無為翺翔華林駿足交馳薄言采之手折纖枝飛金英以浮旨酒拂翠葉以振羽儀偉茲物之珍麗兮超庶類而神竒　潘岳〈秋菊賦〉垂采煒於芙蓉流芳越乎蘭林遊女望榮而巧笑鵷雛遙集而弄音若乃真人採其實王母接其葩或充虚而養氣
或增妖而揚蛾既延期以永壽又蠲疾而弭痾　齊卞伯玉〈菊賦〉佇寒丘以彌望覿中霜之嫩菊肇三春而懐芬凌九秋以愈馥不履苦而淪操不在同而表淑傷衆花之飄落嘉茲卉之能靈振勁翮以揚綠含凝露而吐英　唐楊炯〈庭菊賦〉庭菊美貞芳也天子幸於東都皇儲監守於武徳之殿以門下内省為左春坊今庶子裴公所居即黄門侍郎之㕔事也其庭有菊焉中令薛公昔拜瑣闥此焉遊處今兼左庶子止於東㕔甍宇連接
洞門相向每罷朝之後未𡮢不游於斯詠於斯覽叢菊於斯歎其君子之徳命學士為之賦是日也薛愷以親賢為洗馬田巖以幽貞為學士高元思張師徳以至孝托後車顔强學沈尊行以博聞兼侍讀周琮李憲王祖英曹叔文以儒術進崔融徐彦伯劉知𣐱石抱忠以文章顯徳行則許子豐耆舊則權無二駱縯則古訓之前識張相則老莊之後英並承高命咸窮體物小子託於吹竽之末敢闕其辭哉遂作賦云日之貞矣於彼重陽
菊之榮矣於彼華坊含天地之精氣吸日月之淳光雲布霧合箕舒翼張鬱兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦草綿連兮似織當此時也和其光同其塵應春光而早殖及夫秋星下照金氣上騰風蕭蕭兮瑟瑟霜刺刺兮稜稜當此時也弱其志强其骨獨歲寒而晩登雨還風去天長地久純黄象於后土故採桑而菊衣輕體御於神仙故登
山而菊酒文賔採之而羽化康公服之而不朽東極於是長存南陽以之睂壽胡太尉之允誠光輔漢庭萬機理三階平及暮年華髪𡸁肩秋菊長英蠲邪滌瘵於焉永貞鍾太尉之聲實彛倫魏室道合鹽梅功成輔弼降文屋之命修彭祖之術保性和神此焉終吉君章請老歲久懸車秋風生兮北園夕白露濕兮前階虚佇閑庭之曠邈對凉菊之扶疎人生行樂孰知其餘淵明解印退歸田野山鬱律兮萬里天蒼莽兮四下憑南軒以長
嘯出東籬而盈把歸去來兮夫何為者若夫窈窕重闈亘青瑣兮接皇扉深沉大壯通肅成兮連博望乃有𨛬鄉貴族薛縣名家共汾河之鼎氣同庶子之春華朝遊夕處徘徊顧慕難揺落於三秋偉貞芳於十步伊纖莖之菲薄荷君子之恩遇不羡池水之芙蓉願比瑶山之桂樹歲如何其歲已秋叢菊芳兮庭之幽君子至止悵容與而淹留歲如何其歲將逝叢菊芳兮庭之際君子至此聊從容以卒歲
〔原〕陸龜蒙〈杞菊賦〉天隨生宅荒
少墻屋多隙地著圖書所前後皆樹以杞菊春苗恣肥得以採擷供左右杯案及夏五月枝葉老硬氣味苦澀旦暮猶責兒童輩掇拾不已人或歎曰千乘之邑非無好事之家日欲擊鮮為具以飽君者多矣君獨閉闗不出率空腸貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云惟杞惟菊偕寒互緑或穎或苕煙披雨沐我衣敗綈我飯脫粟羞慚齒牙苟且粱肉蔓延駢羅
其生實多爾杞未棘爾菊未莎其如予何其如予何
〔增〕宋蘇軾〈後杞菊賦并序〉天隨生自言常食杞菊及夏五月枝葉老硬氣味苦澀猶食不已因作賦以自廣始余𡮢疑之以為士不遇窮約可也至於饑餓嚼囓草木則過矣而余仕宦十有九年家日益貧衣食之奉殆不如昔者及移守膠西意且一飽而齋厨索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不謬作後杞菊賦以自嘲且
解之云吁嗟先生誰使汝坐堂上稱太守前賔客之造請後掾屬之趨走朝衙逹午夕坐過酉曾杯酒之不設攬草木以誑口對案顰蹙舉箸噎嘔昔隂將軍設麥飯與蔥葉井丹推去而不齅怪先生之眷眷豈故山之無有先生听然而笑曰人生一世如屈伸肘何者為貧何者為富何者為美何者為陋或糠覈而瓠肥或粱肉而墨瘦何侯方丈庾郎三九較豐約於夢寐卒同歸於一朽吾方以杞為糧以菊為糗春食苗夏食葉秋食花實
而冬食根庶幾乎西河南陽之壽　張栻〈續杞菊賦〉張子為江陵之數月時方中春草木敷榮經行郡圃意有所欣非花柳之是問眷杞菊之青青爰命采掇付之庖人汲清泉以細烹屏五味而不親甘脆可口蔚其芬馨蓋日為之加飯而他物幾不足以前陳飯已捫腹得意嘔吟客有問者曰異哉先生之嗜此也乎蘇公之在膠西值黨禁之方興歎齋厨之蕭條乃覽乎草木之英今先生當無事之時據方伯之位校吏奔走頤指如意廣
厦延賔毬場享士清酒百壺鼎臑爼胾宰夫奏刀各獻其技顧無求而弗獲雖醉飽其何忌而乃樂從夫野人之餐豈亦下取乎葑菲不然得無近於矯激有同於脫粟布被者乎張子應之曰天壤之間孰為正味厚或腊毒淡乃其至猩唇豹胎旋取詭異山鮮海錯紛糾莫計苟滋味之或偏在六府而成贅極口腹之欲初何出於一美惟杞與菊中和所萃謂勁不苦滑甘靡滯非若他蔬善嘔走水既瞭目而安神復沃煩而滌穢驗南陽於
西河又頽齡之可制此其為功曷可殫紀况於膏粱之習貧賤則廢雋永之求不得則恚兹隨寓之必有雖約居而足恃殆將與之終身又可貽夫同志子獨不見吾納湖之隂乎雪銷壤肥其茸葳蕤與子婆娑薄言掇之石銚瓦盌啜汁咀虀高論唐虞詠歌書詩嗟乎微斯物孰同先生之歸於是相屬而歌殆日晏以忘饑　元郝經〈牡丹菊賦有序〉初入新館客將宋日新致硃砂紅牡丹菊一本祗三四花慘悴萎暗不以為竒遂植之穿廊
西之隙地今歲忽茂逹成叢高六七尺及秋而放數百花所未見也適王甫書狀生朝而其花尤盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙綘綃於青苞翦翠羅於綠莛拆緗桃與紫薇訝鞓紅與鶴翎高層層以奕奕重裊裊以盈盈結膩黄以為心抹沉粉而含馨凝夜氣以夸晝姹斜陽而嚲晴仍牡丹之花王彊將菊以為名嗚呼噫嘻時哉匪時造化則奪形
色不移雖反常而似妖顧真宰豈予欺寓國色於羇孤謝凡品之芬菲掞金氣於西陸吐霜葩於東籬鄙傾城之鄭袖期佩蘭之湘纍獨超出於羣倫不繫累於等夷特以秋而為春乃竒花之出竒彼自為一時殆非後時也且持杯而浥露更嚼句以待月儘吳江之飛霜甚窮海之饕雪與後凋之姚魏共終全於晩節　明何景明〈白菊賦有序〉甲子九月十四日馮侍御宴集出白菊詠賞屬予賦之蓋以奉賔主之歡洽耳豈有望於榮觀哉
辭曰繄季秋之將望予恤夫序次之易代既無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋廼陳秋卉以侑觴冀逸興之可貸咸式燕以延賞異過時而尚愛喜幽玩以怡情追佳節之莫待豈無得於物觀實有感於斯㑹猥受簡以抒思庶形狀之具載爾其葳紫莖而上擢麃竒荄以孤植葉萋萋其微靄萼栗栗以寒色申纖縞以自貞羞組綵之外飾承危朶而不傾挺𣐱枝而益力香冉冉而不
繁豔娟娟而稍抑態屢覿而愈妍意凝想而彌極始嚴整而莫䙝終溫郁而可即華不露而已章思欲語而復黙神超有而入無豈髣髴之遽得廼若閒館重深高幕虚凉簷蕭蕭以下月庭藹藹而降霜燦灼爍以映夕紛委綴而明廊素娥兮聯裙青女兮駢妝縹輕鬢以雲鬚皎靚質而雪光驂連蜷兮鸞鶴服陸離兮珮璫信雕容之可赧嗤效顰之不量於是賔徙𠋣而久竚若耿耿其懷傷釭滅影兮續膏夜就深兮移牀馳留歎於永謝結
華思於餘芳允思美之所遇亦既隱而復揚乃歲律之甫遷慨金氣之何速鳥栖栖而斂翮飇颯颯以驚木怳窮莽於廣隰班紛薄於修陸衆已謝於塲野獨宛轉於寒谷甘苦心於螻蟻等末幹於樸𣙙雖曠絶以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉儻衣袖之是將亦絃琴而可錄吾觀夫懷逹人之隱徳抱貞女之幽衷詎嬰情於豐華奚移志於始終桃早秀而先萎槿晨敷而暮空苟清白之
為尚曷芉菲之足崇嗟予之不淑兮撫年運而興悲覩兹植之所由懼修名之失時彼斯人之同志吾何俗之不隨廼孑孑以矯激羡草木之所為偉夫君之超越幸方圓之有持矧諸公之奮竒俱發蹤之可師顧㑹合之不偶常寡歡而多離指孤芳而締好創遊燕以為嬉誠後期之不忘或有徴於微辭　〈後白菊賦有序〉菊有白色者超越他品予𡮢賦之矣丙寅之秋京師桃李皆花予庭是種生意淒然久而不敷至十月始盛開色益鮮
麗予感焉復作後賦大運荒乎何停隂陽奄以代謝究動植之所由嗟何物之弗化時維孟冬金虎兮屏舍白帝兮徂駕氣厲厲兮始嚴景曶曶兮將下值抱疴以閒居循周除而蕩思庭葉委以陳翳階蘚穢而不治覽庶草之先零撫茲根之獨遲彼桃李之非令亦競榮而呈姿曄丹華以鬱鬱冒緑林而萋萋胡衆人之好陊班紛慕其芳菲朝絲吹兮填闉夕車馬兮成蹊咎𤣥樞之舛訛諒人事之尤違矧天道之無逺或省予而弗知繄予
植之雖晩實鄙志之所欣賤羣穠之溷濁恥雜敷之糾紛俱並進以取姸表孤花以見珍寧他卉之我先甘避迹而弗羣乃其蘊金氣以内凝標皜質而外映蔓不踰垣繁不被徑葉塗塗其自沃枝矯矯而獨勁宛含意其孰語若鍾情而未定女幽房而專情士窮巷而寡行服縞組以修容珮珩璜以昭令寄岑寂以怡心襲馨香以飾性無良朋以修好憾邪妁之干正又如下國之擯臣離宫之斥嬪心怦怦以濳惻懷耿耿而苦辛緬中宵以
前席念昔日之下陳慨微欵之莫宣若有怨而弗伸分孤蹇以終畢羌孰予兮幸親結𣐱條而三嗅重延佇而欽心寂𨶑館以容與散塵營以滌襟鑒微月之曖曖步列星之森森天窈窈以條革疾風起而夕隂念冱寒之已逼慘獨悲夫衆林苟操性之殊軌豈華色之遽沉内惝悢以懷顧怳屏營以咨嗟覩日月之減毁恐霜雪之增加抱孤英以自明悵情親之我遐慮寒香之終匱俾予身之蹉跎負大塊以馮生豈惟是乎獨嘉物何盛而
弗衰亦何枯而弗華夫芝焚而柏薪皆菸顔而殞葩伊桃李之既零亦奚異乎泥沙委常運以流轉復胡戚而胡夸誠予衷之不爽彼夸戚兮如何亂曰有美一人揚清芬兮縞袖合沓囘素雲兮被服文徽皓繽紛兮令儀襜襜斂玉手兮傾城獨立世不有兮時無蹇修誰則覯兮谷逶迤兮雪霰來兮衆芳萎兮嗟伊人兮秉志不囘兮　徐氏〈園菊賦〉晨步小園一望疎林白雲縹緲黄葉紛紜風蕭蕭而異響寒凛凛而侵人驚天道已殘秋覺
霜氣之稜稜鴈嘹嚦而南還蛩啾唧而哀吟值時景之荒凉菊方華於後庭何其晩也是造物之無知乎善爾碧枝㸃翠嫩萼噴金無桃李之妖艶抱松柏之堅心雖素雅之非凡柰何生乎不辰寄寸根於塵世胡為乎不遇乎陽春及其華也不獲寵而鮮妍兮懷淒楚於秋霜隂雲慘淡以蔽天兮日色薄而無光日色既薄而苦短兮惜乎金英之徒芳遭風欺而雨妒兮獨㷀㷀而不變其常吁嗟佳哉細觀其高世出塵之姿幽黙徘徊之態
嬾隨俗以富貴愛清冷而盤桓似有為而不見用於時者也似抱道而隱逸者也順天而安分者也豈習俗之能知邪重曰聊植疎籬清且幽兮天運閉塞隱而潛兮隱而潛兮霜淒雨霏兮百草罷綠爾猶存兮困苦自持時窮見操兮行比幽人素位履貞兮
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／七言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷五十
花譜
菊花三
〔集藻〕
〔七言古詩〕
〔增〕梁簡文帝〈採菊篇〉日精麗草散秋株洛陽少婦絶妍姝相呼提筐採菊珠朝起露濕霑羅襦東方千騎從驪駒更不下山逢故夫
〔原〕唐杜甫〈歎庭前甘菊花〉庭前甘菊移時晩青蘂重陽不堪摘明日蕭
條盡醉醒殘花爛漫開何益籬邊野外多衆芳采擷細瑣升中堂念兹空長大枝葉結根失所纒風霜
〔增〕宋梅堯臣〈甘菊〉世言此解制頹齡便當園蔬春競種到秋猶得泛其英爛醉莫辭官有俸　〈和吳沖卿省中植菊〉園果已熟實未墜野卉已老葉未瘁菊叢是時方發榮潭上籬邊俱有為一從潭島輔長年一自籬根圖暫醉今將移近省中蘭壅培早與陶潜異黄土肥濃沃井泉朱欄屈曲侵堦地勁風不到何動揺清露能霑誰著意
看看重九各登髙金蘂滿頭無所忌及此頻邀同舎歡向來莫羨鍾繇賜我家蓬藋不足云强對嘉章顔起愧　歐陽修〈希真堂東手種菊花十月始開〉當春種花唯恐遲我獨種菊君勿誚春枝滿園爛張錦風雨須臾落顛倒看多易厭情不專𨷵紫誇紅隨俗好豁然髙秋天地肅百物衰零誰暇弔君看金蘂正芬敷曉日浮霜相照耀後時寧與竹相榮𡡾世不爭桃李笑煌煌正色秀可餐藹藹清香寒愈峭髙人避喧守幽獨淑女靜容修
窈窕方當搖落看轉佳慰我寂寥何以報時攜一樽相就飲如得貧交論久要我從多難壯心衰迹與世人爭靜躁種花勿種兒女花老大安能逐年少　曾鞏〈菊花〉菊花秋開只一種意逺不隨桃與梅遊人有幾愛孤淡零落野水空巖隈層層露萼間枝葉金靨萬箇圍蒼苔直從陶令酷愛尚始有我見心眼開為憐清香與正色欲搴更惜常徘徊當攜玉軫就花醉一飲不辭三百杯　陸游〈山園草間菊數枝開席地獨酌〉屋東菊畦蔓草
荒痩枝出草三尺長碎金狼籍不堪摘掃地為渠持一觴日斜大醉呌墮幘野花村酒何曾擇君不見詩人跌宕例如此蒼耳林中留太白　楊萬里〈買菊〉老夫山居花繞屋南齋杏花北齋菊青春二月杏花開抱瓶醉卧錦繡堆凉秋九月菊花發自折寒枝插華髪湘纍落英曾幾何陶令東鄰未是多吾家滿山種秋色黄金為地香為國就中更有一丈黄霜葩月蘂耿出墻飲徒無酒尋不得尋得一身花露香如今小寓咸陽寺有口何曾
問花事百錢擔上買一株聊伴詩人發幽意　病眼仇𡨚一束書客舎葭莩菊一株看來看去兩相厭花意蕭條恰似無清曉肩輿過花市陶家全圃移在此千株萬株都不看一枝兩枝誰復遺平地拔起金浮屠瑞光千尺照碧虚乃是結成菊花塔蜜蜂作僧僧作蝶菊花障子更玲瓏翡翠六扇排屏風金錢裝面密如積金鈿滿地無人識先生一見䨇眼開故山三徑何獨懐君不見内前四時有花賣和寧門裏花如海　林亦之〈奉題林
稚春菊花枕子歌〉故人所説菊花枕似把冰丸月下飲秋水一䨇明炯炯數在青嚢第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂蟲魚石渠文字大如斗塲屋歲月又不偶𨚫來南山青草邊東西盡為菊花田手提長筐向山曲一下收拾三百斛昨者昬迷才起來解把簷頭小字讀乃知妙物通羣仙一切藥囊應棄捐　謝枋得〈菊〉淵明豈但隱逸人淵明素懐諸葛志清香
不獨占秋天菊潭一滴三千歲　鄭思肖〈菊花歌〉太極之髓日之精生出天地秋風身萬木搖落百草死正色與秋争光明背時獨立抱寂寞心香貞烈透寥廓至死不變英氣多舉頭南山髙嵯峨　金宇文虛中〈白菊〉西風蕭颯百草黄南齋白菊占秋芳主人好事不專饗擷送客館分幽香幽香清艶兩難得冰雪肌膚龍麝裛悄然坐我蘂珠宮玉斧瑤姬皆舊識仙家藝菊名日精我今號爾為月英月中風露秋夕好感此仙種來曾城慿
君傳與金天令月與霜姿駐清景重陽好伴白衣來五柳先生憶三徑　元范梈〈送菊〉卧病髙秋留海浦明日重陽更風雨杜門不出長蒼苔令我天涯心獨苦籬角黄花親手栽近節如何獨未開含芳閟采亮有以使君昨暮徵詩來凌晨試遣霜根送畚土雖微甚珍重極知無意競秋光任作横窓歲寒供憶我初客天子都西垣植此常千株結花年年應吹帽始信南邦事盡殊願得封培自今日何間朱厓萬家室秋香端不負乾坤但嗔
簫管亂儔匹歸去來兮雖得歸念歸政自莫輕違他日采英林下酌誰向清霜望翠微　明吳寛〈過相城為沈陶庵和天全翁賞菊之作〉菊花開日是重陽坡翁妙語不可當我云但得花之趣何必秋來菊有黄神仙中人壽且康老年見客纔下堂幅巾飄飄映華髪導我直過東籬傍庵居春風定先到已見菊苗三寸長浩歌淵明飲酒章悠然依舊虞山蒼素琴無絃舊有例當春賞菊嗟何妨封題一笑報蘇子為我轉致陶柴桑　陳鴻〈買
西園菊至招同社諸人花下小飲因和短歌〉幾處菊花殘西園餘數畝買來竹𥦗下折簡會賓友把酒坐花㫄一齊衫袖香春天百卉𡡾不及此幽芳堦下凉風薄暮起枝枝低拂深杯裏願君盡醉宿我家明日更看西園花
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／果譜　卷五十四至卷六十七／卷五十四　梅等／桃／集藻／五言古詩(P.31-2)..[文淵閣四庫全書本]
〔五言古詩〕
〔増〕宋孔平仲〈食桃〉翦彼十圍木架此百尺梁
十圍不加大百尺不加長胡為被錦繡空爾飾文章根㫁膚已剥至朽不復昌食桃棄其核下與糞壤藏雨露之所濡𤼵生乃微芒回首枝幹大冉冉出我牆開花又結子意態何煌煌　梅堯臣〈將行與蔡仲謀飲分席上果得桃〉曽無千嵗人安見千嵗實聊效昔所投瓊瑶報非一
子／醫家／御定佩文齋廣群芳譜／果譜　卷五十四至卷六十七／卷五十九　安石榴等／安石榴／集藻／賦(P.4-1)..[文淵閣四庫全書本]
〔集藻〕
〔賦〕
〔増〕晋潘尼〈安石榴賦并序〉安石榴者天下之竒樹九州之名果是以屬文之士或叙而賦之盖感時而騁思覩物而興辭余遷舊宇爰造新居前臨曠澤却背清渠實有斯樹植於堂隅華實並麗滋味亦殊可以樂
志可以充虚朱芳赫奕紅萼參差含英吐秀乍含乍披遙而望之煥若隋珠耀重川詳而察之灼若列宿出雲間湘涯二后漢川遊女攜類命儔逍遙避暑托斯樹以棲遲遡祥風而容與爾乃擢纖手兮舒皓腕羅袖靡兮流芳散披緑葉兮修條綴朱華兮弱榦豈金翠之足珍實兹葩之可玩商秋授氣收華斂實千房同蔕十子如一繽紛磊落垂光耀質滋味浸液馨香流溢　張載〈安石榴賦〉有若榴之竒樹肇結根於西海仰青春以啓萌
晞朱夏以發采揮光垂緑擢榦曜鮮熻若羣翡俱棲爛若百枝並燃煥乎郁郁焜乎煌煌仰映青霄俯燭蘭堂似西極之若木譬東谷之扶桑于是天廻節移龍火西夕流風晨激行露朝白紫房既熟頳膚自坼剖之則珠散含之則氷釋　張協〈安石榴賦〉攷草木於方志覽華實於園疇窮陸産於包貢嗟英竒於若榴耀靈葩於三春綴霜滋於九秋爾乃飛龍啓節揚飈扇埃含和澤以滋生鬰敷萌以挺栽傾柯逺擢沉根下盤繁莖篠密豐
榦林攢揮長枝以揚緑披翠葉以吐丹流暉俯散廻葩仰照爛若百枝並燃爀如烽燧俱燎皦如朝日晃若籠燭晞絳綵於扶桑接朱光於若木爾乃赬萼挺蔕金牙承蕤䕃佳人之𤣥髻發窈窕之素姿游女一顧傾城無鹽化為南威于是天漢西流辰角南傾芳實磊落月滿虧盈爰採爰收乃剖乃拆内憐幽以含紫外滴瀝以霞赤柔膚氷潔凝光玉瑩璀如氷碎泫若珠迸含清冷之溫潤信和神以理性　應貞〈安石榴賦并序〉余往日職
在中書時直廬前有安石榴樹枝葉既盛華實甚茂為之作賦挹微露以鮮采承輕風而動葩南拂隂檐北扇陽阿其旁則有大厦崇房重廊髙廡皇籍帝典圖書之府時移節變大火西旋丹葩結秀朱實星懸膚坼理阻爛若珠駢　潘岳〈河陽庭前安石榴賦〉仰天路而髙睇顧鄰國以相望位莫微於宰邑館莫陋於河陽雖小縣陋館聊可以遊實有嘉木曰安石榴修條外暢榮榦内樛扶疎偃蹇冉弱紛柔于是暮春告謝孟夏戒初新莖
擢潤膏葉垂腴曽華曄以先越含榮𪄚其方敷丹暉綴於朱房緗菂㸃乎紅鬚煌煌煒煒熠爍委累似琉璃之棲鄧林若珊瑚之暎緑水光眀燐爛含丹耀紫味滋芳神色麗瓊蘂遥而望之煥若隨珠耀重淵詳而察之灼若列星出雲間十房同膜千子如一御渴療飢解酲止疾既乃攢乎狹庭載阨載褊土階無等肩牆惟淺壁衣蒼苔瓦被駁蘚處悴而榮在幽彌顯其華可翫其實可珍羞於王公薦於鬼神豈伊仄陋用渝厥真果猶如之
而况於人　宋梅堯臣〈矮石榴樹子賦并序〉襄城縣庭下生矮石榴往來者異之予為作賦寫其狀因以自勵云有矮石榴其髙倍尺中訟庭儷戒石訪諸走胥云非封植忽此生榮三傳歳歴密葉如盖繁條如織萎蕤下垂疲軟無力緗苞貯露纍纍仄仄下人俯視顛本可識雀愧卑棲而不肯集兮故啾唧以矯翼偃偃盤盤若屈若鬰紉紉結結非曲非直榦不足攀隂不足息夫何挺質之可惑耶意為異與為妖與人以為異我不知其異
曰殊衆人之類類人以為妖我不知其妖曰乖衆木之翹翹然而不生樊圃臺榭遊觀之所産兹堂下其有以警而有以覩因形取義庶将有補當革蔓衍之多枝無若軟柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主
子／醫家／御定佩文齋廣群芳譜／果譜　卷五十四至卷六十七／卷六十一　荔支二／集藻／賦(P.19-2)..[文淵閣四庫全書本]
〔賦〕
〔原〕漢王逸〈荔支賦〉暧若朝雲之興森如横天之彗湛若大厦之容鬱如峻岳之勢修榦紛錯綠葉蓁蓁灼灼若朝霞之映日離離若繁星之著天皮似丹罽膚如明璫潤侔和璧奇踰石黄仰嘆麗表俯嘗嘉味口含甘液腹受芳氣兼五滋而無常主不知百和之所出卓絶類
而無儔超衆果而獨貴　唐張九齡〈荔支賦有序〉南海郡出荔支焉每至季夏其實乃熟狀甚瓌詭味特甘滋百果之中無一可比余徃在西掖嘗盛稱之諸公莫之知而固未之信唯舍人彭城劉侯弱年遷累經屈南海一聞斯談倍復嘉嘆以為甘㫖之極也又謂龍眼凡果而與荔支齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用而身在無譽之間苟無深知與彼亦何異也因導揚其實遂作此賦云果之美者厥有荔支雖受氣於震方實禀精於火離乃作酸於此裔爰負陽以從宜䝉休和之所播渉寒暑而匪虧下合圍以擢本傍蔭畆而抱規紫文紺理黛葉緗枝蓊鬱而霮䨴環合而棼纚如蓋之張如帷之垂雲煙沃若孔翠於斯靈根所盤不高不卑陋下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其華但㫖其實如有意乎敦本故微文而妙質蔕葯房而攢萃皮龍鱗以駢比膚玉英而含津色江蓱以吐日朱苞剖明璫出炯然數寸猶不可匹未玉齒而殆銷雖瓊漿而可軼彼衆味之有五此甘滋之不一伊醇淑之無凖非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於甘橘援蒲萄以見擬亦古人之
深失若乃華軒洞開嘉賓四會時當燠煜客或煩憒而斯果在焉莫不心侈而體泰信琱盤之仙液實玳筵之綺繢有終食於累百愈益氣而理内故無厭於所甘雖不貪而必愛沉李美而莫取浮瓜甘而自退豈一座之所榮冠四時而為最夫其貴可以薦宗廟珍可以羞王公亭十里而莫致門九重兮曷通山五嶠兮白雲江千里兮青楓何斯美之獨逺嗟爾命之不逢每被誚於凡口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉
〔增〕宋李綱〈荔支賦并序〉張曲江嘗賦荔支美則美矣然未盡善也余來閩中始得食其生者因感而賦之其辭曰伊天地之大美種火徳於炎方結荔支之嘉實禀純氣於至陽含滋潤於雨露違嚴凝於雪霜碧葉素榮縹蔕丹房膚如龍鱗顆如裹嚢絳綃為殻白玉為瓤液貯甘露核藏丁香醞難言之妙味吐自然之清香此荔支之大畧也全而觀之亘如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之㫖如瓊醴吸沆瀣而羞醍醐談辯莫及丹青難圖百果退避孰敢爭腴至如厥包橘柚先薦含桃嶺表龍眼西域蒲萄色沮情恧遜美推高矧夫剝棗浮瓜來禽青李張公大谷之棃梁侯烏椑之柿曾何足以比萬分之一二哉秋夏之交蒸暑歊然畏景馳至薰風入絃著花結實耀日含煙一望萬株列於名園璀璨熒煌若繁星之麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫色味與香變於三日曝之為乾漬之以蜜汎鯨海之巨航入金張之要室譬之神藥致佳人之尸千金市駿馬之骨氣格精神初不得其髣髴也昔者曲江嘗為之賦寓意卒章惜其不遇殊不知草木之性各安其土玩物喪志亦所不取開元之末妃子最憐萬里驛致來自蜀川死百馬於山谷望一騎而嫣然荔支則遇而天下病焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無斁正猶衞懿不可以好鶴而幽人得之適所以増其逸阮籍之徒得全於酒而羲和湎淫乃廢時而亂日且食荔支此非我力　〈荔支後賦并序〉宣和己亥歳余謫官沙陽次年夏始食荔支嘗為之賦後十二年歳在辛亥寓居長樂於今又四夏矣備嘗佳品究見荔支本末作後賦以訂之其辭曰客謂梁谿病叟曰玉局翁以荔支比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥狀惟詭藉薑桂之餘滋薦樽罍之芳㫖快一嚼而稱珍非鼎俎之正味何足以得荔支之髣髴也惟此荔支産於炎方綠蔕團團丹實煌煌香吐芝蘭液凝瓊漿色味兼美自然芬芳宛如佳人麗服靚妝冰肌玉骨錦衣繡裳又如明珠包裹絳嚢煥彩外耀皓質内光其品則有陳紫方紅江綠宋香細若雞舌赩若硫黄虎皮斕斑龍牙銳長蚶殻匾仄玳瑁文章皺玉豐膚星毬照江干類
萬族不可殫詳夫豈瑶柱河豚之所能比方也客曰然則何物可以擬之病叟曰建溪臘茗仙草之英採掇以時製作惟精蒼璧忽破素塵乍驚甌汎霏霏之乳花湯候颼颼之松聲滌煩蠲渴愈病析酲此亦天下之至味也洛陽牡丹百卉之王鶴白鞓紅魏紫姚黄嫣然國色郁乎天香豔玉欄之流霞列錦幄之明釭價重千金冠乎椒房此亦天下之至色也相彼二物標格高奇名雖一㮣種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決其雄雌也客曰臘茗牡丹則吾既得聞命矣敢問百果之中孰與為比魏帝方之蒲萄唐人推於緑李亦有謂乎病叟曰荔支之生厥土惟三西則巴蜀連亘嶠南肉薄漿多酸而不甘與閩粤之所産殆不可同日而談也漢貢南海唐驛西川皆荔支之下駟乃並騖於中原當時所見得其粗焉宜乎品藻之失而議論之偏試使閩粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實侔珠璣咀嚼不倦玉池生肥思其次焉亦皆荔支之亞匹也然柑可食而不可多芡療飢而不療渴惟食多之益辦與飢渇之兼解微荔支吾誰與歸方將休影息蹤遺物離人倒冠落佩買山灌園植千種之陸離擇萬顆之勻圓上滋絳宫下灌丹田怡性養壽超然自得以盡吾之天年子能棄世事而從我遊乎客黙然慙逡巡而辭退　范成大〈荔支賦并序〉紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔琴以侑之且為之賦時為新安掾吾聞南國之南水激而山蟠鍾具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳泫仙液於微瀾走候置其萬里上玉宸與金鑾顧人間之流落纔千倉之一簞餉江南之病客索孤笑於顰端斥蜂蜜之黄膩謝佛桑之紅乾覺龍目之么麽咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其未翻予一嚼而三嚥艶玉池之清寒恍醉夣之翾飛掖九天之風翰望涪江與閩嶺麾八極於雷鼾方㝠濛其路暗儵浩蕩其天寛岌芳宫與繡户窈玉聲之闌珊欵荔支之仙人若平生之所歡謂客子其少留紛擘綠而破丹招玉環於東虚御清空之䨇鸞訪長生之舊曲有千載之遺歎悵三山之囘風驚南斗之闌干亂梧竹之滿庭渺雲海之漫漫　明胡宗華〈荔子賦〉登尉陀之荒
臺過無諸之故墟覽山川之奇勝覩草木之瓌殊緋桃朱柿之焜煌江橙盧橘之榮敷或叢生於炎麓或秀𤼵於海區名與味兮駢美香與色兮洵都信南方之異果或可貢於帝居惟荔子之佳品實中國之所無宜馳名於君謨之譜而見序於居易之圖也觀其氣受東震精禀南離陽明内蘊華采外施蟠蒼根於深固抱海氣之淋漓枝凝緗兮交暢葉染黛兮葳蕤逺而望兮如擎天之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂而從規揚芳聲於海嶼延清景於亭池寶之者無斧斤之及憩之者如雲庇之垂以側生而見毁何或者之罔知當其暴雨既霽凱風微凉花霏霏兮綴密穗實靡靡兮垂青房如韜光以自斂迨有積而後彰林鍾戒辰心星正陽膚凝脂兮皺殻肌斂玉兮含漿如英華之既𤼵雖欲揜而難藏爛如彤雲之合歘如彩鳯之翔燁然疑火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之綘膜吐明月之圓璫脣未沾而先嗑口既潄而尤香具甘滋之正味食雖餮而靡傷可以充席珍而娛賓客之奉可以薦籩實而格神祖之洋洋彼擬倫於甘橘徒以甜酸而見齒或比議於蒲萄信其謬說之荒唐也惜乎生於炎海之濱植於遐異之方去京華兮萬里瞻天門兮堂堂柳夾道兮江路遥桂倚巖兮天風長固末繇厠宸楓之列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎兮寧分清蔭於草堂也務植徳以滋身願托根於南荒沐雨露之嘉澤爛雲霞以成章隨榮瘁之所遇囿生成於𤣥黄幸弗淆於凡草同腐滅於飛霜庶留名於譜牒垂百世而流芳　蔣徳璟〈荔支賦〉若夫金椶栗玉虎斑龍牙麝囊椰鍾黑葉綠紗蚶殻朱柹星毬雞肝霞墩松蕾金線冰團牛心鵲卵淨瓶蜜丸夫固亞僕乎瀘粤然猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥井是氿移紫度緋法藍心恥流觀夫伏熸秋囘百荔垂瀸黛葆扈雲彤實射暹夜星晝燭圎蓋方陣譬若火烽其木不燼又若琅玕萬斛鳯丸離離芸風氣聞千歩又若洛媛含辭未吐寒泉三尺渫浴天芳又若合徳初出蘭湯廣上圎下皓肪中没又若宜主𣐱溫無骨霧綃半劈醴津斯皬襲漿斯落又若吉雲露珠一勺昶膜醲英又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮之性絳襦玉膚之狀駁犖辬艶之妝蠲渇補髓之湩亮羣族之所伏嗟難得而覼况是以釵頭盛鬋䨇髻奉襡王娘鄣袂將軍𢹬鐲服其實者挹膏潄瓤為荔羡偓昔扶荔之宫積草之池金明揺風十不一易若乃洛陽置於嶺南長安盡於巴蜀法部初哇明駝暗䎘撫酸苞而虚憐悵珠靨之已秃悝嬌環之解笑固以瑊玏為結緑忠惠之書𢶉二産汰閩江之𤿕馤未若兹種羃歴乎三
十二之外重曰震氣五滋狎獵的纚生代巧兮荅遝蚌胎誰其冠者繄延壽兮元鼎風堠宣和航瓦珍非質兮皇罕連賨願登上林比禹橘兮　林古度〈荔支賦〉吾閩佳果有荔支焉歴代稱美百莫能先産既炎土生復炎天為樹嘉蔭為花細妍及其成實外赤中鮮纍纍若若紅香滿前其品固貴其質可憐衆彼名號後人强鐫雜沓瑣屑荔不必然荔之為物别有自全勿翦勿伐匪原匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏既充甘食亦奉華筵一切種類畢莫能賢雖足珍兮未敢自專世所尚兮桃棗成仙爾表爾裏色味相兼粤酸蜀澀鼎足殊懸三都見侈萬古難捐漢王唐張兩賦爭傳予曷能贊億萬斯年　黎遂球〈荔支賦〉粤客居吳食其楊梅趨裝度嶺不忘荔支吳儂請留荔脯當貽客謂吳儂譬如蛻尸顔色既變滋味亦非於時設酒銅坑喧相接客為言其故送子得𤼵客曰吾家海上蓼水板橋
為園數畝鑿池通潮上植嘉樹外被良苗晴氣如薰宿雨既朝荔支垂垂自圍樹腰於是紅染鸞頸大倍龍目重五小至蒸然盡熟外若火珠内足香玉核不煩鑽無骨皆肉當吾睡起曳屐旋旋手摘目選坐樹似眠幼弟就告似此必甜持以奉母自試果然飽能避穀飫復垂涎晶丸彈脱霞袋蟬連因占朱紱解以形鹽𨚫老還童顔芳色妍相如已渇留侯得仙飼鳥皆肥如花特鮮則有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名類匪一有因而起而吾園之所植其名黑葉低枝濃暗土膏屯結實不裹刺色若血珀瓊液内凝綘衣欲裂樽肩壺腹龍鱗龜坼剝而呑之融冰沃雪爾乃吾夢還家北堂之南新得一姬其名玉環體若荔膚紅裁荔衫息氣荔香囓脣荔甘又善選擇手持荔籃長歌娛母祝荔宜男則有麻姑仙女臨渡海水投吾古方餐花不死衆卉可收獨難荔蘂蝶翅如飴蜂醸將醢繞樹䕶持設餳
祭醴如妾待年他花則妓又有羅浮仙伯愛吾詩脾來惠丹粒和水噴滋遂令吾樹四時皆宜雪瓣紛郁朱實參差曰予之歸行不虞遲客語未竟吳儂爭言願贈予夢隨歸子園珊瑚小舌寄頰應存四坐聞之涎湧泉源亟賣楊梅贐客以錢
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十二
果譜
荔支三
〔集藻〕
〔五言古詩〕
〔增〕梁劉霽〈荔支〉叔師貴其珍武仲稱斯美良由自逺致含滋不留齒　宋梅堯臣〈和答韓奉禮餉荔支〉韓盛人所希四海餽名物韓復未疎予分珍曾不一莆陽荔子乾皺殻紅釘宻存甘尚可嘉夲味固已
失遥思海𣗳繁帶露摘初日安得穆王駿能置萬里疾
〔原〕劉攽〈荔支〉南州積炎徳嘉樹凌冬綠薰風海上来丹荔迎夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱迨今糟粕餘猶足驚凡目憶初成上林四方會竒木使臣得安榴天馬来苜蓿擢身自幽遐託地幸滲漉我欲咎真宰喟兹限荒服將非名實雄百果為羞縮區區化工意聊爾存衆族
〔增〕文同謝〈任瀘州師中寄荔支〉有客来山中云附瀘南信開門得君書歡喜失鄙吝筠籨包荔子四角俱封印童稚瞥聞之羣来立如陣競言此佳果生眼不識認相煎求拆觀顆顆紅且潤衆手攫之去爭奪逓追趂貪多乃為得廉恥曾不論喧閙俄頃間咀嚼一時盡空餘皮與核狼籍入煨燼　鄧肅〈看荔支〉荔子有佳品乃在府城東我来方秀𤼵紅雲幾萬重遥知香味色已具碎花中凭欄一念足不食意自充人世如夢耳當體色即空
謂是為真實便可侑千鍾謂是為非實真飽亦何從虛實兩無有樓髙雨濛濛　元林士敏〈詠宋家香荔支〉江南有嘉植託根在庭除扶持王母力珍重端眀書君家忠孝門餘澤尚沾濡子孫貴封植慎勿忘厥初　明沐璘〈咏晉安荔支〉建水夫何如厥土早而熱蠻花開佛桑𠉀禽罷鶗鴂莽雲覆溟濛梅雨滋霠翳接地茂緗枝遮空舒黛葉翠葆霞焜煌錦幄風掀掲香麝忌經過飛鶹防盗竊勁雛赤膚脫肥奢瓊瓤凸明璫怪可餐冰丸訝
許嚙真珠堆緑雲玳瑁垂綵纈鳳爪天下竒龍牙衆中傑飽食慚素餐長吟望林樾　林垐饋〈髙宗吕鳳池超荔支〉夲非凡品類超出鳳池羣自恨所居僻逺在瘴海濆至性耐煩熱丘園絶垢氛中含氷雪姿外纈紅錦文雨沾日已滋林髙爛紫雲龍牙尚莫敵蚶殻徒紛紜禽鳥不敢啄晨夕𠉀之勤起盻草亭前日日来南薰故人邈難見愁思劇如焚縱有一尊酒獨酌未成醺新摘不滿筐持贈将微芹封之吟不就無奈正思君　謝肇淛
〈五月十日初嘗火山荔支〉五月猶未半輕紅已出市磊磊朱葳㽔乍疑晨星墜雖無膏腴肪已勝醇酪味碧玉初破瓜珠胎尚含淚襦薄不禁風肌細還愁穉跫然足谷音始知希者貴　鄧道協〈霧居園噉中冠荔支〉火山出未乆中冠繼其後裛露蒂猶青緑衫裼紅袖齒頬有餘酸膏腴尚未厚措大性所宜拏攫不停手琴瑟雖未調亦已勝瓦缶酸盡回㣲甘佳境漸入口岸幘𤼵浩歌孤月上髙栁　〈積芳亭噉蜜紅荔支分得藥名〉袒卧桂
枝林紅雲實已羙酸漿猶殢人餘甘遂溢齒寒氷片片飛丹液巨勝爾殘香附筠籠擲地黄間紫劇談幸從容天半夏雲起預知佳味深早當歸故里　髙景倩〈齋頭啖鑛玉荔支賦得漢人名詩〉夏季布華筵鑛玉陳蕃枝輕黄香四座殷朱浮青絲出井丹液凉雪竇融凝脂楊盧植上苑桃李廣西陂未若三伏生微寒朗侵肌吾曹操彩筆揮霍光陸離餘甘寧可忘向子長相思　〈買莆田陳家紫一日夜直抵會城招諸子同賦〉閩海荔若雲
遝荅布山谷列品七十餘陳紫擅其獨末銳廣兩肩核焦埋深緑此種出莆陽祕書閉門鬻寥寥五百載接枝彌蕃育在山豐年玉岀鄉荒年榖六月火雲蒸紅塵勞急足朝採楓亭林暮走馬江瀆旦起日初髙葳蕤爛盈目翠籠未開椷流香已滿屋飛燕雪中膚太真風前浴色味不可名但知果吾腹敗襦委芳草遊蜂尋殘馥中冠慚後塵桂林甘雌伏勝畫浄江瓶三分堪角逐異品固不常勝會亦難續何時從九仙飽噉壺山麓　〈陳价
夫髙景倩齋頭啖鑛玉荔支各賦漢人姓名〉垂楊修竹下歌鍾會羣英門杜衆賔進譸張飛兕觥扶疎廣庭𣗳顆顆垂黄瓊朱李固難並况乃髙堂生在谷永殷繁出郭太縱横楚江乙萍實何足揚雄名　徐𤊹〈五月十日初食火山荔支〉仲夏氣欎蒸輕紅綴荔子厥種名火山早熟差足喜色香雖未全驟食亦清美不患甘傷脾且愛冷沁齒已勝餐来禽猶堪敵青李聊爾為先驅次第飽陳紫欲結林下盟請從今日始　〈十七日集鄧道協
新居食中冠荔支〉新居初落成荔子熟已半梢頭覓早紅正品得中冠摘来恱我口彷彿眀星爛始食味尚酸浃背有微汗小者猶若珠大者已如彈嘗新頗不厭錦殻堆几案輕風送晩涼清香廽鼻觀置堠無飛塵不作蘓子歎　髙景倩〈齋中食鑛玉荔子賦得漢人名詩〉江陳萬年種夏景丹顆垂檀欒布鑛玉香甘始當時千枚乗露摘盆子盛纍纍諦審食其實核焦延夀宜楊盧植太酢青李尋傷頤綺疏受殘照林髙相蔽虧盤桓譚轉
劇三伏湛凉颸　曹學佺〈石君亭噉荔嘲俞羡長〉纍纍荔子實采采動盈抱漫論市上錢詎秘林間寳充兹石君羞展彼山泉澡量腹受幾何百千恣傾倒齒牙沁甘露毛羽生難老嘗聞丹經言効驗良可攷使人羙顔色長似少年好為問羡門長何如瓜大棗
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／五言排律(P.29-2)..[文淵閣四庫全書本]
〔五言排律〕
〔原〕唐白居易〈題郡中荔支十八韻兼寄楊萬州八使君〉竒果標南土芳林對北堂素華春漠漠丹實夏煌煌葉捧低垂户枝擎重壓墻始因風㺯色漸與日争光夕訝條懸火朝驚𣗳㸃妝深於紅躑躅大較白㯽榔星綴連心朶珠排耀眼房紫羅裁襯殻白玉裹填瓤早嵗曾聞說今朝始摘𡮢嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尤珍重天髙苦𣺌𣴭已教生暑月又使阻遐方粹液靈
難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白似潘郎　宋陶弼〈荔支〉五月南游渇欣逢荔子丹殻勻仙鶴頂肉露水晶丸色應離為火甘殊木作酸枝繁恐相染𣗳重欲成團赤蚌遺珠顆紅犀露角端爽能消内熱潤可濯中乾桂嶺無霜處梅天暴雨殘闕十字一簇氷蠶繭千苞火鳯冠隔瓤銀葉嫩透膜玉漿寒
〔增〕明謝肇淛〈噉瀛州荔支〉見說瀛洲好濃隂十里堤香凝絲籠滿葉簇錦丸齊夾岸
雲猶濕浮江日未西肌豐埋𥡤核襦薄裂輕綈不分啇山橘還勝大谷棃紅釘金屈戍白乳玉玻瓈綘雪丹堪餌芳塵路不迷會湏乗興往斗酒聼黄鸝　祝𣗳勲〈荔支〉閩中新荔熟越客可休糧百谷成珠浦千林綴錦囊裊風湏細摘帶露合多𡮢消渇逢甘醴充飢得異漿青英團翡翠丹實炫鵞黄霞臉仍蒸日冰膚倍膩霜建宫遥自漢置驛廣于唐火齊緗枝綴珊瑚黛葉藏品多逾别域名重表炎方飽噉為名士嚬呼十八娘
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／賦(P.12-2)..[文淵閣四庫全書本]
〔賦〕
〔增〕魏曹植〈橘賦〉有朱橘之珍樹於鶉火之遐鄉禀太陽之烈氣嘉杲日之休光體天然之素分不遷徙於殊方播萬里而遙植列銅雀之園庭背江洲之暖氣處𤣥朔之肅清邦換壤殊爰用喪生處彼不凋在此先零朱實不御焉得素榮惜寒暑之不均嗟華實之永乖仰凱
風以傾葉冀炎氣之可懐颺鳴條以流響希越鳥之來栖夫靈德之所感物無㣲而不和神蓋幽而易激信天道之不訛既萌根而弗榦諒結葉而不華漸𤣥化而不變非彰德於邦家附微條以歎息哀草木之難化　晉潘岳　〈橘賦并序〉余齋前橘樹冬夏再熟聊為賦云爾嗟嘉卉之芳華信氤氲而芬馥既蓊茸而葳蕤且參差而橚矗已鬱鬱而冬茂亦離離而夏熟至如廣命賔客厯覽遊觀三清既設百味星爛炫熀乎玉案照耀於金盤
故成都美其家園江陵重其千樹既見稱於陸言亦標名乎馬賦　宋謝惠連〈橘賦〉園有嘉樹橘柚煌煌圓丹可翫清氣芬芳受以玉盤升君子堂味既滋而事美實厥包之最良　梁吳均〈橘賦〉增枝之木既稱英於緑地金衣之果亦委體於玉盤見雲夢之千樹笑江陵之十蘭葉葉之雲共琉璃而並碧枝枝之日與金輪而共丹若乃秋夜初露長郊欲素風賫寒而北來鴈衝霜而南度方散藻於年深遂凝貞於冬暮　唐可頻瑜〈洞庭獻
新橘賦〉洞庭之逺兮亘全楚而連巨呉路悠悠以窮塞波淼淼而平湖逺國之奥壤中華之外區風土所宜兮四方各異珍果斯出兮諸夏或無至於白商謝𤣥律改風落瑤林寒生窮海枇杷落而將盡荔枝摘而不待然後浮香外散美味中成照斜暉而金色帶曉潤而霜清圓甚垂珠琪樹方而孰可味能適口玉果比而全輕在禹貢非它於周制則那充厥包於林下發使者於江沱穰橙不得而雜楚柚不得而和所獻者皆歎其美所貴
者不以其多嵗峥嶸而已晩路﨑嶇而自逺齊萬物以坌入離本枝而不返其價可重其味可珍固緑蔕而未變施素錦而猶新兹夕發於南國已朝奉於北辰匪雕飾以自媚實羽翼以因人獻芹者既非其匹敵獻桃者何足以等倫豈比夫江北則枳江陵則洲隨樝棃而莫遂備職貢而無由同碩果而已矣望君門兮阻修美哉植物斯多結實者衆斯橘也栽則隔乎淮浦生則主乎雲夢獨專美於當年及嵗時而入貢　仲子陵〈洞庭獻
新橘賦〉皇帝垂衣裳而洽萬國舞干戚而來九區包之橘柚至自江湖嵗以為常知方物之咸有時而後獻表庭實之何無本其來則風秋洞庭霜落寰海元侯布教下吏旁採碧林冬生大小異名已去霜蔕初辭緑莖然後盛以瀟湘之竹束以江淮之菁背楚塞以西走望秦雲而北征上方端想𤣥默深居穆清扇鴻鈞而不宰張大樂而無聲閲彼要荒之貢得斯華實之英乃明四目乃停九歌朱紱方來以彰其道泰碩果可食以表其時
和時和在乎務本道泰在乎柔逺一果熟知百果之不荒一方來知萬方之未晩橘之名也則珍橘之熟也惟新越彼千里獻於一人丹其實體南方之正酸其味含木德之純足以附荔枝於末葉遺檳榔於後塵然出自荒陬升聞莫由煙波無已嵗月空流豈知夫湮沉可逹職貢可修辭草澤以孤往入金門而見收物之因人也其則以衆人之象物也豈不或中儻草木之可儔希成名於入貢　李徳裕〈瑞橘賦并序〉清霜始降聖上命中
使賜宰臣等朱橘各三枚蓋靈囿之所植也臣伏以渡淮爲枳由地氣而不遷吹谷生黍信陽和之有感昔漢武致石榴於異國靈根遐布此西域柔服之應也魏武植朱橘於雀園華實不就乃呉人未格之兆也考於前史昭晰可知豈非天地同和羣物效祉去蠻邦之陋獲近太陽感王化之威更承膏露草木尚爾况乎人心漢宣帝宫館山澤意有所感必使近臣賦之臣幼學為文忝列樞近敢稽首而獻賦曰美南州之嘉樹受烈氣於
炎德固一志於殊方遂不遷於上國貞枝凝碧蔚湘岸之夕隂華實變黄動江潭之秋色雜丹楓於溪畔映緑篠於巖側翡翠以之列巢鵷雛於焉栖息雖同霑於雨露竊自得於雕飾終獲譽於皇明豈因人之羽翼感大鈞之獨運輸造化之𤣥力思六合以同風採孤根而移植播元氣以茂育諒英靈之不測逮乎霜飛文囿風落秦川金莖炫熀於朝日玉樹菁蔥於霽天峩方壺之翠島列靈沼之清漣上蔚檉松下秀蓀荃赩朱草與屈軼
曄紫芝與賓連靈卉必植而嘉橘在焉碧葉獨潤金衣更鮮天漢之華星焜燿閬風之珠樹粲然香若團於野露色疑炫於江煙既而大官獻新竒果列筵非厥包之自逺何菲陋之莫傳樹隐方塘比丹萍之初實盤映皎月與赤瑛而共妍東鄙孤臣謬塵三事既乏和羮之用猶霑可口之味并食不割竊愧晏嬰之知捧之以拜重感桓榮之賜庶不朽於雪霜永酬恩於天地
子／醫家／御定佩文齋廣群芳譜／果譜　卷五十四至卷六十七／卷六十四　橘／集藻／七言古詩(P.20-2)..[文淵閣四庫全書本]
〔七言古詩〕
〔增〕宋李綱〈食橘〉洞庭一夜天雨霜橘林緑苞朝已黄逺題書後三百顆入手便覺秋風香黄金為膚白玉瓤沆瀣深貯甘且芳雕盤初擘噀清露冰齒乍嚼流瓊漿色香氣味紛可喜下視衆果皆𣴭𣴭嗟余平生
愛種此木奴千樹梁谿傍只今蒿艾已埋没豈敢向日争熒煌蓬萊雲氣久寂寞漢殿無復羅瀟湘厥包縱有盡酸澀剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷　范成大〈清江道中橘園正夥〉芳林不斷清江曲側影入江江水緑未論萬户比封君瓦屋人家衣食足暑風汎花蘭芷香秋日籬落明青黄客舟來遲佳景盡但見碧𣗳愁春霜　金党
懐英〈題大理評事王元老䨇橘堂〉朱橘復朱橘傳分包貢實煌煌中堂榜奇畫照公堂前蘐草碧公今致養豐禄食更取蠻珍奉顔色舉觴一笑三千秋坐㸔諸孫索梨栗　元謝應芳〈洞庭胡敬之以余父執之交嵗饋新橘凡十有餘年感無以報是用作歌〉湖山清氣鍾而翁生兒亦有古人風年年送橘拜牀下甚愧我非龎徳公今年霜落洞庭早橘熟先於葑田稻青衣童子黄金丸橘頭摘來霜未乾儂家食指百三十分甘喜得皆波及
嬌癡堪笑兩曾孫手弄金丸口欲吞阿翁老饕三嚥畢已敎食之還自喫一枝一枝復一枝翁有笑聲孫亦咍枯腸久似長卿渴甘露適從仙掌來楚江萍實不可得華𡶶藕亦無人識冷比雪霜甘比蜜此句眞可題此橘韓子之詩今代無借作報章揮我筆懐哉故人家洞庭七十二𡶶環翠屏洛陽秋風塵滿城莫能汚爾䨇鞵青南山不爛黄河清正須坐閲三千齡山中舊識諸耆英煩道老夫多寄聲
子／醫家／御定佩文齋廣群芳譜／果譜　卷五十四至卷六十七／卷六十五　柑等／柑／集藻／頌(P.10-2)..[文淵閣四庫全書本]
〔頌〕
〔增〕梁宗炳〈甘頌〉煌煌嘉實磊如景星南金其色隋珠其形
子／醫家／御定佩文齋廣群芳譜／果譜　卷五十四至卷六十七／卷六十五　柑等／金橘／集藻／七言古詩(P.29-1)..[文淵閣四庫全書本]
〔七言古詩〕
〔增〕宋周必大〈曾無疑以長韻送金橘時已暮春次韻〉荼䕷殿春枝滿霜盧橘熟夏今乃黄彈丸煌煌照坐光老叟驚詫見未嘗客言採果孟冬月剖竹為符帶蒼雪包之赫蹏滿貯中纒以絲枲外合節或藏緑豆飲醉翁或雜寸稾仍緘封三説未識將誰從但覺色香新摘同分甘安能與衆樂祕方何惜都傳𨚫已誇指下石化金仙指併求君勿噱　楊萬里〈十月四日同諸弟訪三十二叔祖於蓬萊酌酒摘金橘小集〉誠齋老子不
耐静偶拄烏藤出苔徑獨遊無伴𨚫成愁羣從同遊還起興每過一家添一人須臾保社如煙雲褰裳渉溪溪水淺著履渡橋橋柱新蓬萊一㸃出塵外南溪裹在千花裏芙蓉照波上下紅琅玕繞屋東西翠槿籬竹石重復重雞鳴犬吠青霞中蓬萊老仙出迎客朱顏緑髪仍方瞳餐菊為糧露為醑染霧作巾雲作屨欣然領客到仙家幾盡蓬萊日未斜更傾山瓢酌仙酒酒外瓢邊亦何有偶看小樹䨇團欒碧琉璃葉黄金丸主人忍喫不
忍摘笑道未霜猶帶酸小童隨我勇過我不管仙翁惜仙果手撓風枝揀霜顆爭獻滿盤來飣坐隔水蓬萊看絶竒蓬萊看水海如池主人勸客對絶境不飲令儂坐生癭何如寄下未盡瓢留待早梅伴疎影
子／醫家／御定佩文齋廣群芳譜／果譜　卷五十四至卷六十七／卷六十七　甜瓜等／甜瓜／集藻／賦(P.13-1)..[文淵閣四庫全書本]
〔賦〕
〔增〕魏劉楨〈瓜賦並序〉在曹植坐厨人進瓜植命為賦促立成其辭曰布象牙之席薫玳瑁之筵憑彤玉之几酌縹碧之尊三星在隅溫風節暮枕翹於藤流美遠布黄花炳曄潛實獨著豐細異形圓方殊務揚暉發藻九
采雜糅厥初作苦終然允甘應時湫熟含蘭吐芳藍皮密理素肌丹瓤乃命圃師貢其最良投諸清流一浮一藏析以金刀四剖三離承之以雕盤羃之以纎絺甘逾蜜房冷亞氷圭　晉傅元〈瓜賦〉調土下種播之有經應運候時負甲徐生遂日就而月將既成母而盤縈次落莫之密葉兮交逶迤之修莖敷碧緑之純采金華炳其朗明育之以人功養之以六氣黄逾金緗青侔含翠雖貍首之甘美兮未若東門之奇偉舊有蜜筩及青括蔞
嘉味溢口鮮類寡儔一齧之頃至三揺頭選美芳園重簡其珍披以呉刀承以朱盤中割而破雖分若完質兼五味氣美芳蘭愈得冷而益甘兮怡神爽而解煩細肌密理多瓤少瓣豐㫖絶異食之不䬼
〔原〕陸機〈瓜賦〉佳哉瓜之為德邈衆果而莫賢殷中和之淳祐播滋榮於甫田背芳春以初載迎朱夏而自延奮修系之莫莫邁秀瓞之綿綿赴廣武以長蔓粲烟接以雲連感嘉時而促節䝉惠露而增鮮若乃紛敷雜錯鬱悦婆娑發彼適
此迭相經過熙朗日以熠耀扇和風其如波有葛虆之覃及象椒聊之衆多發金榮於秀翹結玉實於柔柯蔽翠景以自育綴修莖而星羅夫其種族類數則有括蔞定陶黄㼐白摶金文蜜筩小青大斑𤣥骭素椀貍首虎蹯東陵出於秦谷桂髓起於巫山五色比象殊形異端或濟貌以表内或惠心而醜顔或攄文而抱緑或披素而懷丹氣洪細而俱芬體修短而必圓芳郁烈其充堂味窮理而不䬼德𢎞濟於饑渴道殷流乎貴賤若夫濯
以寒水淬以夏凌越氣外斂溫液密凝體猶握虚離若剖氷
〔增〕張載〈瓜賦〉羊骹虎掌桂枝蜜筩𤣥表丹裏呈素含紅豐膚外偉緑瓤内醲甘柤夏熟丹柰冬芳朱李零於桂圃蒲萄潰於椒牀雖茲肴之孤起莫斯瓜之允臧超椰子於南海越橘柚於𢖍陽若乃㯽榔椰實龍眼荔枝徒以希珍難致為竒論實比德孰大於斯　嵇含〈瓜賦〉世云三芝瓜則處全焉故植根玉巖潤葉飛泉攬之者壽食之者仙是謂雲芝芙蕖振采擢莖元瀬闕二字
葩映莫此為最是謂水芝甘瓜普植用薦神祗其名龍膽其味亦奇是謂土芝乃剖甘瓜旣淳且馨荒者饗之忘困解酲流味通其五臟冷氣反其迷精　梁張纘〈瓜賦〉惟茲瓜之實茂體太素之純精翕元潤於浮霄含皇澤於夏庭於是蒼春發歲天地交和乃啓沃壤是殖是播納佳種於畦畹應時運而芽剖揮萌散蘖㘽葉負柯蓊茸鬱薈苯䔿婆娑晞慶雲以吐蕤仰旭日之敷花朝晞重陽夕承朗月淸露湛而宵降翔風穆以晨發振柯
翹之繞若顧惠風以滋悅感靈化而絪縕覩佳實之並結始懷徵而苦發終感宫而甘通信不和而自馨與九鼎乎齊功蔓草是藉密葉是蔽潛湫獨熟墮莖落蔕芬馥酷烈氣暢雲際申狄不能詳其味隸首不能為之計昔東陵之甘瓜美顯名於中古彼服閭之攸擔乃衆仙之所睹美人神之同好何厥用之𢎞普惟令實於無窮永可殖於靈圃
〔原〕唐康子玉〈瓜賦〉巫山之岡秦川之陽垂條引蔓布緑敷黄彌臯被野含芬吐芳轉晨風之
穆穆湛宵露之瀼瀼花葉則曄曄煒煒文彩則焜焜煌煌錦繡為之失色霞日為之奪光遠而望之粲兮爛繁星列兮曜長漢光色連延遙相暖廹而察之瓞兮緜明璣盈蚌媚重泉大鱗巨介近相連細雨流風每飄颻兮葉上遊蜂戲蝶時歴亂於花前爾其大則三尺二升美則金漿玉實貍頭羊骹之字黄㼐白摶之質感仙貴於孫鍾避世資於歩隲異蔕表於前代同心彰乎曩日旣而横綺席會嘉賓琴樽逸賞海陸具陳香分四座氣雜
八珍既取類於母子亦取辨乎君臣猗哉彼美流玩不已何以剖之金錯刀何以澆之玉英水邵平固植以著業阮籍托辭而興己非但留怨於戍夫抑亦取誡於君子
子／醫家／御定佩文齋廣群芳譜／木譜　卷六十八至卷八十一／卷八十一　君子樹等／夜光木(P.27-1)..[文淵閣四庫全書本]
〔集藻〕
〔賦〕
〈御製夜亮木賦并序〉塞上古木夜視有光遇雨益明移置室
中即之可以燭物嘉其有異故賦猗嘉木之迥異垂四照之華英蜿輪囷於川壌萃盤錯於柯莖外禀㢲德内藴離精煥然夕皎灼爾宵明晼瑞星之初麗炯璧月之漸生既騰輝於山谷亦揚彩於檐楹若乃靈根濯雨榮枝浥露芳澤加鮮澄暉遠布方隐之而彌耀旋即之而如晤洵昭質之無虧何㝠行之是懼爾廼金膏灺蘂鶴燄韜光獨飛熛而振采長煜煜以煌煌吐瓊文於赤水懸瑶景於昆岡非朝華而夕謝殆積闇以能彰於是列之桂宫置以椒室流
映金鋪近燭緗帙豈浮艶之為容亮靈竒之足述庻含章之可貞雖在野而靡失
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／表(P.15-1)..[文淵閣四庫全書本]
〔集藻〕
〔表〕
〔増〕唐崔融〈皇太子賀芝草表〉伏承某月日芝草生於乾元殿瑞命天来符祥日至煌煌三秀分芰井而攢柯曄曄九光間梅梁而吐葉晉都宮閣何必靈芝之臺洛邑山川居然密芝之地伏惟天皇天臨海内帝有域中兼漢制而宅兩京用堯心而加百姓神精下降洽至道於丘陵靈液旁霑被深仁於草木觀其如葢如閣如日如星得五方之氣象合四時之景色仙人在上則車馬疑飛神龍居下則風雲不去謂蓬瀛之海列即崑
閬之山開魏皇之䨇榦莫儔漢帝之九莖為劣可以薦郊廟可以觴公卿臣謬踐儲闈祗膺守國不獲親承左右日覽休徵雖玉脛延齡在神仙而可致而刀圭入膳視朝夕而猶賖是用心馳仁夀之前慶集肅成之後　孫逖〈為宰相賀合鍊院産芝草表〉臣等伏見道士黄河清等奏興慶宫合鍊院内產芝草五色分輝六莖並秀神丹入鍊而轉精禎祥應期以如荅覩兹嘉瑞望宣付史官者伏以靈芝所致和氣之精著美仙經標名瑞典
陛下深仁契道至徳通神鍊液飛丹既啟長年之館敷華有葉遽呈三秀之祥五色有類於卿雲六莖且符於帝樂豈惟動植昭感以表於休徵固亦真仙叶應用彰於聖夀　常衮〈中書門下賀芝草嘉禾表〉伏見兵部尚書中書門下平章事李抱玉進芝草嘉禾者臣聞王者道洽則靈芝生天下和平則嘉禾應伏惟陛下誕膺景命憂濟生靈合太上之徳感元精之氣天地氤氲神眀滋液降此珍物叶於昌期垂葢連莖三華煥發離根合
穎一穗孤秀沐我渥澤扇其祥風衆草之英百穀之長以兆稔嵗以符太平昔周得唐郊之獻列篇於典策漢獲甘泉之祉薦歌於清廟三瑞之極一朝㑹同長發其祥無疆之慶　〈中書門下賀芝草表〉今日中使吳承清至宣示宋汴節度使御史大夫田神功所獻芝草一株紫葢黄莖叢生者天生神物王者嘉瑞竒秀之狀靈篇未書伏惟陛下孝通神眀徳至草木和氣所感禎祥屢彰煌煌靈芝郡國來獻垂以金葢發其瓊葩爛然紫雲
之色灼然紅蕖之秀王徳斯應皇家永昌固可寫狀圖牒薦於郊廟祗奉天意贊揚鴻休
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／贊(P.24-2)..[文淵閣四庫全書本]
〔贊〕
〔原〕魏繆〈襲神芝贊〉青龍元年神芝産於長平之習陽其色丹紫其質光耀其長尺有八寸五分其本圍三寸有三分上别為三榦分為九枝散為二十六莖圍則一寸九分葉徑二寸七分其榦洪纖連屬有似珊瑚之形其吐柯載葉祥眀蠲㓗考圖案牒葢羙乎所聞於前代者矣
〔増〕無名氏〈神芝贊〉古瑞命紀曰王者慈仁則芝生採食之則延年與真人同又神農氏論芝云山川雲雨五行四時隂陽晝夜之精以生五色神芝皆為聖王
休祥焉自漢孝武顯宗世號隆盛而元封永平所紀神芝方斯蔑如也且其枝榦條莖本末相承乃協乎天官之數非神眀其孰為此哉推其類象則蓂莢之植階庭萐蒲之生庖厨視匹靈矣乃詔御府匱而藏之且畫其形遂以名圖為之贊曰帝徳允臻爰不難致煌煌神芝吐葩揚榮曩披其圖今握其形永章遐紀載之頌聲
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／古歌樂章(P.32-1)..[文淵閣四庫全書本]
〔古歌樂章〕
〔原〕漢四皓〈紫芝歌〉莫莫髙山深谷逶迤曄曄紫芝可以療饑唐虞世遠吾將何歸駟馬髙葢其憂甚大富貴之畏人兮不如貧賤之肆志
〔増〕《漢書．郊祀歌》齋房産草九莖連葉宮童效異披圖案牒𤣥氣之精回復此都蔓蔓日茂芝成靈華　班固〈郊祀靈芝歌〉因露寢兮産靈芝象三徳兮瑞應圖延夀命兮光此都配上帝兮象太微參日月兮揚光輝　《宋史．上尊號樂章》曄曄靈芝生於殿闈照映華栱紛敷玉㽔感召元和光符
聖期祥篇恊吉百嵗咸宜　〈朝㑹樂章〉嘉瑞降臨應我皇徳曄曄神芝不根而植春秋三秀晝夜一色物播詩歌聲被金石　彼茁者芝茂英煌煌敷秀喬嶽實繁其房適符修貢封巒允臧永言登薦抑惟舊章　煌煌茂英不根而生蒲茸奪色銅池著名晨敷表異三秀分榮書於瑞典光我文眀
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言古詩(P.33-1)..[文淵閣四庫全書本]
〔七言古詩〕
〔原〕宋蘇軾〈石芝并引〉元豐三年五月十一日夜夢游何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也予率
爾折食一枝衆皆驚笑其味如雞蘇而甘眀日作此詩空堂明月清且新幽人睡息來初勻了然非夢亦非覺有人夜呼祁孔賔披衣相從到何許朱闌碧井開瓊户忽驚石上堆龍蛇玉芝紫筍生無數鏘然敲折青珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脱終勝嵇康羨王烈神山一合五百年風吹石髓堅如鐵
〔増〕蘇軾〈石芝并引〉予昔夢食石芝作詩記之今乃眞得石芝於海上子由和前詩見寄予
頃在京師有鑿井得如小兒手以獻者臂指皆具膚理若生予聞之𨼆者此肉芝也與子由烹而食之追記其事復次前韻土中一掌嬰兒新爪指良具肌骨匀見之怖走誰敢食天賜我爾不及賔旌陽逺遊同一許長史玉斧皆門戸我家韋布三百年祗有隂功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時脱夢想至人空激烈古來大藥不可求眞契當如磁石鐵　蘇轍〈次韻石芝并引〉
子瞻昔在黄州夢食石芝起賦八韻記之元祐八年予與子瞻皆在京師客有至自登州者言海上諸島石向日者多生耳海人謂之石芝食之味如茶久而益甘海上幽人或取服之言甚益人客以一籃遺子瞻遂次前韻雞鳴東海朝日新光䝉洲島霧雨勻一晞石上徧生耳幽子自食無來賓寄書乞取乆未許箬籠蕉囊海神戸一掬誰令堕我前無為知我超諸數此身不願清廟瑚但願歸去随樵蘇龜龍百嵗豈知道養氣千息存其
胡塵中學仙定難脱夢裏食芝空酷烈中山軍府得安閒更試朝霞磨鏡鐵　陸游〈丹芝行〉劒山峩峩挿穹蒼千林萬谷嶓其陽大丹九轉古所藏靈芝三秀夜吐光如火非火森有芒朝陽欲升尚煌煌何由斸取換肝腸往駕素虬朝紫皇
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／七言律詩(P.35-2)..[文淵閣四庫全書本]
〔七言律詩〕
〔増〕宋蘇轍〈邵武游氏老人三清堂紫芝〉黑龜赤鳳早逢師白髮蒼顔老不衰丹鼎一丸深自秘紫芝三葉𨚫先知烟薰晴日雲容薄色凝秋霜玉性竒何日刀圭救羸病盡芟荊棘種交棃　張孝祥廟錫珍符豈偶然雲華再見幾經年詳開二室昭詒燕根托同楹自屬聨上瑞應誠難紹聖宸衷思孝益増䖍微臣願考皇天意不厭終童效異篇　煌煌瑞彩映金鋪元氣回旋即此都太史連年書盛事近臣更日獻新圖璇穹薦祉
寧虚應玉葉流芳已兆符早晚清塵欵原廟臨觀敢請駐前驅
〔原〕眀王世貞數盡潘園賦衆芳何如神草被昆岡庭中玉露傳三秀木末丹霞散九光出共萐蒲昭聖瑞歸同天韭作仙糧野夫亦有黄公癖地肺何年許並藏
子／醫家／御定佩文齋廣群芳譜／卉譜　卷八十七至卷九十二／卷八十七　芝／集藻／詩散句(P.36-2)..[文淵閣四庫全書本]
〔詩散句〕
〔増〕魏曹植靈芝生王地朱草被洛濵榮華相晃耀光采曄若神
〔原〕晉嵇康煌煌靈芝一年三秀
〔増〕
張華西入華隂山求得神芝草
〔原〕唐杜甫空聞紫芝歌不見杏壇丈　但使芝蘭秀何須棟宇鄰　知名未足稱局促髙山芝　其陽産靈芝其隂宿牛斗　吾慕漢初老時清猶茹芝
〔増〕宋王珪柯同庭柏勁色近御衣深　夏竦四眀開奥壤三秀發靈芝　黄庭堅不須許斧子辛勤採五芝　汪藻齋房輝玉斚岱檢雜金泥菌蠢朝承露熒煌夜吐霓　唐李白身騎白鹿得飄颻手翳紫芝笑披拂
〔原〕杜甫知君此計誠長往芝草
琅玕日應長　李紳靈根盤錯呈天瑞寳葉蟬聫表地祥
〔増〕宋黄庭堅卓仙在時養瓊芝深根固蔕活人命　陸游不用采芝驚世俗恐人謗道是神仙　魏阮籍芝英耀朱堂　晉庾闡層霄暎紫芝　齊王融五芝多秀色　周庾信芝房脆似蓮　青泥羙熟芝　唐孟浩然采秀弄芝草　杜甫靈秀冠衆芳　張籍分采紫芝苗　李商𨼆紫見地仙芝　皮日休盡日嗅金芝　宋楊億芝苗晝茹肥　梅堯臣芝以保萬夀　蘇軾黄公
獻紫芝　金元好問紫芝僅盌匊　魏曹植東上蓬萊采靈芝　唐曹唐洞中天地足金芝　宋蘇軾枯朽猶能出菌芝　元倪瓚赤城霞暖神芝秀
子／醫家／御定佩文齋廣群芳譜／卉譜　卷八十七至卷九十二／卷九十一　萍等／垣衣／附錄　瓦松／集藻(P.33-1)..[文淵閣四庫全書本]
〔集藻〕
〔増〕唐崔融〈瓦松賦〉崇文館瓦松者産於屋霤之上千株萬莖開花吐葉高不及尺下纔如寸不載于仙經靡題于藥錄謂之為木也訪山客而未詳謂之為草也驗農皇而罕記豈不以在人無用在物無成乎俗以其形似松生必依瓦故曰瓦松楊炯謂余曰此中草木咸可為賦其詞曰賔館兮沉沉明月高兮重海深試一望
兮上棟下宇開陽闔隂彼美嘉族依于夏屋煌煌特秀狀金芝兮産霤歴歴空懸若星榆而種天苯䔿丰茸青㝠芊眠葩條郁毓根柢連拳間青苔而裛露陵碧瓦而含烟春風搖兮鬱起冬雪糅兮蒼然詎充採掇罕任雕鐫桐君莫賞梓匠難甄用匪適于時要必濫聞于俗傳慚魏宮之烏韭恧漢官之紅蓮觀其衆開榮列虚心獨潔高寧我慕無木禾之五尋卑以自安類石蒲之九節進不必𡡾居不求利芳不為人生不因地其質也菲無
忝于天然其隂也薄纔足以自庇望之常見其表尋之罔得其祕肅穆承華堂皇不賒繩懸麥穗户刻菱花竹蒼筤而衆色樹連理而相加芙蓉發池兮照爛日及懸霤兮紛葩彼懷寳以遇賞此不材而見嗟雖有慕於階闥亦無混于泥沙已矣哉不學懸蘿附柏直蓬倚麻固將含美惡以同貫齊是非于一家亂曰少陽之地兮於何不春博望之苑兮莫匪正人纎根弱植兮生君之館荷施霑恩兮為人所翫物不謝生不知其榮惟願聖皇
千萬壽但知傾葉向時明　無名氏〈瓦松賦〉式觀圖籍幽山窮野聞卉木之名焉考神農之嘗者根莖可驗洪纎不捨惟瓦松兮闕書何昔人兮智寡原其所托高而又雅抽形先寄于鶴樓聳質更資于鴛瓦旖旎芬葩含風接霞既當春而吐葉亦凌秋而㸃花異山苗之極秀狀澗松兮抽芽高居壤霤匪雜泥沙向朝陽兮發榮經夕露兮増華常在危簷心必直詎欲牽風影暫斜小大殊品高卑異盼離離兮若星榆之照灼煜煜兮疑石蒲
之蔥蒨既乏棟梁之用寧怯鐫雕之變豈比夫桂山上蘭谷中長幽隠兮銷馥為芬芳兮敗叢奚若兹物之獨茂無憂患兮養䝉
史／正史／宋史／志　凡一百六十二卷／卷五十二　志第五／天文五／景星(P.1076)..[底本：元至正本配補明成化本]
景星
景星，德星也，一曰瑞星，如半月，生於晦朔，大而中空，其名各異。曰周伯，其色黃，煌煌然，所見之國大昌。曰含譽，光耀似彗，喜則含譽射。曰格澤，狀如炎火，下大上銳，色黃白，起地上，見則不種而穫。曰歸邪，兩赤彗向上，有蓋。曰天保星，有音，如炬火下地，野雞鳴。皆五行冲和之氣所生也。其王蓬芮、玄保、昭明、昏昌、旬始、司危、菟昌、地維臧光
之類，亦皆為瑞星。然前志以王蓬芮已下星為妖星。又奇星，古無所考，見於仁宗、英宗之時，故附於景星之末云。
史／正史／宋史／志　凡一百六十二卷／卷五十二　志第五／天文五／客星(P.1077)..[底本：元至正本配補明成化本]
客星
客星有五：周伯、老子、王蓬絮、國皇、溫星是也。周伯，大而黃，煌煌然，所見之國，兵喪，饑饉，民庶流亡。老子，明大純白，出則為饑，為凶，為善，為惡，為喜，為怒。王蓬絮，狀如粉絮，拂拂然，見則其國兵起，有白衣之會。國皇，大而黃白，有芒角，主兵起，水災，人主惡之。溫星，色白，狀如風動搖，常出四隅。皆主兵。此五星錯出乎五緯之間，其見無期，其行無度，各以其所在分野而占之。又四隅各有三星：東南曰盜星，主大盜；西南曰種
陵，出則穀貴；西北曰天狗，見則天下大饑；東北曰女帛，主有大喪。
史／正史／宋史／志　凡一百六十二卷／卷五十六　志第九／天文九／景星(P.1226)..[底本：元至正本配補明成化本]
景德三年四月戊寅，周伯星見，出氐南騎官西一度，狀如半月，有芒角，煌煌然可以鑒物，歷庫樓東，八月，隨天輪入濁，十一月，復見在氐。自是常以十一月辰見東方，八月西南入濁。
史／正史／宋史／志　凡一百六十二卷／卷一百三十二　志第八十五／樂七　樂章一／五方帝／紹興以後祀五方帝六十首(P.3085)..[底本：元至正本配補明成化本]
黑帝降神，高安
圜鍾為宮　　吉日壬癸，律中應鍾。國有故常，北郊迎冬。乃蕆祀事，必祗必恭。明默雖異，感而遂通。
黃鍾為角　　良月盈數，四氣推遷。帝於是時，典司其權。高靈下墮，降祉幅員。神之聽之，祀事罔愆。
太簇為徵　　北方之神，執權司冬。三時務農，於焉告功。禮備樂作，歸功于神。風馬來游，永錫斯民。
姑洗為羽　　天地閉塞，盛德在水。黑精之君，降福羨祉。洋洋在上，若或見之。齊莊承祀，其敢斁思。
升殿，正安　　昧爽昭事，煌煌露光。滌溉蠲潔，容儀肅莊。牲肥酒旨，薦此芬芳。降陟有序，禮無越常。
黑帝奠玉幣，嘉安　　晨曦未升，天宇肅穆。祗若元祀，將以幣玉。神之格思，三獻茅縮。明靈懌豫，下土是福。
高陽氏位奠幣，嘉安　　飈馭雲蓋，神之顧歆。丕昭禮容，發揚樂音。祀事既舉，仰當神心。申以嘉幣，式薦誠諶。
奉俎，豐安　　辰牡孔碩，奉牲以告。祕祝非祈，豐年宜報。至意昭徹，交乎神明。降福穰穰，用燕羣生。
黑帝酌獻，祐安　　赫赫神游，周流八極。德馨上聞，於焉來格。不腆酒醴，用伸悃愊。神其歆之！民用嚮德。
高陽氏酌獻，祐安　　十月納禾，民務藏蓋。不有神休，民罔攸賴。孟冬之吉，禮行不昧。神降百祥，昭著蓍蔡。
亞、終獻，文安　　萬彙揫斂，時惟冬序。蠢爾黎氓，入此室處。酌獻告神，禮以時舉。賴此陰騭，民有所怙。
送神，高安　　神之戾止，天門夜開。禮備告成，雲軿亟回。旗纛晻靄，萬靈喧豗。獨遺祉福，用澤九垓。
史／正史／宋史／志　凡一百六十二卷／卷一百三十三　志第八十六／樂八　樂章二／明堂大饗／紹興親享明堂二十六首(P.3103)..[底本：元至正本配補明成化本]
送神，誠安　　奕奕宗祀，煌煌禮文。高靈下墮，精意升聞。熙事既畢，忽乘青雲。敢拜明貺，永清世氛。
史／正史／宋史／志　凡一百六十二卷／卷一百三十三　志第八十六／樂八　樂章二／九宮貴神／紹興祀九宮貴神十首(P.3125)..[底本：元至正本配補明成化本]
紹興祀九宮貴神十首
降神，景安
圜鍾為宮　　紫闕幽宏，惟神靈尊。輔成泰元，贊役乃坤。曰雨曰暘，縕豫調紛。享薦隕光，蒙祉如屯。
黃鍾為角　　載陽衍德，農祥孔昭。賚茲元嘏，穰穰黍苗。象輿眇冥，金奏遠姚。無閼厥靈，丹衷匪恌。
太簇為徵　　於赫九宮，天神之貴。煌煌彪列，下土是蒞。幽贊高穹，陰騭萬類。肅若舊典，有嚴祗事。
姑洗為羽　　練時吉良，聿崇明祀。粢盛潔豐，牲碩酒旨。肅唱和聲，來燕來止。嘉承天休，賚及含齒。
太一位奠玉幣，嘉安　　煌煌九宮，照臨下土。陰騭庶類，功施周普。恪修祀典，禮備樂舉。嘉玉量幣，馨非稷黍。攝提、權星、招搖、天符、青龍、咸池、太陰、天乙位，樂曲並同。
史／正史／宋史／志　凡一百六十二卷／卷一百三十四　志第八十七／樂九　樂章三／太廟常享／攝事十三首(P.3131)..[底本：元至正本配補明成化本]
真宗室，大明　　煌煌真宗，善繼善承。經武耀德，臻于治平。封祀禮樂，丕昭鴻名。陟配文廟，皇圖永寧。
史／正史／宋史／志　凡一百六十二卷／卷一百三十四　志第八十七／樂九　樂章三／太廟常享／真宗御製二首(P.3133)..[底本：元至正本配補明成化本]
真宗御製二首
奠瓚用萬國朝天　　鴻源濬發，睿圖誕彰。高明錫羨，累洽延祥。巍巍藝祖，溥率賓王。煌煌文考，區宇大康。珍符昭顯，寶曆綿長。物性茂遂，民俗阜昌。甫田多稼，禾黍穰穰。含生嘉育，鳥獸蹌蹌。八紘統域，九服要荒。沐浴惠澤，祗畏典常。隔谷分壤，望斗辨方。並襲冠帶，來奉圭璋。峨峨雙闕，濟濟明堂。諸侯執帛，天后當陽。何以辨等？袞衣繡裳。何以褒德？輅車乘黃。聲明煥赫，雅頌汪洋。啟茲丕緒，祐我無疆。大統斯集，大樂斯揚。俯隆宗祏，仰繼穹蒼。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／上英宗尊號一首(P.3142)..[底本：元至正本配補明成化本]
上英宗尊號一首
入門，正安　　在宋五世，天子神明。羣公奉冊，迺揚鴻名。金書煌煌，遹昭厥成。思皇多祜，與天同聲。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／紹興十四年奉上徽宗冊寶三首(P.3142)..[底本：元至正本配補明成化本]
冊寶升殿，顯安　　金字煌煌，瑤光燦燦。羣工奉之，登此寶殿。對越祖宗，式遵成憲。威靈在天，來止來燕。
史／正史／宋史／志　凡一百六十二卷／卷一百三十四　志第八十七／樂九　樂章三／加上徽號／淳熙十五年上高宗徽號三首(P.3143)..[底本：元至正本配補明成化本]
冊寶升殿，顯安　　有瑑斯寶，有編斯冊。導以麾仗，奏以金石。祲威盛容，煌煌赫赫。臣工奉之，高靈來格。
史／正史／宋史／志　凡一百六十二卷／卷一百三十四　志第八十七／樂九　樂章三／郊前朝享／高宗郊祀前朝享太廟三十首(P.3144)..[底本：元至正本配補明成化本]
哲宗室，重光　　明哲煌煌，照臨無疆。紹述先志，寔宣重光。詒謀燕翼，率由舊章。苾芬孝祀，降福穰穰。
史／正史／宋史／志　凡一百六十二卷／卷一百三十四　志第八十七／樂九　樂章三／郊前朝享／高宗祀明堂前朝享太廟二十一首(P.3153)..[底本：元至正本配補明成化本]
太宗室，大定　　煌煌神武，再御戎軒。時惠南土，旋定太原。車書混同，聲教布宣。維天佑之，億萬斯年。
哲宗室，重光　　明哲煌煌，照臨無疆。丕承先志，嘉靖多方。朝廷尊榮，民庶樂康。珍符來應，錫茲重光。
史／正史／宋史／志　凡一百六十二卷／卷一百三十四　志第八十七／樂九　樂章三／皇后別廟／乾道別廟樂歌三首(P.3166)..[底本：元至正本配補明成化本]
升殿，乾安　　宗祀九筵，先薦閟宮。陟自東階，煌煌袞龍。於穆聖善，監茲禮容。是享是宜，介福無窮。
史／正史／宋史／志　凡一百六十二卷／卷一百三十五　志第八十八／樂十　樂章四／太清宮／朝謁太清宮九首(P.3172)..[底本：元至正本配補明成化本]
奉玉幣，靈安　　琳宮奕奕，黼坐煌煌。玉帛成禮，飈馭延祥。鴻儀有則，景福無疆。嘉應昭協，丕猶誕揚。
史／正史／宋史／志　凡一百六十二卷／卷一百三十七　志第九十／樂十二　樂章六／蜡祭／紹興以後蜡祭四十二首(P.3228)..[底本：元至正本配補明成化本]
北方百神迎神，簡安　　蕩蕩閫決，氣清泬寥。彷彿象輿，麗于穹霄。蹇其來下，肅然風票。神乎安留，於焉消搖。
初獻盥洗、升降，穆安　　齊誠揭虔，敬恭祀事。維儼之容，維潔之器。雍雍樂成，肅肅禮備。神其燕娭，錫祉庶類。
奠幣，吉安配位同。　　神宅于幽，𣅺𣅺沈沈。至和塞明，考我德音。神聽靜嘉，儼乎若臨。幣以薦誠，敢有弗欽。
神農氏位酌獻，禔安　　先嗇之功，神實稱首。以耜以耒，俶載南畝。列籍皇墳，億世是守。
何以為報？爰潔茲酒。
后稷氏位酌獻，禔安　　煌煌后稷，實配于天。司嗇作稼，民以有年。匪神之私，歲以醴告。酌彼泰尊，于德之報。
亞、終獻，曼安　　蘭生百末，申以貳觴。神具醉止，爛其容光。遺我豐年，萬億及秭。俾民驩康，以洽百禮。
送神，成安　　靈之來兮，虯龍沓沓。下土光景，憑陵閶闔。靈之旋兮，羽衞委蛇。偃蹇高驤，遺此蕃釐。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／建隆乾德朝會樂章二十八首(P.3245)..[底本：元至正本配補明成化本]
第三盞，紫芝　　煌煌茂英，不根而生。蒲茸奪色，銅池著名。晨敷表異，三秀分榮。書于瑞典，光我文明。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／景德中朝會一十四首(P.3251)..[底本：元至正本配補明成化本]
景德中朝會一十四首
皇帝升坐，隆安　　金奏在庭，羣后在位。天威煌煌，嚮明負扆。高拱穆清，弁冕端委。盛德日新，禮容有煒。
上壽，和安　　天威煌煌，山龍采章。庭實旅百，上公奉觴。拱揖羣后，端委垂裳。永錫難老，萬壽無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／大中祥符朝會五首(P.3252)..[底本：元至正本配補明成化本]
再舉酒，神芝　　彼茁者芝，茂英煌煌。敷秀喬嶽，寔繁其房。適符修貢，封巒允臧。永言登薦，抑惟舊章。
史／正史／宋史／志　凡一百六十二卷／卷一百三十八　志第九十一／樂十三　樂章七／朝會／哲宗傳受國寶三首(P.3254)..[底本：元至正本配補明成化本]
神光　　惟皇上德，伊嘏我王。將受厥明，載錫之光。於昭于天，曄曄煌煌。緝熙欽止，其永無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／明道元年章獻明肅皇太后朝會十五首(P.3259)..[底本：元至正本配補明成化本]
上壽，福安　　盛禮煌煌，六衣有光。千官在位，百福稱觴。坤德慈仁[二]坤德慈仁　「坤」原作「乾」，據宋會要樂七之七改。，邦斯淑祥。如山之壽，佑聖無疆。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／治平皇太后、皇后冊寶三首(P.3261)..[底本：元至正本配補明成化本]
皇帝降坐，乾安　　袞衣繡裳，嚴威肅莊。八音具張，簨虡龍驤。玉簡瑤章，金書煌煌。壽千萬年，與天比長。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／熙寧皇太后冊寶三首(P.3261)..[底本：元至正本配補明成化本]
熙寧皇太后冊寶三首
出入，正安　　煌煌鳳字，玉氣宛延。天門崛岉，飛驂後先。龍簨四合，奏鼓淵淵。母儀天下，何千萬年。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／哲宗上太皇太后冊寶五首(P.3262)..[底本：元至正本配補明成化本]
降坐，乾安　　皇帝仁孝，總臨萬方。褒顯其親，日嚴以莊。龍袞翼翼，玉書煌煌。傳之億世，休有烈光。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／紹興十年發皇太后冊寶八首(P.3262)..[底本：元至正本配補明成化本]
侍中奉寶詣皇帝褥位，禮安　　祖啟瑤光，誕生明聖。尊極母儀，帝庸作命[五]帝庸作命　「庸」原作「康」，據宋會要樂七之九改。。寶章煌煌，導以笙磬。還燕慈寧，邦家徯慶。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／乾道七年恭上太上皇帝、太上皇后尊號十一首(P.3264)..[底本：元至正本配補明成化本]
中書令、侍中奉冊寶詣殿下，正安　　宗郊斯成，交舉典冊。汝輔汝弼，威儀是力。陳于廣庭，迨此上日。巍巍煌煌，烏覩在昔。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／淳熙二年發太上皇帝、太上皇后冊寶十一首(P.3265)..[底本：元至正本配補明成化本]
冊寶出門，正安　　蚴蟉青龍，婉嬗象輿。其載伊何？煌煌金書。乃由端門，乃行康衢。于以榮親，振古所無。
史／正史／宋史／志　凡一百六十二卷／卷一百三十八　志第九十一／樂十三　樂章七／恭上皇帝皇太后尊號上／淳熙十二年加上太上皇帝、太上皇后尊號十一首(P.3267)..[底本：元至正本配補明成化本]
中書令、侍中奉太上皇帝冊寶、太上皇后冊寶詣殿下，用正安　　二儀同尊，兩耀齊光。巍巍煌煌，不顯亦彰。實茂號榮，玉振金相。於萬斯年，既壽且昌。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／紹熙四年加上壽聖皇太后尊號八首(P.3273)..[底本：元至正本配補明成化本]
冊寶出門，正安　　煌煌冊寶，天子受之。言徐其行，肅展迺儀。其儀維何？劍佩黃麾。鸞
駕清蹕，聳瞻九逵。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／嘉泰二年恭上太皇太后尊號八首(P.3278)..[底本：元至正本配補明成化本]
壽慈宮冊寶入門　　煌煌寶書，玉篆金縷。曷為來哉？自天子所。自天子所，以燕文母。婉嬗祥雲，日正當午。
史／正史／宋史／志　凡一百六十二卷／卷一百三十九　志第九十二／樂十四　樂章八／恭上皇帝皇太后尊號下／紹定三年壽明仁福慈睿皇太后冊寶九首(P.3279)..[底本：元至正本配補明成化本]
冊寶詣東階　　煌煌儀物，繹繹鼓鐘。奉茲寶冊，至于階東。上公相儀，列辟盡恭。拜手慈宸，福如華、嵩。
史／正史／宋史／志　凡一百六十二卷／卷一百三十九　志第九十二／樂十四　樂章八／冊立皇后／紹興十三年發皇后冊寶十三首(P.3280)..[底本：元至正本配補明成化本]
皇后降坐，徽安　　寶字煌煌，冊書粲粲。副笄加飾，褘褕有爛。祗若帝休，委蛇樂衎。億萬斯年，永膺宸翰。
史／正史／宋史／志　凡一百六十二卷／卷一百三十九　志第九十二／樂十四　樂章八／冊皇太子／乾道七年冊皇太子四首(P.3291)..[底本：元至正本配補明成化本]
太子入門，明安　　琱珉瑳瑳，篆金煌煌。對揚于庭，是承是將。星重其暉，日重其光。觀瞻以懌，國有元良。
史／正史／宋史／志　凡一百六十二卷／卷一百三十九　志第九十二／樂十四　樂章八／皇子冠／寶祐二年皇子冠二十首(P.3292)..[底本：元至正本配補明成化本]
皇子降　　命服煌煌，跬步中度。慶輯皇闈，化行海宇。禮具樂成，惕若戒懼。寶璐厥躬，有秩斯祜。
史／正史／宋史／志　凡一百六十二卷／卷一百四十　志第九十三／樂十五　鼓吹上／奉祀太清宮三首(P.3307)..[底本：元至正本配補明成化本]
六州　　千載運，寶業正遐昌。欽至道，崇明祀，盛禮邁前王。鑾輅動，萬騎騰驤。馳道紛綵仗，瑞日煌煌。奉秘檢，玉羽羣翔，非霧滿康莊。躬朝真館，齊心繹思，順風俯拜，奠酒𤑔蕭薌。　　精衷達，飈輪降格昭彰。回羽斾，駐琱輦，舊地訪睢陽。享清廟，孝德輝光。屆靈場，星羅萬國珪璋。陳牲幣，金石鏘洋，景福降穰穰。垂衣法坐，恩覃羣品，慶均海㝢，聖壽保無疆。
十二時　　乾坤泰，帝壽遐昌[八]帝壽遐昌　「壽」，宋會要樂八之九作「祚」。，㝢縣樂平康。真遊降格，寶誨昭彰，宸蹕造仙鄉。崇妙道，精意齊莊。款靈場，潔豆薦芬芳，備樂奏鏗鏘。猶龍垂裕，千古播休光。極褒揚，明號洽徽章。　　朝修展，春豫諧民望，覩文物煌煌。言旋羽衞，肅設壇場，報本達蕭薌。申嚴祀，禮備烝嘗，答穹蒼。純禧霑品彙，慶賚浹窮荒。封人獻壽，德化掩陶唐。保綿長，錫祐永無疆。
史／正史／宋史／志　凡一百六十二卷／卷一百四十　志第九十三／樂十五　鼓吹上／十年南郊，皇帝歸青城降仙臺一首(P.3313)..[底本：元至正本配補明成化本]
十年南郊，皇帝歸青城降仙臺一首[一一]皇帝歸青城降仙臺　「降仙臺」原作「導引」，據下文和宋會要樂八之四、通考卷一四三樂考改。。
降仙臺　　清都未曉，萬乘並駕，煌煌擁天行。祥風散瑞靄，華蓋聳旂常，建耀層城。四列
兵衞，爟火映金支翠旌。眾樂警作充宮廷，皦繹成。紺幄掀，袞冕明。妥帖壇陛，霄升振珩璜，神格至誠。雲車下冥冥，儲祥降嘏莫可名。御端闕，朌號敷榮。澤翔施溥，茂祉均被含生。
史／正史／宋史／列傳　凡二百五十五卷／卷四百六十一　列傳第二百二十／方技上／周克明(P.13503)..[底本：元至正本配補明成化本]
克明精於數術，凡律曆、天官、五行、讖緯及三式、風雲、龜筮之書，靡不究其指要。開寶中授司天六壬，改臺主簿，轉監丞，五遷春官正。克明頗修詞藻，喜藏書。景德初，嘗獻所著文十編，召試中書，賜同進士出身。三年，有大星出氐西，眾莫能辨；或言國皇妖星，為兵凶之兆。克明時使嶺表，及還，亟請對，言：「臣按天文錄、荊州占，其星名曰周伯，其色黃，其光煌煌然，所見之國大昌，是德星也。臣在塗聞中外之人頗惑其事，願許文武稱慶，以安天下心。」上嘉之，即從其請。拜太子洗馬、殿中丞，皆兼翰林天文，又權判監事。屬修兩朝國史，其天文律曆事，命克明參之。大中祥符九年，坐本監擇日差互，例降為洗馬。
集／總集／全宋詩／卷六九　王禹偁一一／酬安祕丞見贈長歌(P.784)
酬安祕丞見贈長歌
我聞進士登科換凡骨，信知不是風塵物。貢籍由來數百年，直疑空卻神仙窟。其間最貴龍虎榜，乘時得路為卿相。一從巢寇犯闕來，梁氏禮闈還草創。莊宗明宗雖膺命，晉朝漢朝俱不永。
其中縱得神仙材，太平不見哀之哉。上玄應恐天地閑，安仙又謫來人寰。二十把筆疏辭源，黃河傾落崑崙山。有周道衰猶歎鳳，天公留得歸皇宋。天水夕郎掌貢時，禹門萬仞連雲聳。不是真龍不能過，嗔波怒浪澆雷火。是歲北極七箇星，一時下降為門生。安仙堂堂冠其首，六星煌煌願隨後。騶虞賦就鏗金石，丹水詩成摛錦繡。玉皇殿前受恩渥，一時命入芙蓉幕。獨得歸州近巫峽，十二晴峰長在睫。郡齋狂醉復狂吟，書盡巴東一川葉。邇來遊宦五六年，吳山越水供新編。還同白傅蘇杭日，歌詩落筆人爭傳。去年始上芸香閣，出典陶丘滯鋒鍔。阮籍營中浮蟻馨，亞夫門外垂楊弱。驥足雖知暫縻絆，樽前未始長嗟歎。只應會得老聃言，大器本來成較晚。吾君正是興文教，不日徵歸掌綸誥。醉挨雉扇掃宮辭，怒上螭頭呈諫草。筆下追還三代風，袪盡澆漓成古道。丈夫方見兼濟才，莫學西山採薇老。我今自是蓬蒿身，如何一見如故人。長歌謂我相翦飾，便疑平地升青雲。文章難得逢知己，知己相逢貴終始。伊我行止方悽悽，老親稚子相顧啼。出門動足歧路迷，得君引上登天梯。
集／總集／全宋詩／卷一六五　范仲淹二／鄱陽酬泉州曹使君見寄(P.1870)
鄱陽酬泉州曹使君見寄
吾生豈不幸，所稟多剛腸。身甘一枝巢，心苦千仞翔。志意茍天命，富貴非我望。立譚萬乘前，肝竭喉無漿。意君成大舜，千古聞羶香。寸懷如春風，思與天下芳。片玉棄且在，雙足何辭傷。王章死於漢，韓愈逐諸唐。獄中與嶺外，妻子不得將。義士撫卷起，眥血一霑裳。胡弗學揭厲，胡弗隨低昂。干時宴安人，滅然已不揚。匹夫虎敢鬥，女子熊能當。況彼二長者，烏肯巧如簧。我
愛古人節，皎皎明於霜。今日貶江徼，多慚韓與王。罪大禍不稱，所損傷纖芒。盡室來官下，君恩大難忘。酒聖無隱量，詩豪有餘章。秋來魏公亭，金菊何煌煌。登高發秘思，聊以攄吾狂，卓有梅聖俞，作邑郡之旁。矯首賦靈烏，擬彼歌滄浪。因成答客戲，移以贈名郎。泉南曹使君，詩源萬里長。復我百餘言，疑登孔子堂。聞之金石音，純純自宮商。念此孤鳴鶴，聲應來遠方。相期養心氣，彌天浩無疆。鋪之被萬物，照之諧三光。此道果迂闊，陶陶吾醉鄉。
集／總集／全宋詩／卷一六八　范仲淹五／送陳環秀才遊金陵(P.1913)
送陳環秀才遊金陵
君有江南行，為君歌以喜。龍盤山萬曲，練靜江千里。江山不可空，台星照吳中。古來王謝地，今有周召風。而間楊與鄭，萬丈光相映。煌煌聚宰府，金陵一何盛。此去知已賢，雅客情無邊。白雲起江樹，明月逐江船。雲月共徘徊，優哉如遊仙。歸來笑春風，白日登青天。
集／總集／全宋詩／卷一七一　晏殊一／金燈花　二首(P.1945)
金燈花二首
煌煌五枝燈，下有玉蟠螭。漢宮已荊棘，此地生何為。既無膏火用，虛名徒自欺。
集／總集／全宋詩／卷二三九　梅堯臣八／祫禮頌聖德詩(P.2775)
祫禮頌聖德詩
溥哉孝享，將事于寧。文武卿士，冠劍在庭。爰俟帝齋，風霰其零。風霰不已，鉤陳豹尾。龍旂太常，立列比比。帝居路寢，百辟就次。至于穀旦，漫漫翳翳。帝入靈宮，左撞黃鍾。陞階置玉，日氣曈鴻。鴻鴻杲杲，氛駁陰掃。宿于太宮，月星皓皓。侍祠之臣，鵠舉鷺振。或捧其匜，或進其巾。輔相夾導，俯僂鱗鱗。圭瓚以陳，登歌以均。東向虛位，發爵親親。平明帝還，紫宸序班。望帝之顏，穆穆閑閑。簷步廊廊，雪浮陽光。大楹爛爛，朱陛煌煌。稱祝萬壽，萬壽無疆，卻登寶輿，以御端門。揭雞肆赦，雷動乾坤。于時都人，于時婦女。于時蠻夷，異口同語。天子萬年，仁聖之主。臣時執冊，與物咸睹。敢播于詩，庶聞九土。
集／總集／全宋詩／卷二五二　梅堯臣二一／送李祠部知滑州(P.3017)
送李祠部知滑州
自古重名器，未嘗輕授人。煌煌東郡守，燦燦兩朱輪。父祖繼居此，恩榮誰與鄰。秋風度河水，馬足不生塵。
集／總集／全宋詩／卷二五四　梅堯臣二三／送林大年寺丞宰蒙城先歸餘杭逋之姪孫(P.3077)
送林大年寺丞宰蒙城先歸餘杭逋之姪孫
東方有奇士，隱德珠在淵。川壑為之媚，草樹為之妍。歿來十五載，獨見諸孫賢。煌煌出仕途，皎皎如淮蠙。今為蒙城宰，歸問浙江船。何時渡楊子，夜入明月邊。有舄不化鳧，有琴何用絃。真趣還自得，
治民唯力田。
集／總集／全宋詩／卷二五七　梅堯臣二六／送李才元學士知邛州(P.3195)
送李才元學士知邛州
太守車煌煌，莫如還故鄉。昔登蜀郡籍，今得臨邛章。過家禮耆舊，接境跪壺漿拍。寒徑道路遠，春入山川長。俗將樂其化，詔亦美其良。相如有遺跡，誰復酒壚傍。
集／總集／全宋詩／卷二五八　梅堯臣二七／送石昌言舍人還蜀拜掃(P.3240)
送石昌言舍人還蜀拜掃
紫微星宿何煌煌，掖垣華閣上相當。舍人亦與泰階近，兩兩聯裾如雁行。其間飛星入王壘，天子賜告歸故鄉。錦韉金轡照棧去，文園渴令難可望。楊雄位卑纔執戟，豈有爵祿多文章。石公官顯職且貴，還家展墓酹椒漿。太守趨塵里人避，岷山松柏風淒涼。椎牛行酒與耆舊，老舊醉歸呼此郎。公置名分共其樂，敦厚世俗時陶唐。郎呼只作曩日視，安知鏘玉侍明光。歸來卻向鳳池直，詔言一出稱廟堂。廟堂蕭曹不草草，潤色鼓動辭琅琅。鰲頭蓬萊便可到，蜀人更賀烹豬羊。
集／總集／全宋詩／卷二五九　梅堯臣二八／雜言送當世待制知楊州馮(P.3265)
雜言送當世待制知楊州馮
廣陵老人爭持壺酒，朝言送少年使君，暮言迎少年太守，少年俱是玉墀人，文章快利生銅吼。莫作蕪城賦，事往復何有。莫聽嵇康琴，商聲豈堪久。今當太平非不偶，星宿煌煌羅北斗。楊州古富變荒涼，萬俗一心依父母。地包淮海江湖寬，貨走荊吳楚越厚。開釀刲羊願遇賓，天下沄沄不輕口。
集／總集／全宋詩／卷二八三　歐陽修二／鎮陽讀書(P.3599)
鎮陽讀書
春深夜苦短，燈冷焰不長。塵蠹文字細，病眸澁無光。坐久百骸倦，中遭群慮戕。尋前顧後失，得一念
十忘。乃知學在少，老大不可彊。廢書誰與語，歎息自悲傷。因憶石夫子，徂徠有茅堂。前年來京師，講學居上庠。青衫綴朝士，面有數畝桑。不耐群兒嗤，束書歸故鄉。卻尋茅堂在，高臥泰山傍。聖經日陳前，弟子羅兩廂。大論叱佛老，高聲誦虞唐。賓朋足棗栗，兒女飽糟糠。雖云待官闕，便欲解朝裳。有似蠶作繭，縮身思自藏。嗟我一何愚，貪得不自量。平生事筆硯，自可娛文章。開口攬時事，論議爭煌煌。退之嘗有云，名聲暫羶香。誤蒙天子知，侍從列班行。官榮日已寵，事業闇不彰。器小以任大，躋顛理之堂。聖君雖不誅，在汝豈自遑。不能雖欲止，怳若失其方。卻欲尋舊學，舊學已榛荒。有類邯鄲步，兩失皆茫茫。便欲乞身去，君恩厚須償。又欲求一州，俸錢買歸裝。譬如歸巢鳥，將棲少徊翔。自覺誠未晚，收愚老縑緗。
集／總集／全宋詩／卷二八四　歐陽修三／寶劍(P.3608)
寶劍
寶劍匣中藏，暗室夜常明。欲知天將雨，錚爾劍有聲。神龍本一物，氣類感則鳴。常恐躍匣去，有時暫開。煌煌七星文，照曜三尺冰。此劍在人間，百妖夜收形。姦兇與佞媚，膽破骨亦驚。試以向星月，飛光射攙槍。藏之武庫中，可息天下兵。柰何狂胡兒，尚敢邀金繒。
集／總集／全宋詩／卷二八四　歐陽修三／送孫秀才(P.3609)
送孫秀才
高門煌煌爀如赭，勢利聲名爭借假。嗟哉子獨不顧之，訪我千山一羸馬。明珠渡水覆舟失，贈我璣貝猶滿把。遲遲顧我不欲去，問我無窮慚報寡。時之所棄子獨嚮，無乃與世異取捨。
集／總集／全宋詩／卷二八四　歐陽修三／希真堂東手種菊花十月始開(P.3611)
希真堂東手種菊花十月始開
當春種花唯恐遲，我獨種菊君勿誚。春枝滿園爛張錦，風雨須臾落顛倒。看多易厭情不專，鬥紫誇紅隨俗好。豁然高秋天地肅，百物衰零誰暇弔。君看金蕊正芬敷，曉日浮霜相照耀。煌煌正色秀可餐，藹藹清香寒愈峭。高人避喧守幽獨，淑女靜容修窈窕。方當搖落看轉佳，慰我寂寥何以報。時攜一樽相就飲，如得貧交論久要。我從多難壯心衰，跡與世人殊靜躁。種花勿種兒女花，老大安能逐年少。
集／總集／全宋詩／卷二八五　歐陽修四／紫石屏歌(P.3616)
紫石屏歌
月從海底來，行上天東南。正當天中時，下照千丈潭。潭心無風月不動，倒影射入紫石巖。月光水潔石瑩淨，感此陰魄來中潛。自從月入此石中，天有兩曜分為三。清光萬古不磨滅，天地至寶難藏緘。天公呼雷公，夜持巨斧隳嶄巖。墮此一片落千仞，皎然寒鏡在玉匳。蝦蟆白兔走天上，空留桂影猶杉杉。景山得之惜不得，贈我意與千金兼。自云每到月滿時，石在暗室光出簷。大哉天地間，萬怪難悉談。嗟予不度量，每事思窮探。欲將兩耳目所及，而與造化爭毫纖。煌煌三辰行，日月尤尊嚴。若令下與物為比，擾擾萬類將誰瞻。不然此石竟何物，有口欲說嗟如鉗。吾奇蘇子胸，羅列萬象中包含。不惟胸寬膽亦大，屢出言語驚愚凡。自吾得此石，未見蘇子心懷慚。不經老匠先指決，有手誰敢施鐫鑱。呼工畫石持寄似，幸子留意其無謙。
集／總集／全宋詩／卷二八五　歐陽修四／鸚鵡螺(P.3620)
鸚鵡螺
大哉滄海何茫茫，天地百寶皆中藏。牙鬚甲角爭光鋩，腥風怪雨灑幽荒。珊瑚玲瓏巧綴裝，珠宮貝闕爛煌煌。泥居殼屋細莫詳，紅螺行沙夜生光。負材自累遭刳腸，匹夫懷璧古所傷。濃沙剝蝕隱文章，磨以玉粉緣金黃，清樽旨酒列華堂。隴鳥回頭思故鄉，美人清歌蛾眉揚，一釂凜冽回春陽。物雖微遠用則彰，一螺千金價誰量，豈若泥下追含漿。
集／總集／全宋詩／卷二八七　歐陽修六／感興五首(P.3635)
懷祿不知慚，人雖不吾責。貧交重意氣，握手猶感激。煌煌腰間金，兩鬢颯已白。有生天地間，壽考非金石。古人報一飯，君子不苟得。憂來自悲歌，涕淚下沾臆。
集／總集／全宋詩／卷二八八　歐陽修七／洗兒歌(P.3647)
洗兒歌
月暈五色如虹蜺，深山猛虎夜生兒。虎兒可愛光陸離，開眼已有百步威。詩翁雖老神骨秀，想見嬌嬰目與眉。木星之精為紫氣，照山生玉水生犀。兒翁不比他兒翁，三十年名天下知。材高位下眾所惜，天與此兒聊慰之。翁家洗兒眾人喜，不惜金錢散閭里。宛陵他
日見高門，車馬煌煌梅氏子。
集／總集／全宋詩／卷二八九　歐陽修八／小飲坐中贈別祖擇之赴陝府(P.3653)
小飲坐中贈別祖擇之赴陝府
明日君當千里行，今朝始共一樽酒。豈惟明日難重持，試思此會何嘗有。京師九衢十二門，車馬煌煌
事奔走。花開誰得屢相過，盞到莫辭頻舉手。驩情落寞酒量減，置我不須論老朽。奈何公等氣方豪，雲夢正當吞八九。擇之名聲重當世，少也多奇晚方偶。西州政事藹風謠，右掖文章煥星斗。待君歸日我何為，手把鋤犁汝陰叟。
集／總集／全宋詩／卷八六四　蘇轍一六／筠州聖祖殿詩　有記(P.10057)
於穆聖祖，宅神皇極。降鑒在下，子孫千億。羽衣玉佩，旗纛旄節。巍巍煌煌，秩祀萬國。
集／總集／全宋詩／卷八六八　蘇轍二０／次韻和人詠酴醾(P.10105)
次韻和人詠酴醾
蜀中酴醾生如積，開落春風山寂寂。已憐正發香晻曖，猶受未開光的皪。半垂野水弱如墜，直上長松勇無敵。風中娜娜應數丈，月下煌煌真一色。故園聞道開愈繁，老人自恨歸無日。百花已過春欲莫，燕坐繩床空數息。朝來滿把得幽香，案頭亂插銅瓶濕。一番花芘轉頭空，誰能往問天台拾。
集／總集／全宋詩／卷一０一八　黃庭堅四０／送張仲謀(P.11612)
送張仲謀
竹雞相呼泥滑滑，夜雨連明溪漲闊。門前馬作遠行嘶，迺是張侯來訪別。入門下馬未暖席，猛如秋鷹欲飛掣。黃花可浮惜別杯，官沽苦酸不堪設。張侯少年氣高秀，太菙孤峰帶冰雪。袖中日日有新詩，正與秋蟲同一律。吏曹不能弄以事，太尉家兒盡英悊。窮愁寂寞雙鳧縣，唯子可輸肝膽說。遊君宮室如芝蘭，於我弟兄比瓜葛。相親更覺相去難，挽斷衫袖不忍訣。緬懷君家方盛時，迺翁屢把連城節。北使初隨富亳州，萬死弗顧探虎穴。煌煌忠概獎王命，汝等於今仕朝列。稍開塞上秋草黃，螗螂怒臂當車轍。將軍西擁十萬師，謀士各伸三寸舌。胡不還家讀父書，上疏論兵款又闕。燕然山石可磨鐫，誰能禦子勒勳伐。功業未成且自愛，早寄書來慰饑渴。
集／總集／全宋詩／卷一一五七　張耒三／惠別(P.13046)
惠別
洞簫奏兮瑤瑟御，日不足兮繼以夜。吾寧獨此湛樂兮，嘉予美之宜修。披浮雲出明月兮，揮眾星不與謀。既成言以命予兮，顧永予之光明。豈獨謂不然兮，託東風以惠聲。嗟言獨何容易兮，有傾身者鬼神。中懷著而必見兮，卷蘭舌而交信。予雖不執子明燭兮，光輝其舍予。兩相審者不媒兮，予既獲子於鼻息。
舒子聲以歌兮，鳳凰將聞而振羽。結子佩而起舞兮，星斗視子而上下。獨翩翩其不可留兮，君之居可知而不可得。春水渙渙兮，予獨飲君河之曲。鳥鳴群飛兮，其下芳草。柳舒舒其可攬結兮，桃李始就其膏沐。行者懷兮別者思，酌君酒兮壽君以不衰。撫君舟之悠然兮，將浩渺以浮航。三江震澤兮，舟師告憊而一息。引日星之煌煌兮，吾獨望子於南極。想子其下兮，鼓聖濤而鞭蛟龍。使宓妃不敢巧笑兮，皇英斂衽而來從。南風之來兮，入予裾悅余心。獨條暢而清婉兮，曰是為故人之風。
集／總集／全宋詩／卷一一五七　張耒三／種菊　有序(P.13049)
種菊有序
張子病，目眩而視昏，醫有勸食菊者，春夏食葉，秋冬食花。張子以為菊華于草木變衰之際，而又功足以禦疾，類有德君子。因求而植諸庭焉。
何馨香之芬敷兮，昌綠葉而紫莖。是其名為菊兮，爰植予之中庭。性清平而不躁兮，味甘爽而充烹。當秋露之慘凄兮，舒煌煌之華英。色正而麗兮，氣芬以清。純靜秀潔兮，族茂群榮。採食以時兮，天和以寧。穎輕竅達兮，瞳子清明。散敗流濁兮，風宣滯行。仙聖所餌兮，屏除臭腥。久嗜不廢兮，將延爾齡。嗟予生兮，蹇薄煩冥。憂饑畏寒兮，微祿以生。終曷歸兮，山林是營。膏粱鼎食兮，方丈縱橫。炙熊之蹯兮，龍醢羊羹。彼得有命兮，吾奚爾榮。惟茲佳菊兮，野實以生。採擷咀食兮，薦俎盈登。求之孔易兮，世焉莫爭。我有久疾兮，壅塞煩昏。支節堅痹兮，氣閼於元。憊不能支兮，外壅中乾。疥癬得志兮，蟯蛔伏蟠。餐華秋冬兮，食葉春夏。集新易故兮，爾功是假。寧康我軀兮，骨節堅良。產和剔戾兮，其樂洋洋。反華於玄兮，易瘻以強。忘生絕俗兮，深潛遠藏。驂駕雲霧兮，呼吸太陽。招友彭咸兮，御風以翔。吁嗟此菊兮，吾於爾望。
集／總集／全宋詩／卷一一五七　張耒三／登高(P.13051)
登高
懷不展兮居無聊，默誶語兮浩長謠。寫我心兮登彼高，陟萬仞兮捫九霄。命清風兮披浮雲，瞰四荒兮視天垠。大海蕩潏兮潛龍鯤，吐吞日月兮制明昏。醞釀元氣兮函星辰，羽載四海兮芥浮坤。四岳列峙兮嵩中蹲，牽連脈絡兮子復孫。草蔓木布兮升降如朋，障南蔽北兮東散西分。如掌列塊兮盤羅豆罇，黃流中貫兮發源崑崙。東騖大海兮縈如繚紳，南方炎炎兮火之所宅。朱鳥屹峙兮丹膺絳翮，騫飛以翔兮煇煌爛赫。從擁萬羽兮紛羅羽翼，煌煌尊嚴兮有斗在北。升降玉都兮運量帝側，呼吸陰陽兮秉持禍福。真仙逍遙兮澹不可挹，西有王母兮戴勝穴居，壽歷萬古兮忘終泯初。超遼恍惚兮獨與道俱，驂友日月兮群靈走趨。既又左而東顧兮觀大明之始生，震沸九淵兮麗天升精。披攘群陰兮重幽昭明，有神司馭兮朱裳絳纓。呼造物以致問兮吾將考乎太初，彼天地其孰始兮日與月其代除。
四荒漫其何極兮人胡為而中居，火何為而南宅兮水孰使其在北。安知東之主生兮西配刑而主殺，斗建寅而氣分兮疇為四時之消息。世徒知其已然兮遂推類而立說，彼厥初其誰造兮孰布施而殊別。抑其不得不然兮或者私智之所設，將忽然而自爾兮遂已成而不可絕。造物為余究察兮曰此曷可以言陳而意悉，彼混沌之一氣兮吾不知誰合而為一。忽洞達而兩分兮夫亦安知其誰闢，爰升清而降濁兮水赴陰而火陽。東升氣而敷生兮西或成而害戕，強名之曰自然兮曷足以究其必至。謂不得不然者愈疏兮尚安取於私智，莊周誕而妄推兮夏革愚而臆對。世號予曰造物兮予亦曷有所主尸，苟待予而後造兮彼造予者復誰。姑置之而勿校兮任萬物之自成，游小智於太初兮何異夏蟲之語冰。曠任之而勿疑兮萬里會而一平，夫何造物者開予兮神飄飄而不居。我將赴而遠遊兮招神聖以為徒，騰九螭之奔輪兮追飛電而攬奔風。周萬里於一息兮堂西極而有九區，叩玉闕之九關兮覲上帝於絳都。酌瑤尊之芳酒兮招赤松而友彭祖，既錫我以難老兮黜嗜慾而襲靈虛。爰侑我以秘藥兮合千簫而吹萬竽，樂吾心之洋洋兮舒五體之與與。降復還於我室兮聊彌日而一娛。
集／總集／全宋詩／卷一一七七　張耒二三／次韻子由舍人先生追讀邇英絕句四首(P.13290)
冠佩煌煌拱北辰，道人風骨自軒軒。茯苓松下龜黿老，須乞靈丹一粒吞。
集／總集／全宋詩／卷一一七九　張耒二五／次韻奉酬無咎兼呈慎思天啟(P.13306)
次韻奉酬無咎兼呈慎思天啟
平生結交圓納方，過眼十人八九忘。畹蘭畝蕙幽谷芳，懶隨家奴諛五郎。苦飢方朔身漫長，顛毛種種顏欲蒼。誰謂勝癡端坐狂，清淮之陰一草堂。列筆作陣茶森槍，絕口平戎與破羌。百年如此計亦臧，何用竊食官倉糧。玄黃病足畏高岡，但願縮頸老支床。煌煌東壁日月旁，神仙鸞鳳爭騰驤。萬書落架城覆隍，牙籤如雲丹碧裝。晁侯再作班與揚，正始故在何曾亡。江湖十年願飽償，夜成七發光出囊。蘇公後出長卿鄉，為君吳都無一行。世有伯樂生驌驦，肯使弭耳隨鹽商。鄧侯楚山深閨房，名走上國交侯王。朝隨日景夜燈光，包攬含古窮炎黃。吐詞分葩有國香，近君如雪六月涼，又似心醉醍醐觴。東南蔡子名飛翔，同隨天書拜未央。瑰奇宏傑萬夫望，頰牙凜凜有風霜。文如神鼎爛龍章，鍾山長齋讀老莊。論兵說佛兩俱忙，不夸得硯文字祥，但願破敵如頹牆。我窮乞酒更得漿，仰看三虎爭雄張。
集／總集／全宋詩／卷一一八０　張耒二六／初晴對月(P.13316)
初晴對月
平生愛明月，豈以解煩燠。及茲霜夜對，任使體生粟。冰天凝紺冷，氛祲避不觸。煌煌七金徽，但掛寒斗曲。蕭蕭瞀栖葉，悄悄鼾眠屋。三更清到骨，亂以杯中綠。
集／總集／全宋詩／卷一一八０　張耒二六／庭菊(P.13319)
庭菊
窮秋慘無姿，向榮盡枯稿。可憐中庭菊，灼灼顏色好。豈無風霜苦，所守良自保。清商振驅除，爾獨傲百草。煌煌中央色，嚴麗謝浮姣。山家有薄酒，為爾數傾倒。嘗聞仙人術，採餌庶難老。呼童掃藥齋，遲爾寒英擣。
集／總集／全宋詩／卷一一八０　張耒二六／感遇二十五首(P.13323)
太冬積嚴殺，布令兆微霜。淒淒中園木，華采欻摧藏。豈無孤芳者，佳菊獨煌煌。後彫雖爾德，曷補蕙蘭傷。
集／總集／全宋詩／卷一一八一　張耒二七／石曼卿三佛名大字(P.13339)
石曼卿三佛名大字
石公神仙狂，脫落隱詩酒。餘情到翰墨，落筆聞宇宙。崢嶸龜山殿，風雨梁棟舊。煌煌三佛榜，鐵柱貫金紐。開張宮室正，渾實山嶽厚。井水駭龍跧，螘封觀驥驟。欲知分毫初，一釂盡數斗。墨池氈作筆，神運不知手。從容解牛際，蕭散善刀後。古來精絕藝，所貴神氣守。嗚呼渦水側，爽氣一培塿。微工付浩劫，念此終銷朽。乾坤一大幻，妄計金石壽。惟有龕中人，吾生茲稽首。
集／總集／全宋詩／卷一一八六　張耒三二／泗州阻風七日投佛經禱斗山下(P.13409)
泗州阻風七日投佛經禱斗山下
山根受重淵，石腳插九地。千年無支祈，閉穴守禹誓。扁舟七日閑，浪作老龍戲。舟師慎艱險，長跪請佛事。晚山水如屋，曉山水如地。清平一潭風，浪陣卷旂旆。煌煌金仙語，鬼物所尊畏。無心服毒猛，慧眼出幽穢。人間慢聖賢，諄戒遭侮易。誰肯一卷書，脫此千里滯。
集／總集／全宋詩／卷一二００　李廌一／觀出日(P.13558)
觀出日
蒼崖觀出日，依稀自扶桑。初如浴咸池，蒼蒼或涼涼。漸若賓暘谷，赫赫復煌煌。海濱升霞彩，貫地萬丈長。攝提御天衢，一照明萬方。不願發五色，不必呈九光。無用現重輪，無貴珥青黃。吾心願吾君，盛德如朝陽。照臨冒下土，威名燭無疆。不復迭而微，常進熾而昌。蟻行理雖切，丸跳比亦狂。病夫喜壯觀，蓬心遂恢張。異時環堵宮，但見生東牆。
集／總集／全宋詩／卷一二００　李廌一／送霍子侔還都(P.13561)
送霍子侔還都
真人造區夏，民瘼傒以蘇。戎衣振不格，力舉覆地盂。桓桓神武威，自信人未孚。當年群嘯聚，劍立猶稱孤。天旋地機轉，曠谷吹塤竽。瞳瞳東方日，揚光扶桑隅。文明燭無疆，煌煌中天衢。曾孫太平君，稽古追唐虞。求賢用吉士，隱淪來真儒。股肱協帝躬，腹心懷良圖。庶事正絜矩，嘉言規典謨。欲將醍醐酪，沾濯瘍垢膚。又慮天下事，學古太殊塗。眾說折聖經，丹青久將渝。世稱淵華者，春秋華實敷。考之篤誠諶，熒熠皆穿窬。況復口耳學，擿埴冥索途。終身不知道，死矣如蟪蛄。無心時雨化，蠲逖狂狷迂。法言立定論，章章如璠瑜。專經務篤實，使士知所趨。欲皆抱道義，如孔丘之徒。士各重良貴，豈若乘風鳧。亦有倔彊輩，索足行深涂。如經風過耳，不美七尺軀。斯人雖云存，眾昧不容誅。振振文風聲，得與帝載俱。先生住毗陵，才望振國都。時方尚雕蟲，如紫色奪朱。獨專性命學，已與眾欲殊。窮年志專一，立節如仲舒。幾年困禮闈，輿議久已需。錦衾爛絺帷，羈絆縻於菟。滿衣京洛塵，馬病僕亦
痡。前年彤庭下，射策關彫弧。如何扛鼎力，不勝舉匹雛。官卑府參軍，知府安嗚呼。青雲有伯樂，俯識千里駒。鋒斷吹毛羽，氣節凌轆轤。究之性天遺，溟海不可。遂言黼座前，此材誠楠楰。方今搆大廈，不可同朽株。嘉言沃宸衷，頓首帝曰俞。汝其姑試之，育士師東吳。東州士氣懦，勁草惟蓬蔞。循循教不倦，啟發親持扶。義方達遠邇，來學皆奔驅。瑞鳳止美竹，飛翔鳴高梧。賢哉師道尊，丘軻居魯邾。巍巍數仞牆，深邃不可踰。宗廟百官富，不見空跿跔。三年就傅訓，弦誦惟歌歈。或謂我自然，孰知如浦盧。濟濟榛楛茂，皇州忽云徂。士民惜其去，夾轂爭挽軥。老叟遮道留，實篚攜漿壺。謂言感恩惠，成我妻與孥。去矣不忍還，望塵猶懽呼。嘗聞有美玉，不琢鄰碔砆。美質逢利器，欲切惟錕鋘。子時才力薄，治邑民歡娛。季路在大國，止可治轉輸。古有孟公綽，知宏才有餘。優于趙魏老，不可為大夫。皇皇魯聖人，道困將乘桴。才單敢兼人，道蹇罹罿罦。先生天與才，貫溟包五湖。昔否今已亨，天扉有攜揄。行行近清秘，召見延英廬。一言悟明主，欽哉帝云吁。朕方在潁邸，鄉譽時已憮。何其數年間，下國猶劬劬。朕意在教育，如芑生新畬。往惟教東邦，朝野多美譽。往矣勤勿怠，潔白相連茹。或然何其嘉，宿憤得以攄。上苟膺寵光，不日昇朝裾。待詔金鑾殿，著書文石渠。不見潁陰叟，拖紳腰金魚。河湟少年將，五載登台樞。
集／總集／全宋詩／卷一二００　李廌一／故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字為韻作八詩蓋鮮于公
天地西設險，劍外分野殊。君家萬里侯，支郡許專誅。威名讋華夷，玉帛走易于。韡韡常棣華，煌煌駟馬車。
集／總集／全宋詩／卷一二００　李廌一／趙玿赴成都府廣都縣尉以送君南浦傷如之何為韻送之作八首(P.13566)
蜀都蘊奇氣，古今生英儒。歌童選何武，狗監獻相如。煌煌直金馬，藹藹侍玉除。歸入芸香閣，無廢五車書。
集／總集／全宋詩／卷一二０一　李廌二／東津夜飲送岑穰彥休赴闕(P.13583)
東津夜飲送岑穰彥休赴闕
東門何煌煌，驪駒絡金羈。朱顏照秋鞠，炯炯青雲姿。往登芸香閣，編書給隃麋。予方滯江漢，發軔將
安之。
集／總集／全宋詩／卷一二０一　李廌二／七夕(P.13590)
七夕某觀晉漢以來七夕詩數百篇，皆用俗說。某以為牛女之會不然，故作此詩
七夕知何夕，云是牛女期。俚俗具瓜華，階除兒女嬉。繁星爛煌煌，流月湛沉輝。群兒望鵲橋，橋端七寶帷。彷彿想言笑，薌澤疑煙霏。人間光陰速，天上日月遲。隔歲等旦暮，會遇未應稀。願言停笑驩，察我心所祈。我欲賜新巧，智術妙通微。金針度綵縷，寶奩卜蛛絲。我嗟兒女愚，勤勞徒爾為。巧拙天所賦，乞憐真可嗤。故拙不可厭，吾寧鈍如椎。借云得新巧，無乃醇愈漓。吾觀天垂象，列星有攸司。牽牛常服箱，織女不下機。牽牛教人巧，積倉歲無饑。織女教人巧，笥篋餘裳衣。伊誰詢兒女，組繡窮毫釐。年年渡河漢，秋至次舍移。宣淫五雲上，此論乃吾欺。吾為牛女辨，欲判千古疑。
集／總集／全宋詩／卷一二０九　晁說之三／再和(P.13723)
再和
何事謝玄暉，臨巒且悵齊。想非逢錦繡，應祇見蒿藜。今日三千牘，昭天十六奎。煌煌鳴佩璐，燦燦動旌霓。服眾稱擒虎，超群許拔犀。品輕龍尾硯，時樣鳳頭篦。棄若文公席，危如墨子梯。只宜馳大路，爭可訪幽蹊。我亦慚強韻，君能出巨題。笑言容委曲，良宴幸招攜。黃菊開應滿，清霜壓莫低。誰人傾魯酒，更復噉韓雞。
集／總集／全宋詩／卷一二０九　晁說之三／延安江漢堂上懷范五丈龍圖堂是五丈所建(P.13744)
延安江漢堂上懷范五丈龍圖堂是五丈所建
煌煌斗柄垂南北，浩浩斯人江漢堂。橫吹三川秋月遠，雅歌九姓暮天長。頗聞病後精神好，最是秋來飯食強。誰識得名因伯氏，飛鴻送盡更茫茫。
史／地理／宋元方志叢刊／雲間志宋楊潛　修　朱端常　林至　胡林卿　纂／卷下／吳郡征北將軍海鹽侯陸府君之碑(P.51-2)
吳郡征北將軍海鹽侯陸府君之碑
君諱褘字元容吳郡吳人也昔龜鳳啟符媯□□襲□□之𦙍世為諸侯或□于陸鄉因氏姓焉顯考吳故左丞相□聲聞于海內君繫遠祖之懿緒承洪族之清□嵩嶽降其神淵瀆協其氣是以景靈咸贊奇姿挺傑合九□□性聦苞五□□□叡故能□□大業□經□德指瓊雪而□□行瞰雲霄
而厲峻節若夫惇經好古玄□圖□則思□□□之□神入幽芒之□□□□而識其機苞萬品而□其指也爾乃披褐林□□遲養真值□□求士匪□□□□□□藪沈網繞□□□□□石之□幽澤無散髮之□君□斂節降志屈□從時赤烏六年徵宿衞郎中□□□□□遷左郎中治書執法□中校尉立義都尉五官郎中騎都尉遷黃門侍郎君克明□憲允亮納言□□□□□封海鹽侯加裨將軍行左丞相鎮西大將軍事於時基辰□御江河異宗皇晉蕃平南境有□□□□□□□□君征北□□□□□□□□□□□□□則儒色溫□武弁則□氣莊爾乃撫戎廟筭量敵□□□□□北攻前□□□□□□□□□□□□彼場□憚威之□也及其委戈執□入賓皇儲若珍衽席講道論□□□□□□□□而□□□其□□□世俗方昏日月不照鴟梟□□豺狼競趨君恥甯武之詳愚厲相考之烈□□□□□□□□□以□□□□□□□□□興遘貝錦疾□合采□受侮以遐遷永蕭□於積祀到大康之□□□□□□□栖□□水□□□□鱗君將□□□之蟠奮朝陽之羽□□箕之入周陳洪謨于晉宇享年不永春秋知命□□而□夫□□君德□銘大勳今之通義人道之□事也君元子西曹章安二縣令奉車都尉衜仲子□□□□大夫□□掾□□子散
騎□郎前將軍歷陽宣威二郡內史喈仰堂構之遺蔭蒙析薪之□荷詠□□□永思感蓼莪□□□□□山以代君命執翰以褒德庶同輝于日月垂永熙于罔極也乃作頌焉其辭曰
皇綱不□天裂地□煌煌南基敵輝北辰桓桓□□□命作□龍嘯江□威響北振運否承泰六合□一帝鑒海嶽求其隱逸將彈南冠入亮皇室我翼未揮□□□折何用不德命此執翰鏤金作頌億載不刊泰寧三年歲次乙酉十二月壬戌朔一日壬戌立
史／地理／宋元方志叢刊／琴川志　宋孫應時　纂修　鮑廉　增補　元盧鎮　續修／卷十三／敘文三／道／乾元宮新建紫微殿記(P.1276-2)
乾元宮新建紫微殿記
粵夫璿霄肇覆神明於是位焉生齒賦形禍福由茲職矣雖無方而可騐豁爾杳冥暨有感以咸伸幾乎影響所以吉凶可見陰騭下民俾列像以惟嚴庶舒衷而有自必也敞之珍館儼彼粹儀貴覩相以善萌必應期而福介者也嘗熟縣乾元宮者即梁天監二年之所建也誌石詳焉星籥遷緜基址髣髴頹墉腐桷鼠鏤蠹耕春草秋蓬蟲營蛇據唯三清前殿巋然僅存丁遼東之始歸尚嗟如故秦武陵之再訪堪嘆無規
宮之執事者目茲圯壞若炙于心歎檀信之門莫有不移之諾顧寂寥之跡彌堅如在之恭徒懷必葺之勤豈逮布新之力有日即今縣尹田外郎胡公晏因得鳴弦之暇來訪祈靈之塲憩繁樾以釋煩陟層臺而瞰迥叢峰笋拔碧藏日暮之雲暗溜枝分雅雜風中之弄俯視熬波之海旁窺曳練之門清音一來俗態俱去而乃環顧隳址爰發善因謂其道眾曰前之尊殿雖繪塑靡完而瞻仰不怠宮之所闕者惟北極殿焉今則欲議隆興須求幹集乃召監宮崇虛大師李維簡令以常住田園歲之入者搉其所羨聚而營之所以上贊瑤圖下福氓隸者也於是材積楩柟匠求鄢郢界址砥直而勢箕張暨涓吉以上梁忽中程而授夢絳衣峩弁依稀對仙介之容辨色遲明煒燁獲靈芝之瑞雖成邃宇尚闕靈儀忽本邑南沙有編戶張及者夙植善緣早承儒訓謂月規之寶相既久藏家仰雲屋之重桴猶虛正座願心彌確喜捨不回然勝事之
欲彰仰冥契之所會是以具威儀而交錯抵鄉墅以前迎屬以盾日燀威箕風瘁物芳疇雨絕徒勞御史之廵軒積派塵生更擁宓神之渡韈眾心猶豫以方切一夕滂沱而不期玉女電鮮方對東皇之笑阿香雷響豈必南山之聲翌日涸澤皆𣷉方舟焂濟暨迎奉既旋于震邑而宵晨連霈於畢霖年瑞有期食天無爽得不謂羣誠仰屬而冥貺昭格者也故使邑人目一勝事遞口成響家率戶辨猶恐居後及縣尹司田首塑本命星官一尊逮殿主潘惟信勸化眾戶各塑星神侍從一尊以實其殿也衣冠濟濟金碧煌煌真從翼分宛同於星拱檀龕寶錯若狀于帝車復有本邑歸政鄉陸杲捨錢五萬為砌階之資刻玉鏤瓊鄙陶侃之運甕峻基宏址得給孤之布金且觀夫使人為善司田之始謀也潔已集事殿主之化緣也今也民易化緣易成政在其中矣豈不由善教所被而道心自然耶忽日殿主自常熟來蕪城訪予閒居語其建殿之
始末懇以鄙文見須既不獲遜乃直書其事以誌歲時爾皇宋天聖四年五月二十一日朝奉郎檢校尚書考功員外郎充隸州團練副使上柱國馬莊記
史／地理／宋元方志叢刊／景定建康志　宋馬光祖　修　周應合　纂／卷四／留都錄四／詔札碑刻(P.1368-2)
【皇帝御製】
【訓廉銘】周典六計吏治條陳以廉為本乃良而循彼肆貪虐與豺虎均肥于而家多瘠吾民縱逭於法愧其冠紳貨悖而入菑及後人我朝忠厚黜貪為仁咨爾羣辟是訓是遵
【謹刑銘】民吾同胞疾痛猶已報虐以威刑非得已仰惟　祖　宗若保赤子明謹庶獄惻怛溫旨金科玉條豪析銖累夫何大吏蔑棄法理逮于郡邑濫用笞箠典聽朕言式克欽止
【戒飭士習手詔】朕親御路朝首興教化士風所繫尢務作新比年以來習尚澆漓文氣卑榮純厚典實視昔歉焉豈涵養之未充抑薰陶之或闕咨爾訓迪之職毋拘內外之殊各究乃心俾知所嚮矯偏適正崇雅黜浮使人皆君子之歸
如古者賢才之盛副予至意惟爾之休
【錄用勳臣後手詔】虞廷之賞延于世漢氏之官長子孫春秋謂成季之勳宣孟之忠而無後為善者懼矣朕慨思　開國以來勳臣之裔有能世濟其美而不能世其祿者仰所在州軍體訪保明具以實聞以備錄用
【戒貪吏手詔】朕聞　祖　宗立法悉從寬厚惟贓吏之罰獨不少貸為其蠹國害民也朕待遇臣下未嘗少恩訓廉有銘正欲善誘不謂邇來貪風轉熾國與民俱匱而士大夫之家益肥間有自號清流而居官之污濁尢甚朕將何賴焉自今小大之臣各宜洗心滌慮毋徇于貨賄其或不悛有淳熙之法在舉而行之非朕得已也故茲札示想宜體悉以上竝刻石本府
臣馬光祖跋云臣恭惟　皇帝陛下以忠厚制刑賞以典則柄廢置以正直作福威率由憲章發為辭命謂虞氏之賞漢人之官皆世也今勳伐餘幾得無有降在皁隸者乎我其收之是以有錄用之詔謂汙吏之罰淳熙之法未遠也今民生終寠得無有壑其人以自封者乎我其艾之是以有舉行之詔天聲雷動宸畫
奎垂巍巍煌煌盪人耳目可以躡虞而躒漢躋寶祐於淳熙矣若時臣庶固有宅命義之正燭理慾之分不勉而忠不砥而厲者至於賞罰辨其前寵辱怵其後則雖中人以下猶將蹶然自度曰以身殉貨孰與以身殉國者之昌以忠烈澤子孫孰與以貨財殺子孫者之殃違彼而就此利初而安終家伊呂人夷齊事可日月致也彼有倚閥閱以為庸而先猷之弗紹濯襟裾以為潔而素踐之弗符饕其名而違其實者天青日白必無幸焉臣服在管鑰甚慶甚盛獲承丕顯休命宣昭而摹勒之豈惟勒之式克則之又朝夕之尚帥東諸侯與其屬有司胥保胥誨以勸于
帝之迪寶祐五年八月初吉寶章閣學士通奉大夫沿江制置使江南東路安撫使馬步軍都總管兼營田使知建康軍府事兼管內勸農使兼　行宮留守節制和州無為軍安慶府三郡屯田使兼提領江淮茶鹽所武義縣開國男食邑三百戶臣馬光祖拜手稽首謹言
【御筆戒貪吏】朕於贓吏無所貸以其惟威惟虐大為吾民仇民吾赤子而仇之是與寇賊姦宄者同科而何以為天子之命吏古人喻貪以狼以碩鼠直目以物類之惡者蓋不得復言人矣惟彼貪夫僣莫之懲侵牟矯虔罔知盈厭朕夙興夜寐憂苦萬民封培本根每思弗蔇郡國之吏乃淫縱其欲以蠹厥生間聞田里凄砭人眼
惻怛以還又甚自愧朕惟民生寡乏由於貪官之肆誅求貪官充斥由於監司之不按察抑無瑕可以戮人軌度其信而後可以治人初亦無以大相過耶我朝戢貪家法具在中興而後特為詳密監司不按劾而臺臣彈奏則坐監司罪此紹興十一年九月之詔也以發擿而為殿最不劾則重行貶黜則是年十月之詔也上下相蒙習為媮惰當寘重憲悉具臧否連銜聞奏違則彈劾又十三年九月與三十二年十二月之詔也又如乾道元年之正月四年之六月淳熙九年之三月十二年之六月慶元二年六年之正月皆有詔而詔不止是也率以外臺耳目不當蔽塞失察之罪凜乎其甚嚴今監司不廉問不按發間一二見或輒用胷臆而貪者顧得免朕獨安取此茲當歲首肆用咸與惟新繼自今仰諸路監司各舉其職無或以避礙縱蠡賊每半歲具劾過贓吏若干來上當視多寡為殿最視殿最加賞罰而主之以必行郡守於民為親
又當助監司所不及此當以一歲為殿最賞罰亦如之或本路本州無所劾而臺諫論列則監司郡守皆以殿定罰咨爾部剌史而下典聽朕言無同于厥辜自取瑕殄其有治狀廉聲孚于眾德者亦須摭實奏聞以俟甄錄薦賢受賞朕不汝吝
太保右丞相兼樞密使兼太子少師益國公臣賈似道太中大夫知樞密院事兼參知政事兼太子賓客臣朱熠端明殿學士通奉大夫簽書樞密院事兼權參知政事兼太子賓客臣皮龍榮端明殿學士中大夫同簽書樞密院事兼太子賓客臣沈炎等恭惟
皇帝陛下一德當極　萬年敬休　惟欲人我受民祈天永命　肆念　仁心仁聞而下不被其　澤罔匪貪官汙吏鴟義奪攘不厭不止以故元元寡遂至治未臻上勤　聖懷憂勞夙夜廼月正元日　親灑奎畫　俾部剌史而下廉問按發以劾吏之多寡為使指之殿最治一州者則寬其期殿最亦如之　宸毫蜚動　漢章昭回與歲功以俱新期同宇以皆泰其視先漢當春時議振貸　詔下寬大書斯為卓絕無前矣臣等恭讀　聖訓至于再三實為生民立命為萬世開太平非可與異時一發號施令之不匿厥指者並論也部刺史而下能恪守仰遵不負殿而以最聞繼是吏當稱其職民當安其業邦本所在永永不搖　社稷長遠終必賴之臣等忝聯邇列親奉　德言弗克欽承是為有負謹欲
將上項　御筆刻之琬琰立之朝堂仍以墨本朌之郡國令勒石治所以永觀省因拜手稽首颺言曰獲上黨穗文之祥不若寶　此筆得河洛圖書之秘不若佩　此訓欲一道之得福星不若　先懲勸以厲其激揚清濁之志欲萬物之皆吐氣不若嚴誅賞以計旌別淑慝之功使凡見　此者皆當竦然而作如在　殿陛之側而聞丁寧之音相與濯去舊習以課來效臣等不勝大願取　進止正月捌日三省同奉聖旨依
觀文殿學士光祿大夫沿江制置大使知建康軍府事兼管內勸農營田使江南東路安撫使馬步軍都總管　行宮留守節制和州無為軍安慶府三郡屯田使暫兼淮西總領金華郡開國公食邑三千戶食實封陸伯戶臣馬光祖立石恭書曰
皇上改元景定之明年月正元日特發
睿思親御　宸毫歷舉
祖　宗黜貪之詔申飭訓告頒示羣臣蓋念民生之寡遂由於吏習之多貪吏貪弗革由於監司按察之不嚴自今必以按吏多寡為殿最而勸懲之大哉　王言諄勤惻怛雷霆震肅之中皆雨澤滂霈之意嚴誅賞之令所以浚　惠養之仁昭
祖　宗之心所以永　上天無疆之命也臣職叨分閫祗服　明訓既銘於心復刻于石謹拜手稽首言曰先民有訓世無賞罰雖堯舜不能化天下天下之吏人品不齊不賞而勸不罰而懲者上也聞賞而勸聞罰而懲者次也賞而不勸罰而不懲斯為下矣聖人從而刑之蓋有不得已焉者臣少嘗誦書至盤庚之篇有曰朕不肩好貨敢恭生生鞠人謀人之保居又曰無總于貨寶生生自庸此盤庚戒貪之辭也成
湯之時宜非盤庚比敢有徇貨時謂滛風臣下不正其刑墨猶見於制官刑儆有位之時堯舜之時宜非商比渾沌窮奇檮杌饕餮猶不能無必待流放竄殛而後天下咸服是雖堯舜至治之世不能無貪臣堯舜至仁之君不能無嚴刑也然罪止於四它無聞焉聖心之易孚而人心之易化故也今我
皇上之心同符堯舜流放之刑既除姦凶有人心者皆宜洗濯舊染精白一心以承休德
聖意丁寧猶慮有下品之吏聞罰而不知懲者於是按察殿最之法不容不嚴且明信且必也法如江河使人易避刑期無刑聖人本心為吏者聞此
詔必自謹其身而不待監司之按察然後為吏之善為監司者奉此
詔必申儆所部使部內無可按之吏然後為令之孚天下皆無可按之吏然後為
聖化之成臣與所部之吏之監司何幸親逢堯舜之君身為
堯舜之臣以觀
聖化之成哉臣嘗聞　先師臣德秀之言曰萬分廉潔止是小善一點貪污便是大惡拳拳服膺久矣大學曰無諸已而后非諸人臣願事斯語與同為監司者儆之以無負
聖天子黜貪之令又曰有諸己而后求諸人臣願事斯語與同為監司者勉之以無負
聖天子舉廉之意謹拜手稽首書于下方
史／地理／宋元方志叢刊／景定建康志　宋馬光祖　修　周應合　纂／卷二十二／城闕志三／亭軒(P.1660-1)
【白鷺亭】接賞心亭之西下瞰白鷺洲柱間有東坡留題舊志景定元年馬公光祖重建詳見賞心亭下
【考證】李白鳳凰臺詩有二水中分白鷺洲之句亭對此洲故名
○蘇文忠公軾嘗題其柱王勝之龍圖守金陵一日而移南郡東坡居士作長短句以贈之千古龍蟠并虎踞從公一吊興亡處渺渺斜風吹細雨芳草渡江南父老留公住公駕飛車淩綵霧紅鸞參乘青鸞馭卻訝此洲名白鷺非吾侶翩然欲下還飛去【王荊公安石】詩柱上題名客姓蘇江山清絕冠吳都六花飛舞憑欄處一本天生臥雪圖○【斯庵任希夷】江水悠悠淮水流臺城寂寂石城留凄凉白鷺洲頭月曾照前朝玉樹秋○【玉公琪】詩白鷺敞西軒棟宇窮爽塏千峯若聯環翠色不可解是時天宇曠六幕無纖靄金斗熨秋江素練橫衣帶乾坤清且歛氣象朝昏改蘆花作雪風飛舞來滄海九霄汀鶴起萬里檣烏快月上三山頭烏沒橫塘外滄茫洲渚寒銀錯星斗大開樽屏絲竹披襟向蕭籟余生本江湖偃蹇欣所會清興雖自發苦嗜亦吾累魚龍憑夜濤四面忽滂湃安得犀燈然煌煌發水怪○【黃尚書度】詩白鷺亭前白鷺飛定知公子未忘機我來猶識難馴意江際翩翩趁落暉○【馬公之純】詩白鷺亭前白鷺飛山如屏障水如圍水中獨立鸞窺鏡沙上羣行雪滿磯白日不來爭碧樹有時同往送斜暉江山得
此方成畫撩得遊人不憶歸又和人韻一見斯亭喜可知風來拂拂更清微青山坐處天開晝白鷺飛時雪滿磯何必搜奇效康樂正應得句似元暉最憐別浦潮生後須有征帆萬點歸○【龍溪劉過】詩何人將我此來遊白鷺那知客有愁如子矜持山玉立似子迂闊水盤洲塵襟抖擻風雲入石刻摩挲歲月流惆悵謫仙鸞馭遠離離別恨黯難收○【羅公愚】詩千古城頭白鷺亭鷺飛長是滿江汀如何覽德輝臺上只有臺存鳳不靈○【葉輝】次韻白鷺洲邊敞此亭淮山江水瞰蘆汀鷺飛點點星顏色那佀公山鶴有靈
史／地理／宋元方志叢刊／景定建康志　宋馬光祖　修　周應合　纂／卷三十一／儒學志四／祀先賢(P.1846-2)
府境諸祠
【顏魯公祠】在句容縣
【魯公祠堂記】淳祐二年遂守宛陵愛顏魯公之為人而無能得其像者朋友劉汝進過虎耳山
謁其墓而得之取南豐祠記而讀焉意其若臨川為堂以祠者亦足以表示一方矣後五年知句容縣張君榘以縣圖經見寄載縣東來蘇鄉後顏村有顏尚書塚石龜具在然後知公雖死於蔡州而踰年淮蔡削平贈公司徒謚文忠而盧杞既貶李希烈敗喪斬首獻于朝有　詔子頵碩謢喪歸葬後顏即虎耳山句容為邑終唐之世惟至德戊戌與上元辛丑以屬昇州真人將作析而二之故其砧基猶號潤州句容縣顏尚書塚九墳十八墓歲代流易昭穆雜處惟有石人石柱石版墓地雖存而墓誌無在莫克表識是可謂闕典矣自陋巷斷絕顏含師古咸以文名杲卿兄弟皆著風節公字畫遒勁其放生記及府學茅山碑皆為世所貴重晉有卞壼臺城之難父子一門並著忠孝雖非土人其去之三百年著稱一郡豈偶然者故莫易於慷慨殺身莫難於從容就義觀公之志於死而不輕於死亦足以見其處之有道矣夫死生大節也出
處大事也唐之禍始於天寶甚於正元宋璟張九齡已死李絳裴度未生當是時惟郭子儀陸贄段秀實李泌陽城號為得人而無救於唐之患微李勉鄭叔則等救之於前李臯慟於其後則人心之公理絕矣平原失守恨二十四郡無一忠臣至有不識公之歎十七郡見推歸事肅代遭李輔國元載盧杞不悅南豐所謂忤於世失所而不自悔者天下一人而已此足以見其為烈而所以處之者未見也初杞聞舌舐先中丞面矍然下拜而怨已深殆李元平奉使無狀而代之行是一死也而但敕子弟奉家廟撫諸孤四將強自推葺公曰吾兄杲卿守節而死希烈設坎不及用拘送蔡州自度必死自為之誌曰此吾殯所是二死也希烈問朝廷羣臣儀式不對積薪于廷欲焚之公怡然咲曰豈受汝誘脅此三死也偽使稱敕從大梁來公罵曰逆賊耳此四死也自言吾且八十至七十六而縊天下望而稱為魯公朝不必廢帛不必賜其所以
立未易言也南豐猶恨其雜出神仙浮圖之說韓愈之外未必可以責人近世名公咎其年高不能勇退此言當為後世發而非所以論公也張君曰此非開人心覺天理為令之職乎所宜表其墓求近居進士高元龜指示其處且忻然脅力而立祠於中刻石以補墓上別圖其像作文以侑歲時祭祀云
唐有天下兮內政不綱夷狄嫵嫚兮蕃方陸梁平原不動兮卒滅范陽淮蔡勃奚兮諸鎮喪亡陋巷有孫兮其賢且良志存王室兮一飯敢忘使行宣慰兮其謀不臧餧之賊手兮肆毒虎狼余生在廷兮余死在床忠肝義膽兮其未可量惟昇有縣兮山高水長虎耳名山兮來蘇其鄉卞壼忠孝兮臣子有光兩縣一州兮百世齊芳從容赴義兮厲以自強畏怯觀望兮敢有伏藏鑱石為龜兮祠之於旁蘋蘩以薦兮春秋烝嘗遂初讀句容志見其載顏尚書塚在來蘇鄉後顏村及顏運使牒府歸回苖稅重建祠堂深為
魯國公痛之及讀本傳新舊史皆不載獨門客因亮行狀言歸葬萬年縣鳳樓原而令狐峘撰公誌在萬年縣舊原忠臣義士志無不在而地陷中原益可痛悼云明年六月中伏日華文閣直學士中大夫提舉江州太平興國宮德安縣開國伯食邑九百戶賜紫金魚袋王遂記并書
【一拂先生鄭介公祠】讀書清涼寺遂擢甲科因詆新法被謫還鄉日所存唯一拂耳
【鄭介公謚議】宣教郎太常愽士劉靖之議曰謚以官品得法之常也謚以節行得法之非常也國家以常者伸義則夫非常者固弗以輕予也三山鄭公死於宣和官止九品紹興追贈秩視七品肆我　　主上褒崇名節風厲來世於是特旨賜謚奉常其可以常書乎熙寧新法王安石忮忍專欲刼制於上呂惠卿之徒姦險小人締交於下蔽主誤國忽天誣民元老名儒疏擯殆盡鄭公昔師安石思報知已緘書屢進牢不可反憂憤忠懇圖所目覩述為奏篇使斯民顛連流離憔悴艱阨之狀畢陳于前而當時椎膚
剝髓歛掠不仁之政悉聞于上神考惕然動悟夜寢不寐旦即　　勑罷某事某事之不便於民者凡十有八責躬求言久旱以雨蓋公是時監門一小吏耳越職冒言至於擅發馬遞甘蹈鐤鑊而不之顧安石由是以去位要君而用事小人環泣上前目公狂夫欲正其罪公復累上書明斥惠卿指為賊本與呂嘉問力辯市易且極論邊兵不已為大不祥羣黨攻之遂罷門局公尋復取魏證姚崇宋璟及李林甫楊國忠盧杞等傳迹在位者所行之事其合於林甫輩而反於姚宋者類而比之畫一以進感奮激切言無用隱奏入執政大怒興獄文致公於是有真陽之行逮元祐初命為泉州教授元符元年再送英州崇寧之初既起復停竟不果敘用以沒公自少刻勵於學書無所不讀而貫以一理其序自以為上不諛公卿下不原鄉黨水火可蹈而議論不可回以四方萬里之飽煖為巳之飽煖四方萬里之欣戚為巳之欣戚其志何如哉
不幸逢新法鼎沸之時欲以杯水救輿薪之火精誠貫徹能使九重之邃洞見幽僻披圖長噓弊法立變人情驩呼天意感回吁亦偉矣在英十年陶冶風化俗以知學文忠蘇公論薦之詞有曰俠以小官觸犯權要冒死不顧以成直言又曰考其終始出處之大節合於君子殺身成仁難進易退之誼元祐欲用而未達紹興追恤而未盡歷七十有餘年乃克議易名之典豈非勸獎忠直實我
祖宗之家法而天則留之以助今日更化之善意乎然則謚孰為稱曰謚之美者多矣公居之何慊然與其得夫人之所同者孰若得公所自許者之為貴公名俠介夫其字則介云者公生平之所自許者也冠字死謚其義一也先儒有言古之為謚者取於名取於號取於字況在謚法知死必往曰介執一不遷曰介方公書初上固曰
陛下觀圖行臣之言十日不雨即乞斬臣宣德
門外以正欺君慢天之罪如稍有所濟亦乞正臣越分言事之刑洎書再上又曰臣言非耶乞斬臣於眾人之前以塞流言洶洶之路此可謂不以利害禍福遷其所守死而必往者矣後之人聞公介然獨立不懼之風其忠氣義烈千載猶可興起也請謚曰介承議郎行祕書省著作佐郎兼沂王府小學教授兼權考功郎官李道傳覆謚議曰故贈朝奉郎鄭公既沒九十有六年　詔有司特議其謚公名俠字介夫太常博士謂古者有取謚於字之義又謂公平生行事合於知死必往執一不遷之法請謚以介按公本從王丞相安石學熙寧中王丞相以政事毒天下公規之不受丞相誘公以利公不為動顧方以區區抱關小吏上疏極言丞相之失且圖所見小民流離困苦之狀自城門附馬遞達銀臺通進司為密急事以奏忠誠懇惻上感　　天聽　　上為行其所言十有八事中外竦動王丞相既罷公連上書論呂惠卿姦狀尤切公
雖坐此得罪竟坎坷終其身然百歲之後讀其書想其人凜然生氣如公之在目也嗚呼可謂介矣抑嘗考公平生所歷蓋自罷監安上門謫英州十有二年遇
哲宗即位赦得還元祐中兩蘇公先後言于　朝始除泉州州學教授秩滿再任以憂去免喪授泉州錄事參軍元符初年再貶英州後雖復以赦還而終老不復用矣夫介然特立於眾小人之中其介猶可及也介然特立於眾君子之中其介不可及也元豐以前元符以後公之不合固宜當元祐時元臣秉鈞眾正滿朝起於謫籍起於州縣起於巖穴者蓋不可勝數公之犯顏忘身宜在諫官御史之選而再命分教復為紏曹十數年間不出溫陵之境當時任引彙之責者於此不為無憾而公之不肯少屈以求合者至此益可見矣易曰介如石孟子曰柳下惠不以三公易其介公其有焉初臺獄既就呂惠卿議當公大辟
神宗曰俠所言非為身也忠誠亦可念豈宜深罪　　神宗聖明萬無殺直臣理公每上書輒曰臣言不當乞斬臣首則進言之時公固先以死自處矣非知死必往歟自熙豐至于元祐至于元符至于崇寧宣和時事屢變而公介然如一非執一不遷歟博士議是定謚曰介詳見介公書堂公未第時嘗隨父之官江寧得清涼寺法堂西偏一室閉戶讀書即從學王金陵時也後人名其所為介公讀書堂嘉定十四年總領商公碩肖公像建祠於此上梁文抗疏安上門天下共高於直節讀書清涼寺主人首訪於遺蹤凜生氣之猶存慨故家之無幾乃即寒齋之舊聿嚴繪像之祠恭惟西塘先生介公學道欲如孔顏事君必惟堯舜官爵非所望豈法科書局之能招清儉終其身視美食華衣而若浼幾歎旁觀之好著要因所見以為圖留英十年在泉三仕雖困厄流離之相繼獨剛方勁正之不回嘿予龍期曾止朱塘之水寧憂蛇伏自安寶梵之居貫通神明始終真實再貶於元符而復官於崇寧之後追贈於紹興而賜謚於嘉定之初時自為之屈伸我何有於榮辱鄭公坊裏已表門閭瑞像閣前尚餘屐齒尋書卷酒瓶之地薦寒泉秋菊之盤堂上德容聳萬竹清風之勁橐中奏藁奪列星秋夜之光何妨半山老子之卜鄰更許鐵冠道人之入夢奉使總領郎中挺然風誼同此襟期當飛芻輓粟之時豈專足食思立懦廉貪之士示不忘君壯一拂
之清高起百年之文獻不特發此邦之祕亦可占斯道之興爰舉修梁載形善頌拋梁東石頭城插翠微中先生萬卷高吟處尚憶寒齋雪袞風拋梁西書堂新傍五雲低想像當年忠義氣碧霄秋日貫晴蜺拋梁南天外三山翠入簷法眼禪師休說法漏殘書卷酒微酣拋梁北坐挹空江煙水綠高風千古照人寒清凉何用蕭蕭竹拋梁上舊閤無人思瑞像使星家近鄭公坊獨立西風懷卓行拋梁下日照朱欄凝碧瓦只將一拂振頹波定有同心來賀厦伏願上梁之後士知所學家有其書抱關勿卑於小官考槃當明於大義秋風凉殿徒懷江山草樹之悲晝日禪關共作亭檻松篁之想
【南軒先生祠】在天禧寺方丈後先生舊讀書處也
【重修祠堂記】人之生有此心則有此知堯舜之聖此心此知也夫婦之愚無以異於堯舜以天而不以人則明以人而不以天則昏夫尊賢而賤不肖好善而惡惡此人之本心與生俱生天理之自然也比小人嫚君子趨惡而違善此習之而不知人欲之使然也何以言之匹夫信義行於里閈蓋有盜賊歛干戈而過其閭者烈婦毅然而不可奪世俗固有立祠宇以奉之者是孰使之天實為之人心之良知也降周訖孔至孟氏而道統不傳天理幾泯人心日晦由漢而
下上下之間莫有任此責者至于我
宋尊道重德已見於削平肇造之初人心之善牙孽此時其後濂溪二程先生出而發聖賢之祕孟氏始得其傳道統於是乎有宗
中興以來文公朱先生以身任道開明人心南軒先生張氏文公所敬二先生相與發明以續周程之學於是道學之升如日之升如江海之沛婦人孺子聞先生之名者皆知其為賢譬之景星麟鳳不以為瑞者妄人也凡講習之地皆有祠宇崇尚嚴潔足以啟人之敬仰百年之間儒風彬彬豈無自而然獨金陵天禧寺之側有屋六七楹曰南軒實先生講習之地想其朝思夕惟參前倚衡天地之運化聖賢之傳授父子講求乎尊君救時之策友朋發揮乎垂世立教之序關百聖而不違通萬世而無媿是軒也豈容使之荒蕪而不治惜乎歲久希重道之士日就傾圯甚而春時為游宴之所杲昨贅江淮幕猶扃閉空閴未至若今之狼藉心竊念之告之
長而莫我聽近冒閫事欲因舊而增新之比至殆不可舉目於是命工治葺內外整齊繪先生之像於中使承學之士載瞻祠宇尚想道誼人亡道在如將見之興起良知有躍然不自巳者嗚呼閭有當式者墓有當拜者此軒之當新庸非守邦者之責尚冀來者之不忘也繫之辭曰孟氏日遠吾道日昏道之明昏儒之疵醇學焉而疵韓董揚荀自時厥後疵亦靡聞我
宋立極曰義與仁教風德雨大和蒸薰篤生鉅儒濂溪二程文公宣公道鳴
中興伊昔宣公講學斯軒南軒之名與道俱尊胡未百年棟宇摧傾今我來斯載瞻載顰亟命匠氏斬然一新有隆斯堂鏘鏘其門像圖惟肖奠位妥神遂使先師不窘暑寒牢醴時薦觴豆序陳豈軒之新軒存敬存礲石琢詞以告後人淳祐三年七月丙子後學杜杲記
【忠肅劉公祠】在蔣山東庵
淳熙二年府境大旱留守劉公珙賑濟有方民
被其惠公去五縣令共繪像祠之於蔣山東庵
【侍御李公處全作記】資政殿大學士劉公尹建康之明年政治德洽恩施化行民有父母奠厥攸居江東之人咨嗟感涕謂自我
宋混一區夏繇開寶迄今更牧守幾人矣若張忠定之明張文懿之靜包孝肅之肅傅獻簡之愛公實兼之眎兩漢循吏有加焉先是旱澇洊至歲弗順成民將阻飢公夙宵勤勞罔敢自逸且懲近世習俗欺誕之弊乃悉其實以告於　上蠲租勸分振廩輟漕凡可以惠荒政者咸推行之又慮商賈之或壅也復請　詔上流郡縣毋蘊年毋重征苟奉行弗虔得以禁利聞繇是大江而西巨艦連檣輻湊于東穀賈以平民乃粒食無有轉徙所活蓋以百萬計惠澤旁浹三鄰賴之以免道殣歎息愁恨之聲易為歡謠休績升聞　　天子歎嘉亟賜　褒詔以倡九牧藏在盟府公拜手稽首颺言曰凡修政謹備以禦水旱加惠於元元俾得事父母育妻子皆
陛下之仁之明幸留聽臣言故臣得竭其區區效萬分一以出斯民於溝壑繄天地父母不貲之施臣何力之有焉貪天之功以為巳力臣實恐懼敢勒琬琰庸侈　　上賜庶幾激墯吏之不在民者又以周宣王之事見於雲漢車攻吉日江漢常武之詩者反復申戒欲使中興復古之盛見於今日士大夫然後益信服公憂　　國愛民其心本於至誠非夸世邀名者昔汲黯使河內河內貧人傷水旱萬餘家或父子相食黯以便宜發倉粟以振貧民請歸節伏矯制罪武帝雖賢之然終以為戅且妄發不果用先正韓國富公弼自政地以讒出藩其在青社河朔大水民流京東韓公勸民出粟得十五萬斛益以官廩營公私廬舍十餘萬區散處其人以便薪水立法簡便而周至活五十萬人募而為兵又萬餘人或以不善處嫌疑地尢之韓公曰寧以一身易數十萬人之命不悔也其後韓公卒相　　仁宗輔㢸三世為　　宋宗臣較之漢
武帝所以處汲黯者遠矣公以宥密之舊望臨一時文能附眾武能威敵天下所待以致太平於朞月之間擁樞機坐廟堂為
天子經營四方復兩河歸輿地圖不動聲氣措萬世於泰山之安公之任也迺今年三月制　詔進公觀文殿學士　　上用公之意方隆江東之人懼公之歸而不得見也屬邑五大夫知上元縣趙君公崇知江寧縣趙君伯渙知溧水縣司馬君僖知溧陽縣周君世修知句容縣朱君光弼因民之願欲繪公像于蔣山精舍公禁之不可又相率以書抵處全而告以大略如此且曰公朝夕相
天子則無一物不被其澤豈惟江東然吾江東之人德公也深不止其身又及其子孫思欲家至而日見之飲食必祝將不獲如都人旦旦望卷衣於衢路也則非留公像不可公雖欲遜善而辤名柰違眾何吾子於公場屋諸生也盍書之處全復於五大夫曰此固公之所甚不欲公
誠朝夕且入相布德和令治盛功隆竹帛紀之鼎彝銘之則公之像冠煙閣雲臺之上矣於此乎何有雖然邦人卷卷愛慕之意則可嘉已其敢辭不名所以褒美政崇大臣褒美政則臣工勸崇大臣則帝室尊有唐故事也抑千百世之下歲月猶有考焉請以書于石五大夫皆曰唯乃系之以詩曰大江之東鍾山石頭虎踞龍蟠帝王之州行闕峩峩翠鳳鴹鴹其民夥繁事亦浩穰顯允劉公文武咸宜帝曰欽哉往撫　　朕師公自湖湘植纛建牙揚舲東來兵衛無譁公既開藩童耋歡呼剔蠹鋤姦卹煢撫孤饑饉適臻公弗遑寧剡章以聞荒政是營謂昔堯湯水旱莫恕民之毌餒維備先具既蠲賦租既發貯儲舳艫萬艘銜尾而俱市有餘粟民無菜色洋洋頌聲載彼阡陌民昔未飽公弗安寢今含哺嘻公始高枕帝用嘉獎錫公璽書乾文晉如玉音鏗如明明在上公避不有於赫豐碑光氣衝斗　帝御正衙一日萬機袞職有闕誰其補
之金節煌煌行趣公朝公朝京師四夷寢謀　帝曰於戲汝為真儒汝社稷臣其遂相予公居廟廊明堂孔陽曰都曰俞　帝垂衣裳清廟崇崇羣后雍雍皷鍾竽笙告時成功一人萬年公執魁枋肖貌在堂邦人之慶記成於丁酉之冬而碑石褊小未及刻明年公薨邦人思之益切謂登峴首而墮淚者有碑故也住山祖慶既易茲石俾處全併書之淳熙八年歲在辛丑四月丙午朔朝奉大夫李處全
史／地理／宋元方志叢刊／景定建康志　宋馬光祖　修　周應合　纂／卷三十七／文籍志五／詩章(P.1928-1)
【唐堯臣】金陵懷古晉末英雄起神器淪荒服胡月蝕中原白日升暘谷金陵實形勝關山固重複巨壑隍北壖長江塹西隩鑿山擬嵩華穿地象伊穀草昧席蘿圖華路戴黃屋一時因地險五世享天祿禮樂何煌煌文章紛郁郁多士春林秀作頌清風穆出入三百年朝事幾翻覆欃槍如雲勃鯨鯢旋自曝倦聞金鼎移驟覩靈龜卜吁嗟王氣盡坐悲天運倏天道何茫茫善淫乃相復行路偏衣半遂亡大梁族日隱汀洲上艫𦪇登川陸月迴吳山樹風聞楚江鵠因依蘭蕙藂採擷不盈掬
【范文正公仲淹】移丹陽郡先遊茅山作丹陽太守意何如先謁茅卿始下車展節事君三黜後收心奉道五旬初偶尋靈草逢芝圃欲叩真關借玉書不更從人問通塞天教吏隱接山居
○贈茅山張道者有客
平生愛白雲無端年老尚紅塵只應金簡名猶在得見僊巖種玉人
○送陳瓌秀才遊金陵君有江南行為君歌以喜龍盤山萬曲練靜江千里江山不可空台星照吳中古來王謝地今有周召風而間楊與鄭萬丈光相映煌煌聚宰府金陵一何盛此去知巳賢雅容情無邊白雲起江樹明月逐江船雲月共徘徊優哉如遊僊歸來笑春風白日登青天
史／地理／宋元方志叢刊／景定建康志　宋馬光祖　修　周應合　纂／卷四十四／祠祀志一／諸廟(P.2050-2)
【蜀三大神廟】三神有德有功著靈遠矣今東南州郡所在建祠金陵大都會獨為闕典制使姚公希得蜀人也分閫是邦乃度地於青谿之側鼎創是祠又於其傍建道室為槱燎之所取管下洞神宮額以名之
創造房廊費三十三萬米八百石買田解本各十萬鑱諸石契據砧基寄軍資庫命道士王道立主之
【廟記】蜀三大神廟食東南無慮數十州陪京槃槃一都會寧神之宇孤寄委陋非所以妥靈斿嚴祀事也景定二年冬予被　命留鑰始至簡節疏目治以不擾相古成民致力厥有先後明年雨暘來敘農扈告登迺度地於青谿之陽厥既得卜則以季秋經始匠石材葦壹取諸
互送之禮撙節之餘越中冬落成榱橑翼如泉流環繚契陰陽之回復合人物之指歸吉日辰良乃安斯寢像設鼎列位序以倫爰率衣冠人士進禮廟下犧幣有儀興俯中度命賓焉歌楚歌之九以樂之嗚嗚然新廟之感舊都之懷也或曰楚祠睢漳廣祭南海古者名以其地祭三神顯靈於蜀固也其歆祀於鄴乎詩曰神之格思不可度思謂其變動難測無方可泥爾名山大澤之祇常周流乎冥漠譬之水天地間容有閉塞不通之脈心誠求之葢有不疾而速者先王祭灋凡五禹之功契之教非此族也不在焉若　清源君之鑿離避洙驅除罔象西人永賴功不細矣　梓潼君之雪母讎恥職是人文　白崖君之諫君澤民之死靡貳質諸祭法俱在勤事定國禦灾捍患之科而禹契之事同一道也然則惟忠惟孝道理最大貫三精關百聖由先秦越六朝迨今千六百年益見人倫天理神人實共主張是頃狺韃吠蜀為梁千涪中外束手惟神之歸　皇武惟揚酋殪而遁非神之聲赫靈濯蜀其不震乎　師相載嘉神功以其事聞煌煌顯封奕奕寢廟孔葢翠旍遹觀上國忠孝之報其食未艾也矧金陵　行闕王氣所聚鍾阜石城無以異於岷山劍閣之勝也三神之來燕來享於彼乎於此乎然則人不神不祇神不人不依登斯廟者盍知予所以建祠之意云通議大夫試刑部尚書㳂江制置使知建康軍府事兼管內勸農營田使江南東路安撫使馬步軍都總管主管　行宮留守司公事節制和州無為軍安慶府三郡屯田使兼權淮西總領鄒縣開國子食邑五百戶姚希得記中奉大夫權兵部尚書兼直學士院兼侍讀洪勳書朝請大夫試尚書禮部侍郎兼同修國史實錄院同修撰兼侍讀牟子才篆葢廟額參知政事楊□書
史／地理／宋元方志叢刊／咸淳毗陵志　宋史能之　纂修／卷二十一／詞翰二／記／宜興復周孝公塋兆記劉宰(P.3135-2)
宜興復周孝公塋兆記
劉宰
周孝公墓在陽羡荊溪之南北向廟當其前紹興中賜額曰英烈慶元初進封忠武公周氏自魴四世顯著其盛也一門五侯墓之存於今十有一莫詳其次然公必葬衣冠其中明甚歲久梵宇民居交侵賜地之存無幾近歲有仗義起祠者所歸僅十之二旋復區分之鄱陽洪君僴乾道相君之孫好事行義其丞是邑也謂古興王之世必禮先賢之墓而法所得祀惟有功於民有勞於國與禦災捍患以死勤事者公皆兼之又公之英爽凜凜如生顧廟未葺墓之采樵弗禁非所以崇明德昭令典欲亟圖之而局於位會其季年以選攝令慨然曰可矣乃周視棟宇鳩工庀材以楹計屋凡弊而新之者十有八無而益之者十有四傾而正之者九漏而填之者十甓其壁而飾其像設什器與凡丹堊之漫漶者既又巡行兆域辨其侵而勸相其遷繚之墻踰二百丈樹之杉松合萬有一千本又即墓之中故相朱公倬為簿領時所築基亭焉以為致敬之地費先捐己故助者眾役不干時
故作者力凡用石米貳百緡錢千有五百其助竹木瓦甓而不受直者不計經始於歲癸未十有一月丙寅而成於明年四月朔洪君之為力勤矣既成而屬余以記余雖不文以託名不朽為幸其何敢辭抑聞前輩謂慷慨殺身者易從容就義者難葢慷慨殺身苟不勝一朝之忿者皆能之從容就義非沉思審慮不輕用其身者不能也張子房蚤歲結客報仇眇秦皇如晉鄙不幸為所及則從荊軻遊地下耳及聞圯上之言玩意黃石之編向者排山倒海之氣如水反壑故能不出帷幄顛嬴踣項公其斯人徒歟史稱公少時縱情肆欲為州曲患陸士衡為公碑謂不偶於俗為俗所誣徐鍇又以公為任俠千載之下是否誠難臆決然竊意鍇之言為近葢吳魏世讐吳自大帝之亡日逼於魏魏以曹休之敗深怨於魴則公之任俠即子房博浪沙中遺意其為鄉里患苦非公自爾蓋俠徒所萃其勢則然及聞父老之言番然自克又與子房圯下歸來異世一揆前輩以子房所遇為秦之隱君子庸詎知公所遇非陽羨之隱君子歟遐想
當時遇合之由進說之次第與公所以引咎自歸來必大有可觀而史非班馬登載闊疏令人不慊故述之篇末以侈陽羨舊聞而附以詩俾歌以祀若公之官閥行治傳記已詳茲不復贅云南山兮嵯峨溪水湛兮平波波不驚兮山寂寂樵者唱兮漁歌遠宇兮煌煌嘉薦兮苾香公之至兮愉愉降我福兮穰穰飛龍駕兮翔鸞御公之來兮倏而去宰木秀兮佳城慰我民兮千古歲嘉定甲申六月朔漫塘叟劉宰記
史／地理／宋元方志叢刊／淳祐臨安志　宋施諤　纂修／卷五／城府一(P.3258-1)
臨安志卷第五
城府
自古圖諜所載郡國必繫之於山蓋陵谷之遷變不常而城邑之更易亦異山則終古表立而考論輿地者恃以為識焉錢唐舊治武林山猶云逼江則今之湖固與江通也華信作塘乃徙平地則已漸為陸矣若沙河漾沙坑與所謂灞頭之類皆古水所及也隋代始州於柳浦西依山築城嘗慨然求所謂柳浦者已不可考而依山所築則今之鳳凰山也前治武林山後治鳳凰山兩山之閒昔水今陸豈非天所以啟神明之隩乎厥　今商邑翼翼四方之極巍巍煌煌不可尚已抑嘗聞長安之都八街九陌相為經緯中為馳道無得輒行而左右升降有上下之別是知壯麗以重威矣亦知京兆為郡國首矣然馬廖歷舉高結大袖之謠以為雖或吏不奉法良由慢起京師周良有言尚方今造一物小民明已䁹睨宮中朝製一衣庶家晚已裁學然則所謂為四方極為郡國首者要必有在而天造地設以成
神皋盛大之勢已非一時一世所積又如是其不易然也故具論之敘城府第三
史／地理／宋元方志叢刊／咸淳臨安志　宋潛說友　纂修／卷二／行在所錄二／宮闕二(P.3365-2)
北宮
德壽宮
在望仙橋東
高宗皇帝將倦勤即秦檜舊第築新宮　紹興三十二年六月戊辰　詔以　德壽為名乙亥內出　御札曰朕宅帝位三十有六載荷天之靈　宗廟之福邊事敉寧國威益振惟
祖　宗傳序之重兢兢焉懼不克任憂勤萬幾弗遑暇佚思欲釋去重負以介壽臧蔽自　朕心亟決大計　皇太子賢聖仁孝聞於天下周知世故久係民心其從東宮付以社稷惟天所相非　朕敢私　皇太子可即　皇帝位朕稱
太上皇帝退處　德壽宮　皇后稱
太上皇后應軍國事並聽
皇帝處分　朕以澹泊為心頤神養志豈不樂
哉尚賴文武忠良同德合謀永厎於治丙子行內禪禮畢遂移　仗居焉　德壽宮　德壽殿二扁皆
孝宗皇帝恭書　康壽殿嘗產金芝
太上皇帝御製贊并序曰　康壽殿產金芝一本發於左棟爗然榮茂若彰懷沖履正之德因圖而贊之律身以道既濟則亨沖和鍾芝十有二莖煌煌競秀結液蟠英益茂德本天開地成太上雅愛湖上之勝恐數　蹕煩民鑿大池
宮內引水注之疊石為山象飛來峯有堂名冷泉
孝宗皇帝嘗賦詩曰山中秀色何佳哉一峯獨立名飛來參差翠麓儼如畫石骨蒼潤神所開忽聞彷像來　宮囿指顧已驚成列岫規模絕似靈隱前面勢恍疑天竺後孰云人力非自然千巖萬壑藏雲煙上有崢嶸倚空之翠壁下有潺湲漱玉之飛泉一堂虛敞臨清沼密蔭交加森羽葆山頭草木四時春閱盡歲寒長不老
聖心仁智情優閒壺中天地非人閒蓬萊方丈渺空闊豈若坐對三神山日長雅趣超塵俗散
步逍遙快心目山光水色無盡時長將挹向杯中淥
太上御跋曰　吾兒自幼岐嶷進德修業如雲陞川增一日千里豈特義方之訓師保之功蓋生知夙成有不由言傳而自得者　吾比就寬閒之地疊石為山引湖為泉作小亭於其旁用為娛老之具且俾　吾兒萬幾之暇時來遊豫父　子杯酒相屬挹山光而聽泉流濯喧埃而發清興恍若徜徉乎靈隱天竺之閒其樂可勝既哉　吾兒乃肆筆成章形容盡美雖吟詠之作　帝王之餘事然造語用意高出百世之上非巨儒積力可窺其粗亦有以見天縱之多能覽之欣然老眼為之增明矣有樓名聚遠
太上親題其額仍大書蘇軾賴有高樓能聚遠一時收拾付閒人之句於屏閒　禁籞四面東則香遠香遠梅堂○武林舊事香遠堂旁注荷字梅堂清深竹堂月臺梅坡松菊三徑菊芙蓉竹清妍酴醿清新木犀芙蓉岡南則載忻大堂乃御宴處射廳射廳玉堂雜記射廳上有忻忻旁注古柏太湖石朝野雜記輿地紀勝作忻欣疑此志脫臨賦臨賦荷花○兩雜記荷花下並有山子二字荷花燦錦金林禽至樂池上半綻紅半綻紅兩雜記紀勝並作半丈紅郁李清曠木犀瀉碧金魚池西則冷香冷香兩雜記紀勝並作冷泉舊事作冷泉堂古梅文杏館靜樂牡丹浣溪大樓子海棠北則絳華北則絳華欏木亭欏木亭俯翠俯翠茅香茅香春桃又有亭曰盤松春桃又有亭曰盤松夢粱錄北有欏木亭扁曰絳葉清香亭前栽春桃扁曰倚翠又有一亭扁曰盤松兩雜記紀勝舊事絳華旁注羅木亭俯翠上有旱船二字茅香並作茅亭嘗
御製贊曰天錫瑞木得自嶔岑枝蟠數萬榦不倍尋怒騰龍勢靜奏琴音淩寒鬱茂當暑陰森封以腴壤灑以碧潯越千萬年以慰我心
重華宮
即　德壽宮
孝宗皇帝淳熙十六年正月　詔改名　重華二月壬戌　內降　詔曰朕以菲質循　堯之道兢業萬幾歷歲彌長賴兩儀　九廟之德邊鄙不聳年穀順成厎於小康爰自宅憂以來勉親聽斷不得日奉
先帝之几筵躬行　聖母之定省固已慊然於懷況乎春秋寖高思釋重負　皇太子惇皇太子惇宋不出惇注御名仁孝聰哲久司七鬯軍國之務歷試參決宜付　大寶撫綏萬邦俾　予一人獲遂事　親之心永膺天下之養不其美歟　皇太子可即　皇帝位朕移御　重華宮遂　內禪如　紹興三十二年之禮　重華宮　重華殿二扁皆
光宗皇帝用　隆興故事恭書重華宮有一淨室　壽皇終日宴坐其閒几上惟書籍一部及筆硯楮墨而已近璫嘗奏　高宗皇帝留下寶器圖畫　陛下盍時取觀　壽皇聖論云　先帝中興功德盛大故宜享此　朕豈敢自比　先帝皆鏁閉不
開○元夕後三日　宣嗣秀王伯圭宴集伯圭奏　陛下對此良辰美景亦領略之否　壽皇聖諭云十四日　嗣帝過此排當十五日不飲是夜但鼓琴兩曲左右報月色甚佳遂出巡簷賞月已而飲湯一盃至二鼓就寢大凡飲酒不可連日令人神思不清　人主沒人道得若不自禁制任意恣縱何所不可非獨酒一事也○近璫奏當修　重華宮舊例須關　朝廷出錢下臨安府轉運司應辦　壽皇聖諭云此閒無用錢處所積甚多只用　重華庫錢不必關聞南內暨役成更不官差一匠一夫○已上三事據倪思記所聞於伯圭子師禹〔經鉏堂雜誌〕
慈福宮
即　重華宮以奉
憲聖太皇太后
壽慈宮
即　慈福宮以奉
壽成皇太后
史／地理／宋元方志叢刊／咸淳臨安志　宋潛說友　纂修／卷六／行在所錄六／諸寺(P.3406-2)
咸淳臨安志卷之六
行在所錄
諸寺
太常寺
在羅漢洞　建炎三年四月以軍興省併諸寺監惟太常如故　隆興元年詔以光祿寺歸焉
寅清堂
在大廳後　嘉定中建少卿黃鈞記題名廣漢張栻書奉常聽壁無記昔者伐石裒前人氏名矣又弗克就嗚呼天下之事果不可為與何言之易易而成之難也小事且不能遂況禮樂乎舜之官百咨而命之者二十二人而止爾禮以命伯夷樂以命夔禮樂之用參天地和神人非一官所能備也今顧以奉常一官主之夫豈知於伯夷而賢於夔哉古之君子節文乎禮樂之實後世一於其文以儀為禮以器為樂其於聖賢之道遠矣惟儀與器又皆因陋就寡寖非六經之故然則中和之教與良心之固有者皆廢壞而不復興今而後知天下之事之難也舍其難而圖其易壁記猶可為也記始　建炎之元汔於今官於寺者一百五十有一人記成又書其上方以自儆云　乾道七年四月
昭勳崇德閣
寶慶元年八月建自趙韓王普至葛文定公邲合文武勳臣二十有三人繪像其中
理宗皇帝御書扁命翰林學士臣鄭清之為記紹定元年十一月癸巳　制詔翰林學士臣鄭清之以昭勳崇德閣成宜書其事於石臣恭惟
皇帝陛下誕膺駿命憲章鴻烈翼翼兢兢思懋厥紹粵　嗣位之元顧二三大臣曰洪惟　前寧人貽則垂裕規閎矩脩予曷敢不迪有未輯者其議來上亟緒成之既而太常禮官舉　嘉定表章勳臣之旨以聞　皇帝曰都來汝相臣汝為世臣協心同德保乂我宗社丕績光于文人其輔　朕祗遹先志式序　前朝股肱之美以詔不朽維爾先正亦寵嘉之於是少師右丞相臣彌遠奉俞咨閱故府凡以功宗作元祀自韓忠獻王趙普至鄜文定公葛邲合文武二十有三人爰即頌臺建傑閣肖像登繪洎　寶慶二禩八月告成　賜名昭勳崇德之閣　親灑宸奎揭以珍扁八法端麗雲漢昭回煌煌乎纘述之鉅典激勸之曠儀弗可尚也臣幸以鉛槧末學待罪北門鋪　宏休對　顯命職也敢拜手稽首而言曰白古先民遭時致主匪功之難德其功實難唐虞揖遜恭已致平誰歟贊襄皋夔稷契商周繼世創業守文誰歟佐佑伊傅周召峨弁端韍雍容治朝而奮庸紀績彪炳典誥皆篤實之光發於事業降及漢唐依乘風雲之士殫智畢勇以功著見固不乏人然書盟勒籍或隳厥終勳德之難并若此惟深純博大之器而濟之雄剛應變之略卓犖奇偉之姿而居以忠實匪懈之志靜以蓄德而動則為功人材渾成體周而用廣追唐虞儷商周跨漢軼唐者惟我朝為然竊觀五代之季疆宇庬裂人物窳陋　太祖皇帝更造人極洒濯多士丞髦籲俊雷奮雲合豐芒涵濡燕及累世　聖作　明述垂三百年造區夏登太平恢中興代有顯庸流芳無極雖　祖　宗禮隆恩厚敻異前代而諸臣之所自致有不徒以功名稱者論相業則培立國之仁語將略則本止戈之武固人心於綴旒維帝業於帶礪宏度淵識莫可涯涘至若擁立　元嗣坐鎮危疑以措天下泰山之安輔成潛德決定大計以續　聖代無疆之緒又皆忠貫日月功塞宇宙而謙抑韜晦身名俱榮非德之鉅者勳必全歟繄昔褒功之典法形貌書官爵氏名攷其顛末事多遺恨猶以憑藉寵靈風示民宇矧如今日丕視功載庬臣碩輔忠烈純白卓然為世標表尊崇昭顯輪奐翼如丹青炳如與
國之禮樂憲度相為無窮凡爾臣工顧瞻遐想欽乃攸則思紹阿衡之美式周公之訓以長我王家茲惟休哉臣既敘其梗槩作而歎曰大哉列聖之澤乎而　寧宗發之懿哉　寧宗之志乎而　陛下成之誕敷　隆指兼舉勳德以章既往而厲方來眂麒麟淩煙之繪溟涬然弟之矣詩不云乎維其有之是以似之於千萬年永永無斁　端平□年以趙福王汝愚配饗
寧廟遂併圖於閣
忠獻趙韓王普　　武惠曹周王彬
文惠薛太師居正　元懿石太師熙載
武惠潘鄭王美　　文靖李太師沆
文正王魏公旦　　忠武李太師繼隆
文正王沂公曾　　文靖呂許公夷簡
武穆曹侍中瑋　　忠獻韓魏王琦
宣靖曾魯公公亮　文靖富魏公弼
文正司馬溫公光　文定韓魏公忠彥
忠穆呂秦公頤浩　忠簡趙太傅鼎
忠武韓蘄王世忠　忠烈張循王俊
文王陳魯公康伯　忠定史越王浩
文定葛少師邲　　忠定趙福王汝愚
觀音泉舊志名汲古泉
在閣之西有小石識云此泉清甘雖旱不竭故老相傳以為此法惠院
舊非飲之有疾者愈宜愛護之嘉泰改元〔石漫姓名不可識〕立石
寶庫
在東廡藏祭器樂器
水閣
在後圃臨河　景定五年重建
史／地理／宋元方志叢刊／咸淳臨安志　宋潛說友　纂修／卷三十三／志十八／山川十二／湖中(P.3654-2)
咸淳臨安志卷之三十三
山川十二
湖中
六井水口并續置井附
西國井　在甘泉坊側
西井一名化成井　在安國羅漢寺前
水口　在李相國祠前
方井俗呼四眼井　在三省激賞酒庫西
白龜池此水不堪汲飲止可防虞
水口　在玉蓮堂北
小方井俗呼六眼井　在錢塘門內裴府前
水口　在菩提寺前
金牛井今廢
南井一名沈公井一名惠遷井　在三橋西金文西酒庫北
水口　在豐豫門外龍王堂前分入
流福坊井　在通判衙前
水口　在清波門外
鑷子井　在涌金門內北
水口　在豐豫門近楊府漁莊
惠利井　在洪福橋西
水口　在玉蓮堂南
景靈宮園水池
水口　在錢塘門外昭慶山門左
真珠河　在錢塘門內
水口　在錢塘門外菩提寺後一通九曲下湖
右井十水口九瀦而汲者為井導而入者為水口自源而委實相貫通前志各自為門事辭不屬覽者病之今會稡顛末並繫於西湖之後外有靈芝寺前水樓汲注湖水以入釀庫雖不在水口之數亦傅著焉
自相國井而下六井始唐刺史李鄴侯以郡城水泉惡引湖水以便民汲白樂天復加開浚　國朝嘉祐中沈禮部遘沈禮部遘遘以宋史補後同字文通為守日金牛井已廢乃作南井　熙寧中陳密學襄重渫治且遷方井東坡為倅記其事刻石相國井亭上及　元祐中出守南井亦已廢遂更為規置并它井皆致力焉其詳見於奏乞僧子珪師號狀元勘會杭州平陸本江海故地惟附山乃有甘泉其餘井皆鹹苦唐刺史李泌始引西湖水作六井其後白居易亦治湖浚井以足民用　嘉祐中知州沈遘增置一大井
在美俗坊今謂之沈公井最得要地四遠取汲而創始滅裂水常不應至　熙寧中六井與沈公井例皆廢壞知州陳襄選差僧仲文子珪如正思坦四人董治其事修浚既畢歲適大旱民足於水為利甚博臣為通判親見其事經今十八年沈公井復壞終歲枯涸居民去水遠者率以七八錢買水一斛而軍營尢以為苦臣尋訪求　熙寧中修井四僧而三人已亡獨子珪在年已七十精力不衰問沈公井復壞之由子珪云　熙寧中雖已修浚然不免以竹為管易致廢壞遂擘畫用瓦筒盛以石槽底蓋堅厚錮捍周密水既足用永無壞理又於六井中控引餘波至仁和門外及威果雄節等指揮五營之閒創為二井皆自來去井最遠難得水處西湖甘水殆徧一城軍民相慶若非子珪心力才幹無緣成就緣子珪先已蒙恩賜紫欲乞特賜一師號曰惠遷以旌其能取易所謂井居其所而遷之義從之邦人遂以師號為井名　乾道四年周安撫淙重修諸井時坡所刻記已廢迺復刻諸石且識其後今又百有餘年所謂惠遷井者石泐流壅泥不可食久矣頃嘗修治乃反以木為管
苟簡特甚無幾時輒壞湖水既不應民居穢惡之流復浸淫其閒　咸淳六年安撫濳說友乃更作石筩袤一千七百尺深廣倍舊外捍內錮益堅縝然後水大至每五十尺穴而封之以備淘浣且於水所從分之處浚海子口以澄其源井之上覆以巨石為四穿以便民汲南為溝以達於金文橋之河俾船水以售者取焉撤亭而新之極閎敞旁為神祠置守者使無敢污慢又別為溝疏惡水行於路之北所以為井慮者備矣　水口自　淳祐七年趙安撫與𥲅因水涸浚湖奏請云自涌金門北至錢塘門一帶荷蕩正係六井水口舊為府第占據租佃牟利填塞穢濁今已支錢回買先就此處用工欲更於荷蕩界至之外用石砌結疏作石牕立為界限澄濾湖水舟船不得入滓穢不得侵使井口常潔咸享甘泉實為都民久遠之利　旨從之且命鋤掘菱荷毋得存留其後又有侵占翳塞者安撫濳說友乃請於　朝乞行除拆會殿中鮑御史度劾奏入內內侍省東頭供奉官幹辦御藥院陳敏賢廣造屋宅於靈芝寺前水池庖廚湢室悉處其上諸庫醞造由此池車灌以入
天地
祖宗之祀將不得蠲潔而虧歆受之福入內內侍省東頭供奉官幹辦內東門司提點御酒庫劉公正廣造屋宅於李相國祠前水池濯穢洗馬無所不施一城食用由此池灌注以入億兆黎元之生將共飲汙膩而起疾疫之災奉
御筆陳敏賢降一官放罷劉公正與祠仍拆除所占水口付臨安府交管又清波門水口其始導湖由聚景園經張府小寨分為兩路並通流福坊井折入左司理院前乃置牐池之以防虞又自池入於樓店務前河初園隸內司守者利於陸種岸水所入有司莫敢過問而小寨兩路亦為居民障塞渠岸或圮不治又請於　朝乞照舊規自學士橋大湖開取水港闊一丈長四十丈至舊來鐵窗櫺水口通流入井仍以租錢量納內司　旨從之由是水路之障塞者撤渠岸之頹圮者築且與居民為厲禁然後故流盡復倚閘為門揭以巨扁將刊省剳指揮於石以諗來者又以玉蓮堂豐樂樓兩水口皆為植荷芡者樊其旁汗穢尢甚蓋由前是官利租入仍踵舊弊乃悉除去其籍差開湖兵絕
所蒔本根使勿復萌蘖至是講求水口之利亦無遺算矣
記文石記樂天記云錢塘湖一名上湖周回三十里北有石函南有筧凡放水溉田每減一寸可溉十五餘頃每一復時可溉五十餘頃此州大抵春多雨夏秋多旱若隄防如法蓄洩及時即瀕湖千餘頃田無凶年矣〔州圖經云湖水溉田五百餘頃謂私田也今按水利所及公私田不啻千餘頃也〕自錢塘至鹽官界應溉夾官河田須放湖水入河從河入田準鹽鐵使舊法又須先量河水淺深待溉田畢卻還元水尺寸往往旱甚則湖水不充今年修築湖隄高加數尺水亦隨加即不啻足矣脫或不足即更決臨平湖添注官河又有餘矣〔雖非灌田時若官河乾淺但放湖水添注可以立通舟船〕俗云決放湖水不利錢塘縣官多假他詞不利錢唐縣官多假他詞白集重縣官二字是也以惑刺史或云魚龍無所託或云茭菱失其利且魚龍與生民之命孰急茭菱與稻梁之利茭菱與稻粱之利宋脫與字以白集校孰多斷可知矣又云放湖水則郭內六井無水亦妄也且湖底高井管低湖中又有泉數十眼湖耗則泉涌雖盡竭湖水而泉用有餘況前後放湖終不至竭而云六井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則雖大旱而井水常足湖中有無稅田約數十頃湖淺則田出湖深則田沒田戶多與所由計會盜洩湖水以利私田其石函南筧并諸小筧闥非灌田時並須封閉築塞數令巡檢小有漏洩罪責所由即無盜洩之弊矣又若霖雨三日已上往往隄決須所由巡守預為之防其筧之南舊有闕岸若水暴漲即於闕岸洩之又不減兼於石函南筧洩之防隄潰也〔大約水去石函口一尺為限過此須洩之〕予在郡三年仍歲逢旱湖之利害盡見其山怒來者要知故書於石欲讀者易曉故不文其言
六井記東坡記云潮水避錢塘而東擊西陵所從來遠矣沮洳斥鹵化為桑麻之區而久乃為城邑聚落凡今州之平陸皆江之故地其水苦惡惟負山鑿井乃得廿泉而所及不廣唐宰相李公長源始作六井引西湖水以足民用其後剌史白公樂天治湖濬井刻石湖上至于今賴之始長源六井其最大者在古清湖為相國井其西為西井少西而北
為金牛池又北而西附城為方井為白龜池又北而東至錢塘縣治之南為小方井而金牛之廢久矣　嘉祐中太守沈公文通又於六井之南絕河而東至美俗坊為南井出涌金門並湖而北有水牐三注以石溝貫城而東者南井與相國方井之所從出也若西井則相國之派別者也而白龜池小方井皆為匿溝湖底無所用牐此六井之大略也　熙寧五年秋太守陳公述古始至問民之所病皆曰六井不治民不給於水南井溝庳而井高水行地中率常不應公口嘻甚矣吾在此可使民求水而不得乎乃命僧仲文子珪辦其事仲文子珪又引其徒如正思坦以自助凡出力以佐官者二十餘人於是發溝易甃完緝完緝完以蘇集補罅漏而相國之水大至坎滿溢流南注於河千艘更載瞬息百斛以方井為近於濁惡而遷之少西不能五步而得其故基父老驚曰此古方井也民李甲遷之於此六十年矣疏涌金池為上中下使澣衣洗馬不及於上池而列二牐於門外其一赴三池而決之河其一納之石檻比竹為五管以出之並河而東絕三橋以入於石溝注於南井水之所從來高則南井常厭水矣凡為子牐四皆垣牆扃鐍以護之明年春六井畢修而歲適大旱自江淮至浙右井皆竭民至以罌缶貯水相餉如洒醴而錢塘之民肩足所任舟楫所及南出龍山北至長河鹽官海上皆以飲牛馬給沐浴方是時汲者皆誦佛以祝公余以為水者人之所甚急而旱至於井竭非歲之所常有也以其不常有而忽其所甚急此天下之通患也豈獨水哉故詳其語以告後之人使雖至於久遠廢壞而猶有考也
乾道重修井記周龍圖淙撰云　乾道三年夏五月淙自兩浙轉運副使改知臨安府越明年狴犴屢空經費稍裕乃以暇日披圖諜考風俗思欲與都人為不朽之利而修井之役始興惟六井自　熙寧五年太守陳公始實改作蘇公通守為記其事逮　元祐五年蘇公自禁林出守是邦相距纔十八年而井已廢壞於是改用瓦筒石槽其詳見於乞修井僧師號奏狀自　元祐至今已八十年率多湮涸白龜池且為大姓所據淙念此邦為東南都會生齒阜繁況今　輦轂所駐四主輻湊百司庶府千乘萬騎資於水者十倍昔時儻廢而不治
豈不為民病仰惟　聖主惟民是念淙奉承　德意不敢循默因奏於　上面奉　玉音即日濬治遂以六月己亥經始於惠遷井易用新石堅厚高廣過昔數倍以次至方井沈公井相國井白龜池而蘇公所記之六井畢修扞蔽周密可支數百歲水脈大至率皆盈溢則又治古井之有泉者曰瑞石曰中棚曰義井曰清湖牐井城之內外莫不足於水矣竊惟此邦懷蘇公之德逮今不忘既踵公舊規再治六井因訪求　熙寧閒舊本記文刻之井上而書歲月於其後使億萬生聚知是井之修蓋奉　聖天子之命而遵蘇公之規守臣何力之有
咸淳重修井記盧侍郎鉞撰云六府以修為功而水居其首蓋生人所資以養有一日不容闕焉者也凡邦國都鄙稍甸郊里之地必有井焉以濟其日用飲食故口井養而不窮杭為東南一大都會左江右湖民物阜繁厥初因沙塘奠厥攸居故不難於得水然江之融液者常苦惡不若湖之為甘且美也蓋江與海通波湖則受眾山流泉而瀦之味之不同也亦宜唐刺史李鄴侯泌始作六井引茲水以足民用我　朝　熙寧壬子陳公襄因其舊而修之　元祐庚午蘇公軾又修之於以見六井者杭人之所利賴矧　南渡駐蹕以來百司庶府六軍萬姓仰於水者視昔何啻百倍　乾道閒周龍圖淙詢民之欲踵蘇之規而深致力焉蓋百有餘年於此矣　皇上咸淳之六年　太傅平章魏公任軍國重事　朝廷清明宮府一體彈壓　輦下今時則易然也夫既處時之易而復受任之久故眾廢具舉而功緒始及於井曰惠遷者溝低於河泥不可食筧舊用木歲久輒壞迺培而高之復治石為渠以尺計一千七百有奇表捍裏銅既廣既深水始大至覆之巨石而竅其上可用汲流溢而南注於金文橋之河舟者載以粥焉民且饜水矣然猶慮眾流之合汙也迺浚受水海以澄其源迺鑿別溝以疏其惡旁立神祠置守者遠污慢也西井舊有亭宇經燬不存今鼎新如惠遷以至相國南井大方小方水口之所自入莫不表而出之流福居六井之外於府治為近其源自聚景園導湖灌輸後填淤成陸湮廢滋久迺自學士橋別開大港水脈以通他如眾河之支分派別壅者疏之狹者廣之石渠之圮者
改造之隄岸之夷者陪築之而又推本六井之攸始於是鄴侯之廟隘以拓之大卑而增之崇像設儼如塗雘奐如過者改視工告役備尹以修浚本末來諗俾為記鉞作而言曰人非水不生活水非井不甘潔在易井之六四日井甃無咎修井也誠齋楊氏釋之曰大哉井之有功於斯人乎大哉修之有功於斯井乎尹能於剸裁之暇汲汲以修井為務蓋得聖經賢傳之旨矣以余觀之井之為井有二自天一生水而坎之中畫自乾來掘地九仞而得泉此自然之井也六井則異是穴平地以為凹池取諸西湖而注之此使然之井也自然者修治易為力使然者修治難為功是役也其工大其費夥其利於民也博法宜書尹姓潛名說友括蒼人
三賢堂記程侍郎珌撰云仰稽乾象俯括坤維觀日月之所交參陰陽之所極凡曰帝王之宅必於天地之中理固宜然勢常異是自三皇之曲阜暨五季之大梁其閒迭遷曾不一數或據冀河之勝或都大華之奇或因瀍澗不濱或取崤函之險天開　我宋天開我宋開洺水集啟志避改古汴作京代無定都地大則一蓋地大則物眾人多則事繁是以堯先流化於平陽舜亦躬率於蒲坂以其難治施化特先迨至西京俗益非古土木被錦繡倡優僭后服小盜依大盜白晝顯行於逵路閻閭飾子女絲竹遨遊於侯宮澆風川流靡弊膠厎知一尹之莫任析三輔以分司二百年閒能尹十數前稱張趙後美三王考其設施率先彈壓不曰發姦擿伏則曰枹鼓不鳴至云宣化於京師則未始或書於往諜商邑翼翼四方所觀彼豈不知力莫能逮　炎圖再造駐蹕錢塘睠言吳越之中宿號東南之盛矧今也鸞旗豹尾星拱天臨宮闕崔嵬江山吞吐雲橫雉堞侵漢連霄鱗比坊衢飛塵踏霧千族之所聚萬貨之所奔販繒販繒販宋賣集同成化志販是也販繒見史記灌嬰傳滌器之流懷材抱略胃脯賣漿之輩並騖分鑣木槻金鈲南闤北闠軸接則香車鏤鳳鞍聯則寶騎游龍剖決既繁儲須益廣左酬右接昕夕不休比歲以來滋病不治粵惟今尹被命四年令修不煩風行如偃萬戶安眠於皎月羣姦側立於層冰微爝不驚寸枹息警靡廢不起靡敝不新至若蘇隄浸就頹圮築橋翼岸十軌並馳加以危亭參差對峙芙蓉楊柳圖畫初開百年流風一朝頓復尹曰未也政而不化河汾懼焉乃益學
田乃厚學餼學徒肅雍上儕璧宮既而則又曰今化既施古訓未白於是又移祀三賢用昭榘則嗚呼得非彈壓之外固有甚大者邪厥初孤山有寺廣化寺有竹閣以奉香山莫知何年侑以二賢已而廣化化而為觀遷寺北山閣亦隨焉守周侯淙惡其囂喧乃遷三賢附於水僊水僊坐堂三賢在廡過者悲之睨而不顧今尹曰噫吾責可辤規度逾年得之隄旁稍西百步宿號花塢後壠如屏眾木搖天前峯如幕晴嵐漲煙十里湖光一碧澄鮮乃請於　朝　朝命曰然於是諏日程材平榦授工千杵築隄萬斧治宮栽花蒔竹石梁臥虹昔有旗亭徙之橋北一徑窈然與人世隔如宮水精如屋琉璃乃奉三賢即而祠之即而祠之集祠而祝之嗚呼三賢相望禹稷顏回同道異用不同者時高風直節廩廩巍巍是舉也簿書期會云乎哉獄訟財賦云乎哉雖然為政不難知所後先天之降才有能不能　朝廷以為勞且久也擢之地卿復領京兆復領京兆兆集邑非才之難而識之難僝工於壬午之臘踆役於癸未之春都人和豫四方來觀咸曰休哉宣教化於我人暴風烈於昔賢非能行其所學而不汩於俗吏者能若是耶修茅容茅容容集焦之廬葺仲舒之墓孠此意於無窮慰我都人之思者非來者之望而誰耶嗚呼吾知三賢欣欣而相語于于而偕來挹山之青飲湖之綠千億其年統湖山風月之盟無疑也尹袁氏名韶今為戶部侍郎兼知臨安府云都人以尹之意而謁記於珌既書其凡矣於是又為昔鹽樂章於是又昔鹽樂章集又下有為字使都人歌而祝之歌而祝之祝集祀有唐御歷御歷御宋誤卿以集校畯乂海林香山之靖聖徒之清善於僧孺兮而不黨於僧孺姻於虞卿兮而不累於虞卿六十少二翩然濯纓雍容人閒十九周星異口元稹黜德裕嫉僧孺宗閔交讎罔極眎斯人兮孰失而孰得邪　皇宋四葉丙子歲成峨嵋之下乃生異人新法之議烈烈如冰惠州之厄熙熙如春泰山名節兮鴻毛祿位藜藿鼎食兮嶺海　朝廷彼美一人兮君復孤山兮結屋冥鴻叫月兮謾羅布地之罝天駟超河兮不入金羈之束嗚呼捍湖滌井想長慶之良規西雙澗裒　熙寧之新題梅影橫斜兮寧須封禪之無辭彼士之有可而無否者骨鯁之風衰知進而不知止者廉恥之道微三賢之風百世之師嗟乎廬千載之敗閣兮今新釣石借百年之隄姓兮於今返璧招二鶴以
重歸兮去來於孤山之側噫嘻有新我祠之賢尹兮寧和璞之重逢有十三絃之可鼓兮豈不還虞氏之遺風玩吉祥之花觀南屏之魚兮未多羨乎脩菊之叢儻來者之能必葺兮期分爾席之西東
先賢堂記王中書塈撰云　今皇帝嗣位之明年改元　寶慶既進賢舉廉以厲在位又褒表　先朝儒學之望且訪其後而官使之意嚮所形天下風動九月吉日知臨安府袁公韶言於朝曰　聖明御極留神治本微臣承乏　輦轂下將何以宣布　上指為列州率維昔太師忠定越王鎮會稽嘗集郡之先賢立祠鏡湖上歲久弗治近　朝家賜錢增葺所以祓飾厥文而垂後法也錢塘為浙右都會名人鉅公前後相望獨未有論次章述者今將考此邦人物倣會稽故事刱為祠宮俾國人有所矜式於教道其有補　朝廷嘉焉即日報可並南山下少北新隄之上有以園廬求售者公往視之則水環其址平湖滿抱林巒映發夷曠靜深迺易以緡錢為之區畫外堂內室周以廊廡門垣橋徑各當位置涓辰賦工民以悅從遂采摭郡志旁𢯱史籍上下數千載閒得全節之士自許箕公而下三十有四人女婦之以孝烈著者五人輯其平生大槩製贊刻石列之堂室以代繪像又明年移洞晨舊觀洞晨舊觀錢唐先賢傳贊附錄作玉宸宮於其側俾掌薰潔之事請易其額曰旌德今丞相魯公為大書而揭之既訖工屬塈為記塈聞一鄉之善士生同時居同里耳聞目接固有與之俱化者矣若居雖同里而生不同時其得於父兄長老之傳如楚國先賢襄陽耆舊二傳所載士大夫或未必盡知而凡民何從知之況　六飛移蹕今已百年物繁俗靡出城不跬步湖山之麗甲天下良辰美景婆娑遊衍又安知許嚴高節之在此都也今也周旋祠下挹志士之流風識正女之往行將有起敬起慕若醉醒而夢覺者是豈不為感發人心之地哉公於先賢去取之際進德行而退文藝先節義而後功名使問之者有益蹈之者無弊權度森然莫不歎其精且詳也竊考　國家盛時以三司開封為天下劇任號稱省府必用清流而異時登擢峻異往往由此其選蓋本之儒術以觀其識投之盤錯以觀其能　祖　宗詳試人材蓋有深意官制行三司職歸戶部而　行都繁穰視開封則一公被遇　先帝自
軍器少監擢兼府事歷司農太府遂由地官貳卿而陟文昌六載於茲淵源流通而上有餘財條教明清而下無犯令羣情肅穆百廢具舉省府二任處之裕如非平時學問明於體用則酬酢事物焉能從容不迫審所先後若此耶先賢名氏傳贊紀述詳矣茲略不敘獨敘建堂本意於以表　明時宅牧得賢之美且著京邑所以承流宣化之實俾羣方來觀者知所取則焉　寶慶二年六月旦日記
先賢贊袁安撫韶撰○陶唐許箕公一身蘧廬萬物土苴黃屋垂裳何有於我洗耳之泉晝夜不舍稽留之山可眇天下○漢嚴先生甄殷陶周起渭去莘先生奚為畢世隱淪西都之季氣節不伸以此助理匪潔其身○吳將軍淩公蜮視曹瞞霆掃鋒蝟翼蔽仲謀脫危虎尾忠不顧身有霣無二豈曰兵家為古國士○晉文正范先生涵今茹古殫見洽聞津航學海從者如雲周粟雖甘其忍去殷文正之諡汗簡流芬○晉中尉褚公龍躍鳳鳴人物之盛雖有它樂亦不敢請晚覿清姿瞿然興敬吾善者機心會神領○晉孫先生造物與游盡性窮理闇室不欺佩仁服義禹稷同道飢溺山已天嗇其年如顏之死○宋龍驤將軍卜壯侯惟節與誼天下大閑杲杲龍驤為人所難死輕鴻毛名重泰山兇徒逆儔胡不厚顏○宋范先生世降俗漓貨力為已鄰有急難睨而不視溫溫德人藥疾槥死榆陰孟亭必恭敬止○齊褚先生瀑布長虹難比其潔剡山白石莫抗其節蒲璧空還不受羈紲館巖之阿太平日月○齊顧先生寒松怪節殘膏腹笥蓼莪廢詩晉裒是似山谷諫編蛛網金匱南風帝琴草堂流水○齊杜先生軒冕市朝醯雞舞甕肥遯丘園道義為重子亦謝官菽水歸奉橋梓俱零死生同夢○梁太中大夫范公帝師之學惜不逢時諤諤忠諫汲直之遺秩二千石秋毫無私家徒壁立萬古清規○梁范先生抱甕生涯山澤臞儒匿瑕之德薰浹里閭跨齊歷梁蕭然隱居孰云好爵不如園蔬○梁記室褚公賾探羲文學鄙歆向孝通於天日嚴以敬溢米廢餐苫廬滅性超絕古今冠冕百行○唐太常卿褚康公濳龍將翔霧雨先集貂珥蟬聯康濟鴻業鳩杖之歸遺恨黃閤蒼梧白楊始終遇合○唐太尉褚公受遺老臣立朝孤忠事有至難遑恤我躬逐魄
湘水胎禍漢宮委階之笏光摩蒼空○唐禮部尚書褚文公發揮聖真經緯邦國端憂言歸廬在空谷松柏滋榮麀鹿攸伏惟孝惟忠其人如玉○唐荊州大都督許公氣吞軋犖屈事髯張鯁賊喉牙為國金湯壯哉義士魂兮故鄉名存忠烈廟食相望○唐章先生終唐之世垂三百年於杭大州得三人焉孝通神明維德之全殺青闕文我永其傳○後梁吳越王武肅錢公匹馬一呼奄有吳會櫝而藏之百年有待子孫其昌生民永賴錦衣故城山川不改○後梁給事中羅公浣西草堂白髮參謀奇骨非媚與俗為仇鼉江百篇擬度驊騮異世一轍汗漫天游○皇朝秦王忠懿錢公真人龍興揮斥六合我有土田圖獻閶闔吳芮分茅忠載令甲煌煌大星流光累葉○皇朝吏部侍郎郎公名遺公車萬乘知己膏馥詩書嶺嶠洙泗遨頭倦游宴林褉汜醫國刀圭乃砭州里○皇朝知制誥謝公決河之諫砥柱頹波爰田之均槩量取禾象璜眾建子衿肩摩乃言厎績其德不瑕○皇朝諫院錢公大科異等一翁二季白眉最良德稱其位玉立朝練霜清諫紙犖犖如公百年有幾○皇朝和靖林先生避影林壑清畏人知爾梅多事漏吾天機長風孤騫秋鶴與飛山高水深無成無虧○皇朝翰林學士沈公伊昔繡游駭耀閭里而公之歸仁及生死甎花日斜甎花日斜斜宋誤新以先賢傳贊校隧柏風起哲人其萎命也天只○皇朝太中大夫錢公翩翩王孫侃侃儒素國有大疑庭抗三疏平生美官一寒如故何以贈終知者明主○皇朝龍圖學士陸公學士陸公先賢傳贊學上有閣字琱戈盪節邕桂延鄜航琛輦賮威行令孚青苗之議千喙囁嚅筆端膚寸膏澤蠶鳧○皇朝龍圖閣學士錢公戒得若仇口唾鉤餌疾惡如風筆驅蛇豕孤雲九華一斥不起名振雞林清哉膚使○皇朝祕閣吳公帝學巍巍游戲弄翰言當格心奚止筆諫常棣專經谷風共難施屯豐年識者三歎○皇朝龍圖閣學士虞公鴻鴈安居鼪鼯懷惠皇皇者華君子豈弟若人侵官事特其細投劾以爭所垂國體○皇朝八行崔先生尸祝於庠惟褚及許異世並祠以盛德故行歸於周為彠為矩仰止高山尚其踵武○皇朝太師崇國張文忠公關洛正傳表微繼絕道扶中興大義昭揭讒波稽天何傷日月揚光於今益暢忠烈○孫氏定夫人烈烈共姜英英陵母惟
夫人德二美具有歲晚養堂金章紫綬受報於天俾昌俾壽○虞氏夫人彤史無傳女師罔詔展如之人獨懷清操埜服巖居名齊德曜爰表芳徽來者是傚○馮孝女孝之大端於終於始有女能之愧彼男子靡室靡家養生喪死揭名鄉關永錫爾類○何氏節婦臨難守節哲士難之惟此烈婦白刃弗移殺身成仁其甘如飴松柏之心匪姑焉知○盛氏孝婦婦之事姑難於事親乃眷淑德今昔異聞里闕表懿史冊揚芬閨門之化式是國人
放生池記王給事隨撰云粵若星辰麗天斗宿分揚州之域江漢為紀淛河控餘杭之地斯郡也民俗繁侈山水奇秀總軍戎之重乃東南之鉅屏無兵火之沴為吳越之福壤羅城之西有湖曰錢塘或謂上湖亦云西湖寶剎相望繚岸百餘寺煙景可愛澄波三十里實二浙之佳致一方之上游也　天禧三年秋七月相國太原公自巖廟之任膺麾符之寄坐召棠以敷化訟息以刑清奉漢條以班春境肅而物泰未期月眾心熙熙然如登柱史之臺矣明年秋八月公祗奉　詔召入覲象闕澤國留昔襦之頌當宁厚晝接之眷因上言是湖也最為勝境俯瀕佛宮居人鱻食盡取其中國家每以歲時祈乃民福星軺至止精設於蘭場羽服陳儀恭投於龍簡願禁探捕仍以放生池名為請　皇帝仁及萬有惠濟羣品法神武之不殺守慈儉以為寶奏牘誠激凝旒喜動濬發　中旨普令茂育絲綸適降已改觀於方塘罔罟靡施免有歎於赬尾既厚生生之樂永煥巍巍之業隨忝職瑣闥承乏方面獲覩善利思勒於金石媿無好辭聊記於歲月者已
德生堂記高內翰文虎撰云　皇帝踐詐之五年乾坤清夷瀛宇寧謐施仁霈澤損賦薄刑所以養民本迓天休德至渥也而又厲精圖政綜賢經能功亮績熙小大咸舉乃睠　駐蹕實維錢塘命尹神皋聿嚴厥選權尚書工部侍郎臣師𢍰以材學猷力宣聲一時昨拜大農兼治天府凡厥董寮劭農振兵束吏至於簿書期會金穀缿筩以及郊丘之共宮庭之奉百司庶府之須紀綱規目肅肅具敘茲表治行擢登從班其在四年十月七日師𢍰嘗奏曰臣仰稽聖代襲唐舊因即杭西湖為放生池者　天禧中太子太保判杭州王欽若之請也西湖利害難弛
者五放生之舊蓋居其一者　元祐中龍圖閣學士知杭州蘇軾之議也　紹興明詔遹廣至恩化育所覃罟弋有禁　淳熙慶壽申飭　淵謨蕃殖既昌福應攸侈方當奉　三宮之康福緜萬世之本支所宜日長月滋益介多祉顧今穹碑混於草莽　條禁隳於姦豪甚非奉寬大勸首善也謀以　誕聖之期同致華封之祝在嚴戒令謹隄防籞囿宮林禁當並飭富強挾貴法所必行庶迪帝心用蕃國本　制曰可於是相攸度阯近接城闉左介石函右通涵碧作亭五楹前有軒榭揭名德生以侈　上賜又作亭三楹俯納湖浸湖浸浸宋誤埽以四朝聞見錄校祝網縱鱗所臨也又作亭三楹內儷山趾舊刻新銘所峙也植以華表垂之嘉名奉詢畫者錢塘尉扈武也亭成之日都人聚觀和氣歡聲盤薄無際祝　皇之壽與天並崇祝　皇之基與地同久推而達之天下蓋自茲始猗歟盛哉臣竊惟　宋受天命　列聖重光一以寬仁守為家法兵不輕用刑不妄施雨露所涵舟車所至滲漉亭育潤澤豐美況於萬物乎然鳥獸魚鼈咸若夏歷以興以及鳥獸昆蟲周家以盛有天下者發政施仁未有不本諸此師𢍰誠能推廣　旨意形於告猷迄俾流恩與　宋無極詩云天保定爾以莫不興如山如阜如岡如陵如川之方至以莫不增維時有之臣既書其事復系以銘曰天錫　宋命世世以仁　宋媚於天武文聖神維天曰生皇矣昊旻我其受之代天牧人刑不濫施兵不妄陳孰尸天府永保乂民　皇帝明聖膺圖闡珍曰　宋家法仁厚如春惟曰圖回是憲是遵慈薰惠洽廣莫奫淪孰尸天府告猷有臣謂昔有池西湖之津羅罭所窺防禁弗申廣　上之德封奏諄諄　皇帝曰嘻汝其作新用侈福澤壽予君親師𢍰稽首惟恭惟寅勒石湖阯作亭湖濱露囊金監金監監聞見錄鑑率時搢紳與厥耆老戾止憐憐鳶飛魚躍整翰膏鱗天育海函贅取蕃轃凡百都人揉姦化醇欽　上之惠捐罟棄緡仁民之心愛物是均民物一致天人之因人頌　皇帝冠德羣倫　奉承　三宮八千歲椿子孫繩繩子孫振振
題詠西湖白樂天春行詩孤山寺北賈亭賈亭賈宋誤古以白集校西水而初平雲腳低幾處早鶯爭暖樹暖樹樹以集補誰家新燕啄春泥亂花漸欲迷人眼淺草纔能沒馬蹏最愛湖東行不足綠楊陰裏白沙隄　湖上春來似
畫圖亂峯圍繞水平鋪松排山面千重翠月點波心一顆珠碧毯綫頭抽早稻青羅裙帶展新蒲未能拋得杭州去一半句留是此湖　湖亭夜歸詩盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣柳隄行不厭沙輭絮霏霏湖上夜飲郊外迎人月湖邊醒酒風誰留使君飲紅燭在舟中　湖中自照詩重重照影看容鬢不見朱顏見白絲失卻少年無覓處泥它湖水欲何為　湖上招客送春泛舟詩欲送殘春招酒伴家中誰最有風情風情情宋誤清以集校兩瓶箬下初求得一曲霓裳始教成排比管絃行翠袖指麾船舫點紅旌慢牽好向湖心去恰似菱花鏡上行　西湖留別詩征途行色慘風煙祖帳離聲咽管絃翠黛不須留五馬皇恩只許住三年綠藤陰下鋪歌席紅藕花中泊妓船處處回頭盡堪戀就中難別是湖邊○林和靖詩混元神巧本無形匠出西湖作畫屏春水淨於僧眼碧晚山濃似佛頭青欒櫨粉堵搖魚影蘭杜煙叢閣鷺翎往往鳴榔與橫笛斜風細雨不堪聽　泛舟入靈隱詩水天相映淡浟溶隔水青山無數重白鳥背人秋自遠蒼煙和樹和樹樹以林集補後雲樹煙樹同晚來濃桐廬道次七里瀨彭蠡湖閒五老峯輟棹遲回歸未得上方精舍動疏鐘　湖西晚歸詩水痕秋落蟹螯肥閒過黃公酒舍歸魚覺船行沈草岸犬聞人語出柴扉蒼山半帶寒雲重丹葉疏分夕照微卻憶青溪謝太傅當時未解惜簑衣　西湖獨泛詩水氣并山影蒼茫已作秋林深喜見寺岸靜惜移舟疏葦先寒折殘虹帶夕收吾廬在何處歸興起漁謳　上湖自石函泛下湖小墅詩上湖自石函泛下湖小墅詩此詩載下卷下湖宜去此存彼平皋誤平望平皋望不極雲樹遠依依及向扁舟泊還尋下瀨歸青山連石埭春水入柴扉多謝提壺鳥留人到落暉　西湖泛雪詩浩蕩迷空闊迷空闊迷林集彌霏霏接水濆舟移忽自卻山近未全分凍軫閒清泛溫鑪揖薄熏揖薄熏揖集擁悠悠詠招隱何許歎離羣歎離羣歎集款　湖上初春偶作梅花開盡臘亦盡晴暖便如寒食天春色半歸湖岸柳湖岸柳柳宋寺以集校人家多上郭門船文禽相並映短草短草草朱誤莫以集校翠微欲生浮嬾煙幾處酒旗山影下細風時已弄繁絃　湖樓寫望湖水混空碧凭欄凝睇勞夕寒山翠重秋淨鴈行高秋淨雁行高淨雁宋靜鳥以集校遠意極千里浮生輕一毫叢林數未徧杳靄隔漁𦨔　和謝祕校西湖馬上表裏湖山極目春據鞍時此避埃塵蒼蒼煙樹悠悠水除卻王維少畫人
湖上晚歸臥枕船舷歸思清望中渾恐是蓬瀛橋橫水木已秋色寺倚雲峯正晚晴更晚晴更宋正以集校翠羽溼飛如見避紅渠香嫋似相迎依稀漸近誅茅地雞犬林蘿隱隱聲　西湖春日爭得才如杜牧之試來湖上輒題詩春煙寺院敲茶鼓夕照樓臺卓酒旗濃吐雜芳薰巘崿涇飛雙翠破漣漪人閒幸有蓑兼笠且上漁舟作釣師　酬晝師西湖春望笛聲風暖野梅香湖上凭欄日漸長一樣樓臺圍佛寺十分煙雨簇漁鄉鷗橫殘葑多成陣柳映危橋未著行終約吾師指芳草靜吟閒步岸華陽○范文正公憶西湖詩長憶西湖勝鑑湖春波千頃碧如鋪吾皇不讓不讓讓宋注廟諱避濮安懿王名以范文正公集補明皇美可賜疏狂賀老無　東坡和蔡準郎中邀游西湖詩夏潦漲湖深更幽西風落木芙蓉秋飛雪暗天雲拂地新蒲出水柳映洲湖上四時看不足惟有人生飄若浮解顏一笑豈易得主人有酒君應留君不見錢塘遊宦客朝推囚暮決獄不因人喚何時休　城市不識江湖幽如與蟪蛄語春秋試令江湖處城市卻似麋鹿遊汀洲高人無心無不可得坎且止乘流浮公卿故舊留不得遇所得意終年留君不見拋官彭澤令琴無弦巾有酒醉欲眠時遣客休　田閒決水鳴幽幽插秧未徧麥已秋相攜燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故胷中留君不見壯士憔悴時飢謀食渴謀飲功名有時無罷休　夜泛西湖五絕新月生魄迹未安纔破五六漸盤桓盤桓桓以蘇集補今夜吐豔如半璧游人得向三更看三更向闌月漸垂欲落未落景特奇明朝人事誰料得看到蒼龍西沒時蒼龍已沒牛斗橫東方芒角昇長庚漁人收筒及未曉船過惟有菰蒲聲〔湖上禁遙皆盜釣者〕菰蒲無邊水茫茫荷花夜開風露香漸見燈明出遠寺更待月黑看湖光湖光非鬼亦非仙風恬浪靜光滿川須臾兩兩入寺去就視不見空茫然　湖上夜歸我飲不盡器半酣味尢長籃輿湖上歸春風吹而涼行到孤山西夜色已蒼蒼清吟雜夢寐得句旋已忘旋已忘旋以集補尚記梨花村依依聞暗香入城定何時賓客半在亡睡眼忽驚矍繁燈鬧河塘市人拍手笑狀如失林麞始悟山野姿異趣難自強人生安為樂吾策殊未良　飲湖上初晴後雨朝曦迎客豔重岡晚雨留人入醉鄉此意自佳君不會一杯當屬水仙王
水光瀲灩晴方好山色空濛雨亦奇欲把西湖比西子淡妝濃抹總相宜　遊西湖次曹子方韻詞源灩灩波頭展清唱一聲巖谷滿未容雪積句先高豈獨湖開心自遠雲山已作歌眉淺山下碧流清似眼樽前侑酒只新詩何異書魚餐蠹簡　遊西湖雪中次仲殊韻二首夜半幽夢覺稍聞竹葦聲起續凍折絃為鼓一再行曲終天自明玉樓已崢嶸有懷二三子落筆先飛霙共為竹林會身與孤鴻輕秀語出寒餓身窮詩乃亨禪老復何為笑指孤煙生我獨念粲者誰與予目成　寶雲樓閣鬧千門林靜初無一烏喧閉戶莫教風掃地卷簾疑有月臨軒水光瀲灩猶浮碧山色空濛已斂昏乞得湯休奇絕句始知鹽絮是陳言　去杭州十五年復游西湖我識南屏金鯽魚重來撫檻散齋餘還從舊社得心印似省前生覓手書葑合平湖久蕪漫人經豐歲尚凋疏誰憐寂寞高常侍老去狂歌憶孟諸　次韻劉景文周次元寒食同遊西湖絮飛春減不成年老境同乘下瀨船藍尾忽驚新火後遨頭要及浣花前山西老將詩無敵洛下書生語更妍共向北山尋二士畫橈鼉鼓聒清眠　遊西湖王忠玉張全翁同訪北山清順道潛登垂雲亭飲泉即赴陳使君夜飲次忠玉韻北山非自高千仞付我足西湖亦保有萬象生我目雲深人在塢風靜響應谷與君皆無心信步行看竹竹閒逢詩鳴眼色奪湖淥百篇成俯仰二老相追逐故應千頃池養此一雙鵠山高路已斷亭小膝屢促夜尋三尺井渴飲半甌玉明朝鬧絲管寒食雜歌哭使君坐無聊狂客來不速載酒有鴟夷扣門非啄木浮蛆灩金盌翠羽出華屋須臾便陳迹覺夢那可續及君未渡江過我勤秉燭一笑換人爵百年終鬼錄　沈諫議約遊湖明日得雙蓮於北山沈和小詩因用其韻湖上棠陰手自栽問公更得幾回來水仙亦恐公歸去故遣雙蓮一夜開　詔書行捧縷金牋樂府應歌相府蓮莫忘今年花發處西湖西畔北山前　湖上同述古飲喜逢門外白衣人欲膾湖中赤玉鱗遊舫已妝吳榜穩舞衫初試越羅新欲將魚釣追黃帽未要鞾刀抹絳巾芳意十分強半在為君先踏水邊春　早到湖上二令先在城頭月落尚嗁烏鳥榜紅舷早滿湖鼓吹未容迎五馬水雲先已颺雙鳧映山黃帽螭
頭舫夾道青煙鵲尾鑪老病逢春只思睡獨求僧榻寄須臾　次韻劉景文西湖席上二老長身屹兩峯常撞大呂應黃鐘將辭鄴下劉公幹卻見雲閒陸士龍白髮憐君略相似青山許我定相從吾今官已六百石慙愧當年邴曼容　與莫同年雨中飲湖上到處相逢是偶然夢中相對各華顛還來一醉西湖雨不見跳珠十五年　懷西湖寄晁美叔西湖天下景遊者無愚賢深淺隨所得誰能識其全嗟我本狂直早為世所捐獨專山水樂付與寧非天三百六十寺幽尋遂窮年所至得其妙心知口難傳至今清夜夢耳目餘芳鮮君持使者節風采爍雲煙清流與碧巘安肯為君妍胡不屏騎從蹔借僧榻眠讀我壁閒詩清涼洗煩煎策杖無道路直造意所便應逢古漁父葦閒自寅緣問道若有得買魚勿論錢○陳密學襄和蘇子瞻通判在告見寄郊原芳意動遊人湖上晴波見躍鱗閒逐牙旗千騎遠暗驚梅萼萬枝新尋僧每拂題詩壁邀客仍將濾酒巾寄語文園何所苦且來相伴一行春　和子瞻沿牒京口憶西湖寒食出遊見寄乞得湖山養病身花時曾共憶行春嚶鳴幽鳥還遷木觱沸清泉復采芹皁蓋尋芳丘有李綵樓觀戲巷無人錦袍公子歸何晚獨念溝中菜色民〔存子瞻沿漕檄賑濟常潤飢民〕春陰漠漠燕飛飛可惜春光與子違半嶺煙霞紅旆入滿湖風月畫船歸緱笙一闋人何在遼鶴重來事已非猶憶去年題別處鳥嗁花落客沾衣○參寥子秋日西湖六首兩山斜抱翠逶迆一水中閒似渼陂孤榜獨來還獨往鸕鶿鸂鶒莫相疑　琤然一葉墮空亭似喚幽人夢欲醒斜倚東屏東屏東參寥子集素褰翠幔沈香煙吐博山青　南山爽氣對朝扉竹露吹風更溼衣可是吟魂怯清景何妨著屐步苔磯　飛來雙鷺落寒汀秋水無痕玉鏡清疏蓼黃蘆宜掩映沙邊危立太分明　欲跨高樓曠遠情無端秋雨苦冥冥崢嶸日腳漏雲處瞥見遙山一抹青　西風西風風宋誤湖以集校夜半捲庭槐臥聽鄰翁曉圃開稚子相呼入林去應知病葉落莓苔　同蘇文饒主簿西湖夜泛鳳咮山頭暮靄空月娥飛出廣寒宮初登桂檝橫湖去似覺銀河有路通掠草飛螢星點點眠沙宿鷺玉叢叢從來江總文才妙請付毫端刻畫中○曾南豐西湖二首左符千里走東方喜有西湖六月涼塞上馬蹏終反覆
泰山鴟飽正飛揚懶宜魚鳥心常靜老覺詩書味更長行到平橋初見日滿川風露紫荷香　湖面平隨葦岸長碧天垂影入清光一川風露荷花曉六月蓬瀛燕坐涼蒼海桴浮成曠蕩明河槎上更微茫何須辛苦求人外自有仙鄉及水鄉○趙循道秋日泛西湖湖光山色共爭秋一點塵埃無覓處沈沈水底見青天畫舸直疑天上去　泛湖晚歸日腳掩西山四面煙光起片月落湖心照破琉璃髓水面天光闊孤煙暝不收休瞻一鉤月挂起旅人愁○劉景文西湖泛舟呈東坡西湖春意勝當年公領笙簫泛畫船錦繡一林生水面衣冠萬堵立山前仁恩在物禽魚遂喜氣隨人草木妍半醉插花風調別寫真須是李龍眠○僧惠洪遊西湖僧惠洪游西湖石門文字禪送訥上人游西湖西湖招提三百六佳處如春有眉目有眉目有文字禪在一番雨過吞青空萬頃無波鴨頭綠望湖樓閣獨自登煙霏向背攢寒玉寒玉玉文字禪谷想見襄陽孟浩然此中有句不容續道人長坐長坐文字禪生長西山阿骨清氣明韻出俗出俗出文字禪拔久居京闕厭塵土一夕歸心俊如鵠明窗為君研破硯落筆轉頭風雨速龍山深處如定居就彼結鄰容我卜○趙忠簡公鼎和鄭有功游西湖二首放舟越淮楚更作三吳遊尚餘魂夢怖敢動鄉邦愁湖山自清絕鑑中螺髻浮況復得夫子一笑忘幽憂時時作清言中有湖山秋卻念無家客坎止而乘流何當與俱歸歲晚鄰一丘　晚覺身名誤悠悠定孰親卻回苕水棹來看武林春避地將安往尋山莫厭頻百錢挑竹杖雲外踏嶙峋○臨卭高孝璹公純留題西湖朱簾白舫亂湖光隔岸龍舟艤夕陽今日懽遊復明日便將京洛看錢塘〔見魏鶴山跋〕○高菊磵西湖暮歸風荷百頃占漣漪煙樹溟濛乳鴨飛買斷小舟休喚客暗穿萍葉載詩歸　西湖雜興二首城中無處聽蟬鳴短策輕鞵晚出城行到柳陰松影下恰纔聞得兩三聲　十三樓寺朝餐飯六一泉亭晚詠歌坐斷竹風無暑氣乳禽鳴處綠陰多　憶西湖西湖春二月結客少年游駿馬黃金勒長身紫綺裘愛花論檐買嗜酒滿船浮兩載緣何事台州又越州○曾蘭墅西湖夜景閒窗放入四山青古篆無煙氣自清風不嗚條花著露一湖春月萬蛙聲○姜白石湖上寓居湖上風恬月澹時臥看雲影入玻瓈輕舟忽向窗邊過搖動青蘆一兩枝　處處虛堂望眼寬荷花荷葉過欄干
遊人去後無歌鼓白水青山生晚寒○劉龍洲西湖西湖湖上山如畫二十年前曾客來飛絮滿城歸未得江南老卻賀方回○魏鶴山領客泛西湖客賦詩次韻鳴鞘踏月大隄長鼓枻穿雲落日黃十里青漪菱草蕩四山紅雨杏花岡客從民氣覘春事人在枝頭看豔陽長使舟平風色好世閒何處有羊腸○楊誠齋西湖雨中泛舟坐上二十人用遲日江山麗四句分韻賦詩余得融字云正月一度游玉壺二月一度游真珠是時新霽曉光初西湖獻狀無遺餘　君王予告作寒食來看孤山海棠色海棠落盡孤山空湖山摹糊眼中黑夜來三更湖月明羣仙下墮嬉珠庭東坡和靖相先後李成郭熙在左右惠崇捧硯大如箕大年落筆疾於飛磨墨為雲灑為雨湖波掀舞山傾敧畫作西湖煙雨障今晨挂在孤山上同來諸彥文章公不數錢起兼吳融何如玉船一舉百分滿一笑千峯煙雨散　游西湖蘇公隄遠柳生煙和靖園深竹映關船入芰荷香處去人從雲水國中還似寒如暖清和在欲雨翻晴頃刻閒能為蓬萊老仙伯一杯痛快吸湖山　泛舟裳荷鳳城魚鑰曉開銀國子先生領搢紳山水光中金鑿落芙蕖香裏葛頭巾　小步深登野寺幽古松將影入茶甌鈴聲忽起九天半有塔危峯最上頭岸岸園亭傍水濱裴園飛入水心橫旁人莫問游何許只揀荷花閙處行　船開便與世塵疏飄若乘風度太虛坐上偶然遺餅餌波閒無數出龜魚　西湖舊屬野人家今屬天家不屬他水月亭前且楊柳集芳園下儘荷花　小泛西湖六月船船中人即水中仙外鋪雲錦千弓地中度琉璃百摺天　城中檐上買蓮房未抵西湖泛野航旋折旋折旋以誠齋集補荷花剝蓮子露為風味月為香　故人京尹剩風流走送廚珍佐勝游青李來禽沈〔去聲〕冰雪黃金白玉斫蝤蛑　人閒暑氣正如炊上了湖船便不知湖上四時無不好就中最說藕花時　遊盡西湖賞盡蓮玉壺落日泊樓船莫嫌當處荷花少剩展湖光幾鏡天○范石湖次韻會客湖上西湖冰泮綠生鱗料峭春風欲中人花片不禁寒食雨鬢絲猶帶涌金春江山契闊詩情在京洛追隨客夢新喚取歌聲解愁思解愁思解宋闕石湖集作不誤盧本繡谷本並補解字為君吹水引盃頻　次韻韓無咎右司上巳泛湖休沐辰良不待晴徑稱閒客此閒行春衫欺雨任教
冷病眼得山元自明抹黛濃嵐圍坐晚揉藍新綠沒篙清棲鴉未到催歸去想被東風笑薄情　金華王竹寮執禮湖山紀遊吳山東南季蔥鬱盤帝城西湖據其趾御氣通波心餘膏被草木蔚眼皆欣榮　晨天宇穆惠風汛初晴初晴晴宋誤情春色正妍妙放懷共揚舲揚舲舲宋誤聆中流入汗漫曠闊無埃氛湖光挾山淥倒射玻璃青綠管響空翠樓觀森崢嶸獻酬雜歌嘯爛漫紛醉醒取樂固莫並興懷一何深緬惟昔三賢精爽日以沈但餘畫像在畫像在在宋誤生尚想鳴佩襟希古秉微尚崇雅攄恬情羌予翳蓬藋無復企組纓淡泊自有得榮華非所欣舍舟縱散策逸興生崚嶒白雲引遐眺碧屾延深登幽期浩無涯忽到靜者門長松有令姿流水無俗聲絕磴猿可呼出谷鶯始鳴乃知物外境茲象本不驚逝耶初無將至耶亦無迎便將謝塵鞅茲焉支頹齡山鴉接晚翅落日催行勝歸歟賦新篇聊復記吾曾○以下長短句○東坡南歌子二首山與歌眉斂波同醉眼流遊人都上十三樓不羨竹西歌吹古揚州菰黍連昌歜瓊彝倒玉舟誰家水調唱歌頭聲繞碧山飛去晚雲留　古岸開青葑新渠走碧流會看光滿萬家樓記取它年扶路入西州佳節連梅雨餘生寄葉舟只將菱角與雞頭更有月明千頃一時留好事近湖上雨晴時秋水半篙初沒朱檻俯窺寒鑑照衰顏華髮醉中欲墮白綸巾溪風漾流月獨棹小舟歸去任煙波飄兀○趙忠定公柳梢青水月光中煙霞影裏涌出樓臺空外笙簫雲閒笑語人在蓬萊天香暗逐風回正十里荷花盛開買箇小舟山南遊徧山北歸來　辛稼軒酹江月和韻晚風吹雨戰新荷聲亂明珠蒼璧誰把香匳收寶鏡雲錦周遭紅碧飛鳥翻空遊魚吹浪慣聽笙歌席坐中豪氣看君一飲千石遙想處士風流鶴隨人去已作飛仙客茅舍竹籬今在否松竹已非疇昔欲說當年望湖樓下水與雲寬窄醉中休問斷腸桃葉消息○劉龍洲買新郎睡覺嗁鶯曉醉西湖兩峯日日買花簪帽去盡酒徒無人問惟有玉山自倒任拍手兒童爭笑一騎乘風翩然去避魚龍不見波聲悄歌韻遠喚蘇小神仙路近蓬萊㠀紫雲深參差禁樹有煙花遶人世紅塵西障日百計不如歸好付樂事與它年少費盡柳金梨雪句問沈香亭北何時召心未愜鬢先老　沁園春斗
酒彘肩風雨渡江豈不快哉被香山居士約林和靖與坡仙老勒駕吾回坡謂西湖正如西子濃抹淡妝臨照臺二公者但掉頭不顧只管傳柸白云天竺去來看金碧崔巍樓觀開況縱橫二澗東西水遶兩山南北高下雲堆逋曰不然暗香浮動何似孤山先探梅須晴去訪稼軒未晚且此徘徊○馬古洲莊父阮郎歸清明寒食不多時香紅漸漸稀番騰妝東鬧蘇隄留春春怎知花褪雨絮沾泥淩波寸不移三三兩兩叫船兒人歸春也歸○高竹屋蘇隄芙蓉菩薩蠻紅雲半壓秋波碧豔妝泣露嬌嗁色佳夢入仙城風流石曼卿宮袍呼醉醒休捲西風錦明日粉香殘六橋煙水寒　劉隨如鎮西湖餞別江神子送春曾到百花洲夕陽收暮雲留想伴花神騎鶴上揚州回首湖山情味淡重把酒更登樓相思南浦古津頭未拏舟已驚鷗柳外歸鴉點點是離愁空倚陽關三疊曲歌不盡水東流○盧蒲江烏夜嗁漾暖紋波颭颭吹晴絲雨濛濛輕衫短帽西湖路花氣撲春驄鬬草褰衣溼翠秋千瞥眼飛紅日長不放春醪困立盡海棠風○洪叔璵菩薩蠻吳姬壓酒浮紅蟻少年未飲心先醉駐馬綠楊陰酒樓三月春相看成一笑遺恨知多少回首欲魂銷長橋連斷橋○沈元用小重山湖上秋來蓮蕩空年華都付與木芙蓉採菱舟子兩相逢雙媚黶一笑與誰濃斜日落冥濛鴛鴦飛起處水無蹤望湖樓上兩三峯人不見林外數聲鐘
孤山路俞灝湖隄晚行瞑色才從草色生管絃羅綺盡歸城不應閒卻孤山路我自扶棃月下行
豐樂樓林曄德□撰賦以樓成湖上與眾同樂為韻十里掌平豐樂樓兮波頭截橫誠一時之佳致果不日以能成朝野無塵當與時而同樂湖山如畫多對景以舒情錢塘故地之豪奢臨安新府之雄壯三千巷陌兮叢花柳以競妒十萬人家兮列綺羅而夸尚笙歌極天下之選風物駭人閒之望流傳今古只誇兩浙之閒多少繁華盡簇西湖之上踞虎盤龍橫霓架虹平地聳蓬萊之㠀飛仙移紫府之宮縈綠楊於南北迷芳草於西東幸太平之日久宜行樂以民同碧天連水水連天魚在瑠璃影裏畫閣映山山央閣鴈橫錦障圖中珠簾半捲兮映上下之欄干酒旗無力兮亞高低之樓閣落霞楚天之空闊細雨楊園
之淡泊謝屐登臨陶巾落魄休誇隨鹿之遊更任狎鷗之樂玉女巖金沙井依依鄴水之鳧煙霞洞瑪瑙坡隱隱揚州之鶴蘋木風收浪花捲毬梅塢竹閣松亭柳洲池涌金於門外泉跳珠於湖頭碧落雲垂兮月照月平沙影倒兮樓疊樓風光相對似逢春而更好湖波長在不與歲以俱流翻思煙鎖洞庭榆漁樵之閒詁月沈湘浦付羇旅以凝愁於是陪五陵年少之歡簇三㠀神仙之眾望樵嶺以富覽指蘭舟而目送葛仙舊陂兮綠池邊之草吳王故苑兮付樽前之夢雕梁巢舊日之燕畫棟彩當年之鳳佳人攜手望窮虎跑之泉故老傳盃遙認龍泓之洞山水如故星霜屢逾春風易老於長陌夕陽幾度於平湖勝賞難遇佳期莫辜脆管繁絃奏樂府新聲之曲輕衫短帽醉高陽舊酒之徒其或鶯花懶兮蓼岸蘋洲露荷陰兮蘭汀蕙渚秋風桂子之興味臘雪梅花之情緒傷高懷遠兮幾時窮併朱顏而留與
望湖樓潘閬詩望湖樓上立竟日懶思還聽水分他界他界他宋誤池以逍遙集校看雲過別山孤舟依岸靜獨鳥向人閒回首重門閉蛙聲夕照閒○東坡宿望湖樓詩新月如佳人出海初弄色娟娟到湖上瀲瀲搖空碧夜涼人未寢山靜聞響屐騷人故多感悲秋更憀慄君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟味吟味味蘇集咏定作鶴頭側改罷心愈疑滿紙蛟蛇黑　望湖樓醉書五絕黑雲翻墨未遮山白雨跳珠亂入船卷地風來忽吹散望湖樓下水如天　放生魚鼈逐人來無主荷花到處開水枕能令山俯仰風船解與月徘徊　烏菱白芡不論錢亂繫青菰裹綠盤忽憶嘗新會靈觀滯留江海得加餐　獻花遊女木蘭橈細雨斜風溼翠翹無限芳洲生柱若吳兒不識楚詞招　未成小隱聊中隱可得長閒勝暫閒我本無家更安往故鄉無此好湖山　病起登望湖樓臨江仙詞多病休文都瘦損不堪金帶垂腰望湖樓下暗香飄和風春弄袖明月夜聞簫酒醒夢回清漏永隱牀無限更湖佳人不見董嬌嬈徘徊花上月空度可憐宵○○王荊公望湖樓回馬上水光山氣碧浮浮落日將歸又少留從此祇應長入夢夢中還與故人遊湖堂薛昂題云一段風煙不可關出門滿目是湖山昔人華廈今何在〔湖堂在涌金門旁郡守蔣樂安公爵建〕此
日漁舟任自閒風觀斬新霄漢上〔近作涌金樓甚偉〕龍洲依舊水雲閒〔柳州祠五龍此兩處與湖堂鼎足相照〕歸來丘壑多幽趣願與諸賢約往還
江湖偉觀車玉峯題十年不向此凭欄景象依然一望閒龍蜃吐雲天入水樓臺倒景日銜山僧於僻寺難為隱人在扁舟扁舟舟宋州以宋詩紀事校不是閒孤鶴似尋和靖宅盤空飛下復飛還○朱繼芳題吳山表裏水為池百有餘年壯　帝畿天目遠將雙鳳落海門近拱六龍飛胥濤白雪生秋思太乙紅雲駐夕暉江上沙鷗湖上舫柳邊風裏兩依依○范晞文題西湖何處可消愁快上人閒百尺樓千里山川浮王氣百年形勢壯皇州逋仙宅近梅應古坡老祠空竹自秋立徧闌干無限意六橋歌舞懶回頭○范睎禹題望斷菰蒲煙水鄉凭高不盡意蒼茫神州北去山川遠王氣南來天地長晴見白雲歸竺國夜看紅日上扶桑游人自擁笙歌醉誰為梅花酹一觴
史／地理／宋元方志叢刊／咸淳臨安志　宋潛說友　纂修／卷七十五／志六十／道堂(P.4033-1)
餘杭縣
洞霄宮互見大滌山
在縣西南一十八里漢武帝元封三年創宮壇於大滌洞前為投龍祈福之所唐高宗時遷於前谷為天柱觀光化二年錢王更建　國朝大中祥符五年漕臣陳文惠公堯佐以三異奏一地泉涌　一祥光現一枯木榮賜額為洞霄宮仍賜田十五頃復其賦後燬於兵　紹興二十五年　旨賜錢重建　乾道二年
太上皇帝
太上皇后乘輿臨幸
御書度人經一卷以賜又明年
太上皇后復來游淳熙六年道藏成八年賜藏經
孝宗皇帝嘗賜道士俞延禧畫古澗松詩
光宗皇帝又　御書怡然二字賜延禧為齋扁
寧宗皇帝御書演教堂
理宗皇帝賜內帑鑄鐘
御書清淨經一卷及洞天福地四大字以賜按真境錄云宮有五洞交扃九峯回挹千巖萬谷秀聚其中或泉飛彤廈之簷或雲鎖碧壇之角祥光神異兼木返於春枝撫掌泉靈更丹藏於翠箬誠姑射之令壤歟晉有郭文舉手植三松於殿前時與猛獸游息其下　大中祥符閒陳文惠公堯佐領浙漕語道士馮德之曰嘗夢游山中見仙人顧予有鼎鼐之稱既大用遂造紫石大香鼎二置於洞前各為銘以表其異　元豐閒趙清獻公抃再莅郡抗疏引年甲子秋八月忽促騎來遊謂道士沈日益曰近於高齋夢入一山見宮闕巍峩有道士數人出迓詢之曰洞霄宮覺而思之兩典是郡未
嘗一游故冒暑而來今視其山勢亭宇與夢中無異為留旬浹乃去自晉宋以來得道之士許邁而下凡二十有四人詳見　人物門
亭館
潄玉館　超然館　稅駕館　翠蛟亭　飛玉亭　宜霜亭　聚僊亭
神異
無骨箬峯之下多生紺箬昔許先生邁語弟子曰吾有金丹藏無骨箬下他日有緣者遇樵者採箬而歸率不見所謂無骨者及爨則數得之
擣藥禽山多異禽其最異者僅有其一晝隱夜鳴莫得而見其音清亮徹旦不絕殊類杵藥聲
重榮木宮外有櫟木一本其大五圍舊傳唐咸通二年吳天師種久之枯悴　大中祥符五年忽爾重榮陳文惠圖以　進
地涌泉地涌泉見後撫掌泉見後撫掌泉
五色雲五色雲見後祥光亭○按撫掌泉祥光亭並在卷二十四山川門不當言後見後祥光亭
銘記陳文惠公二鼎銘其一曰爐之質刳中起煙人之體虛心養元不用之用自然之然爐兮人兮茲謂道焉二曰山之高兮巉巉出雲洞之深兮幽幽宅真鸞鶴一瞬鳧鷖百春安得而往葆光嗇神○陸太史游撰洞霄宮記造化之初昆崙旁薄一氣既分天積氣於上地積塊於下明為日月幽為鬼神聚為山嶽海瀆散為萬物萬物之至靈為人人之至靈為聖哲為僊真而道為天地萬物之宗幽明鉅細之統此虙羲黃帝老子所以握乾坤司變化也其書為易六十四卦道德五千言陰
符度人西昇生神之經列禦寇莊周關尹喜之書其學者必謝去世俗練精積神棲於名山喬嶽略與浮屠氏同而篤於父子之親君臣之養與堯舜周公孔子遺書無異浮屠氏蓋有弗及也臨安府洞霄宮舊名天柱觀在大滌洞天之下蓋學黃老者之所廬其來久矣至我　宋遂與嵩山崇福獨為天下宮觀之首以寵輔相大臣之去位者亦有以提舉洞霄超拜左相者則其地望之重殆與昭應景靈醴泉萬壽太一神霄寶籙為比佗莫敢望在　真宗皇帝時始制詔改宮名　賜金寶牌又賜仁和縣田十有五頃以奉齋醮悉除其租賦至政和閒宮以歷歲久穿壞漫漶　徽宗皇帝降度牒三百命兩浙轉運司復興葺之歲度童子一人為道士　建炎中又廢於兵火　高宗皇帝中興大業聞之當宁歎息迺　紹興二十五年以　皇太后之命建　昊天殿鐘經二閣表以崇閎繚以修廡費出　慈寧宮梓匠工役具以修內步軍司中使臨護犒賜狎至既不以命有司而山麓之民亦晏然不知有役一旦告成金碧之麗光照林谷鐘磬之作聲摩雲霄見者疑其天降地涌而神運鬼輸也司謂盛矣及　上脫屣萬幾頤神物表遂以乾道二年自　德壽宮行幸山中　駐蹕累日敕太官進蔬膳親御翰墨書度人經以賜自有天地即有此山殊尢之跡今迺創見　慶元六年九月葆光大師宮都監潘三華與知宮事高守中同知宮事水丘居仁以告游曰願有紀以為無窮之傳游以疾未能屬稿同知宮事王思明及其徒李知柔踵至以請會游被　命紬史又不克成　嘉泰二年四月史成奏　御乃能敘載本未如此且作銘曰在　宋祥符帝錫帛書乃作昭應比隆河圖　元豐景靈　列聖攸居　元祐上清以祝　帝儲祕宇煌煌煥於天衢　徽祖神霄誕彌九區迨我　高皇省方東吳睠言天柱鎮茲　行都警蹕來臨神明翊扶乃御　幄殿穆清齊居天日覆照雨露涵濡迄今遺民泣望屬車　三聖嗣興光照　聖謨千礎之宮騫騰太虛傑閣鴻鐘震於江湖肆作誦詩億載不渝○曹侍郎叔遠撰新鑄鐘記　聖天子握符御極敬天愛民遇雨暘稍愆禱於羣望所至感格其靈績最彰者則杭之大滌也是山居洞天三十有四為天柱福地距　行都三
舍　御前崇奉有年矣宮宇宏壯獨闕巨鐘　使命絡繹奏聞　上思所以揭虔表靈迺　紹定己丑寎月丁亥有　旨命鑄仲秋己未告成夫山川流峙雲氣出沒明神所以代化工而施利澤也霓棟橫空鴻音徹漢　聖天子所以鎮名山而昭丕貺也神有顯功　上有垕報此殊庭盛事可無紀乎載攷圖籍唐大歷中有神應鐘台之黃巖因禱旱酬德鄉人每以驗晴雨經　建炎煨燼聲弗逮初　開禧邊帥畢再遇於淮泗獲景靈舊鐘漕臣黃犖求寘之大滌亦既舁止然物久則敝剝極宜復其革故鼎新必須時應數邇者　宸命既頒幣出　內帑工擇國良賜度牒以資其費融兼金以美其質眾橐一鼓大器立就其形不侈不弇不厚不薄其聲不石不播不柞不鬱鐘成樓亦加肆殆時數之偶歟近臣劉世亨承命庀事盡畫宣勞圖形以進　天顏闓懌猗歟盛哉　聖天子嘉惠名山與先朝　賜田臨幸匹休於無窮矣夫形而上者謂之道形而下者謂之器鐘器也而道寓焉儻能因器以求道則銷去鑛錯保合粹和內明外寂力到功深窮邃徑於華陽侍宸遊於月殿服猛獸於巖前藏金丹於箬下自然山川呈瑞神物薦休鳳鳴高岡龍蛻幽穴清泉沸井祥光燭天所謂人傑地靈豈昔有而今無耶無已則澄神寡慾體道修真庶幾善人以多嘉祥自應雨可請暘可祈尚無負於　清朝欽崇之意乃若聽考擊於晨暮昭報稱於熏修祝　聖壽而保皇圖與洞天福地同其長久者又不待言諭也○吳寶學泳撰演教堂記盤古開闢宇宙天先成而地後定故都天之號柱於八極者三不周以北存而勿論可也惟灊山之東杭山之南積氣溫厚有雙柱峙焉以其上通太微之室故曰洞天以其中伏三辰之根故曰天柱道家者流好言天與帝而不以地對蓋維持主宰者在上地不過承之而已洞霄舊號天柱觀而演教堂則又接天柱之乳而流出道德者也先是堂列大門外傳者曰神營化造不類目巧之室殆未可知也後遭兵燬更創於正殿後　紹興肇其跡　開禧奐其宇　端平又峻其基室虛而白楹廣而閒雌霓抱梁陽馬承楄堂之背疊石作巘曰聚仙亭翼步櫩而上曰方丈室耽耽乎廣廈真可談混元論黃虞矣矧惟我　高宗皇帝曾手書度
人經以鎮清真之場　孝宗皇帝御製古澗松詩以尊不老之道玉字扁於　寧考金錢錫於　慈皇今　主上又敕命沖妙師大明董集斯事　列聖修道崇教何其盛也堂甫成大明羽化而師孫處道與監宮大年及大欽述師之志綜其本末求記於潼川吳泳泳曰汝知所謂堂者因教而有堂耶所謂教者因堂而有教耶向者堂弊教亦弊耶今者堂新教亦新耶吾與子言堂有成壞而教無新故僊聖之所重惟教耳然聖人以身教也真人以神聽也以身教故不悅道之華以神聽故不逐言之跡今營一畝之宮築環堵之室既勤樸斲又塗塈茨輪焉奐焉惟欲其美而身有玉廬心有絳宮脾有黃室肺有皓庭面有赤宅耳有三門喉有十一樓兩肩有紫戶青房七竅有金關玉鑰皆自己之堂也而不能媺也指三洞十二部為教母綜五笥七十笈為道樞勃勃旋於珠口旋於珠口旋以洞霄圖志補團團走於環中便以口之所授為演妙耳之所聞為證真而自有此山以來陰陽之浸昏曉之割日月之相斛日月之相斛斛圖志觸繡谷改糾雲雷之相盪飄風暴雨卒斂於無雕煙縷霞復歸於朴鳥啼而林幽則動中有靜龍蟄而霧滃則寂中有感變通而為四序流形而為品物不宰之宰不神之神皆自然之教也而莫之悟也處道曰若爾吾記則歷劫以至於今千聖之戶庭荒矣雖然吾復為子通之老氏之學與佛者籠罩誕謾之說不同根以清淨虛明行以慈儉忠孝其無為也無不為也近於易不爭也莫之爭也近於謨谷神之說近於虛受嬰兒之喻近於若保修養而引年近於祈天永命真誥謂性與道合由道之體近於中庸王子謂壹氣孔神於中夜存近於孟子若夫淮南原道之極至於和與性便父無喪子之憂兄無哭弟之哀童子不孤婦人不孀獸胎不殰鳥卵不殈則又吾孔門家法也作是堂已玉眸詵詵豈無望道而欲見者倘能味法如蜜調心如絃滌神識如鏡為善無近名為學不躐等雖有拱璧駟馬不能易吾進道之心則聖真在已不必問鄰矣霞子妍之哉雲孫瑩之哉○洪忠文公咨夔撰檀越施田記洞霄距　行闕三舍而近翠華臨幸舊德典領廷緌寺貂禜禱旁午望出璇臺璇臺璇以圖志補珍館之右星冠羽衣來游來處常不翅數百千指九霞八景晴霏溼翠朝攬夕挹充然自得而主其徒者每皇皇懼無
鞅懼無鞅鞅圖志央數眾之弗克澹唐中葉嘗賜觀莊田一所　國初錢氏籍以歸有司　祥符中賜仁和田十有五頃除其租　紹興刱通明殿於宮之東偏又歲有常餼以給齋祭　列聖涵育之恩至矣賜田中更多故僅存磽瘠歲入不足支數月都監宮事龔大明語其徒王思明王大年前是住山潘君三華尚能斥橐裝買曹橋田買曹橋田買宋誤賣以圖志校以繼粟吾徒可坐睨寬鄉上腴大家腐陳匄彼有餘補吾不足庶幾我疇我耕我庾我積以裕我後之人怡聲勸相堅力經度其志卒以酬畏壘既壤姑射且熟鼓腹升平稽首萬壽欲與是山相為無窮來諗余為記夫道行乎天地之閒日用飲食何者非道先王以是生養天下一夫授田百畝于耜築場有其時糾笠趙鎛有其具堅好穎栗舂揄釋烝有其成牆屋有桑疆畦有果蓏柵有雞豚沼有魚鼈身勤於所養心安於所止一毫無待於人此王道所以為盛也世降道裂始有食非其力者浮屠氏幻而辯能撼人以禍福塍陌綺錯鉢中雲趨所在皆是而為老氏之學者大抵以清淨無為為宗須於人者狹故其廬聚不能十佛之一雖名山藏室大洞殊庭號稱海內之望亦往往微常產以自殖其教然也於其教清淨無為之中而能謀長以殖其眾可不謂難乎雖然樂與餌過客止道澹乎其無味視之不可見聽之不可聞而用之不可既爾師之說然也繼今不以口體為心害宜有進乎澹而無味者余家天目之陽去天柱為近閒嘗閒嘗嘗宋誤當以圖志校分半席叩之施者生有祈死有薦其姓氏畝石並附見碑陰云
題詠陳文惠公堯佐詩一帆高挂出紅塵萬仞長歌長歌長宋誤是以洞霄詩集校入紫雲莫道游仙便無侶玉清冠蓋許同羣　谷口停駿上翠微五雲宮殿闢金扉不知何處朝真會恰見龍鸞隊仗歸　二天二天二詩集一封部稼如雲流水清寒出洞門更愛林閒盤石上松花飄落羽人樽　蕭蕭紅樹紅樹樹以詩集補碧峯前為愛桃花入洞天偶逐霓旌纔百步卻憂人世已經年○趙清獻公詩龍穴藏身穩泉源撫掌清紅塵人絕慮白日世長生我分諳沖寂誰能顧利名空皈休指笑今作洞霄行○蘇文忠公詩上帝高居愍世頑故留瓊館在凡閒青山九鎖不易到作者七人相對閒庭下流泉翠蛟舞洞中飛鼠白鴉翻長松怪石宜霜鬢不
用金丹苦駐顏　前生我已到杭州到處長如到舊游更欲洞霄為隱吏一菴閒地且相留○陳丞相堯叟詩迴合煙光疊翠屏東南山水此為靈鶯花春學蓬瀛境蓬瀛境瀛詩集萊境以詩集補樓閣夜干牛斗星古檜森羅燒藥竈彩雲飄灑聚仙亭遼天俯近歸期鶴澥谷旁連駭巨溟紫陌紅塵無一點綠毛仙骨有千齡○錢景諶詩錢景諶詩詩集載錢詩第三首不同附錄於此餘杭隱大滌邃道達華陽物外雲煙古山中日月長溪流分玉液柏子下仙香須信風塵表棲真自有方其洞天三十六一首乃陳宗古詩也清夜宿瑤宮雲開天柱峯千巖空洞月萬籟古壇松仙馭聞鳴鶴鳴鶴鳴詩集孤琅輿想六龍朝元步虛罷祥吹引林中　入谷初無路山蹊九折迴紫庭藏玉室碧落抱瓊臺溪水人閒見桃花源上開祇應有仙骨得到洞天來　洞天三十六大滌上清房物外雲煙古仙家日月長溪流分玉醞巖穴產靈香須信風塵表樓真自有方○方千詩早識吾師頻到此芝童藥犬亦相迎師今一去無消息花洞石壇空月明○戴石屏復古詩高枕清流臥白雲靈龜骨相鶴精神凡為九鎖山中客都是羣仙數內人三沐三薰來訪道一觴一詠共談真祥光亭畔蒼松下更借清風洗俗塵　天柱峯頭一振衣雲開巖路雨晴時登臨欲訪神仙事紀述都無漢晉碑拍手數聲龍井躍篝燈一覽洞天奇林閒安得棲身處欲煉金丹餌玉芝○劉子澄詩青山鎖斷紅塵路石柱干霄藏洞府老蛟據窟不可窺千古流泉替渠舞真墟容我輒躋攀心曠方知白日閒飛仙一去忽已遠坐對松梢雲往還○高疏寮似孫詩洞門金畫翠琅玕杏不多花月溜寒借得御書經日讀松風淨洗石棋盤　雲氣常常在上峯松生仙骨盡成龍不通名姓誰談道卻得雲邊兩度逢○洪忠文公咨夔贈石室朱修行詩響泉一派落天風人在浮雲柳絮中亭午柴關猶未啟未啟啟以詩集補碧玲瓏底拒霜紅　落葉堆中折腳鐺白雲煮盡又還生洞門黃鶴婆娑舞留得松風待月明○王學可亞夫詩天柱峯高萬壑分故留九鎖限塵棼泉飛窗牖長為雨日上岡巒半是雲洞擘陰崖通遠岫石生暗暈作奇紋　聖朝每為民祈福絕笑求仙漢代君超然館洪忠文公咨夔宿超然館聞鐘太一相過燭未銷朝元鐘動鬱羅蕭身輕不怕瓊臺滑蹴踏青霞上斗杓翠蛟亭鞏栗齋豐詩木石相因依妙處在得水遇其相合時澗蹙水多止巍巍天柱峯雙洞空無底怪石抱山迴灌木參天起青蛟走玉骨元脈貫石髓屈
折暫得伸掀舞如掉尾亭成自何年不陋亦不侈秋深泉少縮亭影照清泚忽遇水飛流亭在銀濤裏怒蛟捲亭去相拒不盈咫一落墜兩谼力竭勢方已終疑入江湖赴海日千里昨夜山雨豪梧竹盡風靡轟雷與石鬬蛟怒幾欲死吾亭方晏然清曉見窗几因攜一樽來與客相料理賸擬畫將歸題詩卻留此○趙南塘汝談和幽亭枕蒼峽雲竇通細水百折如建瓴㶁㶁鳴不止客來一抽鑰白霧噀巖底焂翕千丈蛟挐空翠濤起天開渾沌竅日洗盤古髓諒匪畜池鱗多應化靁尾馮陵氣易壯怖蕩辭難侈術假金洞元景逾瑤臺泚誰云游方外巧異緇塵裏坡仙頗年數覿面猶尺咫采句貴自然鞏言良是已珍題豁靈界篆出番君里物生亦倚數有形必有靡物生亦倚數有形必有靡十字宋脫以成化志校道人亦多事浮念何時死余生嗜泉藪痼習牽硯几太息動靜機於何寄冥理醉倒臥滄浪煩君更評此○趙顯父彥假和天下名洞天有山必有水餘杭山水窟神仙所棲止仙人乘雲去玉蛟留潭底至今雷雨夕蛟睡時驚起爪擘崖石裂石罅滴乳髓涓涓泉流出半垂白鳳尾風來琴筑響月照瓔珞侈曲折納深池徹底清且泚築亭當澗衝木石相表裏翠壁潤含煙層峯去天咫道人幻出奇指顧猶未巳忽驅蛟赴鬬瞬息八百里怒氣挾犇霆草木為披靡兒童驚震掉而若槁灰死達人本大觀談笑自隱几須臾羣動息靜坐窮物理水石本無心相激一至此○趙蹈中汝譡和眾峯抱蒼龍蟠屈翠蛟水放之兩崖閒奔洶不得止濤瀾生席上雷雹轉石底恍疑天柱搖將拔陰洞起蘇公雄氣壓詩骨得山髓指麾驅鯤鯨赫奕動箕尾紛紛下土人蟻垤自封侈驟觀目晴眩筆墜汗流泚坐令空谷嘯聲徹霄漢裏君來松根吟仙者相去咫老蛟破鎖出餘怒猶未巳決開澗千丈散作霧五里今年溪湖乾草樹生意靡寸泉落山苗靈藥起垂死遺吾雲子飯報汝青玉几野人尋泉竇筒壞方復理泓然山巔池冬夏常若此○洪忠文公詩壯杉耄檜護嵌空飛墮蜿蜒白玉虹莫道隔凡元有柱胡麻流出石矼東晴雷碾破白雲窩無數林畢袞下坡好把轆轤翻轉著崑崙頂上卷黃河○張斗埜韞詩道人鎖蛟天柱半客來縱蛟作奇觀飛風動地輷晴雷雄拏怒攫石欲開明珠萬斛撒成雨忽趁㳅雲入銀浦
仙田種玉耕春煙潤流九里無凶年問蛟蜚去何時還道人仰笑意自閒月中攜手聽潺湲
天柱廨院
在縣西南半里大溪之際後唐長興四年建舊名法華廨院至唐咸通八年立為天柱廨院今號洞霄廨院
洞晨觀
在餘杭界係洞霄廨院
至道宮
在縣北三十里曹橋鎮之西唐文明元年建舊名福田　治平二年改今額
史／地理／宋元方志叢刊／咸淳臨安志　宋潛說友　纂修／卷七十八／志六十三／寺觀四／寺院城外二(P.4058-2)
咸淳臨安志卷之七十八
寺觀四
寺院
自南山淨慈至龍井
報恩光孝禪寺即淨慈
顯德元年建號慧日永明院
太宗皇帝賜壽寧院額　紹興十九年改今額中燬
孝宗皇帝賜金訖成之既而　翠華臨幸　嘉泰四年又燬　朝廷仍給錢重建　嘉定十三年始成閎勝甲湖山獨病遠汲　紹定四年主僧法薰於佛殿前鑿雙井　淳祐十年建千佛閣
理宗皇帝御書華嚴法界正徧之閣八大字　景定五年有　旨增賜田寺有慧日閣五百羅漢堂　正明二年大鐵鍋舊有慧日峯法華臺銅迦毗羅神像銅深沙神像皆不存
記文程內翰珌撰重建寺記西方有異域宮殿皆天化鷲嶺布金園則以人力故唯以人力故則有易與艱然而願力堅雖艱亦成就崔嵬淨慈山東南推甲乙鉏荒不計年不計年洺水集同淳祐志計作記吳越號慧日道潛與延壽相仍坐教席　皇皇　太宗更號壽寧　紹興有制追嚴　佑陵載易今名厄度中更佛智道容再堂應真曇密法進寶殿經營　孝皇御歷賜金趣成既成　臨幸震動山林　嘉泰之四埃於
鬱攸退谷義雲載吼龍虯傑閣層空天畫雲浮河沙真諦輟賜　龍樓惟是羅漢之林大雄之殿費大莫興星霜幾換　嘉定庚午起禪老崧一顧慨然就振祖風爾議擇材爾謙爾謙集同淳祐志謙作議程工規置堅定一朝屹立都人駭歎謂出神力無礙無礙礙宋誤疑以集校廣修尢奉尊者五百鉅人耽耽廣廈功緒方延合而未全乃以小嫌引去翩翩自爾八年住牒四傳桼丹金碧迄未之圓辛巳有命以崧再至至不期年始克竣事於是溼紅映地飛翠侵霄簷轉鸞翎堦排雁齒星垂珠網寶殿洞於琉璃口耀璇題璇題璇以集補金椽聳乎玳瑁良由千秋紀節　召入闕庭賜號紫衣賜號紫衣紫集賜殊渥無倫椒殿邃嚴天賚亦均風動八表歡喜見聞施以金繒川委雲蒸佛行有橐亦復自傾嗟此突兀其工匪易凡二十年始終乃備睠言佛行傳佛照衣有行有法聲傾一時昔去今來了無滯礙以未了故故復重來今既了故所說未了一日杖錫求我說之顧惟天賦寂蔑興墮清幽往來錢塘諸山渺然不記歲月凡劉道真之所記顧野王之所書鴻漸之所經坤元之所志莫不披宿嵐而挹爽玩夕照以含和或偕釋子道人俱度風篁之嶺或與高人勝士同登月桂之峰或賦歸而屢宿石橋或乘興而獨瓢泠澗或遇葛翁於北塢或逢仙許於南泉或賡遵式之留題或聽智僧之長笑或近見法真之張寶帳或遙詹釋遇之上驪峰蓋由前世曾游所愧今生失腳已而又循赤嶺過慈雲乃見寶蓋寶蓋集下有法幢二字威儀隊仗雲行雨布再生彌勒之峰勢就形全雙踞石龍之首更分餘脈復過穿珠一結雷峰穹窿寶塔聳熏爐於前應護一氣以中涵三阜橫陳雙龍後伏勿輕加於營築庶永閟於靈奇雖然六一居士更有偈言東南地秀絕山水澄清光餘杭幾萬家日夕聞清香煙霏四面起雲霧雜芬芳其俗事宮室佛屋擬侯王五采瑩丹漆四壁金焜煌上垂百寶蓋宴坐以胡牀南方精飲食玉粒甘露漿晨興未飯僧日昃不敢嘗惟今淨慈林壑之幽宮室之盛羣心之歸眡此偈言了無一異但未知雲堂千眾坐臥食息何所解入三世諸佛數千羅漢受此供養果報云何若能以了義度無邊以圓教垂無窮證無生忍造不二門食息自如坐臥何歉至若諸佛以及羅漢能堅初誓化度眾生消一切聲利斷一切疾苦滿一切願欲昆蟲水旱永絕災異山
河大地悉得安寧則持畣國王大臣是名果報雖然如上莊嚴如上功役猶為有底禪未是離世法須於光明藏中化出白銀地現七寶樓閣如光明如來方為實相方為實相為實宋誤倒以集校一彈指頃一彈指頃集上有咄字徧滿十方如山巍巍永劫不壞以此功德是為淨慈鄰峰喚起辯才今日同聞知見禪師俗徐氏妙崧俗徐氏妙崧集俗姓徐氏名妙崧賜號佛行禪師云○鄭丞相清之撰雙井記水於天壤閒無所不通然有聚焉有會焉舍望洋向若則湖者水之聚江者水之會也錢塘左江右湖湖濱江岸湖之泉皆有所麗而不克以自立方雨盈於澮瀑飛於山濯煙嵐而走塵陌汪洋衍肆可淵而瀦可瀆而注可沚而環也至於遙岑不雲平畦斷遂水之行乎地中者江湖實驅而有之或未旱而綆汲匱雖靈山福地不免焉淨慈為寺甲於杭負山面湖出清泚而瞰淥淨宜若不嗇於泉也而鏗鯨擊鼉千衲頤哺齋盂茗椀潄風嚥月搰搰乎晨夕之供水之畔湖而私於井者不給則取餘於湖山君恧焉法薰之來馭禪以律而梵榘嚴約眾以己而緇計裕增舊灈新無一或闕定餘周視其庭慨然歎曰美哉山虖之有斯剎也而猶病於汲以錫叩地而祝曰井於斯泉於斯眾粲然笑謂是信有泉耶信有泉邪泉宋眾淳祐志同繡谷改薰弗為畫亟召工具畚鍤斸佛殿之前鄛為雙井對峙未尋而液未丈而溜及泉而濆湧既甓而泓渟不與時虧溢胥異之噫斯泉之所以異者涵翠麓之寒清竅靈源而獨出非假道於江而借資於湖也其潛也如遯其見也如期深以蓄其德高以下其施其猶特立之君子而能擇其人者歟是可尚已薰復崇二亭以賁其上而謁記於余余辭曰孤山六一泉實歐蘇惠勤之勝跡故以泉名於湖茲泉也固非偶然者若重以記無嫌自詭於先賢乎薰口天一生水而地以六成之蓋未始無配吾將進雙井而友六一則孤山之泉不孤矣否則歐蘇笑人寂寂於記乎何遜余無以辭因識其顛末而繫之以銘云水胎於乾而育於坎淩高沃深不召而感彼悍如恭以血飲兵屬鞬一呼枯甃儵盈相是幻泉為法之乳寂以心法如子得哺昔泉之閟蟄於九淵垢佛渴祖為薰出焉清夏燠冬蒸雲化雨澤我大地洗眾生苦我笑謂薰口吸西江一滴不嚥付此井雙○曹松隱勛撰五百羅漢記臨安都會實據形勝東連巨浸揖溟渤之空闊西接天目孕由
乳之宏秀而朝背負勢兼吳越覆壓千里利盡南服湖山在其右一水練靜一水練靜宋脫靜字淳祐志同以松隱集校名岫環疊平碧十餘里旁岸皆僧坊寶社淨慈山報恩光孝禪寺實居其首在錢氏時為永明寺慈化定慧師道潛居之潛有行業一時推重嘗請於忠懿王求塔下金銅羅漢像會王曾夢十六大士從師而行密符請意因如其求歸於精舍是知多士一旦高臨於風煙之上者光景固肇於此矣是後智覺壽禪師相繼住持作宗鏡錄等數萬言為衲子指南至　聖朝　神宗皇帝以圓照禪師宗本大通禪師善本相繼法席英風義槩聲徹上都　詔對殿中名動海內叢林之盛號為南山之冠　建炎初寺遭回祿基址坦存緇褐蕭然遂為荊榛之地住山者第辦粥飯已為能事無復有一毫興建意　紹興初　翠華巡幸蹔駐此邦士大夫往往感今懷昔訪尋曩所咸欲稍復咸欲稍復欲宋誤從以集校舊觀日以為念會有薦湖州佛智大師道容住持眾請之眾請之集眾悅請之容既至創闢堂宇挂搭禪徒魚鼓聲聞一新爽塏又念昔金銅像夢應殊勝且無礙神通有不思議力乃勞心募化罔憚寒暑能者效勤巧者獻工富者輸材辯者勸施以至行商坐賈田閒著性破慳捨有整平故基創建五百大士釋迦中尊金碧相鮮丹雘有度行列拱對環向序居蕭散契方廣之名莊嚴等石橋之勝榱題煥麗繞以重楹應供之相覺顏閒俱有喜色逮及寶幢花幡帳坐供器凡作佛事者靡不畢舉鳩工於癸酉之夏落成於戊寅之春訖歲五周始即厥緒四方觀者莫不贊歎規制雄偉像與法稱大江而南得未曾有宜為　行都宜為行都為宋誤於以集校道場之冠塑者一僧事竟即化原夫涅槃經義謂昔五百商人採寶出海值千盜攘去并剜其目商日夜號痛欲向無所人有告之曰靈鷲佛氏能救汝苦與我重寶引汝見之商且行且捨至大林精舍佛為說法為證阿羅漢果蓋其因苦願力普攝無邊散處山林分形顯化作人閒福田亦所以示人從生有貪因貪受苦因苦得報回向正念具大神通成就一切者時勸化有承宣使王公繼先名重一時心存諸佛善緣所在無不導眾心而稱首故茲勝事助緣最於他人自治木塑造裴褫修供莫不身親惟興隆之意豈昔因中於儼然未散處自有一種法性不然何歸依嚮道之切也佛智嘗謂予曰物之成毀率繫
人念之善惡人念之善惡之宋誤知淳祐志同以集校彼念之不善則寺之殿宇山立嶽峙蔽虧日月者可使灰飛煙滅掃地無餘至念之善者至念之善者者宋誤希以集校慷慨欲復則瓦礫之場化為蓮宇荒穢弗治倏爾金碧不疾而速日就有成其於生滅成壞變現須臾於其中閒竟亦何有然所以為不滅計者畢竟不在念外也若止於觀感而化自一鄉至一國被於天下後世其利益可勝言哉心法悉繫於念明矣佛智履踐端粹皆在正受攝相歸性信於諸方屢求文於予迺摭寺廢興羅漢因果檀那資助佛智竭力及總費千萬餘緡敘為梗槩俾覽者具詳眾事於予文施誠不唐捐不唐捐集下有紹興二十九年己卯正月上元日記十四字
題詠陳文惠公堯佐游永明寺詩附郭山光峭若懸峭若懸若下注廟諱當是懸字淳祐志煙倚空樓殿白雲巔孤軒半出青松杪顥氣疑游碧漢邊惜別擬留風外燕傷秋因感雨中蟬人家掩映藏漁浦㠀樹㠀樹樹以淳祐志補扶疏沒水天痛飲豈同蓮社客狂歌聊許竹林賢忘形且盡樽前樂休憶棲巖與濟川○東坡寄本長老詩并序僕去杭五年吳中仍歲大饑疫故人往往逝去聞湖上僧舍不復往日繁麗獨淨慈本長老學者益盛作詩云來往三吳一夢閒故人半作冢纍然獨依舊社傳真法要與遺民度厄年趙叟近聞還印綬竺翁先已返林泉何時策杖相攜去任性逍遙不學禪　又病中獨游淨慈謁本長老周長官以詩見寄和云臥聞禪老入南山淨掃清風五百閒我與世疏宜獨住君緣詩好不容攀自知樂事年年減難得高人日日間欲問雲公覓心地要知何事是無還○周邠長官詩并序竊聞子瞻學士昨日飄然單乘獨出南屏回至北山窮幽覽勝真得物外自適之趣邠嘗誦歐陽公詩云使君厭騎從車馬留山前行歌招野叟共步清林閒然明公今日之樂正得於此因成詩一章上寄云放歸騶騎獨尋山直入青蘿翠靄閒謝客杖藜方自適阮公蠟屐許誰攀□愁白髮能添老須信黃金不買閒應向林泉真得趣徜徉終日未經還○鄭丞相清之雙井詩水神何時生六翮飛出雙泉江練白平湖浸月渺無邊一笑對之成揖客轆轤初動曉星橫夜捲寒瓊聲湱湱千年佛殿礎花乾十畝空庭蔭修柏問泉何事逞奇觀故向庭前作真澤昔年何塞今何通泉豈有心猶揀擇若云泉自井中來枯甃沿山有
龜拆如信地中泉自見是年何須穿土脈幡風胥動兩無憑兩無憑馮宋平淳祐志同繡各改按此詩安晚堂集不載細詮此證歸禪伯我方饒舌為作記了不相干勞刻畫寄詩更欲結茶緣付與宗風自鎚拍
顯嚴院
在雷峰塔開寶中吳越王創皇妃塔遂建院後有雷峰菴郡人雷氏故居　治平二年賜顯嚴額　宣和閒兵燬惟塔存　乾道七年重建　慶元元年塔院與顯嚴始合為一五年重修　咸淳二年於峰頂創通元亭望湖樓
題詠趙清獻公謁廣慈師詩乞得鄰州樂矣哉雪峰安靜此徘徊浙江莫謂音書隔一日潮音兩度來時新知越州也
普寧寺
在雷峰塔下廣順元年建號安吳寺　大中祥符初改今額奉
成肅皇后香火有鐵塔一石塔二
淨相院
顯德三年吳越王建舊名瑞相　太平興國閒改今額　紹興初重建佛殿有無盡意閣娛客軒一段奇軒
記文倪文節公思撰重建佛殿記繇雷峰之陰並湖而行餘里許有院曰淨相背負山麓面瞰平湖松竹森蔚景趣幽雅庭有杜鵑花數本特盛東坡先生所為賦詩也始余在學館遇勝日或休
沐時時游焉蓋院占湖山之勝而處地最僻又距城闉不遠此余所以樂數往也當是時院之堂宇雖備而佛殿自　建炎燬於兵未克修建主僧師雅指其基謂余曰吾當募眾助而鼎新之期以某年成果成也君為我記之言若無甚難者雖嘉其志許之然意其役費巨未必果如期能成也自是數年余婁膺遷擢事緒滋多無須臾閒不至淨相者已久去年春師雅忽造門曰曩所欲建殿今成矣許我記文敢請余疑其成之敏則往觀焉輪奐一新丹雘炳煥中塑像七又圖畫其兩旁皆極嚴麗顧問所以能辦此者則曰吾立志既定堅忍不移隆暑祁寒不辭勞丐謁檀施不憚煩錙銖而累之日月而積之是以役費雖巨而終獲如吾志余又以宂未暇寘思遷延踰年師雅時一造門輒伸前請最後請尢堅余益信其真能有志也人苟有志其何事不立余於此有感焉夫以余昔所嘗游之地又嘉師雅之志而有感且重於食言合是三者記雖欲不作得乎院始於周顯德閒錢忠懿王所刱號瑞相院至　太平興國三年改今額　宣和中大本禪師嘗敷法席　隆興初右街僧錄彥觀維持其徒甲乙相嗣三世而至師雅師雅永嘉人稟質純實多與士大夫游有足嘉者殿成於　紹熙元年三月記之刻則二年二月也○龔頤正書東坡杜鵑花詩貽主僧跋云蘇文忠公賦此詩逮今百餘年雖菩提寺去此不遠未知孰是然此花老榦蕭疏亦意當時物公在潁為詩有醉翁行樂處草木亦堪敬故余於此亦云且書以貽淨相院主僧紹原
題詠許參政及之娛客軒詩妙景非聲亦非色非色不應容粉飾東坡妙用去虛空大地山河等兒劇簡齋有句添蛇足雨抹晴妝要娛客皇妃塔邊淨相寺破屋荊榛十年事雅師辦得一片心化出寶坊全體備傑閣巍巍尊大士我已名之無盡意更拈蛇足扁東偏與師餉客為客地東坡仙去可無詩客來了此一段奇未雨未晴還舉似非鬼非仙竟是誰○袁參政說友一段奇軒詩清詩冷閣更佳名一段家風太瘦生東老懸知懸知懸以淳祐志補有餘樂西湖今可問前盟年來倍覺青山好老去休驚白髮更欲識箇中無盡意挑包急急看吾行○許參政及之和云一段奇中無盡意西湖風月契三生
只今扁榜成佳話佳話話宋誤語以淳祐志校他日尋詩有舊盟得失雞豚隨日了去來鳧雁逐時更癡兒尚欠梅花句已擬長歌出塞行○傅公伯壽云門外紅塵走利名菴中白髮任浮生羡師法窟能深入猒我詩壇已婁盟渺渺水光簾萬里離離離離宋脫一離字以淳祐志校梅影雪三更何人薦取真消息試鼓瑤琴一再行○張公抑云雲山爛漫本難名收拾閒情付此生出處自知無上策往來聊欲試同盟門多賢轍人便靜琴鏁師堂歲幾更六月岸巾來借榻頻遊應不禁船行○陳止齋傅良云齊年兄弟更齊名商略行藏共此生自昔從君瞻馬首如今輸我與鷗盟讀書松竹交千載曳履星辰星辰辰宋霜以止齋集及淳祐志校數五更數五更數集聽為問塞翁誰得失請無一話到留行
寶德院
法慧禪師開山楊和王存中舍地刱建請今額充三衙建散
聖節道場
正覺寺
在省馬院內　乾德二年錢氏建乾德二年錢氏建德淳祐志佑舊額羅漢院太平興國元年改賜今額
超化院超化院淳祐志開寶中吳越王建舊額下彌陀院治平二年改今額
在省馬院內顯德六年錢氏建塔幢見存
興教寺
在南屏山　開寶五年吳越王建舊名善慶　太平興國中改今額詳見南屏山舊有齊雲亭清曠樓米元章琴臺今皆廢
題詠東坡訪南屏臻師詩我識南屏金鯽魚重來撫檻散齋餘還從舊社得心印似省前生覓
手書葑合平湖久蕪沒人經豐歲尚凋疏誰憐寂寞高常侍老去狂歌憶孟諸○楊誠齋題清曠樓詩清曠樓中夕眺閒落暉殘雨兩生寒樓中看盡南山了更看西湖與北山
廣果寺
在惠因橋北　開寶八年錢忠懿王建舊額香龕　大中祥符中改今額有古佛殿　紹聖二年造　紹興閒分省試於兩浙以惠因為大試院廣果為別試院惠因藏殿柱刻尚存舊志有虛悅軒棲鳳軒山龕羅漢
六通慈德院
在長耳相巷裏　乾祐二年乾祐二年按乾祐乃五代漢紀元不應空格或乾德之譌吳越王建舊名惠德塔　治平二年改今額　嘉泰四年充皇子保寧軍節度使欑所
法因院
長興四年吳越文穆王建舊額報慈　大中祥符元年改今額古屋猶存殿內有古鐵塔錢王古井其水至甘遇旱不竭　嘉定十三年充　景獻太子欑所
寶林院
開寶六年錢鄧王建舊額總持　治平二年改今額　乾道三年充　莊文太子欑所香火院有可
賦軒
題詠張于湖孝祥詩風光風光宋光明以于湖集校獵獵上烏巾上烏巾上宋誤土集校不那西湖爛漫春借我繩牀對修竹為君一洗輭紅塵
修吉寺
天成二年吳越王建舊額瑞龍　大中祥符元年
改賜額今
安穆皇后
成恭皇后
慈懿皇后
恭淑皇后欑宮皆在其地寺內有西湖奇觀
南高峰榮國寺
天福閒建元係塔院奉白龍王祠　寶祐五年福王捐施重修請富陽廢寺額　咸淳六年安撫潛說友創造華光寶閣門廡齋堂亭臺等屋一切整備且拓徑以便登陟又買官田二百畝為僧供有五顯祠
廣教院
在南山方家峪口　太平興國二年錢鄧王建舊額香剎　治平二年改今額有小南屏山
南山昭慶寺
長興三年吳越王建
惠照院
天成三年吳越王建舊名天王　大中祥符元年改今額　紹興二年
旨充　朝廷祭祀齋宮別於西南隅建院
正濟院
乾德二年吳越王建舊名普門　大中祥符元年改賜今額
永慶禪院
慶元三年建
延長真如院
正觀元年建舊名延長　治平二年改今額
淨梵院
廣運中吳越王建舊名瑞峰　大中祥符元年改今額
清修院
廣順三年吳越王建舊額煙霞　治平二年改今額有煙霞洞大如屋窈深莫見其極後晉開運元年僧彌洪遇異人指示其處中有石刻羅漢六尊錢氏別刻十二尊足成之洞有巖曰象鼻有石垂下若手曰佛手巖
滿覺院
天福四年建舊額圓興　治平二年改今額
水樂淨化院
在煙霞嶺下開運閒吳越王建名曰西關淨化禪院後廢額徙於南山石塢
孝宗皇帝以其地賜李隶因重建佛宇發土中得錢氏時寺記龕置巖石閒　咸淳三年今　太傅平章魏國公修復水樂勝槩迺為葺治寺宇還其院額之舊云詳見水樂洞
記文大璞未彫性寂則無其執我淳源既泮性生邃有於成身是以四相盛衰三界紛擾本師世雄哀其顛墜憫彼輪迴□巨釭□巨釭巨上注廟諱而燭幽運廣筏而濟溺立善□福□福福上注廟諱當是樹字皆為方便之門舉手低頭盡是可歸之路淨化院者即鑒諸道者之所建也道者永嘉人受業於仙峰護國靈應禪院彌年苦節早歲勤身著頭陀麤弊之衣修菩薩利樂之行逢緣必作隨處立功建濠河津要之橋梁修府郭壅狹之歧路蚤臨潭廟中之靈宇宵奉園穹前之淨池其於運力供僧重言化俗苟有一善利於人樂無不為乃曰國土民安君王信向足雲水煙霞之眾缻囊盃錫之游其閒或有幻相無情塵緣將盡百衲之衣何直周身之具奚求爰尋佛言備得教旨且西土苾芻苾芻尼下至優婆塞優婆夷送往之禮名以闍維闍維之文實火化也棄餘灰於遠水免遺骨於他山牢無煩人置不有地即具以上事達於廟朝刱佛祠於湖山思祈為功德主上曰六度門中嘗聞喜捨八福田內屢建津梁勤王早立於大勳奉佛素崇於至信聞是善也忻然在懷遂奏敕與請置其所乃於鎮西關之右延壽山之陽郛郭匪遙柴水甚便命開基址式建僧居　聖上允俞錫名淨化閣紺之道興於此焉繇是芸閣勳
臣香閨貴戚府郭君子闓闠信人發心無難捨之財集事有易成之力像設畢備舍宇一周香燈含晝夜之輝鐘磬續晨昏之韻仍於院側立此力壇或願闍維不計來眾資其事用給以薪蒸利濟之門無大於此將欲紀錄不朽刊勒堅珉海闊山高莫並有為之福毫枯筆竭難書無盡之功時開運三年歲在丙午二月十日記
崇教院
開運二年吳越王建舊額薦福　大中祥符六年改今額院東有真珠泉
廣法院
在赤山開寶七年建　慶歷中重修有清曠亭後廢　淳熙四年開府鄭氏請以為庵額　嘉熙四年充　皇子齊王欑宮功德院
大仁院
廣運中吳越王建舊為石屋　宣和三年改今額有洞曰石屋鐫石作羅漢諸佛像山頂有石菴天成團圓如鑿高丈餘一名天然菴洞崖彷彿有東坡題名傳云黨禁時鐫去　咸淳二年創建觀音諸天寶閣
太傅平章賈魏公游山題名咸淳三年九月二十八日賈似道領客東元嘉史有之廖瑩中黃公紹王庭來游子德生諸孫蕃世侍
記文陳侍郎宜中撰佛閣記南山大仁院廣運中吳越王錢氏建有洞曰石屋因即為名　元
祐二年改今額洞屋豁闢衍迤凡二丈六尺曩有大知識人鐫洞石作羅漢七百餘尊士民瞻嚮歷歲浸久晶采阤剝貌像漫漶嘉定閒訓武方公俊卜竁瑞峰即院對山也日與主鉢僧文緯者游睠言石屋南山勝境不踵前芳林慚澗愧遂鳩工計匠補闕振廢由是莊嚴相貌芒張綵紛過者見者咸以頓還舊觀生歡喜心既而巖罅滴溜滋潤蒸鬱公蚤夜關心議建寶閣於洞之頂薙榛闢址穿崖引流度材孔良將命斤斧而倏不起有子武經大明愴先志未遂與母安人黃氏謀如家事迺撙費節用鼎創閣宇凡若干楹則　嘉熙丁酉之夏也輪奐崔嵬如在碧落不增歷級佛地難攀又命僧普照募緣以竟其事則　淳祐乙巳之秋也二役既畢諸佛尊嚴石屋若闢而宏南山若增而高煙霞松竹若鼓舞而導迎遂為一方偉觀是不特訓武佳城在目武經汲汲於繼志述事之孝且勸施樂成為大眾作福田利益而已不專焉是不為可書乎
惠因院
天成二年吳越王建　元豐八年高麗國王子僧統義天入貢因請從淨源法師學賢首教　詔許之遂竟其學以歸　元祐二年以金書晉譯華嚴五十卷唐則天時譯八十卷德宗朝譯四十卷共三部附海舟捨入院　元符二年又施金建華嚴大閣以崇奉之按本寺題梁云　元符二年建而呂惠卿所撰閣記乃云　建中靖國元年建今從舊志
寧宗皇帝御書華嚴經閣四字及易菴二字賜寂照法師清雅　寶慶閒建
寧廟神御殿及楞嚴祝　聖期讖堂續充　皇姑
成國公主欑所　淳祐十二年有　旨併以廣果院歸焉
題詠曹既明有懷湖山留題湖山平生親松竹亦瓜葛深期說情話跬步成契闊豈無朝夕思或以塵累奪何當淡相從長年席不割
法雨院
天福六年建舊名水心續改雲龍　大中祥符元年改今額三年佛心禪師刱法堂　淳祐十二年重刱佛殿鐘樓僧堂廊廡移立鐵塔於法堂前
趙清獻公題名資政殿大學士太子少保致仕趙閱道謁法雨禪老己未二月二十三日誌此
記文陳天麟撰佛殿記人之性本實而學佛者以性為空性者何倫理是也釋氏明心見性談空說妙紺其宇緇其衣離而父母舍而君臣而倫理之大終不容泯以此見實理無乎不在雖欲異於吾儒之教不可予初游法雨荊榛出於垣端不數年先講師支傾補罅予材之未知敬也往來稍稔知其奉母以荅歌邏胎育之恩孝養備至檐頭睦州鬼神合爪於是始知其為人因益信實理初未嘗泯而真空不空果非異於吾之所謂教者矧茲寺三百餘年蕪廢之久一旦殿宇煌煌然廊廡翼翼然窣堵亭亭然法鼓鏗鏗然鐘梵之聲時出於青嵐白雲之上予驚焉曰誰歟施者先曰吾有大功德尊天降賜僧牒公楮俾中貴人王孝先董役以成此段因緣吾朝於斯夕於斯焚修伽陀於斯於焉報恩以伸華祝予又以知孝親者必愛君均一倫理之實而洋洋然盈天地閒凡有血氣莫不尊親空虛玄寂孰能違之昔罽賓王持一枝竹插於佛前曰建立精藍竟佛云如是如是以是精藍含容法界以是供養福越江沙　大檀越所施比一枝竹供養福德可思量不不可思量佛知
一一法中具法界性一一剎中溥福德海法性不空福德性不空遍法界中無非實理如曰空虛是謂謗法惟茲寺更刱多闕尚冀檀那捐廣大施愈增河沙不可說不可說阿庾多無量福德毋以罽賓枝竹自多寺晉天福六年建初名水心又改雲龍後改法雨殿重建於　寶祐二禩制幹陳巨川捨鑄洪鍾鐵塔乃古婕妤孫氏造植於西偏後移值殿之中唐先講師即今住山都正舊廣果思公上足也思寂後寺併入慧因先公易地建幢斯所謂西沒東湧南沒北湧思不亡廣果不廢矣來謁記喜為書之
法相院
天福四年吳越王建舊名長耳相　大中祥符九年改今額
法興院
乾德二年吳越王建舊名法明　治平二年改今額
妙淨院
乾道五年建
保福院
乾祐元年吳越王建舊名保慶　治平元年改今額
淨林廣福院
慶元三年楊開府移請為菴額主僧可全創松關南泉芳桂為留憩之地
題詠姜白石夔訪全老詩并序　嘉泰壬戌上元日姜夔訪全老於此觀沈傳師碑隆茂宗畫贈詩二首深衣跨羸驂杳杳春山路入寺君未知閒看移桂樹　沈碑含秀潤隆畫出神奇道人那得此老子乃耽之　齋後與全老銛朴翁聰自聞酌龍井而歸賦詩二絕四人松下共盤桓盤桓桓以白石集外詩補研筆花壺石上安今昔興懷同此味老仙留字在孱顏孱顏顏宋頑以集外詩校　年時六月海揚塵遙見青山起白雲聞有高僧來誦呪巖前拋珓問龍君
無垢院
光化二年吳越王建舊名無著係無著禪師塔所　嘉定十四年移請今額院後有鴉鷄巖及仙人臺舊傳有三人入寺游有南塢數同泉石西霞幾疊煙雲之句人以為仙云事載夷堅志
法空寺
顯德五年吳越王建舊名資慶　大中祥符元年移額於今處
地藏院
嘉泰二年建
崇報顯慶院
在放馬場顯德四年建舊額棲真　熙寧元年改賜壽聖　崇寧二年樞密章楶奏乞充功德院　紹定三年改充　皇子永王　祁王欑所
龍井延恩衍慶院
在風篁嶺　乾祐二年居民淩霄募緣建造舊額
報國看經院　熙寧中改壽聖院　紹興三十一年改廣福院　淳祐六年改今額有龍井　元豐二年辯才大師元淨自天竺退休茲山始鼎新棟宇及游覽之所有過溪亭又曰二老德威亭歸隱橋方圓菴寂室照閣趙清獻公閒堂在方圓菴東清獻公既挂冠而辯才法師亦退居此山因以命名訥齋潮音堂滌心沼獅子峰薩埵石山川勝槩一時呈露而二蘇趙秦諸賢皆與辯才為方外交名章大篇照映泉石舊記又有月林堂巖齋風玉軒不知何人所刱龍井古荒剎由是振顯豈非以其人乎互見龍井及風篁嶺
東坡題名東坡題名坡宋誤城蘇軾錢勰江公著柳雍同謁龍井辯才元祐六年正月七日○元祐庚午辯才老師年始八十道俗相慶施千袈裟飯千僧七日而罷眉山蘇軾子瞻洛陽王瑜中玉安陸張璹金翁九江周燾次元來餽薌茗二月晦日書
太傅平章賈魏公題名靜菴丘攽賈似道乙未臘月二日來游復亨泰侍○後三十一年夏閏大丞相魏國公再登揆席少駐湖曲賜第因謁演福來此客廖瑩中陳詩川從子德生侍
記文楊次公撰院記天台宗師辯才淨老坐道場者四十年指空假中以接人其心契於聖智具戒定慧以行已其德動於幽潛真有道之士也初住錢塘法惠院之寶閣次住上下二天竺又住南屏山之興教往來學徒蓋踰萬人分傳教觀多能演其所聞開悟學者師平生未嘗輒有求於人然所至必為四眾依嚮莫不興盛蓋其有所致也余在都下時見清獻公與師倡酬偈頌已知師之
所存矣及觀蘇子瞻與師詩言其兒初弱不能行因禱師加護即壯而能行然後知師功行至矣師一日謂諸徒曰吾筋力衰疲勞於應接安得幽僻處一菴地以養餘年檀越聞之曰辯才師有退居之意吾輩蒙其德不為不久盍往擇可居之地乃於龍井山得壽聖院弊屋數楹主者不堪其居願人為代以捨去於是請師徒弟懷益主奉香火汲巾侍瓶甲乙相承以嚴佛事其院即吳越王所創國朝賜今額也檀越為師鼎新棟宇不日而成中建尊殿嚴聖像也前有三門示三解脫也鐘鼓有閣警晦明也堂曰潮音信羣聽也齋曰訥欲無言也室曰寂寂而常照也閣曰照照而寂也泉曰沖用不窮也又堂曰閒趙公致政訪師退居二閒人也菴曰方圓不執一也橋曰歸隱退以樂也沼曰滌心沼曰滌心滌宋淵以成化志校證之前後文是也淵清澈也羣居有寮安其徒也眾山環遶景象會合斷崖泓澄神物攸宅龍井巖也勢將奮迅百獸竄懾獅子峰也昔人飼虎以度有情薩埵石也修竹森然蒼翠夾道風篁嶺也　元豐八年秋余被　命陪高麗國王子祐世僧統訪道吳粵嘗謁師於山中乃度風篁嶺窺龍井過歸隱橋鑒滌心沼觀獅子峰望薩埵石升潮音憩訥齋酌沖泉入寂室登照閣臨閒堂會方圓菴從容論議夕而後還師異日遣其徒丐文以紀其本末余既與之記又繫之以詩十三章云○東坡撰訥齋記錢塘有大法師曰辯才初住上天竺以天台法化吳越吳越人歸之如佛出世事之如養父母金帛之施不求而至居天竺十四年有利其富者迫而逐之師欣然捨去不以為恨吳越之人從之者如歸市天竺之眾分散四去事聞於　朝明年俾復其舊師黽俛而還如不得已吳越之人爭出其力以成就廢闕眾復大集無幾何師告其眾曰吾雖未嘗爭也不幸而立於爭地久居而不使去人以已是非彼非沙門也天竺之南山山深而木茂泉甘而石峻汝舍我我將老於是言已策杖以往以茅竹自覆聲動吳越人復致其所有巉岭堙圮築室而奉之不期年而荒榛巖石之閒臺觀飛湧丹堊炳煥如天帝釋宮師自是謝事不復出入高郵秦觀少游名其所居曰訥齋道潛師參寥屬予為記余聞之師始以法教人叩之必鳴如千石鐘來不失時如滄海潮故人以辯名之及其居此山閉門燕
坐寂默終日菓落根榮如冬枯木風止波定如古澗水故人以訥名之雖然此非師之大全也彼其全者不大不小不長不短不垢不淨不辯不訥而又何以名之雖然樂其出而高其退喜其辯而貴其訥此眾人意也則其以名齋也亦宜乃作頌曰以辯見我既非見我以訥見我亦幾於妄有叩而應時止而止非辯非訥如如不動諸佛既然我亦如是○潁濱撰辯才法師塔碑浙江之西有大法師號辯才以佛法化人心具定慧學具禪律人無賢不肖見之者知尊其道奉其教凡居上天竺說法齊眾二十年退居龍井燕居行道者十年　元祐六年歲在辛未九月乙卯晦無疾而滅吳越之人失其所歸依奔走號慕如佛滅度乃使其弟子懷楚赴於汝陰請於太守蘇公子瞻以志其塔公曰吾固知師矣子弟子由雖未嘗識師然其知師不在吾後吾為汝請轍以公命不敢辭師姓徐氏名元淨字無象杭之於潛人家世喜為善師之生也客有過其居者指以語人曰是有佳氣鬱鬱上騰當生奇男子師生而左肩肉起如袈裟縧八十一日乃滅其伯父其伯父父欒城集祖歎曰是宿世沙門也慎無慎無慎以集補奪其願長使事佛八十一者殆其算及師之終實八十有一師生十年從其邑僧法雨出家性不茹葷血每見講堂座輒歎曰吾願登此說法度人年十六落髮受具足戒十八就學於天竺慈雲師雲門人方盛徒眾欲卻之雲曰疇昔吾夢甚異此子殆法器也勿卻師日夜勤力學與行進不數年而齒其高第雲沒復事明智韶師韶嘗講摩訶止觀至方便五緣曰淨名所謂以一食施一切供養諸佛及諸賢聖然後可以食此一方便也師聞之悟曰今乃知色聲香味皆具第一義諦因涕下如雨由此遇物中無疑矣嘗夢與其同門友元素入一寺曰妙樂有僧出師問之曰此非荊谿尊者製法華文句記處耶曰然師訪以尊者遺像相與至東閣見一梵僧趺坐不動容貌甚偉謂師曰我汝過去師也當為我作禮師拜已而覺忽若有得年二十五恩賜紫衣及辯才號蓋代韶為眾講說者凡十五年知杭州呂公溱始請師住大悲寶閣院師嚴設紀律犯者秋毫皆斥去其徒畏敬之居十年沈公遘沈公遘遘以集補治杭以謂上天竺本觀音大士道場以音聲懺悔為佛事非禪那居也乃請師以教易禪師至吳
越人爭以檀施歸之遂鑿山增室幾至萬礎重樓傑觀冠於浙西學者數倍其故有禱於大士者亦鮮弗荅詔名其院曰靈感觀音　熙寧初祖公無擇在杭言者不悅其政逮制獄師以鑄鐘事與連居其閒泰然擬金剛篦撰圓事理脫居十七年有僧文捷者利其富倚權貴人以動轉運使奮而有之遷師於下天竺師恬不為忤捷猶不厭使者復為逐師於潛逾年而捷敗事聞　朝廷復以上天竺畀師捷之在天竺也吳人不悅施者不至巖谷草木為之索然及師之復士女不督而集山中百物皆若有喜色清獻趙公抃與師為世外交親見而贊之曰師去天竺山空鬼哭天竺師歸道場光輝然師復留三年終欲捨去謂其徒曰吾祖智者聖人也猶以急於化人害於行已位本鐵輪而證止五品位本鐵輪而證止五品集位本五品證止鐵輪況吾凡夫也哉因謝去老於南山龍井之上以茅竹自覆吳越聞之爭為之築室廬具像設甓瓦甓瓦甓宋甃以集校金碧咄嗟而就三年復為太守鄧公溫伯請居南屏一年鄧公去乃歸龍井終焉師於講說不擇晝夜嘗曰鬼神威德不具多畏人晝說或不得至比夜人靜庶幾能聽嘗焚指以供佛左三右二左三右二集右三左二僅能以執其徒有欲效之者輒禁之曰如我乃可平生修西方淨業未嘗以須臾廢行成力具能以其餘見於外者非一也子兄子瞻中子迨生四年不能行請師為落髮摩頂祝之不數日能行如他兒布衣季生季生季集李者習禪觀甚辯而無行欲從師出家子瞻憐之為請於師未言其名師拒不許若知其為人者秀州嘉興令陶彖有子得魅疾巫醫莫能治師祝之而愈越州諸暨陳氏女子得心疾漫不知人父母以見師警以微言微言微宋徽以集校醒然而悟嘗與僧熙仲會食仲視師眉閒有光如螢遽起攬之得舍利自是常有於其臥起得之者及其將化入室宴坐謝賓客止言語飲食召其常所往來僧道潛告之曰吾西方業成如是七日無魔橫右脅吉祥而逝吾願足矣至五日出偈告眾七日奄然而寂皆如其素度弟子五十人四方學者不可以數計頗能以其道教化吳越至十月庚午塔成頌曰如來昔在世心禪語為教警如四大海惟是一溼性於其溼性中變化千萬億風來為濤瀾風去為湛然魚龍所游戲鬼神所出沒船筏借其力網罟取其利其上為洲渚諸國所生育其下為淵谷百怪所藏
伏東西出日月上下屬河漢觀者不能了𥈭咍何暇說如來知迷悶隨變為解釋因變所說者是則名為教彼善聞教人當知是幻爾既已知是幻則當識其實我觀世教師皆謂教是實由謂教實故則為禪所訶禪雖訶教乎終以教致禪禪若不取教是杜所入門教而不知禪是不識家也辯才真法師於教得禪那口舌如瀾翻而不失道根心湛如止水得風輒粲然以是於東南普服禪教師士女常奔走金帛常圍繞師惟不取故物來不得拒道成數有盡西方一瞬息西方亦非實要有真實處銘贊辯才心師銘咄哉此身爾生何為資之以食覆之以衣處之以室病之以醫百事將養一時不虧殊不知恩反生怨違四大互惱五臟相欺此身無常一息別離此身不淨九孔常垂百千癕疽一片薄皮此身可惡無貪惜之當使此身依法修持三種淨慈十六思惟一行不退安養西歸成無上智是為心師　元祐六年中秋寂室書與懷益○趙清獻公作辯才真贊師去天竺山空鬼哭天竺師歸道場光輝大士大悲實師焉依師乎真乎真金琉璃教宗智者法嗣韶師須彌有壞至道無為稽首慈相仰之讚之皆無妙幻豈勝言思○楊次公贊月白風清雲閒水淥犀柄金爐寄天竺老龍頭角縮寒巖膏雨人閒已霑足已霑足宋脫已字以淳祐志校跋帖東坡跋楚逵二上人書經懷楚比丘示我若逵所書二經經為幾品品為幾偈偈為幾句句為幾字字為幾畫其數無量而此字畫平等若一無有高下輕重大小云何能一以忘我故若不忘我一畫之中即見二相而況多畫如海上沙是誰磋磨自然平勻平勻勻以淳祐志補無有麤細如空中雨是誰麾灑自然蕭散無有疏密咨爾楚逵若能一念了是法門於剎那頃轉八十藏無有忘失一句一偈東坡居士說是法已復還其經　元祐七年四月二十五日靜坐帖無事靜坐便覺一日似兩日若能處置此生常似今日得生七十便是百四十歲人世閒何藥能有此效既無反惡又省藥錢此方人人收得但苦無好湯使多嚥不下祭文東坡祭辯才文并書嗚呼孔老異門儒釋分宮又於其閒禪律相攻我見大海有北南東有北東南有蘇集西江河雖殊其至則同惟大法師自戒定通律無持破垢淨皆空講無辯訥事理皆融如不動山如常撞鐘如一月水如萬
竅風八十一年生雖有終遇物而應施則無窮我初適吳尚見五公講有辯臻禪有璉嵩後二十年獨餘此翁今又去矣後生誰宗道俗歔欷山澤改容誰持一盃往弔井龍我去杭時白叟黃童要我復來已許於中山無此老去將安從噫參寥子往奠必躬豈無他人莫寫我胸
題詠楊次公十三詩風篁嶺云微風搖琅玕蕭瑟嶺上道萬箒掃晴空纖塵不可到　龍井云巖下一泓泉窈奧莫可測有時靈氣生散作人閒澤　歸隱橋云道人從此歸影不入鄽市端坐笑浮雲往來太多事　滌心沼云縱有狂風生未嘗險浪起何當招世人來此鑒清泚　獅子峰云巖風壯威猛晴雪隱哮吼無心露爪牙百獸自奔走　薩埵石云解虎錫常閒飼虎石常在忘軀度有情清風幾千載　潮音堂云潮來音普聞潮平音亦歇孰若此山堂潮音未嘗絕　訥齋云天道竟何言四序自流轉迺知毘耶離默然真大辯　沖泉云不汲泉不盈愈汲泉愈清湛然有常德隨器利羣生　寂室云白雲隔塵喧虛室太岑寂寒盡春自來鶖啼報消息　照閣云幽人無適莫乘興登高閣夜月鎖雲林春花繡巖壑　閒堂云趙公歸休年訪師翠微閒始知浮世上白日兩人閒方圓菴云地方不中矩天圓不中規方圓菴裏叟高趣有誰知○趙清獻公詩并序予　元豐己未仲春甲寅以守杭得請歸田出游南山宿龍井佛祠今歲甲子六月朔旦復來六年於茲矣老僧辯才登龍泓亭烹小龍茶以迓子因作四句云湖山深處梵王家半紀重來兩鬢華珍重老師迎意厚龍泓亭上點龍茶○辯才次云南極星臨釋子家杳然十里祝青華公年自爾增仙籍幾度龍泓詩貢茶　辯才與東坡道潛錢勰倡和詩元淨云暇政去旌旆杖策訪林丘人惟尚求舊況悲蒲柳秋雲谷一臨照聲光千載留軒眉獅子峰洗眼蒼龍湫路穿亂石腳亭蔽重岡頭湖山一目盡萬象掌中浮煮茗款道論奠爵致龍優過溪雖犯戒茲意亦風流自惟日老病當期安養游順公歸廟堂用尉天下憂○東坡云日月轉雙轂古今同一丘惟此鶴骨老凜然不知秋去住兩無礙天人爭挽留去如龍出山雷雨卷潭湫來如珠還浦魚鼈爭駢頭此生蹔寄寓常恐名實浮我比陶令愧師為遠
公優送我還過溪溪水當逆流聊使此山人永記二老遊大千在掌握寧有離別憂○又道潛云遠公吾家傑道妙非壺丘德傾龍象侶皃蓋江湖秋平生經綸學不為名相留滔滔若懸瀑下注萬丈湫昔年謝講事眾挽不轉頭刳心老巖穴百念本不浮東南望多士唯見此老優翰林天下公方外實輩流旌旗虎溪路竟日泉石游眾生病未巳師意可忘憂○又錢勰云幻泡昧空色真夢迷黃丘宦學類狂走爾來三十秋齒髮非他時歲月不我留古剎插亂石蟄龍蟠霞湫天人大導師駐錫今白頭安住善護念晚節非沈浮昔嘗謂出處未用相劣優權實分二乘股肱均九流今知攪攪者詎得逍遙游從茲許禮足尚可治幽憂○潁濱與辯才唱和詩并序轍自績溪蒙恩召還將自宣城沿大江以歸家兄子瞻以書告曰不如道歙溪由錢塘一觀老兄遺跡轍用其言既至吳中迫於水涸不能久留十月八日游上天竺子瞻昔與辯才師相好今隔南山不見乃作三小詩寄之其詩曰我兄教我過東吳遺跡山閒無處無誰信拏舟趁冬閘俗緣深重道心麤山色青冥葉未紅湖光凝碧曉無風行窮上下兩天竺望斷南山龍井龍井水中藏東海魚側盆翻雨洗凡夫隔山欲共公相見莫道從來一滴無○元淨云春去春來冬復冬幾思虛論未緣逢歙溪道賞兄遺跡勿少龍泓一老龍○參寥辯才少游倡和詩東坡跋附　參寥云猿鳥投林已寂然芭蕉雨過小樓前雲依絕壁中閒破月自遙峰缺處圓照坐不須紅蠟炬可人惟有蕙爐煙校讎御府圖書客疇昔還如此夜禪○元淨和云巖棲木食已皤然交舊何人尉眼前素與晝公心印合每思秦子性珠圓當時步月來幽谷拄杖穿雲冒夕煙臺閣山林況無異故應文墨未離禪○東坡云辯才作此詩時年八十一矣時年八十一矣一宋誤二以淳祐志校按辯才年止八十一平生初不學作詩如風吹水自成文理而參寥與吾輩詩乃如巧人織繡耳○秦少游和云遙聞隻履去翛然詩翰纔收數月前滄海盡頭人滅度亂山深處塔孤圓憶登夜閣天連雁同看秋崖月破煙尚有眾生未成佛肯超欲界入諸禪○佛印辯才倡和詩願海談訶五十年舌根功德綻紅蓮身歸龍井菴中老法是天台意外傳珠網交羅真淨土香雲馚馥似諸天因思永遠東林社未復相逢豈
偶然○辯才和云久仰真風揚四海今朝邂逅欲生蓮法燈晃燿皆蒙照佛印靈玄靈玄玄以淳祐志補孰可傳諸子叢林禪裏老十方塵剎上中天爍迦羅眼周三際豁破羣迷量廓然廓然廓字注廟嫌諱志避寧宗嫌名以淳祐志補○錢龍圖勰詩辯才天人師一意演說法猶如一雨傾藥草皆萌達甕盎及湖海各現天一月以是度眾生報身隨數滅舊龕留香燈想像瞻華髮應供無時窮龍淵莫之竭○米元章詩竹徑隨泉上山雲觸石生寶樓彈指處的的是分明○辯才十題風篁嶺云風篁廕修嶺挺節含虛心悠悠往還客孰不聆清音　龍井亭云虛亭亂石閒中有潛虬府澄湛源莫窮旱歲為霖雨　歸隱橋云謝講竺峰寺歸隱新此橋院幽結林表身老寄煙霄　潮音堂云真說無所示真聽無所聞海潮山外過妙響入深雲　沖泉云物外老餘生泉發幽巖裏自可給瓶孟不羡滄溟水　訥齋云憶昔毘耶老杜口有誰聽還聞寂寂裏其辯過雷霆　寂室云心寂寂自絕此意焉思說寒雲散空亭獨有月照雪　照閣云高峰銜皎月深壑瀉飛湍誰來白雲裏與汝凭欄看　獅子峰云獨爾羣山裏人稱獅子峰無心自哮吼顯晦煙雲中薩埵石云巨石妙掌平兀然半青嶂欽哉昔道人飼虎茲巖上　少游跋云辯才法師謝天竺講事退休於龍井山壽聖院凡堂室齋閣山峰水泉皆名以新意復作詩繼之號龍井十題其言清警發人之妙思信非世閒音也　元豐二年八月高郵秦觀為寫遺其徒懷楚刻於石
崇恩演福禪寺
在小麥嶺積慶山　淳祐八年充　惠順貴妃賈氏欑所賜今額為教院　景定三年　周漢國端孝公主祔焉　咸淳四年有　旨改禪院　太傅平章魏公施貲增造五年
聖上御書六大字為扁且益賜平江田為畝五千除其科役苾芻來駐錫多堅苦有梵行一日堂僧
曰紹祖者環薪自火趺坐儼然煙燄中探懷出偈付大眾云為我持別　平章國公偈曰靈山一別幾經春今日重來喜見君佛法一肩擔荷卻黃鶴樓前第一尊化訖舍利迸流遂塔於寺之西偏
記文馮尚書夢得撰寺記恭惟皇上　聖性仁孝思皇繼述政教肅穆神天億寧繇即祚以來亦既六載凡可以厚倫紀發幽潸咸用其極其諸布善因資冥福惟禮制人情之中以承先志焉粵先皇帝在宥以戊中年六月詔有司備禮葬惠順貴妃賈氏於積慶山之原蓋是山自天目蜿蜒邐迤清淑磅礡面金鐘腋龍井並湖諸峰勢若拱揖迺建寶坊　賜名崇恩演福教寺越十四年壬戌周漢國端孝公主薨　公主　妃所出也遂祔於右爾來若干年矣若稽舊刻錫之上腴資薦　惠順甚備惟　端孝未果輟賜　上心慊然及是益以吳門田五千畝蠲其科繇以崇　先帝割愛遣育之意始改教為禪　宸奎昭回燁填龍象時　太傅平章魏國公發大施舍建無量福海薝蔔林易丈室而東堂廡寮位內外煥列種種嚴備最上殊勝法筵請眾延領十方弘誓圓成將邁南北兩山開闡無遮續續未艾以廣　上恩命僧可湘主寺事一日杖錫來謁記合眾言曰爾時韋提希娑竭龍女現身淨妙住無垢世界普發人天我今承旨掌大總持即無垢圓與佛三世毫剎相涵名義脗合端的福緣無有際斷如是故攝末歸本由漸而頓願演諸法一妙音周遍現界夫佛廣說經法以眾生希望煩惱不一故為彼異解令離心意識無上菩提義則不墮今摘葉尋枝紛籍諸境利根蹉過鈍根難入如嚼鐵橛不知毗紐我無一切心何用一切法今大善知識具大力量成就善慧希有功德饒益化利歡喜畢具會同諸智同一性故無為實相由頓而圓可無宣示以永勿墜夢得學自孔氏無外聞見惟方寸心不殊三昧諸學佛者悟無無法是大圓覺如水中月不出不入無所於名強名曰禪大和尚自毗婆尸祖祖相傳迦葉微笑不是罔人至南能法嗣厥徒萬億今予大善知
識自佛地來照見正覺汝往攝大眾滿體精神方能點勘譬如落種一旦觸發如桶底脫得無生息是法界性自相應當證上乘如是我聞從上訓典儒道釋一理儒門廣大平實為善具足性義汝諸佛祖偈言在明真諦唯無所住而生其心即佛心印歸哉是為記
旌德顯慶寺
在小麥嶺　嘉定初
恭聖仁烈皇太后建充　后宅功德院
寧宗皇帝御書扁
理宗皇帝益買田以賜凡三千畝有奇
聖上為盡復其賦今以奉
恭聖仁烈皇太后神御有清壑亭靖雲亭
太傅平章賈魏公留題咸淳三年九月二十四日賈似道因展先墓為泉石一來客束元嘉廖瑩中俞昕黃公紹王庭子德生諸孫蕃世僧法照智印祖印文珦
積慶教忠寺
在小麥嶺　端平元年金樞密淵刱建
理宗皇帝御書積慶山及藏書閣六字以賜又賜寺額曰積慶教忠寺有君子泉在寺之前曩以歲旱居民乏水父老因鑿泉得古碑曰君子泉天一泉在寺之左隴下清泠而甘平鼎山在外門之左
史／地理／宋元方志叢刊／淳熙嚴州圖經　宋陳公亮　修　劉文富　纂／太上皇帝初授節度使制(P.4277-2)
太上皇帝初授節度使制
宣和三年十二月壬子制曰周封同姓以親賢式厚深根之固漢尊二等而立爵載圖磐石之安朕隆紹慶基端膺駿命永錫胙嗣肇開第室之榮對揚王休申畀國章之寵丕昭顯冊亶告羣工皇子檢校太保鎮海軍節度使開府儀同三司廣平郡王食邑九千四百戶食實封三千戶御名日榦分暉珠潢疏潤第一葉陰七行珠潢疏潤疏疑作流斯干協吉茂嶷嶷之奇姿典命陳儀稱煌煌之華芾聰達蘊自然之質陰八行聰達蘊自然之質　原作聰建案聰建不可通聰達有才見漢淮陽王憲傳聰達方直見後漢蔡邕傳辯知聰達見說苑清則聰達見道德指歸論其外尚多今改藝文成不習之能詩禮雅言允迪聖門之訓堯舜正道率循嚴傅之規既進冠以重嘉宜遵年而出閤班趨萬玉行
瞻極以來朝堂敞旅楹既環宮而列邸載侈褎崇之數益彰振厚之風胙南土之山川佩真王之印綬面槐辨位聯保職於三公先乘啟行總戎麾於兩鎮併疇圭賦增渙渥恩於戲建國以親諸侯義重本支之盛述職以朝天子贄資蕃翰之良其祇服於朕辭以永綏於爾祉可特授太保遂安慶源等軍節度使進封康王加食邑一千戶食實封三百戶勳封如故
史／地理／宋元方志叢刊／至元嘉禾志　元單慶　修　徐碩　纂／卷二十一／碑碣六(P.4568-2)
嘉禾志卷第二十一
碑碣六
南四鄉記
開禧三年鑰方挂衣冠又苦𨂂盭之疾臥家待盡孟秋月末郡以邸報來使兒輩誦之有臺評論嘉興府華亭縣之四鄉利病深切著明為之矍然而起誦之數過仰歎曰皇上勤卹民隱宵旰不遑而耳目之官洞察田里之細微徑以徹聞不旋踵而報可古所謂諫行言聽膏澤下於民非此之謂邪於是時仲舅汪文昌之子立中為宰恐其有累亟以書問之得其報曰此出於殿中侍御史葉公之奏非特為一邑無窮之利立中與同寮亦與有大幸於斯焉士民方相與為葉公立生祠於縣庠因請為記且敘其事始及積弊之實大略邑中歲造煮醞額止四萬緡紹興十八年有邑宰醞過倍增至十三萬有奇科抑之害自里正市井道釋醫卜下至倡優無有免者吏胥以次差等其長歲或至二百萬錢賕賂肆行公私交病吏逃民困官曹無以塞責動輟科罰重征倍稅日甚一日參政錢公邑人也既登政路盡以告於孝宗皇帝宣諭漕臣韓彥質俾有以寬之先是張涇堰壞海潮大
入雲閒胥浦仙山白砂四鄉蕩為巨壑漫及蘇湖秀邑不復可耕乾道七年朝廷不憚重費大興修築海患雖除民力愈竭斥鹵未清租稅全失至是歲久農民漸歸故業可以起賦猶未忍盡復舊貫量估米直使之樂輸會計四鄉夏稅折帛為緡錢二萬苗米近三萬斛斛三緡合為九萬於內以六萬五千三百十九貫充一歲月解之數以補酒額分隸發納尚有增額三萬貫有奇皆不可催足之數又盡蠲之自淳熙六年為始四鄉之賦既輕而易輸三十餘年科抑之害一旦洗去感被寬恩闔境為之鼓舞今又將三十年而四鄉復成大敝副端舊寓茲邑深知底蘊其論年來曲折如燭照數計之明謂既以補額外之酒錢遂分入月解之額府已均定不容少虧春催夏稅夏催秋苗是蠶桑未動而責以折絹銍艾未施而責以折苗殆無此理其尤害者遇有災傷如今歲既旱而蝗他處皆有蠲減此獨不與而征催益急別置牌引名色至不可縷數欲下漕司及本府措置每歲別委官專催四鄉二稅徑解所隸不許邑官干預仍除去板帳中酒錢之數起催輸納並從條限給鈔無得稽遲災傷均與蠲放民賴以寬錢又無欠邑亦易辦一
舉而三利具焉上意開納旋即施行立中到官固已歷究本末無路自達又以四鄉所輸每歲多不及額邑為補足尤難支吾天假之幸有此際會且蒙俯察其來已久非今日之罪略其前日不得已之過而禁其將來可謂曲當矣官寮吏民交口相賀郡太守程公卓喜斯邑之少寬戒飭上下奉行惟謹立中深恐後人不知其詳願書而登之石葉公名時字秀發嘗由甲科入四明幕府其孜孜民事有年矣嗚呼求民之瘼推此心而廣之下轉上聞以時罷行皆能如此斯民其有瘳乎故不以老退為辭而直書之下元日龍圖閣直學士通議大夫致仕奉化郡開國侯食邑一千戶樓鑰記
祭滬瀆龍王文
維景祐五年歲次戊寅十一月癸巳朔越五日丁酉兩浙諸州水陸計度□運副使兼提點市舶司本路勸農使及管勾茶鹽礬稅事朝散大夫太常丞直史館騎都尉賜紫金魚袋葉清臣謹遣供奉官商量灣巡檢劉迪以清酌庶饈之奠致祭於滬瀆大王之神清臣濫被朝恩出持使斧觀采風俗詢究利病上分天子之寄下救斯民之瘼職思其守靡敢怠遑眷惟
全吳舊多積水加以夏秋霖潦田疇污沒浩浩罔濟人無聊生聞諸鄉老之言患在盤龍之匯但陵谷遷變枉直倍差水道回遏湖波壅滯自乾興以來屢經疏決未得其要不免為沴蘇秀之人皆云神故有廟在江涘錢氏有土祀典惟寅霜星貿移棟宇崩壞官失檢校民無尊奉自時厥後歲亦多水且謂神不血食降災下民清臣躬行按視徇人所欲乘乎農隙釃此江流神果有靈主斯蓄洩敢告無風雪無瘥癘舉鍤而土潰決渠而水降改昔沮澤化為壤田即當嚴督郡縣修復祠貌春秋致饗蘋藻如故若疲吾役夫不能弭患則我躬不閱皇恤於神惟聰明昭格無忽尚饗
吳郡征北將軍海鹽侯陸府君碑
君諱禕字元容吳郡吳人也昔龜鳳啟符媯□□襲□□之胤世為諸侯或家於陸鄉因氏姓焉顯考吳故左丞相□聲聞於海內君繫遠祖之懿緒承洪族之清□嵩嶽降其神淵瀆協其氣是以景靈咸贊奇姿挺傑合九□□性聰苞五□□□叡故能□□大業□經□德指瓊雪而□□行瞰雲霄而勵峻節若夫惇經好古玄□圖□則思□□□之□神入幽芒
之□□□□而識其機苞萬品而□其指也爾乃披褐林□□遲養真值□□求士匪□□□□□□藪沈網繞□□□□□石之□幽澤無散髮之□君□斂節降志屈□從時赤烏六年徵宿衞郎中□□□□□遷左郎中治書執法□中校尉立義都尉五官郎中騎都尉遷黃門侍郎君克明□憲允亮納言□□□□□封海鹽侯加裨將軍行左丞相鎮西大將軍事於時基辰□御江河與宗皇晉藩平南境有□□□□□□□□君征北□□□□□□□□□□□□□則儒色溫□武弁則□氣壯爾乃撫戎廟算量敵□□□□□北攻前□□□□□□□□□□□彼場□憚威之□也及其委戈執□入賓皇儲若珍衽席講道論□□□□□□□□□□□□其□□□世俗方昏日月不照鴟梟□□豺狠競超君恥甯武之詳愚厲祖考之烈□□□□□□□以□□□□□□□□□興遘貝錦疾□合米□受侮以遐遷永肅□於積祀到大康之□□□□□□□栖□□水□□□□鱗君將□□□之蟠奮朝陽之羽□□箕之入周陳洪謨於晉宇享年不永春秋知命□□而□夫□□君德□銘大勳今之通義人道之□
事也君元子西曹章安二縣令奉車都尉銜仲子□□□□大夫□□掾□□子散騎□郎前將軍歷陽宣威二郡內史喑仰堂構之遺蔭蒙析薪之負荷詠□□□永思感蓼莪□□□□□山以代君命執翰以裦德庶同輝於日月垂永照於罔極也乃作頌焉其辭曰
皇綱不□天裂地□煌煌南基敵輝北辰桓桓□□□命作□龍嘯江□威響北振運否承泰六合□一帝鑒海嶽求其隱逸將彈南冠入亮皇室我翼永輝□□□折何用不德命此執翰鏤金作頌億載不刊泰甯三年歲次乙酉十二月壬戌朔一日壬戌立
唐朝散大夫護軍行黃州司馬陸府君墓誌銘
君諱元感宇達禮吳郡吳人也昔者舜嗣堯曆協帝初以闢門曰育姜姓賓王終而有國其後俾侯於陸開錫氏之源作相於吳纂承家之祕玄德之緒莫京於代曾祖慶梁官至婁令入陳三辟通直散騎侍郎皆不就祖士季陳桂陽王府左常侍隋越王府記室皇朝大學博士宏文館學士父謀道皇朝周王府文學詳正殿學士並茂稱奕代餘慶資身擢慧葉而增芳飛靈波而益濬去官辭辟語默稱賢函席曳裾文
儒繼美君生而敏慧長而溫良識聰朗而惟深體矜重而不野宗族愛而加敬鄉黨狎而愈恭始以資宿衞解褐韓王府參軍事以丁憂去職服闋值國討狄軍出定襄戎幕擇才君為從事文武吉甫斯之謂歟尋為婺州龍邱丞贊貳有能風俗時變遷睦州建德和州歷陽二縣令育人去殺訓物齊禮子游絃歌武城歎其焉用仲康鳥獸中牟稱其仁及尋加朝散大夫除黃州司馬到官未幾以神龍三年七月二十日遘疾而卒春秋七十有五天不與善神無福謙不其悲哉粵景雲二年三月初一日葬於崑山禮也初文學府君以擅班固漢書敕授舒府侍讀君少傳其學老而無倦此易所謂幹父之蠱詩所謂聿修厥德者也嗣子南金等哀號弗及孝思率至卜兆是營封樹持永憂陵谷之變託詞頌休銘曰
簫韶儀鳳觀國賓王我祚光兮東有齊土南入吳鄉我族昌兮自君嗣業履素含章我譽臧兮內遊藩邸外埽戎場我才揚兮為丞與令化洽三方我人康兮天子命我我朱孔揚佐於黃兮美志未極盛圖云亡訴穹蒼兮碩德休聞地久天長永無疆兮朝議郎行右拾遺靳翰撰
唐朝散郎貝州宗城縣令顧府君墓誌銘
公諱謙字自修其先吳郡人季歷丞相肅公之後也漢魏以降蔚為茂族史譜詳載此得略而述焉大王父諱希揚登州軍州事衙推王父諱彭饒州司戶參軍先府君諱行大宣州甯國縣丞先太夫人吳郡陸氏公即先府君冢子也公體質魁梧風神朗秀溫其圭璧凜若松筠粵在綺紈質性端敏卷舒退進逾於老成早歲舉明經三禮二科洞達微言貫穿精義獨行不合時流所排晚節以談笑曳裾歷諸侯上客魏帥何公一見若平生交表公高才請宰劇郡由是褐衣拜貝州宗城縣令公以我虜之地民俗驕愎非鳴琴可齊實展驥仍乖理張翰之扁舟企陶公之遐躅浙有勝地雲閒故鄉豹隱鴻冥韜光晦迹其有巖廊彥士山㠀逸人每披霧見天開雲覩雉莫不高山仰止如不及焉噫人皆知麟鳳之為瑞而不知善人為瑞也不使公執政當路於時元龜□□不泯於將來盛德必鍾於後嗣誠造物者大誤彼蒼生之不幸乎嗚呼夢感兩楹釁生二豎以咸通十三年歲次壬辰六月二十有八日丁卯啟手足於蘇州華亭縣北平鄉崧子里之私第享年六十有七先是公於第之南
隅列植松楸有公叔□之想焉明年歲在癸巳十一月二十四日乙卯灼龜析蓍姑遂先志窆於茲原禮也夫人弘農楊氏貞順婉約閨門楷儀精爽撫孤罔不適禮僎滁州全椒縣尉先公而逝女一人適明州象山縣令張夔男六人長曰寰杭州鹽官縣尉次曰台常州晉陵縣尉次曰占旁州館驛巡官試左武衞兵曹參軍次曰實鄉貢明經次曰滔次曰潛皆在嬰幼唯實與滔曰公之胤咸能處人接物孝悌治身動惟直方靜必溫克奉詩禮之明訓在邦家而有達是使聯榮清途列羽霄漢有後於魯斯其比歟女二人長適吳郡張聿之經明出身解褐蘇州華亭縣尉次許嫁吳興姚安之登童子學究二科再命為東宮舍人率皆禮樂名儒簪纓盛族公之中外姻表輝映當代不可一二而言也嗣子寰欲嗣續之不絕感陵谷之或遷泣血號泣請銘幽石恭為銘曰
愷悌君子兮如珪如璋鳳鳥不至兮麟出罹殃彼蒼不仁兮曷為其常甘泉倏竭兮風燄摧光孤惸灑血兮行路淒傷青烏告吉兮甯神高岡
勝果寺妙悟禪師碑銘
呂益柔撰
師諱希最俗姓施世為湖州人其母感異夢而生乳
中遇相者曰是子骨法異常勿染於俗因舍之出家依郡之廣化寺僧寶新為師四歲遇天禧霈恩祝髮受具足戒十五歲學天台教於錢塘名師慧才盡傳其學悉明奧義慧才善之曰天台教門又得人宗風益不墜矣擢居上首緇流競名者愛而畏之號曰義虎治平中遂挈經笥來講秀州青龍鎮隆平之塔院師平日不特講說而已其舉動語默必與其法相應而後已名實既符道俗咸嚮講塔院者累年一日不得意於鎮宰即拂衣去之霅川師既去學徒什伍散矣昔之妙香寶華之所一變而為積塵茂草之場信士過之莫不徜徉重惜師之去也鎮宰替師復來則不復主持矣遂買居於勝果寺講說如初寺僧子雲之室夙有崇師乃咒塊土擲於怪室中須叟得片紙書曰今被法來遣難舍法力沒余當復來於是甯息者累日其後擊物颺火變怪大作子雲惶怖復請師禳之師至怪所訶之曰汝果何物耶得非未離幽壤之苦將丐慧力以求生者耶何為擾人不已耶汝不聞惱法師者頭破七分乎為之講說輪迴因緣仍令眾僧聲咒以破其罪障俄而空中轟然有聲視之得朱書數十字自稱有漢烈士沈光大略止悔過謝罪自蒙
懺解中夜已生他化矣師謂他化天也嗚呼怪哉余嘗讀高僧傳至於法蘭精勤經典山中神祗皆來受法人謂德被精靈余竊疑其誕及覩此則知佛慧神通足以斥陰妖之靈響拔重泉之沈魂明暗兩塗各獲安利夫怪者聖人所不語將為後世好誕者戒也然孔子嘗謂敬鬼神而遠之又曰幽則有鬼神是豈以鬼神為無哉今沈光變現顯顯若此則凡包禍心以欺諸幽者得不聞是而懼乎此余所以雖怪而必書也師臨終尚說法作偈頌優游坐亡時元祐庚午季秋六日以其年孟冬十八日闍維得舍利數十瑩采陸離臘七十三壽七十六其徒寶覺惠圓惠軫用浮屠法散骨於水因求文以貽不朽銘曰
禪律雖殊歸則同揆冰泮雪消俱成一水師之持律古佛是擬聞思惟修小不逾咫講明妙教名流伏膺解破幽障沈魂獲升利物既足坐躋上乘慧績若此宜以銘稱
世非無怪也聖人不以語諸人然易曰精氣為物遊魂為變是聖人固已言之矣勝果寺擊石颺火之妖豈非精氣為物遊魂為變者乎宋之天禧距漢已千百載所謂烈士沈光者精魄猶未化其可
信耶其不可信耶抑它有憑附而然耶最公法師以大乘力濟幽塗苦使魂氣有所之而妖怪不復作是亦不可謂難矣其徒刻之石以大其說以永其傳無證修公出以示余且言佛道慈悲其有徵驗者如此故為之書時至元癸未清明後二日承務郎慶元縣尹單慶謹識
寒穴泉銘并序
守臣毛滂撰
歐陽文忠公為大明水記云山水上江水次之井為下山水乳泉石池漫流者上然余客東都時日從定力院取井水煎茶此井不知有山泉否而味乃與惠山等至衡其輕重則定力之水輕是此井甯肯出山泉下哉至載劉伯芻謂水之宜茶者有七等又載李季卿論水次第有二十種惠山泉蓋居其二文忠公以為不然雖余亦不以為然也蓋水之在天下者人安能盡知之顧可使不知之水又盡居七等二十等之下乎水之良不過甘也一甘而第為二十差為七等又遂以為天下無水而高之是當欺我秀州華亭縣有寒穴泉邑人知之者鮮縣令姚君汲以遺余余始知之問此邦人則多不知也取嘗甚甘取惠山泉並嘗至三四反覆嘗略不覺有異是就余所知則惠
山寒穴相望裁二百餘里閒蓋有兩第二泉矣嗟乎論水者談何容易景祐中相國舒王有和華亭縣令唐詢彥猷寒穴泉詩云神皋洌冰霜高穴與雲平空山渟千秋不出嗚咽聲山風吹更寒山月相與清北客不到此如何洗煩酲此泉雖所寄荒寒宜因相國詩聞於時然亦復未聞也余恨前人之論水者既不及知之余欲以告今之善論水者為作銘云
泉之顯晦　豈亦有數　生此寒穴　與世不遇
美不見錄　為汲者惜　泉獨知洌　不計不食
書朱象先畫後
松陵人朱君象先能文而不求舉善畫而不求售曰文以達吾心畫以適吾意而已昔閻立本始以文學進身卒蒙畫師之恥或者以是為君病余以為不然謝安石欲使王子敬書太極殿榜以韋仲將事諷之子敬曰仲將魏之大臣理必不爾若然者有以知魏德之不長也使立本如子敬之高其誰敢以畫師使之阮千里善彈琴無貴賤長幼皆為彈神氣沖和不知向人所在內兄潘岳使彈終日達夜無忤色識者知其不可榮辱也使立本如千里之達其誰能以畫師辱之今朱君無求於世雖王公貴人其以何道使
之遇其解衣磐礴雖余亦得攫攘於其旁也元祐五年九月十八日東坡居士蘇軾書
史／地理／宋元方志叢刊／乾道四明圖經　宋張津　等纂修／卷九／記一／重修御書閣記戴覺(P.4930-2)
重修御書閣記
戴覺
中興天子以柔道理天下留意稽古禮文之事肆筆成書雲昭漢倬刊之翠𪻓與六經並傳寵錫成均徧頒侯頖悉創閣以謹其藏四明御書閣規模雄偉甲於淛東肇建於紹興戊辰歲務在速成不暇擇木屹然數柱上貫層梁閱時未久蠹腐弗支生師所處日夕惴焉非所以稱臣子尊奉之意臣覺承乏典教首請於郡願易而新之守臣姜師仲清心奉公慨然曰是豈可因循乃即委官度材之美募工之巧役不旬日輪奐一新爰率僚屬涓辰奉安飛榮四翥江山助妍琅函寶軸交相輝映縉紳韋布歡忻鼓舞而相慶曰偉哉煌煌乎不朽之盛事一方之壯觀繼自今以往神物護持其萬億年無有壞先是閣有記臣謹拜手稽首紀重修之歲月云紹興二十七年秋七月謹記
史／地理／宋元方志叢刊／延祐四明志　元馬澤　修　袁桷　纂／卷六／人物攷下／史忠定十二先生贊／桃源王公先生(P.6221-1)
桃源王公先生
公脩隱德　約處桃源　文肩李杜　行踵淵騫
教育千里　執經滿門　天之報施　煌煌後昆
史／地理／宋元方志叢刊／延祐四明志　元馬澤　修　袁桷　纂／卷十三／學校攷上／本路儒學(P.6297-1)
本路儒學
開元二十六年明始治州學宜隨州立矣寶應廣德閒州毀於袁晁之亂貞元四年王沐始建夫子廟太和七年于季友以開元裦封文宣王冊文刻石天禧二年李夷庚移學於子城之東北建炎兵燬先聖殿獨存郡人林暐首捐金錢數十萬紹興七年仇悆卒成後為明倫堂東齋曰上達廣譽造道西齋曰登賢成已時升十九年徐琛即明倫堂之後建稽古堂堂之上舊有五經閣閣燬經亡後以藏宋御書岳甫守郡復置成德齋後以置養正齋皇朝至元十九年火僅存外門二十九年本道廉訪副使陳祥即閣基立尊經閣有記二十年鄉之儒士裒力新明倫堂至大二年舊殿以民居為之弗稱副使趙宏偉勸士重建有記復新儀門泮水東教授吳宗彥建賓序齋【刊誤】　[本路儒學]　賓序齋各本無齋字前據敬止錄引補今按下屋宇條亦但作賓序五閒葢序字讀如東序西序之序非序賓之序也齋字當刪養蒙堂在廊東史復伯吳宗彥等建先賢祠堂【新校】　[本路儒學]　先賢祠堂盧本另行起舊有五先生祠楊杜王樓王後增陳忠肅豐清敏高憲敏林侍郎保汪尚書大猷復增郡守六人李夷庚仇悆趙伯圭岳甫程覃趙師嵓教授一人周粹中淳祐中顏頤仲復祠張宣公呂成公陸文安舒文靖沈端憲楊文元袁正獻是後立祠宂雜今不復著而九先生祠迄不敢廢王尚書應麟始
立傳為記以奉聖旨崇祀復設二亭在外門東西公廚土祠廳舍凡學所當備具者略弗書射圃以宋孝宗頒射義魏王判郡立今為教授廳
李璜重建州學記
四明據會稽之東抱負滄海枕山臂江重阜崇嶺連亘數千里其浸不淫於海而瀦以為湖山川之勝雄傑茂異所以人材英拔比他郡為甲至於後進縫掖往往冰玉秀整廉利好學葢自祖宗以來名公碩儒文詞為諸儒倡者搢紳至今誦之郡舊有學制度甚偉建炎胡虜之禍鞠為茂草而先聖之殿僅存扶持傾欹不庇風雨荒榛斷址使人愴然懷舊而悲焉今新昌石君延慶光錫學問淵博連中三科四方望風欽矚願得執經席下以丐餘論紹興五年實掌是邦之教事居無黌舍食無粱肉水火器皿之用凡百不備學者猶且負笈而來棲於敗屋之下絃誦之聲不絕葢其風俗好學如此會太守仇公以次對出鎮恭致天子崇儒右文之意歲時嚴奉牲幣盛服搢笏祠於庭下將事既畢延見諸生酌以酒醴每病餼廩不充以為公私之患明年政成迺斥公帑百六十萬又丐於耆舊鄉老得錢八十萬始益賦入助其供給復
以辜榷廢材瓦木竹杆凡十萬九千六百有奇益以調度之餘四百萬錢以為梓匠丹堊之費初立重門兩序敞其後以為講議之堂葢其東以為庖湢之舍閈閎深麗翼飛瓦聳神位像設籩豆俎簋煥爛一新於是泮宮之制具體克備既落成率諸生行舍奠之禮是日鼓舞歌詠莫不稱頌仇公之德又以石君超詣之材屑於細故針抽縷績以至於斯也竊嘗謂古者有國有鄉必立學校葢非苟然而已以為君子之居而禮義之所從出也為諸侯者於此虖受成遣師以服遠人為士大夫者於此虖游燕休息以議政事執政者又從而究其言善否因以改行下至遊士冑子編戶庶民莫不雍容進退於斯講求先王之道皆得興於禮義及其秀傑穎脫則又論而升之俾之為天子政事之臣此所以學校官府初無二體而三代之上家塾黨庠遂序國學如是之設也後世先王之道不明武吏以殺伐暴悍為能文吏以簿書期會為重其閒深文刻害便法自營者則悠悠之譚指為廉正怙其鷙忍以投時好如蟲食木中傷敗冲氣卒至穿穴侵漏與本俱傾而莫之知也大抵自漢以下承暴秦之緒維持固結之道一切主於法令劫持天下
使不能去無復父子君臣之愛一旦潰敗不可鈐柅誠以平昔用法便文之積也今承漢唐之後去古益遠為吏者視斯民如仇讐居官者指公府為傳舍朝夕從事米鹽錐刀之末為治之道追胥箕斂耳非復有文學禮義之說也至尊憂勤於上隆師重傅以明先王之道而六經之旨不行於士大夫之閒處心積慮官遷畱滯而止士之游於庠序者截決經史取青媲白以待有司之問更相告語惟恐趨赴功名之後此道之所以不明而先王之跡幾於熄也如是而望風俗之醇厚億兆之孝悌忠信難矣郡之有學始曰禮義而先王遺風餘訓標準在是為政者尚指以為不急之務亦已甚矣四明環地千里浮屠老子之宮無慮數百區窮極土木以享侯王之奉然以州郡之力學校之事求數十楹以庇其徒而囏難勤勩積歲十數不克有成良可歎也今仇公適丁搶攘之際撫臨一方未及報政而公私便利風化醇厚無廚傳過客之事而有恭儉率循之益為善者有所恃而不懼姦宄小人知所畏憚而不敢自肆是以風颿海舶夷商越賈利原楙化紛至遝來波濤讋伏山谷休靖盲風怪雨不敢輒作迺能於此之時以其餘力及于學
校養育人材用為異時興起太平之資其所以忠於國家惠其儔類之意深矣又能斥其帑藏之積勉勵郡寮上下協同以濟登茲其用心可謂知所先後不忘其本者哉雖然善始者未必善終能作者未必能述今公於此可謂勤矣若夫因卑為高積微至著使之日增月益以至熙盛則又有待於後之君子賡繼存愛之而已此則仇公之意亦郡人所望於來者也故併書之以告紹興七年□冬閏十月甲申謹記
鄭耕老重修州學記
國朝慶厤中詔天下皆立學按唐貞觀詔州縣作孔子廟四明學區暨建炎火於胡僅存先聖祠貌有斷碣三考唐開元封文宣王太和七年始立石紀所封遺製廟經寇毀貞元四年刺史琅琊公重建刊石文有追贊明皇者太和四年修廟六年亦誌於石今登科記述天禧中李侯夷庚崇庠序父老傳移學於州治東北即李也邈乎罔究經始之日至改作續修竟與貞觀慶厤相先後紹興七年郡將仇公徽學憫建炎之厄乃建門結堂翼以齋館蕩穢披榛未遑宏固更二三紀新故等敝耕老辱典教具聞於府使君【刊誤】　[重修州學記]　府使君使字盧無趙公閣學力欲興之未及而去越明年直閣張公下車
復疏曲折以請公嗜學樂儒隨假之資鳩匠市材惟恐後蠧者撤撓者易支傾墁罅葢飜欄植有儼其新使人生敬以乾道三年六月辛巳始事閱月既望訖工率諸生釋菜奉安睟容畢禮歷階升堂行揖遜講中庸申以泮水士儒勸喜芹藻生春耕老職乃事不敢不謹書以詔將來云謹記
王應麟重建大成殿記
天子初郊見之歲法駕視學謁欵先聖隮曾子子思侑饗建首善風四方罔不丕式彝訓越再歲吏部尚書洪公燾以敷文閣學士來牧四明秋舍奠於學顧瞻禮殿梁棟陊剝喟然曰大哉聖人之道於穆不已惠我無疆矧東漸於海遠遡洙泗簪紱之盛儗鄒魯職在宣化弗惟道原是崇曷克稱明詔若稽郡乘舊夫子廟肇自唐貞元四年至今四百八十餘年矣元氣回復理若有待明年實咸淳紀號之六年迺鳩工飭材而鼎新之穹棟碩楹奐弈嚴敞視昔有加焉某月日虔妥用幣衿佩雲集相與端拜而議曰吾邦自慶厤諸老淑艾後進乾淳大儒闡繹正學孝弟修於家而仁遜興齒德尚於鄉而風俗厚理義明於心而賢才盛善信充於已而事業顯成我者夫子也聖天
子立教於上而夫子之道益尊賢師帥迪教於下而夫子之道益彰夫道者治之本其功與天地竝世之言治者謂古道不可以御今先政刑後教化道寖微而俗滋薄獨我公眇覿天衷民彝之統紀急眾人之所緩可謂知本矣昔魯僖公能修泮宮威德所被至於海邦夫子列其詩於頌而先儒傳春秋則曰學校為國之先務雖用民力不可廢也故不與新作南門槩書之策今公茲舉合詩春秋之義豐道扶教作新數百年幾墜之緒盛德至善百世不忘也於是郡博士請書成事於石應麟世家於鄞幸得從先生長者後升堂而聞金石之音入宮牆而見宗廟之美惟遊於聖人之門者難為言曷敢贊一辭竊嘗聞之論語始之以君子終之以君子學者所以學為君子也凡我同志服膺聖訓陟降庭止昭格不違上以承天子之休德下以篤師帥之善教罔俾克廣德心專美魯之多士尚其懋哉朝奉大夫祕閣修撰新知徽州王應麟記
王應麟重建學記
四明自唐為州始有夫子廟宋始建學規模豐敞棟宇穹崇庠聲序音冠於左浙英俊之域紱冕所興文
獻蓋彬彬矣至元十九年春學燬於融風教授潘夢桂黃裳吳宗彥史復伯歷載繕葺經始禮殿門廡齋舍寖以略具講經有席養蒙有堂皆草創未就二十八年冬肅政廉訪副使陳公祥下車謂博士諸生曰化民成俗勸學為先嘗聞疇昔輪奐之盛意不止是盍飭工掄材以復舊觀顧儀門庳隘弗稱從祀容服弗嚴越明年夏鼎新高閎賁飾貌像六旬而畢二堂亦告成又惟斯文與天地竝立必華榱岑樓式毖厥藏因重建尊經閣五楹里士忻然競助教授蘇君焱撙約學廩續其不給秋九月閣成嶫峨壯偉衿佩聳瞻咸曰六經如日月陟降庭止惠我光明恢人文以迪化原維賢使者之德請識成事於石維諸侯之學載於禮詳矣在易臨之象曰君子以教思無窮澤上有地猶君子之近民也近民則禮達而教行建其牧立其監有師保之義凡以存天理淑人心而已矧是邦為詩書之鄉逸民之黃純孝之董文士之任自漢以來為美談慶厤諸老模範後進淳熙大儒闡明正學惟聖賢是式惟德性是尊小而洒掃應對大而格物致知目濡耳染充然有得每歲孟春衣冠濟濟齒位秩秩司徒之教偷黨正之禮飲流風遺俗猶存未
墜南豐曾公忠肅陳公繼為守貳表率薰陶東諸侯莫逮焉春秋大復古學之復道之泰也夫不農不工何以謂之士非老非釋何以謂之儒行已有恥尚志仁義士之實也為君子儒夙夜彊學以待問儒之實也游於斯肄於斯盍亦踐其實副其名乎郡國有學昉於漢二千石所察惟曰好文學敬長上肅政教順鄉里三代攷行之意藹如也因作新之機而日新其德業孝悌忠信為根本明誠敬義為準的始於離經辨志成於知類通達用仰承菁莪樂育之仁不在茲時歟昔魯僖公能修泮宮教澤浹乎海邦其俗秉周禮守經學一變至道聖人稱之誰謂魯遠道無古今師友淵源緒接洙泗頌其詩尚論古之人罔俾克廣德心專美魯之多士凡我同志懋敬哉歐陽子有言善教者以不倦之意須遲久之功禮行俗純然後為學之成迺紀其始成以詔永久俾無怠
任仲高大成殿記
聖天子即位首崇學校務作養人材以備選擢德至渥也海內士莫不感激思奮期以奉明詔惟四明古名郡夫子廟學甲東浙壬午既燬有捐所居堂以為殿見謂庳隘復不以時修葺凜乎其若壓至大己酉
夏六月廉訪副使趙公宏偉慮囚實來環顧歎息上方嚮用儒術式隆加封之典而廟祀弗稱非所以昭尊事宣教化此固吾職與教授蘇君塏謀督租入撙用費學官輸俸諸生輟供儒人之在籍者助有差龜吉攷度鳩匠庀工物直相得而木石川流地效其良勞佚惟均而丁夫雲集人盡其心羣材既豐眾作咸秩初梓人以圖上一如公指授毋襲前陋毋侈後觀崇實去浮於以示教視前高一尋前廡之廣半之既禮行而周旋有餘地樂作而縣設有定所匪亟匪徐有嚴有翼閎麗靚深悉遵禮制法宮既正爰及黌宇藏書有閣肄業有齋講堂數十楹周垣數百尺棟屋之撓壞瓴甓之殘缺丹堊之漫漶或易而新或因而理勿為苟完以植永固萬目聳瞻於前烈有光焉既告成功我公蒞止祗謁薦誠用答嘉貺乃揖長老招諸生而進之曰庠序之設古今攸重非直為觀美也盍知所以為學乎學者合內外之道自謂開物成務而無本則非治自謂窮理盡性而無用則非學本諸心體諸身徵諸庶民堯舜行此道千載而上所以為唐虞夫子明此道千載而下可以為堯舜布在方策炳為日星學者所宜用力於此有閣傑然高明光大
尚炎古人毋使簡編之富徒資蠧蝕也有齋廓然藏修游息相與濯磨毋使羣居之樂適滋玩愒也有堂巍然正席而講環坐而聽毋為口說之騰而耳學之淺也由是得其門而入見宗廟之美百官之富源深流長器大用宏窮而其志足以有守達而其材可以有為忠信之行漸被鄉閭詩書之化陶冶萬物立太平之基垂無窮之聞此夫子之道學者之事實聖朝加惠學校之至意也僉曰謹受教願刻之石以諗來學且識其顛末云公通古今知所先後嘗有德於湖湘之民退而以道自娛樂者十年上謂是足司吾風憲者問學以明理為宗政事以敦化為要葢有本者如是是役經始至大二年十月庚申越明年三月丁未乃備先任營董之責者非一奉化州判官程時敏實竟其事以材選教授蘇君承積弛之餘以職業受知成此駿舉亦克世其家者皆不可以無紀
王應麟九先生祠堂記
古之鄉先生祭於社近世祠於學社所以養學所以教而教之功尤大秉彝好學之良心百世猶旦暮况其邇者乎誦其詩讀其書尚炎古之人非一鄉之望也天下之望也四明鄉先生有九人焉宋慶厤建學
之初楊杜二王樓公以道德文行師表後進或授業鄉校或講道閭塾衣冠文獻益盛以大五先生之功也淳熙之舒沈楊袁諸公以尊德性求放心為根本闡繹經訓躬行實踐學者知操存持養以入聖賢之域四先生之功也郡泮舊有祠因鬱攸而廢至元甲午季冬朔旦廉訪使者秋公桂屬郡博士戴君友始復毖祀觀者興起元貞丙申月正元日廉訪使者完顏公貞至學宮謂祠宇陿陋未稱相攸尊經閣之右規模一新府牧月列公提其綱帥屬協力庀事以迄於成妥侑如禮多士訢訢周爰咨諏章善扶教以穀我子弟惟二使者之賜亦惟承流宣化之賢立師道以美風俗皆宜書凡我同志盍亦修孝悌忠信尚禮義廉恥學必正大學必篤敬式時前哲訓用對作新之盛德可不懋歟
袁桷重修先聖廟記[按曰]此文係續刻
河南郭矦視郡事之初首定役法郡民日困鹺事旬月按覈數常不登郭侯知其姦利乃言曰病在私商潛轉輸其所贏餘卒不入公籍民病不可藥也於是罷賈區分四廂俾總之鱐醢豉脯各趍其時視計口之授略相等復竦然曰吾職司學校茲曷可少緩督
大小學謹授業斥其偽冒以其餘粟大修孔子廟於是進郡博士陸晉之學正錄胡禾毛明德而言曰漢文翁立學歷唐宋幾二千年猶完緻君等知其故乎少閒曰教在不墜其不廢在繕修迺曰若殿若儀門風雨剝圮在丹雘先聖崇嚴列祀肅雝在作繪定章服在禮象又曰講有堂書有樓吾亦曷敢後姑徐徐為之吾願俾是邦服習仁義秀乂林立遣詣王朝將自茲始桷繇禁署歸里凡三年愛中和樂職之詩首為詩以詠贊侯名郁字文卿所至官以興學為本詩曰
茫茫海甸聿仁義邦圭組績榮失其敦龐歲亦云徂夸侈則降維侯之來靡瘼不知曰維泮宮風化攸基竦其具瞻象神之儀藻井繪櫨絢兮承式降陟有嚴是奉是翼匪土木之工職教攸則瞻彼戟門有飛戾止斯翬煌煌五采屬纚鏘鍠八音粲曰在耳嗟爾後生無媮以誕無逸豫伴奐遵我侯度以靖以獻奉璋有峩伊侯之願
史／地理／宋元方志叢刊／延祐四明志　元馬澤　修　袁桷　纂／卷十三／學校攷上／鄞縣儒學(P.6311-2)
鄞縣儒學
鄞縣學始創於唐元和九年其地在縣之東宋崇寧二年移於縣之西南後燬於建炎四年之兵嘉定十三年
邑簿呂康年以舊址陿隘有請於丞相史彌遠命郡守俞建相地擇所以寶雲寺西不隸將威果指揮廢營更之刱禮殿跪像然亦未大備寶慶二年尚書胡榘守郡捐緡錢出楮券輟市舶之贏率里士之助經營有成堂曰養正齋四曰習說曰辨志曰觀善曰敬業凡縣之士肄焉至元十九年儒學提舉田希亮按治增二齋【刊誤】　[鄞縣儒學]　增二齋增下盧有置字曰育英曰進德二十六年郡城灾惟茲學巋然獨存二十八年浙東道肅政廉訪副使陳公祥分治於明以舊殿將圯撤而新之易跪像而坐焉塗塈丹雘增煥聿新縣丞王公閏董其役至大二年正月復燬於火是冬縣丞賈思恭以廉訪副使趙公宏偉之命一經營之縣尹張繼祖繼之後同知張伯延成之
王安石請杜醇先生入縣學書
人之生久矣父子夫婦兄弟賓客朋友其倫也孰持其倫禮樂刑政文物數制事為其具也其具孰持之為之君臣所以持之也君不得師則不知所以為君臣不得師則不知所以為臣為之師所以并持【刊誤】　[請杜醇先生入縣學書]　并持并盧作共之也君不知所以為君臣不知所以為臣人之類其不相賊殺以至於盡者非幸歟信乎其為師之重也古之君子尊其身恥在舜下雖然有鄙夫問焉而不敢忽
斂然後其身似不及者有歸之以師之重而不辭曰天之有斯道固將公之而我先得之得之而不推餘於人使同我所有非天意且有所不忍也某得縣【刊誤】　某得縣　某與有二某字盧本竝作安石○藏本此書沿抄圖經於此踰年矣方因孔子廟為學以教養縣子弟願先生畱聽而賜臨之以為之師某與有【刊誤】　某得縣　某與有二某字盧本竝作安石○藏本此書沿抄圖經聞焉伏惟先生不與古之君子者異意也幸甚
再書
惠書何推襃隆而辭讓之過也仁人君子有以教人義不辭讓固已為先生道之今先生過引孟子柳宗元之說以自辭孟子謂人之患在好為人師者謂無諸中而為有之者豈先生謂哉彼宗元惡知道韓退之毋為師其孰能為師天下士將惡乎師哉夫謗與譽非君子所卹也適於義而已矣不曰適於義而惟謗之卹是薄世終無君子惟先生圖之示詩質而無邪亦足見仁人之所存甚善甚善
王應麟重修學記
鄞在漢為鄮屬會稽郡唐屬明州建夫子廟於縣東五代改鄮曰鄞宋始立學王文公安石宰縣因廟為學教養縣之子弟風以詩書衣冠鼎盛後遷縣西南兵燬久未復主簿呂康年請於郡相舊址創禮殿設
跪像堂曰養正為齋者四至元十九年增二齋二十六年郡城灾茲學巋然若魯靈光斯文未墜道其泰乎二十八年濟南陳公祥為肅政廉訪副使分治於明崇庠序之教明年新郡學顧邑校風摧雨圮榱楹將壓殿雖更坐像庳陋未合古制爰命撤舊宇而新是圖夏六月鳩工經始規模崇閎視昔增煥縣尹張君孝安提其綱丞王君閏捐祿米以助主簿任君謙亦贊畫焉多士競勸佐厥費事鉅用不給檄縣以義役租續之揭石為門六扇有伉掄材為殿隆棟翬飛清池泱泱芹藻春意自堂及序以次繕修實惟禮樂之使居德善俗啟迪化原以恢宮牆之壯觀逢掖來遊誦公教澤永永無斁始教諭趙必燮庀役未克就嚴得桂繼之出私橐帥先吳應酉聯事協力既成請識石章應麟居是邦不敢以耄疾辭惟古者百里有師教以道藝孝弟仁義斯民也三代所與共學也閭為左右塾黨以正齒位時會於州序去民愈近施教愈密自武城絃歌弗聞急繭絲而緩教化先政刑而後詩禮若密令舉善而教新城長延聚生徒何其寂寥哉無以表倡之也我思古人有行部先即學宮見諸生試論有行縣學宮處士執經對講誰其嗣之賢
使者新斯學也豈徒美宮室云爾將新士以新民也【刊誤】　[重修學記]　以新民也新下盧有斯字昔鄞有杜先生醇學行望一鄉縣大夫再書然後起其書謂斯道我先得之必推餘於人願賜臨以為之師其自重難致如此師道立善人多淵源有自為師者盍以為法乎鄮士漢世僅一見虞仲翔之言可攷也陸士龍稱鄮之俗禮節恭謹葢素履行願修其天爵是為入德之基進道之階自學校之建俊彥興起鄉先生前後九人其四出於鄞皆以忠信為本踐履篤實仰高蹈景其人若存為士者不自勉乎師知所以教士知所以學朝而受業晝而講貫夕而復習思無愧於儒之名前哲有云學所以學為人學為君子學為忠與孝也服膺三言是訓是行化海濱為洙泗以一邑為天下式將自吾鄞始謹書其事詒夫斆學者式克用勸三十年秋八月壬寅記
袁桷重建學記
粵昔授受緒絕空虛固陋之學淪於人心言理者人人殊師記問者質而不化辭章篆刻決裂六藝糜爛而不可救師儒有憂之據道德性命之要毫分縷析鑿鑿乎其不可相紊也繇是士得以一其視聽皇王之道復興於千數百年之後可謂盛矣世祖皇帝混
同區夏崇學校定國子學成憲皆東南儒先而朱文公所說咸取以為經史模楷於是窮徼絕域中州萬里之內外悉家有其書然而急近功者勦取其近似以為口耳之實天人禮樂損益消長切於施為所宜精思而熟攷者一以為凡近迂緩而不講至於修身養心或相背戾而不相似則緣飾儼然望之莫有以窺其涘際夫明絕學以承先聖之統可謂難矣弊生於簡易守其說而湮其本將不勝其弊載籍甚博莫嚴於五經教人之怯莫詳於三物揚子雲云邱陵學山而不至於山惡夫畫也今州郡悉置廟學奠謁講說循襲條制而職教之道似若有未修焉者鄞舊有學王文公安石為宰時延會稽杜先生醇教之學者輩出至大二年郡大火學燬之主邑之學曰孔文雋董儒金始建講堂禮殿未及完而去皇慶二年三衢姚熙載實來是歲天子下科舉詔同知郡事吳郡張侯伯延顧瞻陋蕪首曰其何以稱上意乃率郡官而助之邑令梅君遇春丞簿龐君滋范君祐咸曰吾長於是茲役曷可緩嚴工庀程戒肄業者咸輸以佐閱二年夫子像成侑從有序門廡庖庾塗雘繚繞之屬堅密精粲學宮之制完且具矣姚君乃曰鄞號多士
昉杜先生宜作先賢祠以祀鄞士之興其自今始乎嘗謂學校宮室殿謁循行風俗之使者未嘗不督厲修繕獨教法未定雖聰明自任猶不敢高下以議今明詔四出郡侯首創其原姚君又能推本前人尊師之旨深有所寓桷雖官朝廷因姚君之請知張侯之美遂以學校之弊首敍其說庶幾吾里秀士【刊誤】　[重建學記]　吾里秀士里下盧有之字錄亦有清容集無其強敏自修者詢攷耆哲篤行於顯微內外之實文質交資上承詳延將以復乎昔時衣冠之盛則姚君之闡微猶昔賢勸道之意也庸刻於石願有以俟焉延祐元年四月十六日記
又[按曰]此篇係續刻
延祐元年桷記鄞學之興造矣甫一紀職鄞學者栝蒼林君傳以事狀來言昔之經度踰於舊址廩入不給故其結構塗塈缺焉未周鄞之尹曰阮君周翰治縣未幾有恪殿謁首以興繕為急割俸以勵儒生於是步履有甓繚繞有墉礱以密石華以堊丹象設有嚴講席齋廬足以稱絃誦而從祀一百有五悉易以塑合儒先之宜祀者為祠以庥少閒曰既完矣盍廣教以振士類立小學師二人而增弟子員凡五十人泰定三年二月朔告成復命桷記維鄞自王文公延
杜先生以君師為端本故後之繼承經術淵懿蹇蹇大節見於史傳者凡數公衣冠日隆微近功利而懷忠抱德盛於乾道淳熙之際遺言正學傳於今猶未泯周翰之先公嘗分刺是邦龐眉襃衣諸老森立葢嘗極尊賢之禮矣今茲作新亦將有意夫斯道攷問德業吾猶以為有在也周翰名申之池陽人林君字以道非怠其職以苟度者於是乎見魯公修宮形於歌頌系以詩曰
維鄞之峯煌煌金精其江縈紆挾城以行磅礴元化孕茲羣英其英伊何鬱彼瑚璉不戚施以求是則是憲發其精忠匪石可轉曰尹之來庭誥是遵顧瞻廟庭風墮雨昏土金丹漆有炳其文宮既完矣失教則缺循循子佩自今以始罔敢越以道氏林葺構揭揭杜先之訓百世服膺有失其猷將夸誕是興凡升論堂戰兢以承
史／地理／宋元方志叢刊／延祐四明志　元馬澤　修　袁桷　纂／卷十四／學校攷下／奉化州醫學／屋宇(P.6331-1)
屋宇
櫺星門三座　　　　門樓九閒
大殿三閒扁曰開天之門知州馬奉議立男馬克敬十二歲書
講堂五閒扁曰明理堂　　東西兩廊共三十閒
袁桷三皇殿記
馬侯為州急先崇儒建尊經閣成作而曰學無田曷足養士表圭田租勵之於是鄉之儒合言茲實吾黨恥鄉校曰毀青衿賦焉館餐有加士子知教盍助田以成侯志侯復曰先賢遺則惠養存沒規曷敢湮廢正藉端本恥格貪戢於是始言曰噫世祖皇帝仁行肇邦萬世永憲今獲守茲土疾沴不治黎民何辜迺建三皇殿初殿在廢觀址後徙寺旁庳隘弗稱詢圖攷初厥地爽亢遂廣土而興之百柱翼成萬瓦鱗比厚者效泉力者輸役官不出賦而巋然光尊耆老贊企願紀其建立以彰侯績桷嘗聞庖犧闡極人居其中靈根湛純萬化是生坎離致用窮陰陽之機壽夭不齊彼實戕竊惟大聖人憂之樹藝五穀輔之以醫藥剛柔燥溼各施諸用神農之功也因其厚生迄於傷生以憫以原為之經問教之以知懼使各盡性命之道則夫黃帝之功詎少矣哉三聖炳著尊祀肇唐皇甫劾之論合於醫說道不虛矣為作樂章俾歌以祀表侯於無窮侯名稱德字致遠官奉議大夫明爽幹飭吏民畏而愛焉是役也州之官咸佐之鄉老皇甫簡董役訖成前門九楹廊廡齋序二十八楹講堂
五楹禮器備充圍繚丹堊咸曰美哉歌曰
判鴻濛精一中八方圓握以通稽聖作逆不逢神之遊雲霓從嗟彭殤易恣縱簡差差指厥蹤𢆯籥啟人喬松煌煌大聖萬世功
天昭昭日月星變化周純粹精木石土金盪至靈飛走食物各受令一日屢蘇民乃修齡覽九州雲泠泠是州秀淑守著能牲具肥酒濟馨
日出作晦晏息守厥故常民用不極何顛僨自傷縱恣作慝帝有憂筆載籍目視毫釐脈寸尺智者驚保厥德雲龍之髯杳無亦祀靡斁千萬億
史／地理／宋元方志叢刊／至正四明續志　元王元恭　修　王厚孫　徐亮　纂／宋元四明六志校勘記／卷三／佚文三／延祐四明志中(P.6631-2)
卷弟十河渠攷上按至正志河渠攷於鄞縣西鄉下載河港碶閘等二十二條末條後云已上竝見前志然不知其始於何條或曰二十二條皆是也或曰北山古港條注以上三港皆魏峴說則此下烏金碶至末凡十五條皆采自前志者或曰渾水閘以下五條甚略蓋本諸前志而檃括其詞者今以敍述不明難據錄補讀者參諸至正亦約略知延祐之原文矣
河
【補目】鄞縣原目無今按乾隆志曾引一條則為目脫
西塘河縣西源出大雷山經湖泊轉高橋南過十字港西北抵西渡壩東流入西門乾隆鄞縣志三引延祐志
奉化州佚
奉化開河記存○清容集作奉化州開河碑浙志作開新河記奉化志作新河記
奉化諸溪至龍潭畢會汪洋衍匯陂塘㵎溝合流赴資國浙志奉化志竝有埭字紆行凡六十里始達於江歲霖雨不時溪江相迎上下交射漫流田堤或漂民廬舍以上九字浙志但有漂沒廬舍四字昔之為政者懼焉七字浙志無於是築埭善坊浙志奉化志竝作防潦至則泄旱則瀦以灌
輸由資國埭注市橋循三山為廣平湖凡言湖通畎澮也七字浙志無湖之下有斗門必嚴其水則至是通鄭家淫浙志作窨古有陰溝或為奉化志作謂淫溝皆取以達水今言淫名之省三字奉化志無聲奉化志作言之訛也以上二十三字浙志無溪至是至是二字浙志無循明山浙志奉化志竝作名山稍折為揚浙志奉化志作楊橋水以折始善行五字浙志無將達江復限之為縣門浙志奉化志竝作置閘曰進林曰常浦又益限之以埭曰車耆提閼有程則水旱不病今之善吏治者挈挈奉化志作拳拳奉公上不自保政不能及此廣平以上二十一字浙志無馬侯稱德集作驥德誤至州則曰集無則字皇元陞江南縣為州實祖戶口戶繁租瘠何以稱綏惠田疇蕪闢茲惟殿最首奉化志無首字吾視茲土抑溝洫漫滅以害吾民邪以上四十六字浙志無遂窮上源首資國耆老咸言市橋達車耆有故河往宋浙志奉化志竝作往歲舟楫聯絡今趨江以行驚濤駭浪濤駭二字集倒商賈不赴而市用益匱以上十八字浙志無濬廣復舊則民其有瘳遂遵市橋至陳橋具畚鍤表深廣未及終日而遺石斷圮按圯橋也集作絕非舊蹟儼著舊上集有皆字至何家埭或曰是郡乘不登七字浙志無積為豪民利水至是當行何障固焉九字浙志無於是決隄仆石
埭復置卒守水門集及奉化志門下有亦如之三字似非易資國埭為水門亦如之集無此三字別立小柵以謹通塞廣平增斗門志舊有贍卒租亦復奉化志作如非之以上九字浙志無於是二字浙志奉化志竝無昔之言紆行六十里皆得舟行以達於江矣浙志止此下有延祐庚申記五字史遷作河渠書能吏所紀廑一二數謝太傅守奉化志無守字非淮南水利博濟則自方之以召伯謝公偉功迄不廢迄下奉化志有今字馬侯之政奉化志無之字良近矣奉化志止此下有延祐庚申記五字乃係以詩俾勿墜詩曰閔閔汙萊舉趾厥艱婦饁子任火墾水芟相彼高下粵昔廡蕃有隄相之有泉養之崩奔交來設險以防彼防弗亟時其雨暘謀於在野集作會節低昂疏儲究爾墜遏饕強恣專訖孰俾是罰馬侯自南宣承皇風相攸以圖鞠草懋豐耆艾交謁茲焉商功千鍤剖壤頹堤赴壑宛其遺基白石鑿鑿復常彌堅匪夸以丕作泉流湯湯陰洩陽瀦江流馬奔懼而舒徐千帆縈紆入於市區河既復址侯斯戾止嘉穀羨穰甘棠薿薿維河之新告來者勿替清容居士集二十五○浙江通志五十六○乾隆奉化志三
[碑陰]凡大工役必資僚屬長官某同知某判官某
吏目某實僉贊之州民之耆長大家某等歷考舊蹟且佐厥役吏奉令曰某等董工庀程州之南復有梁家灘□□碶戚家溪悉濬治之足溉田萬畝開河蹟最著庸附碑右以見侯政小者亦若是清容居士集○按碑陰亦必為志所載其姓名必當備具集省文耳
慈溪縣
定海縣
象山縣以上皆佚
湖
錄事司佚
【正誤】湖上之隄有二偃月在湖之北廣生在湖之南○鮚埼亭集外編三十一引延祐志○按今全書無此數語似當為錄事司西湖條佚文然考謝山作桃花隄記云宋時有長隄二其一曰偃月其一曰廣生又曰四明舊志張羅吳袁四家皆𥳑略二隄本末僅附見於舒中丞信道朱舍人新仲記中夫所謂四家之袁即延祐志是也以矛陷盾則志無此三語審矣又舒中丞所作係西湖記當在此志河渠攷中早已佚去謝山亦不得見朱舍人所作為廣生堂記志但於釋道攷中著其目而集古攷中脫其篇然則即所謂附見之文尚不載於延祐又焉有此敍述之語乎其為錯記無疑
引水記存○文已見乾道志本可不必重錄然嘉靖志載此記本延祐志與乾道多有異文語亦較𥳑疑刪節出自清容故備登之
舒亶撰引水記曰按州圖經鄞縣南二里有小湖
唐貞觀中令王君照所修也蓋今俗里雍正志作俗名所謂細湖頭者乃其故處湖廢久矣獨西隅尚存今所謂西湖是矣明為州瀕海枕江水難蓄而善泄歲小旱則池井皆竭而是湖所以南引它山之水為旱備也熙甯乙卯歲大旱湖輒涸建中靖國改元自夏至秋不雨湖盡涸民渴甚至穴窪下濾穢滓以飲而國家將有事於郊丘上供之舟復膠不得進上下狼顧不知所為於是州以其事屬監船場宣德郎唐君意雍正志無意字君即由南門道河上凡八十五里抵所謂它山堰者躊躇相視遂盡得其利病蓋它山者四明之眾山雍正志作眾水萃焉一作雨則㵎壑交會出為漫流即歲小旱溪流未遂絕也特河勢中窪循隄支渠釃泄以去故水不得行非盡係於天時也乃屬民盡堙諸渠口而稍浚上源因以其土窒補堰隙復累石於上以遏入江之羨流於是稍引以北獨距城十數里河赤地裂深尺餘眾謂非淹旬積雨水卒不可行君念善政王侯實始作堰以茲水賜其邦人廟貌固在即為民致禱焉一昔二志竝誤一息據乾道志改按一昔訓一夜二字見左傳而水輒薄城下不數日湖流清冽可食而行舟不復畱礙耋
稚驩呼里巷相屬一方遂以無虞宣德君身任筦庫之責而能用意勤民之事王侯既施勞於人而歿猶炯炯如此與夫世之任人責而不思憂視民災而莫之救者顧可同日而雍正志無而字語哉嘉靖甯波志五引延祐志○雍正甯波志七引延祐志
西湖十洲題詠闕○按劉戶部十洲王亘十洲閣諸詩已載本志城邑攷中周南雄舒中丞諸家題詠西湖詩已載本志集古攷中此卷所佚不知誰氏之作宋詩紀事引延祐志有二詩為此本所無疑在此卷姑附於後
王益柔遙題錢公輔眾樂亭宋詩紀事十四引延祐四明志○詩已見乾道志不重錄
吳充遙贈錢公輔宋詩紀事十四引延祐四明志○按即乾道志所載眾樂亭詩也不重錄惟詩中環似翠屏屏六曲作環以翠屏風六曲又更汀洲作滿汀洲又始自集賢作始知集賢又知何為作何如為又聞侍作閑侍
鄞縣闕
小江湖敬止錄沿革攷云延祐志載王深甯辨小江湖為它山堰非城中日湖詳河渠攷按觀此知高隱學固尚見延祐之全者
宋王應麟辨小江湖說曰唐志鄮縣南二里有小江湖溉田八百頃開元中令王元暐置民立祠祀之按九域志即它山堰也今有善政侯王長官祠郡志敬止錄注云予按此郡志指寶慶志言乃謂城中之小湖誤矣
圖經云小江湖在鄞縣南二十里唐貞觀十年縣令王君照修與唐志不同唐志又云東二十五里有西湖溉田五百頃天寶二年令陸南金開廣之蓋今之錢湖也嘉靖志無也字南豐記云鄞東鄉之田錢湖溉之西鄉之田廣德湖注之唐志鄮縣東有西湖西有廣德湖可見西湖之為錢湖矣可下錄有以字郡誌以西湖為今城中之西湖亦誤若廣德湖則南豐謂興於齊梁之際今考陸雲書鄮西有大湖廣縱千頃晉已有湖矣舊名罌脰湖元和志所載里數在州城未遷之前唐志因之長慶始徙今城郡志乃以今城今字嘉靖雍正二志俱脫之遠近牽合唐志之里數宜其謬也謬上錄有差字○嘉靖甯波志五引延祐志○敬止錄山川考三引延祐志○雍正甯波志七引延祐志○按深甯集既亡此辨莫古於延祐志而延祐此卷亦脫故拾嘉靖以補之乃浙志所載與此不同未知何本今併錄於後彼乎此乎庶幾一得之也
王應麟小江湖辨云唐書載鄮縣東有西湖即今之東錢湖也曾南豐記云鄞東鄉之田錢湖溉之西鄉之田廣德湖注之可見西湖之為錢湖明矣舊志以西湖為今城中之西湖誤又唐書云鄮縣南二里有小江湖今府縣志俱云在縣西南三十五里蓋唐書所云乃在鄮縣未遷之前也舒亶引
水記云縣南二里小湖俗所謂細湖頭者乃其故處湖廢久矣亦誤浙江通志五十六
袁桷曰嘉靖志曰字上有斷字蓋東沙以意加之今從敬止錄全書體例似當作桷按二字參考王舒二言按舒言即前引水記也嘉靖志先錄王辨次以舒記又次以袁說由此句觀之次序甚合然今延祐志目明列引水記於錄事司之下雖無王辨之目而王辨不得廁錄事司中明甚余由目錄核之全書體例蓋錄事司之湖城中湖也鄞縣之湖城外湖也故雖同一小江湖舒以城中之日湖當之則載其記於錄事司王以城外之它堰當之則載其說於鄞縣二文同在一卷雖不聯屬仍可參考也今仍目錄之舊列引水記於前以意載王辨於鄞縣小江湖下而附以袁說復以舊志小江湖在縣南溉田八百餘頃蓋即縣令王元暐所濬九域志言它山堰是元暐建嘉靖雍正二志俱無是字今有祠在堰側南門水由它山入用引水記法為之猶可復舊今惠光院舊號小江塔院鮚埼亭集外編四十七但引此二語光字下有塔字號作名正在西南則小江湖乃其近地此四字錄作其地相近旁有千丈鏡支港尤多以是得名而城中小江蓋由靈橋之小江里非小江湖也嘉靖甯波志五引延祐志○敬止錄山川考三引延祐志○雍正甯波志七引延祐志
廣德湖記存○文見乾道志不重錄
水利記五闕○按此目在廣德湖記之下廢湖辨之上則皆記廣德水利可知今存三篇餘二篇無可攷

舒亶水利記二篇文見乾道志不重錄
王庭秀水利說文見寶慶志不重錄
廢湖辨存○文見寶慶志不重錄
東錢湖闕
東錢湖縣東二十五里一名萬金湖以其為利重也在唐曰西湖蓋鄮縣未徙時湖在縣治之西也乾隆鄞縣志三引延祐志國朝大德閒勢家有以湖為淺淀請以捺田若干畝入官租者以上二十四字至正志語不錄則下所引八字無根故并采之然延祐志中大約當如此故謝山亦未見此卷而萬金湖銘云大德閒勢家有以湖為淺淀請以捺田若千入官租者營田都水分司拒之復清為湖清容紀之志中以為塞湖之漸云云是雖本至正而亦以此數語為延祐所必有也欲塞錢湖此其漸也至正志四引延祐新志○嘉靖甯波志五引延祐志○戴南江水利說引延祐志○雍正甯波志七引延祐志○蔣樗庵水利考引延祐志
奉化州
昌國州以上皆佚
慈溪縣闕
白洋湖鷄鳴湖雲湖鳳皇湖永明湖姜湖孫湖杜湖至正志四引新志
花嶼湖嘉靖甯波志六引延祐志○按志所引多延祐以後事蓋引至正志而誤稱延祐者今但存其目
定海縣佚
池
錄事司
奉化州
昌國州
定海縣
象山縣以上皆佚
井
錄事司
昌國州以上皆佚
塘
奉化州佚
定海縣闕
海塘○制使林栗記至正志四引前志○浙江通志二百五十六引延祐四明志
淳熙十六年原作淳祐誤也據郡守題名改夏六月明州定海縣新築石塘成其高十有一層側厚數尺敷平倍之□六千五十尺有贏基廣九尺斂其上半之厥贏又十之五高下若一從橫布之如棋局仆巨木以奠其地培厚土以實其背植萬樁以殺其衝役夫
匠軍民積工至三十餘萬而人不告勞閱春夏二時舍田趨役而農不告病伐石於山石頹而役者不傷運之於海波平而舟楫無恐以己酉春正月己未初基越六月甲寅凡十有七旬又五日而訖事畚鍤纔收波神眩巧乘大潮汐挾西北風震怒號呼攻突甚亟蓋乙卯丙辰以夜繼日盡其力而止波澄雨霽環而視之屹然罅隙不動於是萬眾感激茲役之興信有天助乃能底績以迄於成一方可以永賴矣先是定海塘以一木從事歲有決溢之虞丁酉之秋江海為一民廬官寺營壘師屯被害尤酷知縣事陳公亮刱用石板以護其外僅支數年水大至則與之俱去蔑有存者歲在戊申風濤屢驚九月守臣岳甫始合軍丁之辭以告於上是時至尊臨御倦勤而憂民之念愈切聖衷乃命部使者與守行視覈其費以聞詔賜緡錢六萬五千有奇聖訓叮嚀毋得苟簡今上嗣登大寶勵精帝載山川受職罔敢不虔及是告成不愆於素精誠之感有自二字原倒以意乙來矣臣以暮春承乏郡守職當紀實以紀無窮言之不足形於咏歌謹拜手稽首為之辭曰定海之濱屹然巨防匪天攸設
繄軍民是襄軍民曰嘻我盡其力惟公上是資惟文武是師官不我役眾奚所為官吏竦聞惶怖疾走粒散太倉泉流內府不曰兩宮於我奚取兩宮原作兩言不可解今以意改按是時孝宗方內禪光宗故云煌煌紹虞踵唐四海永賴豈惟一方守臣稽首頌聲載揚是誠贊乾坤之大而譽重離之光勒之堅珉萬世不忘乾隆鎮海縣志八
史／地理／宋元方志叢刊／寶慶會稽續志　宋張淏　纂修／卷六／詩文／郡士諸葛興以文行稱於鄉嘗作會稽九頌其自序云興世家會稽俯仰巖壑惟禹陵所在自少康建祠今數千載比年時和歲豐
虬髯起兮龍翔耀兵威兮八方法羽林兮嚴禁衛握鉤陳兮掃欃槍視諸將兮噲等伍咨舊臣兮忠且武聳萬目兮矩矱衞九重兮心膂維東南兮都會辱吾王兮填撫暢威惠兮千載隤福祥兮茲土瞻袞服兮煌煌薦蕙肴兮葵觴匪震懾兮羅池亶愛思兮桐鄉王之澤兮流後裔更累葉兮奮忠義孰旌表兮陪廟祀顯一門兮厲斯世王之四世孫堅見唐忠義傳
右城隍龐王
史／地理／宋元方志叢刊／嘉定赤城志　宋黃㽦　齊碩　修　陳耆卿　纂／卷三十九／紀遺門／遺事／芝草(P.7586-2)
芝草
紹興三十二年生於天台縣圃凡二本是時臨海亦送雙蓮花雙蓮子張守昌作詩有煌煌朱草連年秀的的丹蕖並蒂香之句
史／地理／宋元方志叢刊／河南志　元佚名　清徐松　輯／卷三／隋城闕古蹟(P.8372-2)
隋煬帝冬至乾陽殿受朝詩北陸隆冬盛南至晷漏長端拱朝萬國守文繼百王至德慙日用治道愧時康新邑建嵩嶽雙闕臨洛陽圭景正八表道路均四方碧空霜華淨朱庭皎日光纓佩既齊齊鐘鼓何煌煌文戟翊高殿采旌分修廊元首乏明哲股肱資賢良舟楫佇有
寄庶此王化昌　牛[弘]奉和冬至日乾陽殿受朝應詔恭己臨萬寓宸居馭八埏作貢菁茅集來朝圭幣連司儀三揖盛掌禮九賓虔重欄映如壁複殿遠非煙
子／類書／太平御覽／天部／卷三　天部三／日上(P.143-1)
易傳曰聖王在上則日光明五色而備
又曰日者眾陽之精內明玄黃五色無主以象人君精精似青翼翼似黑玄玄似赤縞縞似白煌煌似黃光照無主不可以一色名也劉向洪範傳曰日者照明之大表光景
之大紀群陽之精眾貴之象也故曰日出而天下光明日入而天下冥晦此其効也故日者天之象君父夫兄之類中國之應也明王之踐位群賢履職天下和平黎民康寧則日麗其精明揚其景耀抱珥重光以見吉祥君獲慶賀劉昭幼童傳曰晉明帝諱紹元帝子初元帝為江東都督鎮楊州時中原喪亂有人從長安來帝問洛下消息澘然流涕帝年數歲問泣故具以東渡意告之因問帝汝意謂長安何如日遠荅曰不聞人從日邊來只聞人從長安來居然可知帝異之明日集群臣宴會說以此荅明帝又以為日近帝動容問何故異昨日之言荅曰舉頭不見長安只見日以是知近帝大悅
子／類書／太平御覽／天部／卷五　天部五／星上(P.154-1)
詩曰晥彼牽牛不以服箱注晥明星貌河鼓謂之牽牛也
又曰維南有箕不可以簸揚維北有斗不可以挹酒漿
又曰東有啟明西有長庚日旦出謂明星為啟明日既入謂明星為長庚庚續也
又曰嘒彼小星三五在東三心也五噣也嘒微明皃噣音晝柳也
又曰子興視夜明星有爛
又曰三星在戶
又曰月離于畢俾滂沲矣
又曰定之方中作于楚宮定營室星也
又曰維南有箕載翕其舌維北有斗西柄之揭
又曰昏以為期明星煌煌
又曰西陸昴也郭璞曰昴西方之宿別名旄頭
論語曰為政以德譬如北辰居其所而眾星拱之○易是類謀曰五星合狼張晝視無日光虹蜺煌煌太山失金雞西岳亡玉羊太山失金雞者箕星亡也箕者風也風動雞鳴今箕候亡故雞亦亡也西岳亡玉羊者羊星在未未為羊雞失羊亡臣縱恣萬人愁不祥
京房對災異曰人君不行仁恩破胎傷孕春殺無辜則歲星失度
子／類書／太平御覽／時序部／卷二十九　時序部十四／元日(P.263-1)
晉傅玄元日朝會賦曰前三朝之夜中夜燎晃以舒光華燈若乎火樹熾百枝之煌煌六鍾隱其駭奮鼓吹作乎雲中
晉庾闡楊都賦曰歲惟元辰陰陽代紀履端歸餘三朝告始皇帝迺坐露寢御組帷冠去聲華冕戴翠蕤襲日月珮玉緌懷六璽紉文龜
魏曹植正會詩曰初歲元祚吉日惟良乃為嘉會讌此高堂尊卑列叙典而有章衣裳鮮潔黼黻玄黃清酤盈爵中坐騰光珎膳雜遝充溢圓方笙磬既設箏瑟俱張悲歌厲響咀嚼清商俯視文軒仰瞻華梁願保茲善千載為常歡笑盡娛樂哉未央家室榮貴壽若東王
子／類書／太平御覽／皇王部／卷七十六　皇王部一／叙皇王上(P.483-1)
太平御覽卷第七十六
皇王部一
叙皇王上
尚書緯曰帝者天號王者人稱天有五帝以立名人有三王以正度天子爵稱也皇者煌煌也
洛書曰皇道𡙇故帝者興
易坤靈圖曰在政不私公位稱之曰帝
易緯曰帝者天號也德配天地不私公位稱之曰帝天子者繼天治物改政一統各得其冝父天母地以養生人至尊之號也大君者君人之盛也
春秋元命苞曰皇者煌煌也道爛然顯明帝者諦也
春秋文耀鈎曰王者徃也神所向徃人所歸樂
春秋運斗樞曰宓犧女媧神農是謂三皇也皇者合元履中開陰布綱指天畫地神化潜通
春秋合誠圖曰大帝之精起三河之州中土之腴
又曰大帝冠五彩衣青衣黑下裳抱日月日在上月在下黃色正方居曰間名曰五光正黃而名之曰五光者盖以黃為質而眾彩就飾之故曰五色此大帝人象旁文也
漢書曰堯舜禹稷與之為善則行驩兠欲與為惡則誅可與為善不可與為惡是謂上智桀紂龍逢比干欲與為善則誅子華崇侯與之為惡則行不可與為善可與為惡是為下愚
應劭漢官儀曰皇者大帝言其煌煌盛美帝者德象天地言其能行天道舉措審諦父天母地為天下主
漢雜事曰漢有天下號曰皇帝自稱朕人臣稱之曰陛下其命令制詔衣冠車馬器械百物曰乘輿所在曰行在所至曰幸所居曰　禁中所進曰御天子至尊不敢褻瀆之故託於乘輿天子以天下為家不以京師宮室為常處則當乘輿以行天下猶調之車駕今雖在京師京師言行在所廵狩天下所奏事處皆為宮在長安則曰長安宮在泰山則曰奉商宮唯當時所至
子／類書／太平御覽／皇王部／卷七十七　皇王部二／叙皇王下(P.488-1)
應劭風俗通曰春秋運斗樞曰皇天不言四時行焉百物生焉垂拱無為謹言而民不違道德玄泊有皇天故稱曰皇皇者中也光也合元履中開陰布綱上合皇極其施光明指天畫地神化潜通煌煌盛美不可勝量
又曰大傳說遂人為遂皇伏戲為戲皇神農為農皇也遂人以火紀火陽也陽尊故託遂皇於天伏戲以人事紀故託戲皇以人蓋天非人不固人非天不成也神農悉地力植糓故託農皇於地天地人之道備而三五之運興矣
子／類書／太平御覽／居處部／卷一百七十六　居處部四／堂(P.986-1)
管子曰堂上遠於百里門廷遠於萬里今步者一日百里
之情通堂上有事十日而君不聞步者十日千里之情通堂下有事一月而君不聞步者百日萬里之情通門庭有事朞年而君不聞此謂遠於萬里也
漢武內傳曰上元夫人言西王母有六甲之術用之可以遊景雲之宮登流霞之堂
漢武故事曰玉堂去地十二丈基堦皆用玉
東京賦金華玉堂白虎麒麟
潘尼詩曰鸞鳳棲堂廡不若翔廖廓
文選天台山賦玉堂蔭暎乎高隅
楚辝曰魚鱗屋兮龍堂
古詩云黃金為君門白玉為君堂庭中生桂樹華燈何煌煌
子／類書／太平御覽／職官部／卷二百二十六　職官部二十四／持書御史(P.1202-2)
傅咸御史中丞箴叙曰百官之箴以箴王闕余承先君之蹤竊位憲臺懼有忝累垂翼之責且造斯箴以自勗勵不云自箴而云御史中丞箴者凡為御史中丞欲通以箴之也詞曰煌煌天文眾星是環爰立執法其暉有煥執憲之綱秉國之憲鷹楊虎視肅清違慢蹇蹇匪躬是曰王臣既直其道奚顧其身身之不顧孰有弗震邦國若否惟仲山甫是明焉用彼相莫扶其傾淮南構逆實憚汲生赫赫有國可無忠貞憂責有在繩亦必直良農耘穢勿使能植無禮是逐安惜翅翼喏爾庶寮各敬乃職無為罰先無怙厥力怨及朋友無慙于色罪天子內省有恧音匿慙也是用作箴惟以自勑
子／類書／太平御覽／禮儀部／卷五百三十四　禮儀部十三／辟雍(P.2551-1)
戴延之西征記曰洛城南有平昌門道東辟雍壇去靈臺三里俱是魏武帝所立高七丈
班固東都賦辟雍詩曰乃流辟雍辟雍湯湯聖皇莅止造舟為梁皤皤國老乃父乃兄抑抑皇儀孝友光明於赫太上示我漢行洪化惟神永觀厥成
李尤辟雍賦曰卓矣煌煌永元之隆含弘該要周建大中蓄純和之優渥兮化盛溢而茲豐
李尤辟雍銘曰惟王所建方中圓外清流四匝蕩滌濁穢
傅玄帝幸辟雍鄉飲酒賦曰時皇帝枉萬乘之尊兮以幸辟雍鹵簿齊列群官正容侍衛參差階㦸百重乃延鄉七乃命王公是日也定小會之常儀兮饗殊俗而見遠邦連三朝以考學兮覽先賢之異同
子／類書／太平御覽／禮儀部／卷五百四十　禮儀部十九／婚姻上(P.2578-1)
又曰綢繆剌晉亂也國亂則婚姻不得其時焉不得其時謂不及中春之月
又曰東門之楊剌時也婚姻失時男女多違親迎女猶有不至者也東門之楊其葉牂牂興也牂牂然盛貌言男女失時不速秋冬箋云楊葉牂牂三月中也興者言時晚也失仲春之月婚以為期明星煌煌期而不至也箋云親迎之禮以婚時女留他色不肯時行乃至大星煌煌也
又曰有狐剌時也衛之男女失時喪其妃耦焉古者國有凶荒則殺禮而多婚會男女之無夫家者所以育人民也育生長也
又小雅曰我行其野剌宣王也剌其不正嫁取之數而有荒政多滛婚之俗我
行其野蔽芾其樗婚姻之故言就爾居樗惡木也箋云樗之蔽取芾始生謂仲春之時嫁取之月婦之父壻之父相謂婚姻言我也我乃以此二父之命故我就女居我豈其無禮來乎責之也我行其野言采其蓫婚姻之故言就爾宿
子／類書／太平御覽／服章部／卷六百八十八　服章部五／貂蟬(P.3199-1)
又曰王䂓為晉安王長史王立為太子仍為散騎常侍太子中庶子侍東宮太子賜以所服貂蟬并降令書悅是舉也
又曰陸雲　善弈棊常夜侍坐武帝冠觸燭火帝笑謂曰燭燒卿貂帝將用為侍中故以此戲之
後魏書曰神龜元年詔加女侍中貂蟬同外侍中之飾任城王澄上表諫曰高祖世宗皆有女侍中官未見綴金蟬於象珥極鼲貂於鬚髮江南偽晉穆何后有女尚書而加貂璫此乃衰亂之世姣妄之服請依常儀追還前詔帝從之
鄴中記曰石虎征討所得婦女美色萬餘選為女侍中着貂璫直皇后
劉楨荅魏文帝牋曰貂鼲之尾挂侍臣之幘
潘岳興賦曰登春臺之熙熙珥金貂之熲熲
成公綏七唱曰金鐺煌煌貂珥峩峩也
孫楚會王侍中座上詩曰顯允君子時惟英邵玄貂左移華蟬增曜
子／類書／太平御覽／方術部／卷七百三十六　方術部十七／祝(P.3393-1)
風俗通論曰案明帝起居注東巡太山到滎陽有烏飛鳴乘車上虎賁王吉射之中而祝曰鳥鳴啞啞引弓射洞右腋陛下壽萬歲臣為二千石明帝賜錢二百萬
世說曰劉靈嗜酒其婦止之靈祝曰天生劉靈以酒為名一飲一斛五㪷解酲婦人之言慎不可聽
蔡邕祖餞祝曰令歲淑月日吉時良爽應孔嘉君當遷行神龜吉兆休氣煌煌著卦利貞天見三光鸞鳴噰噰四牡彭彭君既升輿道路開張風伯雨師灑道中央陽遂求福蚩尢辟兵倉龍夾轂白虎扶行朱雀道引玄武作侶勾陳居中厭伏四方君往臨邦長樂無彊
子／類書／太平御覽／飲食部／卷八百四十九　飲食部七／食下(P.3925-1)
說苑曰晏子所與同衣食者百人而天下之士至也
又曰晏子侍景公曰朝寒請子進煖食於寡人對曰臣非厨養之臣社稷之臣也
又曰子思居於衛縕袍無裏二旬九食
又曰魯有儉者煑甂中之食甂必眠切小益食而美以遺孔子子受之如受犬馬之遺弟子曰先生何為受之熹如此曰非以煑甂瓦之薄也食之美故念吾親也
楊子法言曰或曰食如蟻衣如華金朱煌煌無巳泰乎曰由其德舜禹受天下不為太不由其德亦太矣李軌注曰蟻言精細或曰北夷被我純績帶我金犀珎膳曼餬不亦厚乎曰社
稷靈也不可不厚也
子／類書／太平御覽／火部／卷八百七十　火部三／燭(P.3988-1)
論衡曰太公陰謀書稱武王伐紂兵至牧野晨舉脂燭權掩不備
地鏡圖曰相玉見羙女子載燭行壇陰從其所出入處尋之石中有玉矣
蔡氏化清論曰伏龍非我馬白日非我燭藏之默之保此小朴
楚辭曰室中之觀多𤪙怪蘭膏明燭華容備
古詩曰人生不滿百常懷千載憂晝短苦夜長何不秉燭遊
魏明帝樂府詩曰晝作不輟手猛燭継望舒
劉禎詩曰天地無期竟民生甚局促為稱百年壽誰能應此錄低昂焂忽去炯若風中燭
傅玄燭銘曰煌煌丹燭焰焰飛光取則龍景擬象扶桑照彼玄夜炳若朝陽焚形監世無隱不彰
子／類書／太平御覽／火部／卷八百七十一　火部四／煙(P.3991-2)
廣古今五行記曰前凉御史宋詡房壁中煙出掘而視之別柱曰燋然詡謂弟澄曰柱之為字左木右主宋字含木木燋宋破而主存此灾之大者也冝思防之其後張邕誅宋混諸黨
王子年拾遺記曰貟嶠之山四百里有池周一千里色隨四時變中有神龜八足六眼背負七星日月八方之圖復有四燭時出爛石上石上望之煌煌如列星矣於冥昧當雨之時而光色彌明此石常浮於水邊方數百里其色多紅燒之有煙數百里升天則成香雲香雲遍潤則成香雨
又曰晉文公焚林以求介推有白鵶繞繞而噪或集介子之側火不能焚晉人嘉之為立臺號曰思煙
子／類書／太平御覽／咎徵部／卷八百七十四　咎徵部一／叙咎徵(P.4008-1)
易是類謀曰斗機絕綱玉衡撥攝提亡鄭玄注曰斗機絕綱斗者天中之精天失其平故斗機絕綱玉衡撥也攝提者斗前之星為斗施政教布之八野今斗失其正故攝提亦為之亡不見五星合狼弧張晝視無日虹蜺煌煌夜視無月彗孛蔣蔣此皆屬乾乾多為天失其主故著天者皆失其正也當藏者出當出者消危處易期當藏者出解晝視無日虹蜺煌煌也當出者消解夜視無月也是為危處易期太山失金雞西岳亡玉羊太山失金難者箕星亡也箕者為風風動雞鳴今期侯者亡故雞亦亡西岳亡玉羊者狼星亡狼在於未為羊也天卑地高雷讙公行天下雷同讙譁公行無所畏也星晝奔蜺夜光上無乾下無常天昧昧履踐氷上無乾乾氣不正故下無常天地昧昧喻不正也晝視無曰夜視無月何明之有乎履踐氷者峻急之法行被其刑也民衣霧主吸霜民衣霧佞政行被其毒也主吸霜被陰毒將害躬也間可倚杵於何藏解上天卑地高天地相去其間才可倚一杵耳或言枚其意同不知夏不知冬不見父不見兄所以然者以天卑地高高卑列故卑以父兄尊為子弟也望之漠漠視之茫茫羣黨假威出坐玉牀小人羣黨假王者威權坐於玉牀者王之牀也
子／類書／太平御覽／果部／卷九百六十六　果部三／甘(P.4416-1)
又曰唐光宅中李崇真任益州剌史廳事前有甘樹有子大如雞子晚熟微小有孔如針郡官咸異之方欲將進久而方罷因剖之得一赤班虵長尺餘崇真後為兵所殺
王廙洛都賦曰若夫黃甘荔支殊遠之珎雖非方土之所產重九譯而來臻
潘安仁笙賦曰披黃苞以授甘傾縹瓷以酌醽
張載詩曰三巴黃甘瓜州素禁渴者所思銘之裳帶
郭璞柚讃曰厥苞橘柚精者曰甘
孔坦表曰天恩例賜酃酒黃甘不勝受遇謹表以聞
張衡七辯曰離支黃甘
宗炳甘頌曰煌煌嘉實磊如景星南金其色隨侯厥形
子／類書／太平御覽／果部／卷九百七十　果部七／石榴(P.4432-2)
庾儵若石榴賦曰遠而望之粲若摛績被山阿迫而察之赫若龍輝耀淥波也
夏侯孝若石榴賦曰接翠萼於綠蔕冒紅牙於丹鬚赩然含蕤璀爾散珠雪酲解怡神實氣
潘岳閑居賦曰若榴蒲陶之珎磊落蔓延於其側
又安石榴賦曰實有嘉木名安石榴採條外暢縈幹內樛丹輝綴於朱房緗的點於紅鬚煌煌煒煒熠燿入蘃似長離之栖鄧林苦珊瑚之暎流水光明燐爛含丹耀紫味滋芳袖色麗瓊蘂
子／類書／太平御覽／藥部／卷九百八十六　藥部三／芝下(P.4496-1)
九歌曰采三秀兮於山門三秀芝草石磊磊兮葛蔓蔓○繆襲神芝賛曰青龍元年五月庚辰神芝生乎長平之習陽其色紫丹其質光曜高尺八寸五分散為三十有六莖枝幹連屬有似珊瑚之形詔御府匱而藏之具畫其形
古瑞命記曰王者慈仁則生食芝則延年又神農氏之論芝也云山川與四時五行陰陽晝夜之精以生五色神芝皆為聖王休祥焉自漢孝武顯宗世號隆盛而元封永平所紀神芝方斯蔑如也且其枝幹條莖本末相承乃恊于天官之數非神明其數孰能如此
天台山賦曰五芝含秀而紛敷
嵇康詩曰煌煌靈芝一年三秀
子／類書／太平御覽／百卉部／卷九百九十六　百卉部三／菊(P.4539-1)
本草經曰菊有筋菊有白菊黃菊花一名節花一名傅公一名延年一名白花一名日精一名更生一名陰威一名朱羸一名女菊其菊有兩種一種紫莖氣香而味甘美葉可作羹為真菊菊一種青莖而大作蒿艾氣味苦不堪食名薏非真菊也
吳氏本草經曰菊華一名女華一名女室
淮南萬畢術曰以壯菊灰散池中蛙盡死
楚辭曰朝飲木蘭之墜露兮夕飡秋菊之落英
又曰春蘭兮秋菊長無絕兮終古
鍾會菊賦曰縹幹綠葇青柯紅芒華實䂓圓芳頴四張故夫菊有五美焉圓華高懸准天極也純黃不雜后土色也早殖晚登君子德也冒霜吐頴象勁直也流中輕體神仙食也
潘尼秋菊賦曰汎流英於青醴似浮萍之隨波
嵇康菊花銘曰煌煌丹菊暮秋彌榮親尊是御永祚億齡
史／別史／通志／略　凡五十二卷／卷四十九　樂略第一／樂府總序(P.625-1)
通志卷四十九
宋右迪功郎鄭樵漁仲撰
樂略第一
樂府總序
古之達禮三一曰燕二曰享三曰祀所謂吉凶軍賓嘉皆主此三者以成禮古之達樂三一曰風二曰雅三曰頌所謂金石絲竹匏土革木皆主此三者以成樂禮樂相須以為用禮非樂不行樂非禮不舉自后夔以來樂以詩為本詩以聲為用八音六律為之羽翼耳仲尼編詩為燕享祀之時用以歌而非用以說義也古之詩今之辭曲也若不能歌之但能誦其文而說其義可乎不幸腐儒之說起齊魯韓毛四家各為序訓而以說相高漢朝又立之學官以義理相授遂使聲歌之音湮沒無聞然當漢之初去三代未遠雖經主學者不識詩而太樂氏以聲歌肄業往往仲尼三百篇瞽史之徒例能歌也柰義理之說既勝則聲歌之學日微東漢之末禮樂蕭條雖東觀石渠議論紛紜無補於事曹孟德平劉表得漢雅樂郎杜夔夔老矣久不肄習所得於三百篇者惟鹿鳴騶虞伐檀文王四篇而巳餘聲不傳太和末又失其三左延年所得惟鹿鳴一篇每正旦大會大尉奉璧群臣行禮東廂雅樂常作者是也古者歌鹿鳴必歌四牡皇皇者華三詩同節故曰工歌鹿鳴之三而用南陔白華華黍三笙以贊之然後首尾相承節奏有屬今得一詩而如此用可乎應知古詩之聲為可貴也至晉室鹿鳴一篇又無傳矣自鹿鳴一篇絕後世不復聞詩矣然詩者人心之樂也不以世之汙隆而存亡豈三代之時人有是心心有是樂三代之後人無是心心無是
樂乎繼三代之作者樂府也樂府之作宛同風雅但其聲散佚無所紀繫所以不得嗣續風雅而為流通也按三百篇在成周之時亦無所紀繫有季札之賢而不別國風所在有仲尼之聖而不知雅頌之分仲尼為此患故自衛返也問於太師氏然後取而正焉列十五國風以明風土之音不同分大小二雅以明朝廷之音有間陳周魯商三頌之音所以侑祭也定南陔白華華黍崇邱由庚由儀六笙之音所以叶歌也得詩而得聲者三百篇則繫於風雅頌得詩而不得聲者則置之謂之逸詩如河水祈招之類無所繫也今樂府之行於世者章句雖存聲樂無用崔豹之徒以義說名吳兢之徒以事解目蓋聲失則義起其與齊魯韓毛之言詩無以異也樂府之道或幾乎息矣臣今取而繫之千載之下庶無絕紐一曰短簫鐃歌二十二曲二曰鞞舞歌五曲三曰拂舞歌五曲四曰鼓角橫吹十五曲五曰胡角十曲六曰相和歌三十曲七曰吟歎四曲八曰四絃一曲九曰平調七曲十曰瑟調三十八曲十一曰楚調十曲十二曰大曲十五曲十三曰白紵歌五曲十四曰清商八十四曲凡二百五十一曲繫之正聲即風雅之聲也一曰郊祀十九章二曰東都五詩三曰梁十二雅四曰唐十二和凡四十八曲繫之正聲即頌聲也一曰漢三侯之詩一章二曰漢房中之樂十七章三曰隋房內二曲四曰梁十曲五曰陳四曲六曰北齊二曲七曰唐五十五曲凡九十一曲繫之別聲而非正樂之用也正聲之餘則有琴琴五十七曲別聲之餘則有舞舞二十三曲古者絲竹與歌相和故有譜無辭所以六詩在三百篇中但存名耳漢儒不知謂為六亡詩也琴之九操十二引
以音相授並不著辭琴之有辭自梁始舞與歌相應歌主聲舞主形自六代之舞至于漢魏並不著辭也舞之有辭自晉始今之所繫以詩繫於聲以聲繫於樂舉三達樂行三達禮庶不失乎古之道也古調二十四曲征戍十五曲遊俠二十一曲行樂十八曲佳麗四十七曲別離十八曲怨思二十五曲歌舞二十一曲絲竹十一曲觴酌七曲宮苑十九曲都邑三十四曲道路六曲時景二十五曲人生四曲人物十曲神仙二十二曲梵竺四曲蕃胡四曲山水二十四曲草木二十一曲車馬六曲魚龍六曲鳥獸二十一曲雜體六曲總四百十九曲不得其聲則以義類相屬分為二十五門曰遺聲遺聲者逸詩之流也庶幾來者復得其聲則不失其所繫矣然三代既沒漢魏嗣興禮樂之來陵夷有漸始則風雅不分次則雅頌無別次則頌亡次則禮亡按上之回聖人出君子之作也雅也艾如張雉子班野人之作也風也合而為鼓吹曲燕歌行其音本幽薊則列國之風也煌煌京洛行其音本京華則都人之雅也合而為相和歌風者鄉人之用雅者朝廷之用合而用之是為風雅不分然享大禮也燕私禮也享則上兼用下樂燕則下得用上樂是則風雅之音雖異而亯燕之用則通及明帝定四品一曰大予樂郊廟上陵用之二曰雅頌樂辟雍享射用之三曰黃門鼓吹樂天子宴群臣用之四曰短簫鐃歌樂軍中用之古者雅用於人頌用於神武帝之立樂府采詩雖不辨風雅至於郊祀房中之章未嘗用於人事以明神人不可以同事也今辟雍享射雅頌無分應用頌者而改用大予應用雅者而改用黃門不知黃門大予於古為何樂乎風雅通歌猶可以通也雅
頌通歌不可以通也曹魏凖鹿鳴作於赫篇以祀武帝凖騶虞作巍巍篇以祀文帝凖文王作洋洋篇以祀明帝且清廟祀文王執競祀武王莫非頌聲今魏家三廟純用風雅此頌之所以亡也頌亡則樂亡矣是時樂雖亡禮猶存宗廟之禮不用之天明有尊親也鬼神之禮不用之人知有幽明也梁武帝作十二雅郊廟明堂三朝之禮展轉用之天地之事宗廟之事君臣之事同其事矣樂之失也自漢武始其亡也自魏始禮之失也自漢明始其亡也自梁始禮樂淪亡之所由不可不知也
史／別史／通志／略　凡五十二卷／卷四十九　樂略第一／正聲／相和歌三十曲(P.628-1)
相和歌三十曲
江南曲梁簡文辭云陽春路時使佳人度枝中水上青併歸長楊樹拂地桃花飛清風吹人光照衣景將夕擲黃金留上客古辭古之詩即今之曲也由梁武之後皆能音律故創激越之辭發靡麗之音世所好尚至今曲與詩分為二矣簡文辭美則美矣其如失古意何　度關山亦曰度關曲古辭曹魏樂奏　長歌行古辭按長短歌行皆言其歌聲發越自有短長魏武燕歌行曰短歌微吟不能長傅元艷歌行曰咄來長歌續短歌是也崔豹古今注言長歌乃續命之長吳兢亦如是說謬哉　薤露歌亦曰薤露行亦曰天地喪歌亦曰挽柩歌田橫門人作辭云薤上朝露何易晞薤露明朝更復落人死一去何時歸蒿里誰家地聚歛魂魄無賢愚鬼伯一何相催促今乃不得少踟躕按左傳齊將與吳戰于艾陵公孫夏使其徒歌虞殯注云送葬歌也是古有喪歌矣使挽柩者歌之故謂喪歌亦謂挽柩歌此二章之作乃田橫門人歌以葬橫也但悲其亡耳亦無怨言足見古人之用心任所遇而巳未嘗尤人焉本一詩也而有二章至漢武時李延年分為二曲薤露送王公貴人蒿里送士大夫庶人當其時聲亦自有別所以為二曲後人通謂之挽歌者以其聲無異也故不復存其名薤露亦謂之泰山吟行者言人死則精爽歸于泰山　蒿里傳亦曰蒿里行亦曰泰山吟行喪歌亦曰挽柩歌　雞鳴赤曰鷄鳴高樹顛蓋本古辭所謂鷄鳴高樹顛狗吠深巷中也　對酒行古辭曹魏樂奏　烏生八九子古辭烏生八九子端坐秦氏桂樹間言烏母生子木在南山巖石間而來為秦氏所彈白鹿在苑中人得以為脯黃鵠摩天鯉魚在深淵人可得而煮之皆由有所欲也此言為隱者戒耳今劉孝威之詩但言烏而已　平陵東古辭云平陵東松栢桐不知何人劫義公取第一句以命篇此則漢翟義門人所作也義為東郡太守起兵誅王莽不克而死門人作是歌以哀之　陌上桑亦曰艷歌羅敷行亦曰日出東南隅行亦曰日出行亦曰採桑曲曹魏改曰望雲曲按古辭陌上桑有二此則為羅敷也羅敷者邯鄲秦氏女也嫁千乘王仁仁後為趙王家令羅敷採桑於陌上趙王登臺見而悅之置酒欲奪焉羅敷善彈箏作陌上桑以自明不從其辭稱羅敷採桑陌上為使君所邀羅敷甚誇其夫為侍中郎以拒之或言與舊說不同然侍中郎漢官也恐仁初為趙王家令後為漢侍中郎也呼趙王為使君者郎君之稱本於漢恐言使君者猶今
言使長也其辭有日出東南隅照我秦氏樓之句故亦曰日出東南隅行亦曰日出行別有秋胡行其事與此不同以其亦名陌上桑致後人差互其說如王筠陌上桑云秋胡始停馬羅敷未滿箱蓋合為一事也　短歌行亦曰鰕䱉晉樂奏　燕歌行晉樂奏燕北地也是歌始於魏文帝其辭云秋風蕭瑟天氣涼草木搖落靈為霜群燕辭歸鴈南翔念君客游思斷腸慊慊思歸戀故鄉何為淹留寄他方賤妾煢煢守空房憂來思君不敢忘不覺淚下沾衣裳援琴鳴絃發清商短歌微吟不敢長明月皎皎照我床星漢西流夜未央牽牛織女遙相望爾獨何辜限河梁　秋胡行亦曰陌上桑亦曰採桑亦曰在昔魯有秋胡子納妻五日而官於陳五年乃歸未至家於路傍見婦人採桑色美說之下車曰力田不如逢豐年力耕不如見公卿吾有金願以與汝婦人曰婦人當採桑力作以養舅姑不願人之金秋胡歸奉金以遺母母使呼婦婦至乃向採桑者婦惡其行因東投河而死後人哀之而作秋胡行故亦曰陌上桑亦曰採桑後人多與羅敷行無別　苦寒行亦曰吁嗟晉樂奏古辭云北上太行山艱哉何巍巍羊腸坂詰屈車輪為之摧樹木何蕭瑟北風聲正悲熊羆對我蹲虎豹夾道啼溪谷少人民雪落何霏霏延頸長嘆息遠行多所懷我心何怫鬱思欲一東歸水深橋梁絕中路正徘徊迷惑失故路薄暮無宿栖行行日巳遠人馬同時饑擔囊行取薪斧水持作糜悲彼東山詩悠悠使我哀　董逃行古辭云吾欲上謁從高山山頭危險道路難言五嶽之上皆以黃金為宮闕多靈獸仙草以人君多欲壽考求長生不死之藥故令天神擁護疑此辭作於漢武之時蓋武帝有求仙之興董逃者古仙人也後漢游童競歌之有董卓之亂卒以逃亡此則謠讖之言因其所尚之歌故有是事實非起於後漢也梁簡文詠行幸甘泉云董逃拜金紫賢妻侍禁中又云不羨神仙侶排煙遠駕鴻所言仙事也然陸機謝靈運之作皆言節物易徂可及時行樂晉傅休奕九秋十二篇有擬董逃行但言夫婦離別各隨其意　塘上行亦曰塘上辛苦行晉樂奏或云甄后所作或云魏文帝作按古歌曰蒲生我池中綠葉何離離然觀陸機二篇之作皆言婦人見棄於君之情也舊云甄后被讒見棄而作必是也　善哉行亦曰日苦短古辭云來日大難口燥脣乾言人命不可保當樂見親友求長生術與王喬八公游也　東門行晉樂奏古辭云出東門不願歸言士有貧不安其居拔劍將去妻子牽衣留之願共餔糜斯足不求富貴也　西門行古辭　煌煌京洛行晉樂奏　豔歌何嘗行亦曰飛鶴行古辭云飛來雙白鶴乃從西北來言雌病雄不能之而去五里一返顧六里一徘徊雖遇新相知終傷生別離　步出夏東門行亦曰隴西行古辭　野田黃雀行晉樂奏　滿歌行大曲古辭　櫂歌行晉樂奏魏明帝將用舟師平吳故作是歌以明王化所及後之作者多言方舟鼓櫂之興耳　鴈門太守行按古辭是後漢孝和時洛陽令王渙也渙嘗為安定太守有安邊恤民之功百姓歌之然
此則鴈門太守若非其事偶相合則是作詩者誤以安定為鴈門　白頭吟西京雜記司馬相如將聘茂陵人女為妾文君作白頭吟以自絕相如乃止後人作白頭吟皆是以直道被讒見疏於君故古辭云淒淒重淒淒嫁娶不須啼願得一心人頭白不相離　氣出唱亦曰惟乾　精列古辭　東光
右漢舊歌也曰相和歌者並漢世街陌謳謠之辭絲竹更相和令執節者歌之按詩南陔之三笙以和鹿鳴之三雅由庚之三笙以和魚麗之三雅者相和歌之道也本一部魏明帝分為二部更遞夜宿始十七曲魏晉之世朱生善琵琶　宋識善擊節　列和善吹笛　等復為十三曲自短歌行以下晉荀朂採撰舊詩施用以代漢魏故其數廣焉
史／別史／通志／略　凡五十二卷／卷四十九　樂略第一／正聲／相和歌瑟調三十八曲(P.629-1)
相和歌瑟調三十八曲
善哉行亦曰日苦短　步出夏門行亦曰隴西行　折楊柳　西門行　東門行　東西門行　卻東西門行　順東西門行　飲馬長城窟行亦曰飲馬行　上留田行　新城安樂宮行　婦病行　孤子生行亦曰孤兒行亦曰放歌行　大牆上蒿行　野田黃雀行　釣竿行　臨高臺行　長安城西行　武舍之中行　鴈門太守行　豔歌何嘗行亦曰飛鵠行　豔歌福鍾行　豔歌雙鴻行　煌煌京洛行　帝王所居行　門有車馬客行　牆上難為趨行　日重光行　月重輪行　蜀道難　櫂歌行　有所思行　蒲坂行　採梨橘行　　白楊行　胡無人行　青龍行　公無渡河行亦曰箜篌行
右王僧虔技錄
史／別史／通志／略　凡五十二卷／卷四十九　樂略第一／正聲／大曲十五曲(P.629-1)
大曲十五曲
東門東門行　西山折楊柳行　羅敷豔歌羅敷行　西門西門行　默默折楊柳行　園桃煌煌京洛行　白鵠豔歌何嘗行　碣石步出夏門行　何嘗豔歌何嘗行　置酒野田黃爵行　為樂滿歌行　夏門步出夏門行　王者布大化櫂歌行　洛陽令鴈門太守行　白頭吟
史／別史／通志／列傳　凡百十三卷／卷九十八下　　　列傳第十一下／前漢四下／司馬相如(P.1347-1)
通志卷九十八下
宋右迪功郎鄭樵漁仲撰
列傳第十一下
司馬相如字長卿蜀郡成都人也少時好讀書學擊劍其親名之曰犬子相如既學慕藺相如之為人更名相如以貲為郎事孝景帝為武騎常侍非其好也會景帝不好辭賦是時梁孝王來朝從游說之士齊人鄒陽淮陰枚乘吳嚴忌夫子之徒相如見而說之因病免客游梁得與諸侯游士居數歲乃著子虛之賦會孝王薨相如歸而家貧無以自業素與臨邛令王吉相善吉曰長卿久宦游不遂而困來過我於是相如往舍都亭臨邛令繆為恭敬日往朝相如相如初尚見之後稱病使從者謝吉吉愈益謹肅臨邛多富人而卓王孫家僮八百人程鄭亦數百人二人乃相謂曰令有貴客為具召之并召令令既至卓氏客以百數至日中請司馬長卿長卿謝病不能臨臨邛令不敢嘗食身自往迎相如相如為不得已而彊往一座盡傾酒酣臨邛令前奏琴曰竊聞長卿好之願以自娛相如辭謝為鼓一再行是時卓王孫有女文君新寡好音故相如繆與令相重而以琴心挑之相如時從車騎雍容閑雅甚都及飲卓氏弄琴文君竊從戶窺心說而好之恐不得當也既罷相如乃令侍人重賜文君侍者通殷勤文君夜亡奔相如相如與馳歸成都家徒四壁立卓王孫大怒曰女不材我不忍殺一錢不分也或謂王孫王孫終不聽文君久之不樂謂長卿曰第俱如臨邛從昆弟假貸猶足以為生何至自苦如此相如與俱之臨邛盡賣車騎置酒舍乃令文君當罏相如身自著犢鼻褌與庸保雜作滌器於市
中卓王孫恥之為杜門不出昆弟諸公更謂王孫曰有一男兩女所不足者非財也今文君既失身於司馬長卿長卿故倦游雖貧其人材足依也且又令客奈何相辱如此王孫不得已分與文君僮百人錢百萬及其嫁時衣被財物文君乃與相如歸成都買田宅為富人居久之蜀人楊得意為狗監主天子田獵犬待上上讀子虛賦而善之曰朕獨不得與此人同時哉得意曰臣邑人司馬相如自言為此賦上驚乃召問相如相如曰有是然此乃諸侯之事未足觀請為天子游獵之賦上令尚書給筆札相如以子虛虛言也為楚稱烏有先生者烏有此事也為齊難亡是公者亡是人也欲明天子之義故空藉此三人為辭以推天子諸侯之苑囿其卒章歸之於節儉因以風諫奏之天子大說其辭曰楚使子虛使於齊齊王悉發車騎與使者出田田罷子虛過姹烏有先生亡是公存焉坐定烏有先生問曰今日田樂乎子虛曰樂獲多乎曰少然則何樂對曰僕樂王之欲夸僕以車騎之眾而僕對以雲夢之事也曰可得聞乎子虛曰可王駕車千乘選徒萬騎田于海濱列卒滿澤罘罔彌山掩兔轔鹿射麋格麟騖於鹽浦割鮮染輪射中獲多矜而自功顧謂僕曰楚亦有平原廣澤遊獵之地饒樂若此者乎楚王之獵孰與寡人僕下車對曰臣楚國之鄙人也幸得宿衛十有餘年時從出遊遊於後園覽於有無然猶未能遍睹也又烏足以言外澤乎齊王曰雖然略以子之所聞見言之僕對曰唯唯臣聞楚有七澤嘗見其一未睹其餘也臣之所見蓋特其小小者耳名曰雲夢雲夢者方九百里其中有山焉其山則盤紆茀鬱隆崇律崒岑崟參差日月蔽虧交錯糾紛上干青雲
罷池陂陁下屬江河其土則丹青赭堊雌黃白坿錫碧金銀眾色炫燿昭爛龍鱗其石則赤玉玫瑰琳珉昆吾瑊玏元厲礝石武夫其東則有蕙圃衡蘭芷若穹窮昌蒲江離蘪蕪諸柘巴且其南則有平原廣澤登降阤靡案衍壇曼緣以大江限以巫山其高燥則生葴析苞荔薜莎青薠其埤溼則生藏莨蒹葭東蘠雕胡蓮藕觚盧奄閭軒干眾物居之不可勝圖其西則有涌泉清池激水推移外發夫容蔆華內隱鉅石白沙其中則有神龜蛟鼉毒冒鱉黿其北則有陰林巨樹楩柟豫章桂椒木蘭檗離朱揚樝梨梬栗橘柚芳芬其上則有宛雛孔鸞騰遠射干其下則有白虎元豹蟃蜒貙豻於是乎乃使剸諸之倫手格此獸楚王乃駕馴駮之駟乘雕玉之輿靡魚須之橈旃曳明月之珠旗建干將之雄戟左烏號之雕弓右夏服之勁箭陽子驂乘孅阿為御案節未舒即陵狡獸蹵蛩蛩轔距虛軼野馬軎騊駼乘遺風射游騏儵胂倩浰雷動焱至星流電擊弓不虛發中必決眦洞胸達掖絕乎心繫獲若雨獸揜草蔽地於是楚王乃弭節徘徊翱翔容與覽乎陰林觀壯士之暴怒與猛獸之恐懼徼𠊬受詘殫睹眾物之變態於是鄭女曼姬被阿錫揄紵縞雜纖羅垂霧縠襞積褰縐紆徐委曲鬱橈谿谷衯衯裶裶揚衪戍削蜚襳垂髾扶輿猗靡翕呷萃蔡下摩蘭蕙上拂羽蓋錯翡翠之葳蕤繆繞玉綏眇眇忽忽若神之髣髴於是乃群相與獠於蕙圃媻姍勃窣上於金隄揜翡翠射鵔鸃微矰出孅繳施弋白鵠連鴐鵝雙鶬下元鶴加怠而後游於清池浮文鷁揚旌枻張翠帷建羽蓋罔毒冒釣紫貝摐金鼓吹鳴籟榜人歌聲流喝水蟲駭波鴻沸涌泉起奔揚會礧石相擊琅琅礚
礚若雷霆之聲聞乎數百里外將息獠者擊靈鼓起熢燧車案行騎就隊纚乎淫淫般乎裔裔於是楚王乃登陽雲之臺泊乎無為澹乎自持勺藥之和具而後御之不若大王終日馳騁曾不下輿脟割輪焠自以為娛臣竊觀之齊殆不如於是王無以應僕也烏有先生曰是何言之過也足下不遠千里來況齊國王悉境內之士備車騎之眾與使者出田乃欲戮力致獲以娛左右也何名為夸哉問楚地之有無者願聞大國之風烈先王之餘論也今足下不稱楚王之德厚而盛推雲夢以為驕奢言淫樂而顯侈靡竊為足下不取也必若所言固非楚國之美也有而言之是章君之惡也無而言之是害足下之信也章君惡傷私義二者無一可而先生行之必且輕於齊而累於楚矣且齊東陼鉅海南有琅邪觀乎成山射乎之罘浮勃澥游孟諸邪與肅慎為鄰右以湯谷為界秋田于青邱仿偟乎海外吞若雲夢者八九其於匈中曾不蔕芥若乃俶儻瑰瑋異方殊類珍怪鳥獸萬端鱗崪充牣其中者不可勝紀禹不能名𥜽不能計然在諸侯之位不敢言游戲之樂苑囿之大先生又見客是以王辭不復何為無以應哉亡是公听然而笑曰楚則失矣而齊亦未為得也夫使諸侯納貢者非為財帛所以述職也封彊畫界者非為守禦所以禁淫也今齊列為東藩而外私肅慎捐國隃限越海而田其於義固未可也且二君之論不務明君臣之義正諸侯之禮徒事爭於游戲之樂苑囿之大欲以奢侈相勝荒淫相越此不可以揚名發譽而適足以●君自損也且夫齊楚之事又烏足道乎君未睹夫巨麗也獨不聞天子之上林乎左蒼梧右西極丹水更其南紫淵徑其北
終始霸產出入涇渭酆鎬潦潏紆餘委蛇經營其內蕩蕩乎八川分流相背異態東西南北馳騖往來出乎椒邱之闕行乎州淤之浦徑乎桂林之中過乎泱莽之壄汨乎混流順阿而下赴隘陜之口觸穹石激堆埼沸乎暴怒洶涌彭湃滭弗宓汨偪側泌瀄橫流逆折轉騰潎洌滂濞沆溉穹隆雲橈宛潬膠盭踰波趨浥涖涖下瀨批巖衝擁奔揚滯沛臨坻注壑瀺灂霣隊沈沈隱隱砰磅訇礚潏潏淈淈湁潗鼎沸馳波跳沫汨㴔漂疾悠遠長懷寂憀無聲肆乎永歸然後灝溔潢漾安翔徐徊翯乎滈滈東注大湖衍溢陂池於是蛟龍赤螭䱭漸離鰅鰫鰬魠禺禺魼鰨揵鰭掉尾振鱗奮翼潛處乎深巖魚鱉讙聲萬物眾夥明月珠子的皪江靡蜀石黃礝水玉磊砢磷磷爛爛采色澔汗叢積乎其中䲨鷫鵠鴇鴐鵝屬玉交精旋目煩鶩庸渠箴疵鵁盧群浮乎其上汎淫氾濫隨風澹淡與波搖蕩奄薄水陼唼喋菁藻咀嚼菱藕於是乎崇山矗矗巃嵷崔巍深林巨木嶄巖參差九嵕嶻嶭南山峨峨巖阤甗錡槯崣崛崎振谿通谷蹇產溝瀆呀豁閜阜陵別隝崴磈嵔廆邱墟堀礨隱轔鬱㠥登降施靡陂池貏豸允溶淫鬻散渙夷陸亭皋千里靡不被築揜以綠蕙被以江離糅以蘼蕪雜以留夷布結縷攢戾莎揭車衡蘭槀本射干茈薑蘘荷葴持若蓀鮮支黃礫蔣芧青薠布濩閎澤延曼太原離靡廣衍應風披靡吐芳揚烈郁郁菲菲眾香發越肸蠁布寫晻薆咇茀於是乎周覽氾觀縝紛軋芴芒芒怳忽視之無端察之無涯日出東沼入虖西陂其南則隆冬生長涌水躍波其獸則庸旄貘犛沈牛麈麋赤首圜題窮奇象犀其北則盛夏含凍裂地涉冰揭河其獸則麒麟角端
騊駼橐駝蛩蛩驒騱駃騠驢騾於是乎離宮別館彌山跨谷高廊四注重坐曲閣華榱璧璫輦道纚屬步櫩周流長途中宿夷嵕築堂纍臺增成巖突洞房頫杳眇而無見仰艸橑而捫天奔星更於閨闥宛虹拖於楯軒青龍蚴蟉於東箱象輿婉僤於西清靈圉燕於閒館偓佺之倫暴於南榮醴泉涌於清室通川過於中庭磐石裖崖嶔巖倚傾嵯峨㠎嶫刻削崢嶸玫瑰碧琳珊瑚叢生珉玉旁唐玢豳文磷赤瑕駮犖雜臿其閒鼂采琬和氏出焉於是乎盧橘夏熟黃甘橙楱枇杷橪柿亭柰厚朴梬棗楊梅櫻桃蒲萄隱夫薁棣答遝離支羅乎後宮列乎北園貤邱陵下平原揚翠葉扤紫莖發紅華垂朱榮煌煌扈扈照耀鉅野沙棠櫟櫧華風枰櫨留落胥邪仁頻并閭欃檀木蘭豫章女貞長千仞大連抱夸條直暢實葉葰楙攢立叢倚連卷欐佹崔錯發骩坑衡閜砢垂條扶疏落英幡纚紛溶萷蔘猗柅從風藰蒞芔歙蓋象金石之聲管籥之音柴池茈𢈶旋還乎後宮雜襲累輯被山緣谷循阪下隰視之無端究之亡窮於是乎元猨素雌蜼玃飛蠝蛭蜩玃蝚獑胡豰蛫棲息乎其間長嘯哀鳴翩幡互經夭蟜枝格偃蹇杪顛隃絕梁騰殊榛捷垂條掉希間牢落陸離爛漫遠遷若此者數百千處娛游往來宮宿館舍庖廚不徙後宮不移百官備具於是乎背秋涉冬天子校獵乘鏤象六玉蚪拖蜺旌靡雲旗前皮軒後道游孫叔奉轡衛公參乘扈從橫行出乎四校之中鼓嚴簿縱獵者江河為阹泰山為櫓車騎靁起殷天動地先後陸離離散別追淫淫裔裔緣陵流澤雲布雨施生貔豹搏豺狼手熊羆足壄羊蒙鶡蘇絝白虎被斑文跨壄馬陵三嵕之危下磧歷之坻徑峻赴險
越壑厲水推蜚廉弄解廌格蝦蛤鋋猛氏罥騕褭射封豕箭不苟害解脰陷腦弓不虛發應聲而倒於是乘輿弭節徘徊翱翔往來睨部曲之進退覽將帥之變態然後侵淫促節鯈敻遠去流離輕禽蹵履狡獸軎白鹿捷狡兔軼赤電遺光耀追怪物出宇宙彎蕃弱滿白羽射游梟櫟蜚遽擇肉而後發先中而命處弦矢分蓺殪仆然後揚節而上浮陵驚風歷駭焱乘虛亡與神俱藺元鶴亂昆雞遒孔鸞促鵔鸃拂翳鳥捎鳳凰捷鵷雛揜焦明道盡塗殫迴車而還消搖乎襄羊降集乎北紘率乎直指揜乎反鄉蹷石關歷封巒過䧴鵲望露寒下棠梨息宜春西馳宣曲濯鷁牛首登龍臺掩細柳觀士大夫之勤略鈞獵者之所獲徒車之所閵轢騎之所蹂若人之所蹈藉與其窮極倦驚憚讋伏不被創刃而死者它它藉藉填阬滿谷掩平彌澤於是乎遊戲懈怠置酒乎顥天之臺張樂乎膠葛之宇撞千石之鐘立萬石之虡建翠華之旗樹靈鼉之皷奏陶唐氏之舞聽葛天氏之歌千人唱萬人和山陵為之震動川谷為之蕩波巴俞宋蔡淮南千遮文成顛歌族居遞奏金鼓迭起鏗鏘闈鞈洞心駭耳荊吳鄭衛之聲韶濩武象之樂陰淫案衍之音鄢郢繽紛激楚結風俳優侏儒狄鞮之倡所以娛耳目而樂心意者麗靡爛漫於前靡曼美色於後若夫青琴虙妃之徒絕殊離俗妖冶閑都靚莊刻飾便嬛繛約柔橈嬛嬛嫵媚孅弱曳獨繭之褕袣眇閻易以恤削便姍嫳屑與世殊服芬芳漚鬱酷烈淑郁皓齒粲爛宜笑的皪長眉連娟微睇綿藐色授魂與心愉於側於是酒中樂酣天子芒然而思似若有亡曰嗟乎此泰奢侈朕以覽聽餘間無事棄日順天道以殺伐時休息於
此恐後世靡麗遂往而不返非所以為繼嗣創業垂統也於是乎乃解酒罷獵而命有司曰地可以墾辟悉為農郊以瞻氓隸隤牆填塹使山澤之民得至焉實陂池而勿禁虛宮館而勿仞發倉廩以救貧窮補不足恤鰥寡存孤獨出德號省刑罰改制度易服色革正朔與天下為始於是歷吉日以齊戒襲朝服乘法駕建華旗鳴玉鸞遊乎六蓺之囿騖乎仁義之塗覽觀春秋之林射貍首兼騶虞弋元鶴舞干戚載雲䍐揜群雅悲伐檀樂樂胥修容乎禮園翱翔乎書圃述易道放怪獸登明堂坐清廟恣群臣奏得失四海之內靡不受獲於斯之時天下大說鄉風而聽隨流而化芔然興道而遷義刑錯而不用德隆於三皇功羨於五帝若此故獵乃可喜也若夫終日馳騁勞神苦形罷車馬之用杬士卒之精費府庫之財而無德厚之恩務在獨樂不顧眾庶忘國家之政貪雉兔之獲則仁者不繇也從此觀之齊楚之事豈不哀哉地方不過千里而囿居九百是草木不得墾辟而民無所食也夫以諸侯之細而樂萬乘之所侈僕恐百姓被其尤也於是二子愀然改容超若自失逡巡避席曰鄙人固陋不知忌諱乃今日見教謹受命矣賦奏天子以為郎亡是公言上林廣大山谷水泉萬物及子虛言雲夢所有甚眾侈靡多過其實且非義理所上故刪取其要歸正道而論之相如為郎數歲會唐蒙使略通夜郎僰中發巴蜀卒吏千人郡又多為發轉漕萬餘人用軍興法誅其渠率巴蜀民大驚恐上聞之乃遣相如責唐蒙等因諭告巴蜀民以非上意檄曰告巴蜀太守蠻夷自擅不討之日久矣時侵犯邊境勞士大夫陛下即位存撫天下集安中國然後興師出兵北征匈
奴單于怖駭交臂受事屈膝請和康居西域重譯納貢稽首來享移師東指閩越相誅右弔番禺太子入朝南夷之君西僰之長常效貢職不敢惰怠延頸舉踵喁喁然皆鄉風慕義欲為臣妾道里遼遠山川阻深不能自致夫不順者已誅而為善未賞故遣中郎將往賞之發巴蜀之士各五百人以奉幣衛使者不然靡有兵革之事戰鬥之患今聞其乃發軍興制驚懼子弟憂患長老郡又擅為轉粟運輸皆非陛下之意也當行者或亡逃自賊殺亦非人臣之節也夫邊郡之士聞烽舉燧燔皆攝弓而馳荷兵而走流汗相屬惟恐居後觸白刃冒流矢議不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮遠急國家之難而樂盡人臣之道也故有剖符之封析圭而爵位為通侯居列東第終則遺顯號於世傳土地於子孫事行甚忠敬居位甚安佚名聲施於無窮功烈著而不滅是以賢人君子肝腦塗中原膏液潤埜屮而不辭也今奉幣使至南夷即自賊殺或亡逃抵誅身死無名諡為至愚恥及父母為天下笑人之度量相越豈不遠哉然此非獨行者之罪也父兄之教不先子弟之率不謹寡廉鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使曉諭百姓以發卒之事因數之以不忠死亡之罪讓三老孝弟以不教誨之過方今田時重煩百姓巳親見近縣恐遠所谿谷山澤之民不遍聞檄到亟下縣道咸諭陛下意毋忽相如還報唐蒙已略通夜郎因通西南夷道發巴蜀廣漢卒作者數萬人治道二歲道不成士卒多物故費以億萬計蜀民及漢用事者多言其不便是時邛莋
之君長開南夷與漢通得賞賜多多欲願為內臣妾請吏比南夷上問相如相如曰邛莋冉駹者近蜀道易通異時嘗通為郡縣矣至漢興而罷今誠復通為置縣愈於南夷上以為然乃拜相如為中郎將建節往使副使者王然于壺充國呂越人馳四乘之傳因巴蜀吏幣物以賂西南夷至蜀太守以下郊迎縣令負弩矢先驅蜀人以為寵於是卓王孫臨邛諸公皆因門下獻牛酒以交驩卓王孫喟然而歎自以得使女尚司馬長卿晚乃厚分與其女財與男等相如使略定西南夷邛莋冉駹斯榆之君皆請為臣妾除邊關邊關益斥西至沫若水南至牂柯為徼通靈山道橋孫水以通邛莋還報天子大說相如使時蜀長老多言通西南夷之不為用大臣亦以為然相如欲諫業已建之不敢乃著書藉蜀父老為辭而已詰難之以風天子且因宣其使指令百姓皆知天子意其辭曰漢興七十有八載德茂存乎六世威武紛云湛恩汪濊群生霑濡洋溢乎方外於是乃命使西征隨流而攘風之所被罔不披靡因朝冉從駹定莋存邛略斯榆舉苞蒲結軌還轅東鄉將報至于蜀都耆老大夫搢紳先生之徒二十有七人儼然造焉辭畢進曰蓋聞天子之於夷狄也其義羈縻勿絕而已今罷二郡之士通夜郎之塗三年於茲而功不竟士卒勞倦萬民不贍今又接之以西夷百姓力屈恐不能卒業此亦使者之累也竊為左右患之且夫邛莋西僰之與中國並也歷年茲多不可記己仁者不以德來彊者不以力并意者殆不可乎今割齊民以附夷狄弊所恃以事無用鄙人固陋不識所謂使者曰烏謂此乎必若所云則是蜀不變服而巴不化俗也僕尚惡聞若說然斯事體
大固非觀者之所覯也余之行急其詳不可得聞巳請為大夫粗陳其略蓋世必有非常之人然後有非常之事有非常之事然後有非常之功非常者固常人之所異也故曰非常之元黎民懼焉及臻厥成天下晏如也昔者洪水沸出氾濫衍溢民人升降移徙崎嶇而不安夏后氏戚之乃堙洪源決江疏河灑沈澹災東歸之於海而天下永寧當斯之勤豈惟民哉心煩於慮而身親其勞躬傶骿胝無胈膚不生毛故休烈顯乎無窮聲稱浹乎來茲且夫賢君之踐位也豈特委瑣握齪拘文牽俗循誦習傳當世取說云爾哉必將崇論谹議創業垂統為萬世規故馳騖乎兼容并包而勤思乎參天貳地且詩不云乎普天之下莫非王土率土之濱莫非王臣是以六合之內八方之外浸淫衍溢懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼絕異黨之域舟車不通人跡罕至政教未加流風猶微內之則犯義侵禮於邊境外之則邪行橫作放殺其上君臣易位尊卑失序父兄不辜幼孤為奴虜係纍號泣內鄉而怨曰蓋聞中國有至仁焉德洋恩普物靡不得其所今獨曷為遺已舉踵思慕若枯旱之望雨盭夫為之垂涕況乎上聖又烏能已故北出師以討彊胡南馳使以誚勁越四面風德二方之君鱗集仰流願得受號者以億計故乃關沬若徼牂柯鏤靈山梁孫原創道德之塗垂仁義之統將博恩廣施遠撫長駕使疏逖不閉曶爽暗昧得燿乎光明以偃甲兵於此而息討伐於彼遐邇一體中外禔福不亦康乎夫拯民於沈溺奉至尊之休德反衰世之陵夷繼周氏之絕業乃天子之急務也百姓雖勞又惡可
以巳哉且夫王者固未有不始於憂勤而終於逸樂者也然則受命之符合在於此方將增泰山之封加梁父之事鳴和鸞揚樂頌上咸五下登三觀者未睹指聽者未聞音猶焦朋已翔乎寥廓而羅者猶視乎藪澤悲夫於是諸大夫茫然喪其所懷來失厥所以進喟然並稱曰允哉漢德此鄙人之所願聞也百姓雖勞請以身先之敞罔靡徙遷延而辭避其後人有上書言相如使時受金失官居歲餘復召為郎相如口喫而善著書常有消渴疾與卓氏婚饒於財故其仕宦未嘗肯與公卿國家之事常稱疾間居不慕官爵嘗從上至長楊獵時天子方好自擊熊豕馳逐壄獸相如因上疏諫其辭曰臣聞物有同類而殊能者故力稱烏獲捷言慶忌勇期賁育臣之愚竊以為人誠有之獸亦宜然今陛下好陵阻險射猛獸卒然遇逸材之獸駭不存之地犯屬車之清塵輿不及還轘人不暇施巧雖有烏獲逢蒙之技不得用枯木朽株盡為難矣是胡越起於轂下而羌夷接軫也豈不殆哉雖萬全而無患然本非天子之所宜近也且夫清道而後行中路而馳猶時有銜橛之變況乎涉豐草騁邱虛前則有利獸之樂而內無存變之憂其為害也不亦難矣夫輕萬乘之重不以為安樂出萬有一危之塗以為娛臣竊為陛下不取蓋明者遠見於未萌而智者避危於無形旤固多藏於隱微而發於人之所忽者也故鄙諺曰家纍千金坐不垂堂此言雖小可以諭大臣願陛下留意幸察上善之還過宜春宮相如奏賦以哀二世行失其辭曰登陂柂之長阪兮坌入曾宮之嵯峨臨曲江之隑州兮望南山之參差巖巖深山之谾谾兮通谷豁乎谽谺汨淢靸以永逝兮注平皋之廣
衍觀眾樹之蓊薆兮覽竹林之榛榛東馳土山兮北揭石瀨弭節容與兮歷弔二世持身不謹兮亡國失勢信讒不寤兮宗廟滅絕烏乎操行之不得墓蕪穢而不修兮魂無歸而不食相如拜為孝文園令上既美子虛之事相如見上好神僊因曰上林之事未足美也尚有靡者臣嘗為大人賦未就請具而奏之相如以為列僊之儒居山澤間形容甚癯此非帝王之僊意也乃遂奏大人賦其辭曰世有大人兮在乎中州宅彌萬里兮曾不足以少留悲世俗之逼隘兮朅輕舉而遠遊乘絳幡之紫蜺兮載雲氣而上浮建格澤之修竿兮總光燿之采旄垂旬始以為幓兮曳彗星而為髾掉指橋以偃寋兮又猗抳以招搖攬攙搶以為旌兮靡屈虹而為綢紅杳眇以元湣兮焱風涌而雲浮駕應龍象輿之蠖略委麗兮驂赤螭青蛇之蚴蟉宛蜒低卬夭蹻裾以驕驁兮詘折隆窮躩以連卷沛艾𧺯螑仡以佁儗兮放散畔岸驤以孱顏跮踱輵螛以骫麗兮蜩蟉偃寋怵以梁倚糾蓼叫奡踏以朡路兮薎蒙踊躍騰而狂趭蒞颯芔歙焱至電過兮煥然霧除霍然雲消邪絕少陽而登太陰兮與真人乎相求互折窈窕以右轉兮橫厲飛泉以正東悉徵靈圉而選之兮部署眾神於搖光使五帝先導兮反大壹而從陵陽左元冥而右黔雷兮前長離而後矞皇廝征伯僑而役羨門兮詔岐伯使尚方祝融警而蹕御兮清氣氛而後行屯余車而萬乘兮綷雲蓋而樹華旗使句芒其將行兮吾欲往乎南娭歷唐堯於崇山兮過虞舜於九疑紛湛湛其差錯兮雜遝膠輵以方馳騷擾衝蓯其紛挐兮滂濞泱軋麗以林離攢羅列聚叢以蘢茸兮衍曼流爛痑以陸離徑入雷室之砰磷鬱律兮
洞出鬼谷之崛礨崴魁遍覽八紘而觀四海兮朅度九江越五河經營炎火而浮弱水兮杭絕浮渚涉流沙奄息葱極氾濫水娭兮使靈媧鼓琴而舞馮夷時若曖曖將混濁兮召屏翳誅風伯刑雨師西望崑崙之軋沕荒忽兮直徑馳乎三危排閶闔而入帝宮兮載玉女而與之歸登閬風而遙集兮亢鳥騰而壹止低徊陰山翔以紆曲兮吾乃今日睹西王母暠然白首戴勝而穴處兮亦幸有三足烏為之使必長生若此而不死兮雖濟萬世不足以喜回車朅來兮絕道不周會食幽都呼吸沆瀣兮餐朝霞咀噍芝英兮嘰瓊華僸祲尋而高縱兮紛鴻溶而上厲貫列缺之倒景兮涉豐隆之滂濞騁游道而修降兮鶩遺霧而遠逝迫區中之隘陝兮舒節出乎北垠遺屯騎於元闕兮軼先驅於寒門下崢嶸而無地兮上嵺廓而無天視眩泯而亡見兮聽敞怳而亡聞乘虛亡而上遐兮超無友而獨存相如既奏大人賦天子大說飄飄有陵雲氣游天地之間意相如既病免家居茂陵天子曰司馬相如病甚可往從悉取其書若後之矣使所忠往而相如己死家無遺書問其妻對曰長卿未嘗有書也時時著書人又取去長卿未死時為一卷書曰有使來求書奏之其遺札書言封禪事所忠奏焉天子異之其辭曰伊上古之初肇自顥穹生民歷選列辟以迄于秦率邇者踵武聽逖者風聲紛輪威蕤堙滅而不稱者不可勝數也繼昭夏崇號諡略可道者七十有二君罔若淑而不昌疇逆失而能存軒轅之前遐哉邈乎其詳不可得聞已五三六經載籍之傳維見可觀也書曰元首明哉股肱良哉因斯以談君莫盛於堯臣莫賢於后稷后稷創業於唐公劉發跡於西戎文王改
制爰周郅隆大行越成而后陵遲衰微千載亡聲豈不善始善終哉然無異端慎所由於前謹遺教於後耳故軌跡夷易易遵也湛恩龐洪易豐也憲度著明易則也垂統順理易繼也是以業隆於繈褓而崇冠乎二后揆厥所元終都攸卒未有殊尤絕跡可考於今者也然猶躡梁甫登太山建顯號施尊名大漢之德逢涌原泉沕潏曼羨旁魄四塞雲布霧散上暢九垓下泝八埏懷生之類沾濡浸潤協氣橫流武節焱逝邇陜游原迥闊泳末首惡鬱沒闇昧昭晣昆蟲闓懌回首面內然後囿騶虞之珍群徼麋鹿之怪獸導一莖六穗於庖犧雙觡共抵之獸獲周餘放龜于岐招翠黃乘龍於沼鬼神接靈圉賓於間館奇物譎詭俶儻窮變欽哉符瑞臻茲猶以為薄不敢道封禪蓋周躍魚隕杭休之以燎微夫斯之為符也以登介邱不亦恧乎進攘之道何其爽與於是大司馬進曰陛下仁育群生義征不譓諸夏樂貢百蠻執贄德侔往初功無與二休烈液洽符瑞眾變期應紹至不特創見意者泰山梁父設壇場望幸蓋號以況榮上帝垂恩儲祉將以慶成陛下嗛讓而弗發也挈三神之歡缺王道之儀群臣恧焉或謂且天為質闇示珍符固不可辭若然辭之是泰山靡記而梁甫罔幾也亦各並時而榮咸濟厥世而屈說者尚何稱於後而云七十二君哉夫修德以錫符奉符以行事不為進越也故聖王弗替而修禮以祗謁款天神勒功中嶽以章至尊舒盛德發號榮受厚福以浸黎民皇皇哉斯事天下之壯觀王者之卒業不可貶也願陛下全之而后因雜縉紳先生之略術使獲曜日月之末光絕炎以展采錯事猶兼正列其義祓飾厥文作春秋一蓺將襲舊六為七攄
之無窮俾萬世得激清流揚微波蜚英聲騰茂實前聖之所以永保鴻名而常為稱首者用此宜命掌故悉奏其儀而覽焉於是天子沛然改容曰俞乎朕其試哉乃遷思回慮總公卿之議詢封禪之事乘大澤之愽廣符瑞之富遂作頌曰自我天覆雲之油油甘露時雨厥壤可游滋液滲漉何生不育嘉穀六穗我穡曷蓄匪唯雨之又潤澤之匪唯偏我氾布濩之萬物熙熙懷而慕之名山顯位望君之來君兮君兮侯不邁哉般般之獸樂我君圃白質黑章其儀可喜旼旼穆穆君子之熊蓋聞其聲今視其來厥塗靡從天瑞之徵茲爾於舜虞氏以興濯濯之麟游彼靈畤孟冬十月君徂郊祀馳我君輿帝用享祉三代之前蓋未嘗有宛宛黃龍興德而升采色元耀煥炳煇煌正陽顯見覺寤黎烝於傳載之云受命所乘厥之有章不必諄諄依類託寓諭以封巒披蓺觀之天人之際已交上下相發允答聖王之事兢兢翼翼故曰於興必慮衰安必畏危是以湯武至尊嚴不失肅祗舜在假典顧省厥遺此之謂也相如既卒五歲上始祭后土八年而遂禮中岳封于太山至梁甫禪肅然相如他所著若遺平陵侯書與五公子相難屮木書篇不采采其尤著公卿者云
史／別史／通志／列傳　凡百十三卷／卷一百七下　　　列傳第二十下／後漢四下／蘇竟(P.1548-2)
蘇竟字伯況扶風平陵人也平帝世竟以明易為博士講書祭酒善圖緯能通百家之言王莽時與劉歆等共典校書拜代郡中尉時匈奴擾亂北邊多罹其禍竟終完輯一郡光武即位就拜代郡太守使固塞以拒匈奴建武五年冬盧芳略得北邊諸郡帝使偏將軍隨弟屯代郡竟病篤以兵屬弟詣京師謝罪拜侍中數月以病
免初延岑護軍鄧仲況擁兵據南陽陰縣為寇而劉歆兄子龔為其謀主竟時在南陽與龔書曉之曰君執事無恙走昔以摩研編削之才與國師公從事出入校定祕書竊自依依末由自達蓋聞君子愍同類而傷不遇人無愚智莫不先避害然後求利先定志然後求名昔智果見智伯窮兵必亡故變名逃遁陳平知項王為天所棄故歸心高祖皆智之至也聞君前權時屈節北面延牙乃後覺悟棲遲養德先世數子又何以加君處陰中土多賢士若以須臾之間研考異同揆之圖書測之人事則得失利害可陳於目何自負畔亂之困不移守惡之名乎與君子之道何其反也世之俗儒末學醒醉不分而稽論當世疑誤視聽或謂天下迭興未知進是稱兵據土可圖非冀或曰聖王未啟宜觀時變倚彊附大顧望自守二者之論豈其然乎夫孔丘祕經為漢赤制元包幽室文隱事明且火德承堯雖昧必亮承積世之祚握無窮之符王氏雖乘閒偷篡而終嬰大戮支分體解宗氏屠滅非其效歟皇天所以眷顧踟躕憂漢子孫者也論者若不本之於天參之於聖猥以師曠雜事輕自眩惑說士作書亂夫大道焉可信哉諸儒或曰今五星失晷天時謬錯辰星久而不效太白出入過度熒惑進退見態鎮星繞帶天街歲星不舍氐房以為諸如此占歸之國家蓋災不徒設皆應之分野各有所主夫房心即宋之分東海是也尾為燕分漁陽是也東海董憲迷惑未降漁陽彭寵逆亂擁兵王赫斯怒將兵並征故熒惑應此憲寵受殃太白辰星自亡新之末失行算度以至於今或守東井或沒羽林或徘徊藩屏或躑躅帝宮或經天反明或潛藏久沈或衰微暗昧或煌煌南
北或盈縮成鉤或偃蹇不禁皆大運蕩除之祥聖帝應符之兆也賊臣亂子往往錯互指麾妄說傳相壞誤由此論之天文安得遵度哉乃者五月甲申天有白虹自子加午廣可十丈長可萬丈正臨倚彌倚彌即黎邱秦豐之都也是時月入於畢畢為天網主網羅無道之君故武王將伐紂上祭於畢求助天也夫仲夏甲申為八魁八魁上帝開塞之將也主退惡攘逆流星狀似蚩尤旗或曰營頭或曰天槍出奎而西北行至延牙營上散為數百而滅奎為毒螫主庫兵此二變郡中及延牙士眾所共見也是故延牙遂之武當託言發兵實避其殃今年比卦部歲坤主立冬坎主冬至水性滅火南方之兵受歲禍也德在中宮刑在木木勝土刑制德今年兵事畢己中國安寧之效也五七之家三十五姓彭秦延氏不得豫焉如何怪惑依而恃之葛藟之詩求福不回其若是乎圖讖之占眾變之驗皆君之所明善惡之分去就之決不可不察無忽鄙言夫周公之善康叔以不從管蔡之亂也景帝之悅濟北以不從吳濞之畔也自更始以來孤恩背逆歸義向善臧否粲然可不察歟良醫不能救無命彊梁不能與天爭故天之所壞人不得支宜密與太守劉君共謀降議仲尼栖栖墨子遑遑憂人之甚也屠羊救楚非要爵祿茅焦干秦豈求報利盡忠博愛之誠憤懣不能己耳又與仲況書諫之文多不載於是仲況與龔遂降龔字孟公長安人善論議扶風馬援班彪並器重之竟終不伐其功潛樂道術作記誨篇及文章傳於世年七十卒於家
史／別史／通志／列傳　凡百十三卷／卷一百九上　　　列傳第二十二上／後漢六上／班彪　子固(P.1579-2)
班彪字叔皮扶風安陵人也祖況成帝時為越騎校尉父稚哀帝時為廣平太守彪性沉重好古年二十餘更始敗三輔大亂時隗囂擁眾天水彪乃避難從之囂問彪曰往者周亡戰國並爭天下分裂數世然後定意者從橫之事復起於今乎將承運迭興在於一人也願生試論之對曰周之廢興與漢殊異昔周爵五等諸侯專政本根既微而枝葉彊大故其末流有從橫之事埶數然也漢承秦制改立郡縣主有專已之威臣無百年之柄至於成帝假借外家哀平短祚國嗣三絕故王氏擅朝因竊號位危自上起傷不及下是以即真之後天下莫不引領而歎十餘年間中外騷擾遠近俱發假號雲合咸稱劉氏不謀同辭方今雄桀帶州域者皆無七國世業之資而百姓謳吟思仰漢德已可知矣囂曰生言周漢之埶可也至於但見愚人習識劉氏姓號之故而謂漢家復興疏矣昔秦失其鹿劉季逐而羈之時人豈復知漢乎彪既疾囂言又傷時方艱乃著王命論以為漢德承堯有靈命之符王者興祚非詐力所致欲以感之而囂終不寤遂避地河西河西大將軍竇融以為從事深敬待之接以師友之道彪乃為融畫策事漢總西河以拒隗囂及融徵還光武問曰所上章奏誰與參之融對曰皆從事班彪所為帝雅聞彪才因召入見舉司隸茂才拜徐令以病免後數應三公之命輒去彪既才高而好述作遂專心史籍之間武帝時司馬遷著史記
自太初已後闕而不錄後好事者頗復綴集時事然多鄙俗不足以踵繼其書彪乃繼採前史遺事傍貫異聞作後傳數十篇因斟酌前史而譏正得失其略論曰唐虞三代詩書所及世有史官以司典籍暨於諸侯國自有史故孟子曰楚之檮杌晉之乘魯之春秋其事一也定哀之間魯君子左邱明論集其文作左氏傳三十篇又撰異同號曰國語二十篇由是乘檮杌之事遂闇而左氏國語獨章又有記錄黃帝以來至春秋時帝王公侯卿大夫號曰世本一十五篇春秋之後七國並爭秦并諸侯則有戰國策三十三篇漢興定天下太中大夫陸賈記錄時功作楚漢春秋九篇孝武之世太史令司馬遷採左氏國語刪世本戰國策據秦漢列國時事上自黃帝下訖獲麟作本紀世家列傳書表凡百三十篇而十篇缺焉遷之所記從漢元至武則絕其功也至於採經摭傳分散百家之事甚多疏略不如其本務欲以多聞廣載為功論議淺而不篤其論術學則崇黃老而薄五經序貨殖則輕仁義而羞貧窮道游俠則賤守節而貴俗功此其大敝傷道所以遇極刑之咎也然善述序事理辯而不華質而不俚文質相稱蓋良史之才也誠令遷依五經之法言同聖人之是非意亦庶幾矣夫百家之書猶可法也若左氏國語世本戰國策楚漢春秋太史公書今之所以知古後之所由觀前聖人之耳目也司馬遷序帝王則曰本紀公侯傳則曰世家卿士特起則曰列傳又進項羽陳涉而黜淮南衡山細意委曲條例不經若遷之著作採獲古今貫穿經傳至廣博也一人之精文重思煩故其書刊落不盡尚有盈辭多不齊一若序司馬相如舉郡縣著其字至蕭曹陳平之
屬及董仲舒並時之人不記其字或縣而不郡者蓋不暇也今此後篇慎覈其事整齊其文不為世家唯紀傳而已傳曰殺史見極平易正直春秋之義也彪復辟司徒玉音肅況府時東宮初建諸王國並開而官屬未備師保多闕彪上言曰孔子稱性相近習相遠也賈誼以為習與善人居不能無善猶生長於齊不能無齊言也習與惡人居不能無惡猶生長於楚不能無楚言也是以聖人審所與居而戒慎所習昔成王之為孺子出則周公召公史佚入則太顛閎夭南宮括散宜生左右前後禮無違者故成王一日即位天下曠然太平是以春秋愛子教以義方不納於邪驕奢淫泆所自邪也詩云貽厥孫謀以燕翼子言武王之謀遺子孫也漢興太宗使鼂錯導太子以法術賈生教梁王以詩書及至中宗亦令劉向王褒蕭望之周堪之徒以文章儒學保訓東宮以下莫不崇簡其人就成德器今皇太子諸王雖結髮學問修習禮樂而傅相未值賢才官屬多闕舊典宜博選名儒有威重明通政事者以為太子太傅東宮及諸王國備置官屬又舊制太子食湯沐十縣設周衛交戟五日一朝因坐東廂省視膳食其非朝日使僕中允旦旦請問而已明不媟黷廣其敬也書奏帝納之後察司徒廉為望都長吏民愛之建武三十年年五十二卒官所著賦論書記奏事合九篇二子固超超別有傳固字孟堅年九歲能屬文誦詩書及長遂博貫載籍九流百家之言無不窮究所學無常師不為章句舉大義而已性寬和容眾不以才能高人諸儒以此慕之永平初東平王蒼以至戚為驃騎將軍輔政開東閤延英雄時固始弱冠奏記於蒼薦故司空掾桓梁京兆祭酒晉馮扶
風掾李育京兆督郵郭基涼州從事王雍弘農功曹史殷肅言此六子皆有殊行絕才德隆當世宜蒙徵納以輔高明蒼納之父彪卒歸鄉里固以彪所續前史未詳乃潛精研思欲就其業既而有人上書顯宗告固私作國史者有詔下郡收固繫京兆獄盡取其家書先是扶風人蘇郎偽言圖讖事下獄死固弟超恐固不能自明乃馳詣闕上書得召見具言固所著述意而郡亦上其書顯宗甚奇之召詣校書郎除蘭臺令史與前睢陽令陳宗長陵令尹敏司隸從事孟異共成世祖本紀遷為郎典校秘書固又撰功臣平林新市公孫述事作列傳載記二十八篇奏之帝乃復使終成前所著書固以為漢紹堯運以建帝業至於六世史臣乃追述功德私作本紀編於百王之末廁於秦項之列太初以後闕而不錄故探撰前記綴集所聞以為漢書起元高祖終于孝平王莽之誅十有二世二百三十年綜其行事傍貫五經上下洽通為春秋考紀表志傳凡百篇固自永平中始受詔潛精積思二十餘年至建初中乃成當世甚重其書學者莫不諷誦焉自為郎後遂見親近時京師修起宮室濬繕城隍而關中耆老猶望朝廷西顧因感前世相如壽王東方之徒造構文辭終以諷勸乃上兩都賦盛稱洛邑制度之美以折西賓滛侈之論其辭曰有西都賓問於東都主人曰蓋聞皇漢之初經營也嘗有意乎都河洛矣輟而弗康實用西遷作我上都主人聞其故而睹其制乎主人曰未也願賓攄懷舊之蓄念發思古之幽情博我以皇道弘我以漢京賓曰唯唯漢之西都在于雍州實曰長安左據函谷二崤之阻表以太華終南之山右界褒斜隴首之險帶以洪河涇渭之川
眾流之隈汧涌其西華實之毛則九州之上膄焉防禦之阻則天地之奧區焉是故橫被六合三成帝畿周以龍興秦以虎視及至大漢受命而都之也仰寤東井之精俯協河圖之靈奉春建策留侯演成天人合應以發皇明乃眷西顧實惟作京於是睎秦嶺睋北阜挾酆灞據龍首圖皇基於億載度宏規而大起肇自高而終平世增飾以崇麗歷十二之延祚故窮泰而極侈建金城其萬雉呀周池而成淵披三條之廣路立十二之通門內則街衢洞達閭閻且千九市開場貨別隧分人不得顧車不得旋闐城溢郭傍流百廛紅塵四合煙雲相連於是既庶且富娛樂無彊都人士女殊異乎五方遊士擬於公侯列肆侈於姬姜鄉曲豪俊游俠之雄節慕原嘗名亞舂陵連交合眾騁鶩乎其中若乃觀其四郊浮游近縣則南望杜霸北眺五陵名都對郭邑居相承英俊之域黻冕所興冠蓋如雲七相五公與乎州郡之豪傑五都之貨殖三選七遷充奉陵邑蓋以彊幹弱枝隆上都而觀萬國也封畿之內厥土千里逴犖諸夏兼其所有其陽則崇山隱天幽林穹谷陸海珍藏藍田美玉商洛緣其隈鄠杜濱其足源泉灌注陂池交屬竹林果囿芳草甘木郊野之富號曰近蜀其陰則冠以九嵕陪以甘泉乃有靈宮起乎其中秦漢之所極觀淵雲之所頌歎於是乎存焉下有鄭白之沃衣食之源提封五萬疆埸綺分溝塍刻鏤原隰龍鱗決渠降雨荷臿成雲五穀垂穎桑麻敷棻東郊則有通溝大漕潰渭洞河汎舟山東控引淮湖與海通波西郊則有上囿禁苑林麓藪澤陂池連乎蜀漢繚以周牆四百餘里離宮別館三十六所神池靈沼往往而在其中乃有九真之麟大宛之
馬黃支之犀條支之鳥踰崑崙越巨海殊方異類至三萬里其宮室也體象乎天地經緯乎陰陽據神靈之正位倣太紫之圓方樹中天之華闕豐冠山之朱堂因瑰材而究奇抗應龍之虹梁列棼橑以布翼荷棟桴而高驤雕玉瑱以居檻裁金璧以飾璫發五色之渥彩光爓朗以景彰於是左墄右平重軒三階閨房周道門闥洞開列鍾虡於中庭立金人於端闈仍增崖而衡閾臨峻路而啟扉徇以離殿別寢承以崇臺閒館煥若列星紫宮是環清涼宣溫神仙長年金華玉堂白虎麒麟區宇若茲不可殫論增盤崔嵬登降炤爛殊形詭制每各異觀乘茵步輦惟所息宴後宮則有掖庭椒房后妃之室合歡增城安處常甯茝若椒風披香發越蘭林蕙草鴛鸞飛翔之列昭陽特盛隆乎孝成屋不呈材牆不露形裛以藻繡絡以綸連隨侯明月錯落其間金釭銜璧是為列錢翡翠火齊流耀含英懸黎垂棘夜光在焉於是元墀釦切玉階彤庭碝磩彩緻琳珉青熒珊瑚碧樹周阿而生紅羅颯纚綺組繽紛精曜華燭俯仰如神後宮之號十有四位窈窕繁華更盛迭貴處乎斯列者蓋以百數左右廷中朝堂百僚之位蕭曹魏邴謀謨乎其上佐命則垂統輔翼則成化流大漢之愷悌盪亡秦之毒螫故令斯人揚樂和之聲作畫一之歌功德著乎祖宗膏澤洽乎黎庶又有天祿石渠典籍之府命夫諄誨故老名儒師傅講論乎六蓺稽合乎同異又有承明金馬著作之庭大雅宏達於茲為群元元本本周見洽聞啟發篇章校理祕文周以鉤陳之位衛以嚴更之署總禮官之甲科群百辟之廉孝虎賁綴衣閹尹閽寺陛戟百重各有攸司周廬千列徼道綺錯輦路經營修涂飛閣
自未央而連桂宮北彌明光而絙長樂陵墱道而超西墉混建章而連外屬設璧門之鳳闕上觚稜而棲金爵內則別風之嶕嶢眇麗巧而聳擢張千門而立萬戶順陰陽以開闔爾乃正殿崔嵬層構厥高臨乎未央經駘盪而出馺娑洞枍詣與天梁上反宇以蓋戴激日景而納光神明鬱其特起遂偃蹇而上躋軼雲雨於太半虹霓迴帶於棼楣雖輕迅與僄狡猶愕眙而不敢階攀井幹而未半目眴轉而意迷舍櫺檻而郤倚若顛墜而復稽魂怳怳以失度巡迴塗而下低既懲懼於登望降周流以徬徨步甬道以縈紆又杳窱而不見陽排飛闊而上出若遊目於天表似無依之洋洋前唐中而後太液覽滄海之湯湯揚波濤於碣石激神嶽之嶈嶈濫瀛洲與方壺蓬萊起乎中央於是靈草冬榮神木叢生巖峻崷崒金石崢嶸抗仙掌以承露攫雙立之金莖軼埃壒之混濁鮮顥氣之清英騁文成之丕誕馳五利之所刑庶松喬之群類時遊從乎斯庭實列仙之攸館非吾人之所甯爾乃盛娛遊之壯觀奮大武乎上囿因茲以威戎夸狄耀威靈而講武事命荊州使起鳥詔梁野而驅獸毛群內闐飛羽上覆接翼側足集禁林而屯聚水衡虞人理其營表種別群分部曲有署罘網連紘籠山絡野列卒周匝星羅雲布於是乘鸞輿備法駕帥群臣披飛廉入苑門遂繞豐鄗歷上蘭六師發冑百獸駭殫震震爚爚雷奔電激草木塗地山淵反覆蹂躪其十二三乃拗怒而少息爾乃期門佽飛列刃鑽鍭要趹追縱鳥驚觸絲獸駭值鋒機不虛掎弦不再控矢無單殺中必疊雙颮颮紛紛矰繳相纏風毛雨血灑野蔽天平原赤勇士厲猨狖失木豺狼懾竄爾乃移師趨險並蹈潛穢
窮虎奔突狂兕觸蹷許少施巧秦成力折掎僄狡扼猛噬脫角挫脰徒搏獨殺挾師豹拖熊螭頓犀犛曳豪羆超迥壑越峻崖蹷嶃巖鉅石隤松柏仆叢林摧草木無餘禽獸殄夷天子乃登屬玉之館歷長楊之榭覽山川之體埶觀三軍之殺獲原野蕭條目極四裔禽相鎮壓獸相枕藉然後收禽會眾論功賜胙陳輕騎以行炰騰酒車而斟酌割鮮野食舉燧命爵饗賜畢勞逸齊大路鳴鑾容與徘徊集乎豫章之宇臨乎昆明之池左牽牛而右織女似雲漢之無涯茂樹蔭蔚芳草被隄蘭茝發色曄曄猗猗若摛錦布繡爥燿乎其陂鳥則元鶴白鷺黃鵠鵁鸛鶬鴰鴇鶂鳧鷖鴻雁朝發河海夕宿江漢沈浮往來雲集霧散於是後宮乘輚輅登龍舟張鳳蓋建華旗袪黼帷鏡清流靡微風澹淡浮櫂女謳鼓吹震聲激越謍厲天鳥群翔魚窺淵招白鷴下雙鵠揄文竿出比目撫鴻罿御繒繳方舟並鶩俛仰極樂遂乃風舉雲搖浮游溥覽前乘秦嶺後越九嵕東薄河華西涉岐雍宮館所歷百有餘區行所朝夕儲不改供禮上下而接山川究休佑之所用采游童之讙謠第從臣之嘉頌于斯之時都都相望邑邑相屬國籍十世之基家承百年之業士食舊德之名氏農服先疇之畎畝商循族世之所鬻工用高曾之規矩粲乎隱隱各得其所若臣者徒觀跡於舊墟聞之乎故老十分未得其一端故不能遍舉也東都主人喟然而歎曰痛乎風俗之移人也子實秦人矜夸館室保界河山信識昭襄而知始皇矣烏睹大漢之云為乎夫大漢之開原也奮布衣以登皇極繇數朞而創萬代蓋六籍所不能談前聖靡得而言焉當此之時功有橫而當天討有逆而順民故婁敬度埶而
獻其說蕭公權宜以拓其制時豈泰而安之哉計不得以已也吾子曾不是睹顧曜後嗣之末造不亦暗乎今將語子以建武之治永平之事監乎太清以變子之惑志往者王莽作逆漢祚中缺天人致誅六合相滅于時之亂生人幾亡鬼神泯絕壑無完柩郛罔遺室原野厭人之肉川谷流人之血秦項之災猶未克半書契以來未之或紀也故下人號而上訢上帝懷而降監乃致命乎聖皇於是聖皇乃握乾符闡坤珍披皇圖稽帝文赫然發憤應若興雲霆擊昆陽憑怒雷震遂超大河跨北嶽立號高邑建都河洛紹百王之荒屯因造化之盪滌體元立制繼天而作糸唐統接漢緒茂育群生恢復疆宇勳兼乎在昔事勤乎三五豈特方軌並跡紛綸后辟治近古之所務蹈一聖之險易云爾哉且大建武之元天地革命四海之內更造夫婦肇有父子君臣初建人倫實始斯乃伏羲氏之所以基皇德也分州土立市朝作舟輿造器械斯乃軒轅氏之所以開帝功也龔行天罰應天順人斯乃湯武之所以昭王業也遷都改邑有殷宗中興之則焉即土之中有周成隆平之制焉不階尺土一人之柄同符乎高祖克己復禮以奉終始允恭乎孝文憲章稽古封岱勒成儀炳乎世宗按六經而校德眇古昔而論功仁聖之事既該而帝王之道備矣至乎永平之際重熙而累洽盛三雍之上儀修袞龍之法服鋪鴻藻信景鑠揚世廟正予樂人神之和允洽群神之序既肅乃動大輅遵皇衢省方巡狩窮覽萬國之有無考聲教之所被散皇明以爥幽然後增周舊修洛邑翩翩巍巍顯顯翼翼光漢京于諸夏總八方而為之極是以皇城之內宮室光明闕庭神麗奢不可踰儉不能
侈外則因原野以作苑順流泉而為沼發蘋藻以潛魚豐圃草以毓獸制同乎梁騶義合乎靈囿若乃順時節而蒐狩簡車徒以講武則必臨之以王制考之以風雅歷騶虞覽駟鐵嘉車攻采吉日禮官整儀乘輿乃出於是發鯨魚鏗華鐘登玉輅乘時龍鳳蓋颯灑龢鑾玲瓏天官景從祲威盛容山靈護野屬御方神雨師汎灑風伯清塵千乘雷起萬騎紛紜元戎竟野戈鋋彗雲羽旄掃霓旌旗拂天焱焱炎炎揚光飛文吐爛生風吹野燎山日月為之奪明邱陵為之搖震遂集乎中囿陳師按屯駢部曲列校隊勒三軍誓將帥然後舉鋒代鼓申令三驅輶車霆激驍騎電騖由基發射范氏施御弦不失禽轡不詭遇飛者未及翔走者未及去指顧倏忽獲車已實樂不極般殺不盡物馬踠餘足士怒未泄先驅復路屬車案節於是薦三犧效五牲禮神祇懷百靈覲明堂臨辟雍揚緝熙宣皇風登靈臺考休徵俯仰乎乾坤參象乎聖躬自中夏而布德瞰四裔而抗稜西盪河源東澹海漘北動幽崖南趯朱垠殊方別區界絕而不鄰自孝武之所不征孝宣之所未臣莫不陸讋水慄奔走而來賓遂綏哀牢開永昌春王三朝會同漢京是日也天子受四海之圖籍膺萬國之貢珍內撫諸夏外綏百蠻爾乃盛禮興樂供帳置乎雲龍之庭陳百僚而贊群后究皇儀而展帝容於是庭實千品旨酒萬鍾列金罍班玉觴嘉珍御太牢饗爾乃食舉雍徹太師奏樂陳金石布絲竹鐘鼓鏗鍧管絃燁煜抗五聲極六律歌九功舞八佾韶武備泰古畢四夷間奏德廣所及僸佅兜離罔不具集萬樂備百禮暨皇歡浹群臣醉降煙熅調元氣然後撞鐘告罷百寮遂退於是聖上睹萬方之歡娛
久沐浴於膏澤懼其侈心之將萌而怠於東作也乃申舊章下明詔命有司班憲度昭節儉示太素去後宮之麗飾損乘輿之服御抑工商之淫業興農桑之盛務遂令海內棄末而反本背偽而歸真女修織紝男務耕耘器用陶匏服尚素元恥纖靡而不服賤奇麗而弗珍捐金於山沈珠於淵於是百姓滌瑕盪穢而鏡至清形神寂寞耳目弗營嗜慾之源滅廉恥之心生莫不優游而自得玉潤而金聲是以四海之內學校如林庠序盈門獻酬交錯俎豆莘莘下舞上歌蹈德詠仁登降飫宴之禮既畢因相與嗟嘆元德讜言弘說咸含和而吐氣頌曰盛哉乎斯世今論者但知誦虞夏之書詠殷周之詩講羲文之易論孔氏之春秋罕能精古今之清濁究漢德之所由唯子頗識舊典又徒馳騁乎末流溫故知新已難而知德者鮮矣且夫僻界西戎險阻四塞修其防禦孰與處乎土中平夷洞達萬方輻湊秦嶺九堫涇渭之川曷若四瀆五嶽帶河泝洛圖書之淵建章甘泉館御列仙孰與靈臺明堂統和天人太液昆明鳥獸之囿曷若辟雍海流道德之富游俠踰侈犯義侵禮孰與同履法度翼翼濟濟也子徒習秦阿房之造天而不知京洛之有制也識函谷之可關而不知王者之無外也主人之辭未終西都賓矍然失容逡巡降階悚然意下捧手欲辭主人曰復位今將授子以五篇之詩賓既卒業乃稱曰美哉乎斯詩義正乎揚雄事實乎相如匪唯主人之好學蓋乃遭遇乎斯時也小子狂簡不知所裁既聞正道請終身而誦之其明堂詩曰於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗歟緝熙允懷多福其
辟雍詩曰乃流辟雍辟雍湯湯聖皇蒞止造舟為梁皤皤國老乃父乃兄抑抑威儀孝友光明於赫太上示我漢行洪化惟神永觀厥成其靈臺詩曰廼經靈臺靈臺既崇帝勤時登爰考休徵三光宣精五行布序習習祥風祁祁甘雨百穀溱溱庶卉蕃蕪屢惟豐年於皇樂胥其寶鼎詩曰嶽修貢兮川效珍吐金景兮歊浮雲寶鼎見兮色紛縕煥其炳兮被龍文登祖廟兮享聖神昭靈德兮彌億年其白雉詩曰啟靈篇兮披瑞圖獲白雉兮效素烏嘉祥阜兮集皇都發皓羽兮奮翹英容潔朗兮於淳精章皇德兮侔周成永延長兮膺天慶及肅宗雅好文章固愈得幸數入讀書禁中或連日繼夜每行巡狩輒獻上賦頌朝廷有大議使難問公卿辯論於前賞賜恩寵甚渥固自以二世才術位不過郎感東方朔揚雄自論以不遭蘇張范蔡之時作賓戲以自通焉後遷元武司馬天子會諸儒講論五經作白虎通德論令固撰集其事時北單于遣使貢獻求欲和親詔問群僚議者或以為匈奴變詐之國無內向之心徒以畏漢威靈逼憚南虜故希望報命以安其離叛今若遣使恐失南虜親附之歡而成北狄猜詐之計不可固議曰竊自惟思漢興已來曠世歷年兵纏夷狄尤事匈奴綏御之方其塗不一或修文以和之或用武以征之或卑下以就之或臣服而致之雖屈伸無常所因時異然未有拒絕棄放不與交接者也故自建武之世復修舊典數重出使前後相繼至於其末始乃暫絕永平八年復議通之而廷爭連日異同紛回多執其難少言其異先帝聖德遠覽瞻前顧後遂復出使事同前世以此而推未有一世闕而不修者也今烏桓就闕稽首譯官康居月氏自
遠而至匈奴離析名王來降三方歸服不以兵威此誠國家通於神明自然之徵也臣愚以為宜依故事復遣使者上可繼五鳳甘露致遠人之會下不失建武永平羈縻之義虜使再來然後一往既明中國主在忠信且知聖朝禮義有常豈同逆詐示猜孤其善意乎絕之未知其利通之不聞其害設後北虜稍彊能為風塵方復求為交通將何所及不若因今施惠為策近長固又作典引篇述敘漢德以為相如封禪靡而不典揚雄美新典而不實蓋謂得其致焉太極之原兩儀始分煙煙熅熅有沉而奧有浮而清沈浮交錯庶類混成肇命人主五德初始同乎草昧元混之中踰繩越契寂寥而亡詔者系不得而綴也厥有氏號紹天闡繹者莫不開元於太昊皇初之首上哉敻乎其書猶可得而修也亞斯之世通變神化函光而未曜若夫上稽乾則降承龍翼而炳諸典謨以冠德卓絕者莫崇乎陶唐陶唐舍允而禪有虞虞亦命夏后稷契熙載越成湯武股肱既周天乃歸功元首將使漢劉俾其承三季之荒末值亢龍之災孽元象暗而恆文乖彝倫斁而舊章缺故先命元聖使綴學立制宏亮洪業表相祖宗贊揚迪哲備哉燦爛真神明之式也雖前世皋夔衡旦密勿之輔比茲褊矣是以高光二聖辰居其域時至氣動乃龍見淵躍拊翼而未舉則威靈紛紜海內雲蒸雷動霓熛胡縊莽分不蒞其誅然後欽若上下恭揖群后正位度宗有于德不台淵穆之讓靡號師矢敦奮撝之容蓋以膺當天之正統受克讓之歸運蓄炎上之烈精蘊孔佐之弘陳云爾洋洋乎若德帝者之上儀誥誓所不及已鋪觀二代洪纖之度其賾可探也並開跡於一匱同受侯甸之所服奕
世勤民以方伯統牧乘其命賜彤弧黃鉞之威用討韋顧黎崇之不格至于三五華夏京遷鎬亳遂自北面虎離其師革滅天邑是故義士偉而不敦武稱未盡濩有慚德不其然與然猶於穆猗那翕純皦繹以崇嚴祖考殷薦宗祀配帝發祥流慶對越天地者舄奕乎千載豈不克自神明哉誕略有常審言行於篇籍光藻朗而不踰爾矧夫赫赫聖漢巍巍唐基泝測其源乃先孕虞育夏甄商陶周然後宣二祖之重光襲四宗之緝熙神靈日燭光被六幽仁風翔乎海表威靈行於鬼區慝亡迥而不泯微胡瑣而不頤故夫顯定三才昭登之績匪堯不興鋪聞遺策在下之訓匪漢不弘厥道至平經緯乾坤出入三光外運混元內浸毫芒性類循理品物咸亨其已久矣盛哉皇家帝世德臣列辟功君百王榮鏡宇宙尊無與抗乃始虔鞏勞謙兢兢業業貶成抑定不敢論制作至今遷正黜色賓監之事煥揚宇內而禮官儒林屯朋篤論之士而不傳祖宗之彷彿雖云優慎無乃葸歟於是三事嶽牧之僚僉爾而進曰陛下仰監唐典中述祖則俯蹈宗軌躬奉天經惇睦辨章之化洽巡靖黎蒸懷保鰥寡之惠浹燔瘞縣沈肅祇群臣之禮備是以鳳凰來儀集羽族於觀魏肉角馴毛宗於外囿擾緇文皓質於郊升黃暉采鱗於沼甘露霄零於豐草三足軒翥於茂樹若乃嘉穀靈草奇獸神禽應圖合諜窮祥極瑞朝夕坰牧日月邦畿卓犖乎方州洋溢乎要荒昔姬有素雉朱烏元秬黃●之事耳君臣動色左右相趨濟濟翼翼峨峨如也蓋用昭明寅畏承聿懷之福亦以寵靈文武貽燕後昆覆以懿鑠豈其為身而有顓辭也若然受之宜亦勤恁旅力以充厥道啟恭館之金縢御
東序之祕寶以流其占夫圖書亮章天哲也孔猷先命聖孚也體行德本正性也逢吉丁辰景命也順命以創制定性以和神答三靈之繁祉展放唐之明文茲事體大而允寤寐次于聖心瞻前顧後豈蔑清廟憚敕天乎伊考自遂古乃降戾爰茲作者七十有四人有不俾而假素罔光度而遺章今其如台而獨闕也是時聖上固已垂精游神包舉蓺文屢訪群儒俞咨故老與之為斟酌道德之淵源肴覈仁義之林藪以望元符之臻焉既成群后之讜辭又悉經五繇之碩慮矣將絣萬嗣揚洪暉奮炎景扇遺風播芳烈久而愈新用而不竭汪汪乎丕天之大律其疇能亘之哉唐哉皇哉皇哉唐哉固後以母喪去官永元初大將軍竇憲出征匈奴以固為中護軍與參議北單于聞漢軍出遣使款居延塞欲修呼韓邪故事朝見天子請大使憲上遣固行中郎將事將數百騎與虜使俱出居延塞迎之會河南匈奴掩破北庭固至私渠海聞虜中亂引還及竇憲敗固先坐免官固不教學諸子諸子多不遵法度吏人苦之初洛陽令种兢嘗行固奴千其車騎吏椎呼之奴醉罵兢大怒畏憲不敢發心銜之及竇氏皆逮考兢因此捕繫固遂死獄中時年六十一詔以譴責兢抵主者吏罪固所著典引賓戲應譏詩賦銘誄頌書文記論議六言在者凡四十一篇
史／別史／通志／列傳　凡百十三卷／卷一百九上　　　列傳第二十二上／後漢六上／鍾離意　藥崧(P.1585-3)
鍾離意字子阿會稽山陰人也少為郡督郵時部縣亭長有受人酒禮者府下記文符也案考之意封還記入言於太守曰春秋先內後外詩云刑于寡妻以御于家邦明政化之本由近及遠今宜先清府內且闊略遠縣細微之愆太守甚賢之遂任以縣事建武十四年會稽大疫死者萬數意獨身自隱親經給醫藥所部多蒙全濟舉孝廉再遷辟大司徒侯霸府掾詔部送徒詣河內時冬寒徒病不能行路過弘農意輒私屬縣使作徒衣縣不得已與之而上書言狀意亦具以聞光武得奏以見霸曰君所使掾何乃仁於用心誠良吏也意遂於道解徒桎梏恣所欲過與剋前俱至無或違者還以病免後除瑕邱令吏有檀建者盜竊縣內意屏人問狀建叩頭服罪不甚加刑遣令長休建父聞之為建設酒謂曰吾問無道之君以刃殘人有道之君以義行誅子罪命也令建進藥而死二十五年遷堂邑令邑人防廣為父報
讎繫獄其母病死廣哭泣不食意憐傷之乃聽廣歸家使得殯殮丞掾皆爭意曰罪自我歸義不累下遂遣之廣殯母訖果還入獄意密以狀聞廣竟得以減死論顯宗即位徵為尚書時交趾太守張恢坐贓千金徵還伏法以資物簿入大司農詔班賜群臣意得珠璣悉以委地而不拜賜帝怪而問其故對曰臣聞孔子忍渴於盜泉之水曾參迴車於勝母之閭惡其名也此贓穢之寶誠不敢拜帝嗟歎曰清乎尚書之言乃更以庫錢三十萬賜意轉為尚書僕射車駕數幸廣成苑意以為從禽廢政嘗當車陳諫般樂遊田之事天子即時還宮永平三年夏旱而大起北宮意詣闕免冠上疏曰伏見陛下以天時小旱憂念元元降避正殿躬自克責而比曰密雲遂無大潤豈政有未得應上天者邪昔成湯遭旱以六事自責曰政不節邪使人疾邪宮室榮邪女色盛邪苞苴行邪讒夫昌邪竊見北宮大作人失農時此所謂宮室榮也自古非苦宮室少狹但患人不安寧宜且罷止以應天心帝詔報意令冠履勿謝又敕大匠止作諸宮減省不急因謝公卿百僚遂應時澍雨焉時詔賜降胡子縑尚書案事誤以十為百帝見司農上簿大怒召郎將笞之意因入叩頭曰過誤之失常人所容若以懈慢為愆則臣位大罪重郎位小罪輕咎皆在臣臣當先坐乃解衣就格帝意解使復冠而貰郎帝性褊察好以耳目隱發為明故公卿大臣數被詆毀近臣尚書以下至見提拽常以事怒郎藥崧以杖撞之崧走入床下帝怒甚疾言曰郎出郎出崧曰天子穆穆諸侯煌煌未聞人君自起撞郎帝赦之朝廷莫不悚慄爭為嚴竊以避誅責唯意獨敢諫諍數封還詔書臣下過失輒救解之
會連有變異意復上疏曰伏惟陛下躬行孝道修明經術郊祀天地敬畏鬼神憂卹黎元勞心不怠而天氣未和日月不明水泉湧溢寒暑違節者咎在群臣不能宣化理職而以苛刻為俗吏殺良人繼踵不絕百官無相親之心吏人無雍雍之志至於骨肉相殘毒害彌深感逆和氣以致天災百姓可以德勝難以力服先王要道民用和睦故能致天下和平災害不生禍亂不作鹿鳴之詩必言宴樂者以人神之心洽然後天氣和也願陛下垂聖德揆萬機詔有司慎人命緩刑罰順時氣以調陰陽垂之無極帝雖不能用然知其至誠亦以此故不得久留出為魯相後德陽殿成百官大會帝思意言謂公卿曰鍾離尚書若在此殿不立意視事五年以愛利為化人多殷富以久病卒官遺言上書陳升平之世難以急化宜少寬假帝感傷其意下詔嗟歎賜錢二十萬藥崧者河內人天性朴忠家貧為郎當獨直臺上無被枕杫思漬反俎凡也食糟糠帝每夜入臺輒見崧問其故甚嘉之自此詔太官賜尚書以下朝夕餐給帷被皁袍及侍史二人崧官至南陽太守
史／別史／通志／列傳　凡百十三卷／卷一百十一下　　列傳第二十四下／後漢八下／蔡邕(P.1643-1)
通志卷一百十一下
宋右迪功郎鄭樵漁仲撰
列傳第二十四下
蔡邕字伯喈陳留圉人也六世祖勳好黃老平帝時為郿令王莽初授以厭戎連率勳對印綬仰天歎曰吾策名漢室死歸其正昔曾子不受季孫之賜況可事二姓哉遂攜將家屬逃入深山與鮑宣卓茂同不仕新室父棱亦有清白行諡曰貞定公邕性篤孝母常滯病三年邕自非寒暑節變未嘗解襟帶不寢寐者七旬母卒盧于冢側動靜以禮有菟馴擾其室傍又木生連理遠近奇之多往觀焉與叔父從弟同居三世不分財鄉黨高其義少博學師事太傅胡廣好辭章數術天文妙操音律桓帝時中常侍徐璜左悺等五侯擅恣聞邕善鼓琴遂白天子勑陳留太守督促發遣邕不得已行到偃師稱疾而歸閑居翫古不交當世感東方客難及揚雄班固崔駟之徒設疑以自通乃斟酌群言韙其是而矯其非作釋誨以戒厲云爾有務世公子誨於華顛胡老曰蓋聞聖人之大寶曰位故以仁守位以財聚人然則有位斯貴有財斯富行義達道士之司也故伊摯有負鼎之衒仲尼設執鞭之言甯子有清商之歌百里有豢牛之事夫如是則聖哲之通趣古人之明志也夫子生清穆之世秉醇和之靈覃思典籍韞櫝六經安貧樂賤與世無營沈精重淵抗志高冥包括無外綜析無形其已久矣曾不能拔萃出群揚芳飛文登天庭序彝倫埽六合之穢慝清宇宙之埃塵連光芒於白日屬炎氣於景雲時逝歲暮默而無聞小子惑焉是以有云方今聖上寬明輔弼賢知崇英逸偉不墜於地德弘者建宰相而
裂土才羨者荷榮祿而蒙賜盍亦回塗要至俛仰取容輯當世之利定不拔之功榮家宗於此時遺不滅之令蹤夫獨未之思邪何為守彼而不通此胡老傲然而笑曰若公子所謂睹曖昧之利而忘昭晢之害專必成之功而忽蹉跌之敗者也公子謖爾斂袂而興曰胡為其然也胡老曰居吾將釋汝昔自太極君臣始基有羲皇之洪寧唐虞之至時三代之隆亦有緝熙五伯扶微勤而撫之于斯已降天綱縱人紘弛王塗壞太極陁君臣土崩上下瓦解於是智者騁詐辯者馳說武夫奮略戰士講說電駭風馳霧散雲披變詐乘詭以合時宜或畫一策而綰萬金或談崇朝而錫瑞珪連衡者六印磊落合從者駢組流離隆貴翕習積富無涯據巧蹈機以忘其危夫華離葉而萎條去幹而枯女冶容而淫士背道而辜人毀其滿神疾其邪利端始萌害漸亦牙速速方轂天天是加欲豐其屋乃蔀其家是故天地否閉聖哲潛形石門守晨沮溺耦耕顏歜抱璞蘧瑗保生齊人歸樂孔子斯征雍渠驂乘逝而遺輕夫豈慠主而背國乎道不可以傾也且我聞之日南至則黃鍾應融風動而魚上冰蕤賓統則微陰萌蒹葭蒼而白露凝寒暑相推陰陽代興運極則化理亂相承今大漢紹陶唐之洪烈盪四海之殘災隆隱天之高拆絙地之基皇道惟融帝猷顯丕泜泜庶類含甘吮滋檢六合之群品而濟之乎雍熙群僚恭已於職司聖主垂拱乎兩楹君臣穆穆守之以平濟濟多士端委縉綎鴻漸盈階振鷺充庭譬猶鍾山之玉泗濱之石累珪璧不為之盈採浮磬不為之索曩者洪源辟而四隩集武功定而干戈戢獫狁攘而吉甫宴城濮捷而晉凱入故當其有事也則蓑笠並載
擐甲揚鋒不給於務當其無事也則舒紳緩佩鳴玉以步綽有餘裕夫世臣門子暬御之族天隆其祐主豐其祿抱膺從容爵位自從攝須理髯餘官委貴其取進也順傾轉圓不足以喻其便逡巡放屣不足以況其易夫有逸群之才人人有優贍之智童子不問疑於老成瞳矇不稽謀於先生心恬澹於守高意無為於持盈粲乎煌煌莫非華榮明哲泊焉不失所寧狂淫振蕩乃亂其情貪夫殉財夸者死權贍仰此事體躁心煩闇謙盈之效迷損益之數騁駑駘於修路慕騏驥而增驅卑俯乎外戚之門乞助乎近貴之譽榮顯未副從而顛踣下獲熏胥之辜高受滅家之誅前車已覆襲軌而鶩曾不鑒禍以知畏懼予惟悼哉害其若是天高地厚跼而蹐之怨豈在明患生不思戰戰兢兢必慎厥尤且用之則行聖訓也舍之則藏至順也夫九河盈溢非一由所防帶甲百萬非一勇所抗今子責匹夫以清宇宙庸可以水旱而累堯湯乎懼煙炎之毀熸何光芒之敢揚哉且夫地將震而樞星直井無景則日陰食元首寬則望舒朓侯王肅則月側匿是以君子推微達著尋端見緒履霜知冰踐露知暑時行則行時止則止消息盈沖取諸天紀利用遭泰可與處否樂天知命持神任已群車方奔乎險路安能與之齊軌思危難而自豫故在賤而不恥方將馳騁乎典籍之崇塗休息乎仁義之淵藪槃旋乎周孔之庭宇揖儒墨而與為友舒之足以光四表收之則莫能知其所有若乃丁千載之運應神靈之符闓閶闔乘天衢擁華蓋而奉皇樞納元策於聖德宣太平於中區計合謀從已之圖也勳績不立子之辜也龜鳳山翳霧露不除踴躍草萊秪見其愚不我知者將謂之迂
修業思真棄此焉如靜以俟命不斁不渝百歲之後歸乎其居幸而獲稱天所誘也罕漫而已非已咎也昔伯翳綜聲於鳥語葛盧辯音於鳴牛董父受氏於豢龍奚仲供德於衡輈倕氏興政於巧工造父登御於驊騮非子享土於善圉狼瞫取右於禽囚弓父畢精於筋角佽非明勇於赴流壽王創基於格五東方要幸於談優上官效力於執蓋弘羊據相於運籌僕不敢參跡於若人故抱璞而優游於是公子仰首降階忸怩而避胡老乃揚衡含笑援琴而歌歌曰練余心兮浸太清滌穢濁兮存正靈和液暢兮神氣寧情志泊兮心亭亭嗜慾息兮無由生踔宇宙而遺俗兮眇翩翩而獨征建寧三年辟司徒橋元府元甚敬待之出補河平長召拜郎中校書東觀遷議郎邕以經籍去聖久遠文字多謬俗儒穿鑿疑誤後學熹平四年乃與五官中郎將堂谿典光祿大夫楊賜諫議大夫馬日磾議郎張訓韓說太史令單颺等奏求正定六經文字靈帝許之邕乃自書冊於碑使工鐫刻立於太學門外於是後儒晚學咸取正焉及碑始立其觀視及摹寫者車乘日千餘兩填塞街陌初朝議以州郡相黨人情比周乃制婚姻之家及兩州人士不得對相監臨至是復有三互法禁忌轉密選用艱難幽冀二州久缺不補邕上疏曰伏見幽冀舊壤鎧馬所出比年兵饑漸至空耗今者百姓虛縣萬里蕭條闕職經時吏人延屬而三府選舉踰月不定臣經怪其事而論者云避三互十一州有禁當取二州而已又二州之士或復限以歲月狐疑遲淹以失事會愚以為三互之禁禁之薄者今但申以威靈明其憲令在任之人豈不戒懼而當坐設三互自生留闐邪昔韓安國起自徒中
朱買臣出於幽賤並以才宜還守本邦又張敞亡命擢授劇州豈復循三互繼以末制乎三公明知二州之要所宜速定當越禁取能以救時弊而不顧爭臣之義苟避輕微之科選用稽滯以失其人臣願陛下上則先帝蠲除近禁其諸州刺史器用可換者無拘日月三互以差厥中書奏不省初帝好學自造皇羲篇五十章因引諸生能為文賦者本頗以經學相招後諸為尺牘及工書鳥篆者皆得引召遂至數十人侍中祭酒樂松賈護多引無行趣埶之徒並待制鴻都門下喜陳方俗閭里小事帝甚悅之待以不次之位又市賈小民為宣陵孝子者復數十人悉除為郎中太子舍人時頗有雷霆疾風傷樹拔木地震隕雹蝗蟲之害又鮮卑犯境役賦及民六年七月制書引咎令群臣各陳政要邕上封事曰臣伏讀聖旨雖周成遇風訊諸執士宣王遭旱密勿祗畏無以復加臣聞天降災異緣象而至辟歷數發殆刑誅繁多之所致也風者天之號令所以教人也夫昭事上帝則自懷多福宗廟致敬則鬼神以著國之大事實先祀典天子聖躬所當恭事臣自在宰府及備朱衣迎氣五郊而車駕稀出四時至敬屢委有司雖有解除猶為疏廢故皇天不悅顯此諸異洪範傳曰政悖德隱故風發屋折木坤為地道易稱安貞陰氣憤盛則當靜反動法為下叛夫權不在上則雹傷物政有苛暴則虎狼食人貪利傷民則蝗蟲損稼去年六月二十八日太白與月相迫兵事惡之鮮卑犯塞所從來遠今之出師未見其利上違天文下逆人事誠當博覽眾議從其安者臣不勝憤憊謹條陳宜所施行七事表左一事明堂月令天子以四立及季夏之節迎五帝於郊所以導致神
氣祈福豐年清廟祭祀追養孝敬養老辟雍示人禮化皆帝者之大業祖宗所祗奉也而有司數以蕃國疏喪宮內產生及吏卒小污屢生忌故竊見南郊齋戒未嘗有廢至於他祀輒興異議豈南郊卑而他事尊哉孝元皇帝策書曰禮之至敬莫重於祭所以竭心親奉以致肅祗者也又元和故事復申先典前後制書推誠懇惻而近者以來更任太史忘禮敬之大任禁忌之書拘信小故以虧大典禮妻妾產者齋則不入側室之門無廢祭之文也所謂宮中有卒三月不祭者謂士庶人數堵之室共處其中耳豈謂皇居之曠臣妾之眾哉自今齋制宜如故典庶荅風霆災妖之異二事臣聞國之將興至言數聞內知已政外見民情是故先帝雖有聖明之姿而猶廣求得失又因災異援引幽隱重賢良方正敦樸有道之選危言極諫不絕於朝陛下親政以來頻年災異而未聞特舉博選之旨誠當思省述修舊章使抱忠之臣展其狂直以解易傳政悖德隱之言三事夫求賢之道未必一途或以德顯或以言揚頃者立朝之士曾不以忠信見賞恆被訕謗之誅遂使臣下結舌莫圖正辭郎中張文前獨盡狂言聖聽納受以責三司臣子曠然眾庶解悅臣愚以為宜擢文右職以勸忠謇宣聲海內博開諫路四事夫司隸校尉諸州刺史所以督察姦枉分別黑白者也伏見幽州刺史楊熹益州刺史龐芝涼州刺史劉虔各有奉公疾姦之心熹等所舉其效尤多餘皆枉撓不能稱職或有抱罪懷瑕與下同疾綱紀弛縱莫相舉察公府臺閤亦復默然五年制書議遣八使又令三公謠言奏事是時奉公者欣然得志邪枉者憂悸失色未詳斯議所因寢息昔劉向奏曰夫執狐
疑之計者開群枉之門養不斷之慮者來讒邪之口今始聞善政旋復變易足令海內測度朝政宜追定八使糾舉非法更選忠清平章賞罰三公歲盡差其殿最使吏知奉公之福營私之禍則眾災之原庶可塞矣五事臣聞古者取士必使諸侯歲貢孝武之世郡舉孝廉又有賢良文學之選於是名臣輩出文武並興漢之得人數路而已夫書畫辭賦才之小者匡國理政未有其能陛下即位之初先涉經術聽政餘日觀省篇章聊以游意當代博奕非以教化取士之本而諸生競利作者鼎沸其高者頗引經訓風諭之言下則連偶俗語有類俳優或竊成文虛冒名氏臣每受詔於盛化門差次錄第其未及者亦復隨輩皆見拜擢既加之恩難復收改但守奉祿於義已弘不可復使理人及仕州郡昔孝宣會諸儒於石渠章帝集學士於白虎通經釋義其事優大文武之道所宜從之若乃小能小善雖有可觀孔子以為致遠則泥君子故當志其大者六事墨綬長吏職典理人皆當以惠利為績日月為勞褒責之科所宜分明而今在任無復能省及其還者召拜議郎若器用優美不宜處之冗散如有釁故自當極其刑誅豈有伏罪懼考反求遷轉更相倣效臧否無章先帝舊典未嘗有此可且斷絕以覈真偽七事伏見前一切以宣陵孝子者為太子舍人臣聞孝文皇帝制喪服三十六日雖繼體之君父子至親公卿列臣受恩之重皆屈情從制不敢踰越今虛偽小人本非骨肉既無幸私之恩又無祿仕之實惻隱思慕情何由生而群聚山陵假名稱孝行不隱心義無所依至有姦軌之人通容其中桓思皇后祖載之時東郡有盜人妻者亡在孝中本縣追捕乃伏其
辜虛偽雜穢難得勝言又前至得拜後輩被遺或經年陵次以暫歸見漏或以人自代亦蒙寵榮爭訟怨恨凶凶道路太子官屬宜搜選令德豈有但取邱墓凶醜之人其為不祥莫與大焉宜遣歸田里以明詐偽書奏帝乃親迎氣北郊及行辟雍之禮又詔宣陵孝子為舍人者悉改為丞尉焉光和元年遂置鴻都文學畫孔子及七十二弟子像其諸生皆勑州郡三公舉用辟召或出為刺史太守入為尚書侍中乃有封侯賜爵者士君子皆恥與為列焉時妖異數見人相驚擾其年七月詔召邕與光祿大夫楊賜諫議大夫馬日磾議郎張華太史令單颺詣金商門引入崇政殿使中常侍曹節王甫就問災異及消改變故所宜施行邕悉心以對援引故事皆有依據又特詔問曰比災變互生未知厥咎朝廷焦心載懷恐懼每訪群公卿士庶聞忠言而各存括囊莫肯盡心以邕經學深奧故密特稽問宣披露失得指陳政要勿有依違自生疑諱具對經術以皂囊封上邕對曰臣伏惟陛下聖德允明深悼災咎褒臣末學特垂訪及非臣螻蟻所能堪副斯誠輸寫肝膽出命之秋豈可以顧患避害使陛下不聞至戒哉臣伏思諸異皆亡國之怪也天於大漢殷勤不已故屢出祅變以當譴責欲令人君感悟改危即安今災眚之發不於他所遠則門垣近則寺署其為監戒可謂至切蜺墮雞化皆婦人千政之所致也前者乳母趙嬈貴重天下生則貲藏侔於天府死則邱墓踰於園陵兩子受封兄弟典郡續以永樂門史霍玉依阻城社又為姦邪今者道路紛紛復云有程大人者察其風聲將為國患宜高為隄防明設禁令深惟趙霍以為至戒今聖意勤勤思明邪正而聞太
尉張顥為玉所進光祿勳姓璋有名貪濁又長水校尉趙玹屯騎校尉蓋升並叨時幸榮富優足宜念小人在位之咎退思引身避賢之福伏見廷尉郭禧純厚老成光祿大夫橋元聰達方直故太尉劉寵忠實守正並直為謀主數見訪問夫宰相大臣君之四體委任責成優劣已分不宜聽納小吏雕琢大臣也又尚方工技之作鴻都篇賦之文可且消息以示惟憂詩云畏天之怒不敢戲豫天戒誠不可戲也宰府孝廉士之高選近者以辟召不慎切責三公而今並以小文超取選舉開請託之門違明王之典眾心不厭莫之敢言臣願陛下忍而絕之思惟萬機以答天望聖朝既自約厲左右近臣亦宜從化人自抑損以塞咎戒則天道虧滿鬼神福謙矣臣以愚戇感激忘身敢觸忌諱手書具對夫君臣不密上有漏言之戒下有失身之禍願寢臣表無使盡忠之吏受怨姦仇章奏帝覽而歎息因起更衣曹節於後竊視之悉宣語左右事遂漏泄其為邕所裁黜者皆側目思報初邕與司徒劉郃素不相平叔父衛尉質又與將作大匠楊球有隙球即中常侍程璜女夫也璜遂使人飛章言邕質數以私事請託於郃部不聽邕含隱切志欲相中於是詔下尚書召邕詰狀邕上書自陳曰臣被召問以大鴻臚劉郃前為濟陰太守臣屬吏張宛長休百日郃為司隸又託河內郡吏李奇為州書佐又營護故河南尹羊陟侍御史胡母班郃不為用致怨之狀臣怔營怖悸肝膽塗地不知死命所在竊自尋案實屬宛奇不及陟班凡休假小吏非結恨之本與陟姻家豈敢申助私黨如臣父子欲相傷陷當明言臺閣具陳恨狀所緣內無寸事而謗書外發宜以臣對與郃參驗臣得
以學問特蒙褒異執事秘館操管御前姓名貌狀微簡聖心今年七月召詣金商門問以灾異齎詔申旨誘臣使言臣實愚戇惟識忠藎出命忘軀不顧後害遂譏刺公卿內及寵臣實欲以上對聖問救消灾異規為陛下建康寧之計陛下不念忠臣直言宜加掩蔽誹謗卒至便用疑怪盡心之吏豈得容哉詔書每下百官各上封事欲以改政思譴除凶致吉而言者不蒙延納之福旋被陷破之禍今皆杜口結舌以臣為戒誰敢為陛下盡忠孝乎臣季父質連見拔擢位在上列臣被蒙恩渥數見訪逮言事者因此欲陷臣父子破臣門戶非復發糾姦伏補益國家也臣年四十有六孤特一身得託名忠臣死有餘榮恐陛下於此不復聞至言矣臣之愚冗職當咎患但前者所對質不及聞而衰老白首橫見引逮隨臣摧沒并入阬陷誠冤誠痛臣一入牢獄當為楚毒所逼趣輒以飲章辭情何緣復聞死期垂至冒昧自陳願身當辜戮匄質不並坐則身死之日更生之年也唯陛下加餐為萬姓自愛於是下邕質於洛陽獄劾以仇怨奉公議害大臣大不敬棄市事奏中常侍呂彊愍邕無罪請之帝亦更思其章有詔減死一等與家屬髠鉗徙朔方不得以赦令除楊球使客追路刺邕客感其義皆莫為用球又賂其部主使加毒害所賂者反以情戒邕故每得免焉居五原安陽縣邕前在東觀與盧植韓說等撰補後漢記會遭事流離不及得成因上書自陳奏其所著十意分別首目連置章左帝嘉其才高會明年大赦乃宥邕還本郡邕自徙及歸凡九月焉將還就路五原太守王智餞之酒酣起舞屬邕邕不為報智者中常侍王甫弟也素貴驕詬邕曰徒敢輕我邕拂衣而
去智銜之密告邕怨於囚放謗訕朝廷內寵惡之邕慮卒不免乃亡命江海遠跡吳會往來依太山羊氏積十二年在吳吳人有燒桐以爨者邕聞火烈之聲知其良木因請而裁為琴果有美音而其尾猶焦故時人名曰焦尾琴焉初邕在陳留也其隣人有以酒食召邕者比往而酒以酣焉客有彈琴於屏邕至門聽之曰僖以樂召我而有殺心何也遂反將命者告主人曰蔡君向來至門而去邕素為邦鄉所宗主人遽自追而問其故邕具以告莫不憮然彈琴者曰我向鼓琴見螳蜋方向鳴蟬蟬將去而未飛螳蜋為之一前一卻吾心聳然惟恐螳蜋之失也此豈為殺心而形於聲者乎邕莞爾而笑曰此足以當之中平六年靈帝崩董卓為司空聞邕名高辟之稱疾不就卓大怒詈曰我力能族人蔡邕遂偃蹇者不旋踵矣又切勑州郡舉邕詣府邕不得已到署祭酒甚見敬重舉高第補侍御史又轉侍書御史遷尚書三日之間周歷三臺遷巴郡太守復留為侍中初平元年拜左中郎將從獻帝遷都長安封高陽侯董卓賓客部曲議欲尊卓比太公稱尚父卓謀之於邕邕曰太公輔周受命翦商故特為其號今明公威德誠為巍巍然比之尚父愚意以為未可宜須關東平定車駕還舊京然後議之卓從其言永平二年六月地震卓以問邕邕對曰地動者陰盛侵陽臣下踰制之所致也前春郊天公奉引車駕乘金華青蓋爪畫兩幡遠近以為非宜卓於是改乘皁蓋車卓重邕才學厚相遇待每集讌輒令邕鼓琴贊事邕亦每存匡益然卓多自佷用邕恨其言少從謂從弟谷曰董公性剛而遂非終難濟也吾欲東奔兗州若道遠難達且遯逃山東以待之何如谷曰
君狀異常人每行觀者盈集以此自匿不亦難乎邕乃止及卓被誅邕在司徒王允坐殊不意言之而歎有動於色允勃然叱之曰董卓國之大賊幾傾漢室君為王臣所宜同忿而懷其私遇以忘大節今天誅有罪而反相傷痛豈不共為逆哉即收付廷尉治罪邕陳辭謝乞黥首刖足繼成漢史士大夫多矜救之不能得太尉馬日磾馳往謂允曰伯喈曠世逸才多識漢事當續成後史為一代大典且忠孝素著而所坐無名誅之無乃失人望乎允曰昔武帝不殺司馬遷使作謗書流於後世方今國祚中衰神器不固不可令佞臣執筆在幼主左右既無益聖德復使吾黨蒙其訕議日磾退而告人曰王公其不長世乎善人國之紀也制作國之典也滅紀廢典其能久乎邕遂死獄中允悔欲止而不及時年六十一縉紳諸儒莫不流涕北海鄭元聞而歎曰漢世之事誰與正之兗州陳留聞皆畫像而頌焉其撰集漢事未見錄以繼後史適作靈紀及十意又補諸列傳四十二篇因李傕之亂湮沒多不存所著詩賦碑誄銘讚連珠箴弔論議獨斷勸學釋誨敘樂女訓篆埶祝文章表書記凡百四篇傳於世
史／別史／通志／列傳　凡百十三卷／卷一百二十三　　列傳第三十六／晉三／嵇康(P.1907-1)
嵇康字叔夜譙國銍人也其先姓奚會稽上虞人以避怨徙焉銍有嵇山家于其側因而命氏兄喜有當世才
歷太僕宗正康早孤有奇才遠邁不群身長七尺八寸美詞氣有風儀而土木形骸不自藻飾人以為龍章鳳姿天質自然恬情寡慾含垢匿瑕寬簡有大量學不師受博覽無不該通尤好老莊與魏宗室婚拜中散大夫常修養性服食之事彈琴詠詩自足於懷以為神仙稟之自然非積學所得至於導養得理則安期彭祖之倫可及乃著養生論又以為君子無私其論曰夫稱君子者心不措乎是非而行不違乎道者也何以言之夫氣靜神虛者心不存於矜尚體亮心達者情不係於所欲矜尚不存乎心故能越名教而任自然情不係於所欲故能審貴賤而通物情物情順通故大道無違越名任心故是非無措也是故言君子則以無措為主以通物為美言小人則以匿情為非以違道為闕何者匿情矜吝小人之至惡虛心無措君子之篤行也是以大道言及吾無身吾又何患無以生為貴者是賢於貴生也由斯而言夫至人之用心固不存有措矣故曰君子行道忘其為身斯言是矣君子之行賢也不察於有度而後行也任心無邪不議於善而後正也顯情無措不論於是而後為也是故慠然忘賢而賢與度會忽然任心而心與善遇儻然無措而事與是俱也其略如此蓋其胸懷所寄以高契難期每思郢質所與神交者惟陳留阮籍河內山濤豫其流者河內向秀沛國劉伶籍兄子咸琅邪王戎遂為竹林之遊世所謂竹林七賢也戎自言與康居山陽二十年未嘗見其喜慍之色康常採藥遊山澤會其得意忽焉忘反時有樵蘇者遇之咸謂為神至汲郡山中見孫登康遂從之遊登沉默自守無所言說康臨去登曰君性烈而才雋其能免乎又遇王烈共
入山烈常得石髓如飴即自服半餘半與康皆凝而為石又於石室中見一卷素書遽呼康往取輒不復見烈乃歎曰叔夜志趣非常而輒不遇命也其神心所感每遇幽逸如此山濤將去選官舉康自代康乃與濤書告絕曰聞足下欲以吾自代雖事不行知足下故不知之也恐足下羞庖人之獨割引尸祝以自助故為足下陳其可否老子莊周吾之師也親居賤職柳下惠東方朔達人也安乎卑位吾豈敢短之哉又仲尼兼愛不羞執鞭子文無欲卿相而三為令尹是乃君子思濟物之意也所謂達能兼善而不渝窮則自得而無悶以此觀之故知堯舜之居世許由之巖棲子房之佐漢接輿之行歌其揆一也仰瞻數君可謂能遂其志者也故君子百行殊塗同致循性而動各附所安故有處朝廷而不出入山林而不反之論且延陵高子臧之風長卿慕相如之節意氣所託亦不可奪也吾每讀尚子平臺孝威傳慨然慕之想其為人加少孤露母兄驕恣不涉經學又讀老莊重增其放故使榮進之心日頹任逸之情轉篤阮嗣宗口不論人過吾每師之而未能及至性過人與物無傷惟飲酒過差耳至為禮法之士所繩疾之如仇讎幸賴大將軍保持之耳吾以不如嗣宗之資而有慢弛之闕又不識物情闇於機宜無萬石之慎而有好盡之累久與事接疵釁日興雖欲無患其可得乎又閔道士遺言餌术黃精令人久壽意甚信之遊山澤觀魚鳥心甚樂之一行作吏此事便廢安能舍其所樂而從其所懼哉夫人之相知貴識其天性因而濟之禹不逼成子高全其長也仲尼不假蓋於子夏護其短也近諸葛孔明不逼元直以入蜀華子魚不彊幼安以卿相此可
謂能終始真相知者也自卜已審若道盡塗殫則已耳足下無事冤之令轉於溝壑也吾新失母兄之歡意常悽切女年十三男年八歲未及成人況復多疾顧此悢悢如何可言今但欲守陋巷教養子孫時時與親舊敘離闊陳說平生濁酒一杯彈琴一曲志意畢矣豈可見黃門而稱貞哉若趣欲共登王塗期於相致時為懽益一旦逼之必發狂疾自非重讎不至此也既以解足下并以為別此書既行知其不可羈屈也性絕巧而好鍛宅中有一柳樹甚茂乃激水圜之每夏月居其下以鍛東平呂安服康高致每一相思輒千里命駕康友而善之後安為兄所枉訴以事繫獄辭相證引遂復收康康性慎言行一旦縲紲乃作幽憤詩曰嗟余薄祜少遭不造哀煢靡識越在襁褓母兄鞠育有慈無威恃愛肆狙不訓不師爰及冠帶憑寵自放抗心希古任其所尚託好莊老賤物貴身志在守樸養素全真曰予不敏好善闇人子玉之敗屢增惟塵大人含弘藏垢懷恥人之多僻政不由巳惟此褊心顯明臧否感悟思愆怛若創痏欲寡其過謗議沸騰性不傷物頻致怨憎昔慚柳惠今媿孫登內負宿心外恧良朋仰慕嚴鄭樂道閑居與世無營神意晏如咨予不淑嬰累多虞匪降自天寔由頑疏理弊患結卒致囹圄對答鄙訊縶此幽阻實恥訟冤時不我與雖曰義直神辱志沮澡身滄浪曷云能補雍雍鳴鴈厲翼北游順時而動得意忘憂嗟我憤歎曾莫能疇事與願違遘茲淹留寵達有命亦又何求古人有言善莫近名奉時恭默咎悔不生萬石周慎安親保榮世務紛紜祗攪余情安樂必誡乃終利貞煌煌靈芝三年一秀予獨何為有志不就懲難思復心焉內疚庶勗
將來無馨無臰採薇山阿散髮巖岫永嘯長吟頤神養壽初康居貧嘗與向秀共鍛於大樹之下以自贍給潁川鍾會貴公子也精練有才辯故往造焉康不為之禮而鍜不輟良久會去康謂曰何所聞而來何所見而去會曰聞所聞而來見所見而去會以此憾之及是言於文帝曰嵇康臥龍也不可起公無憂天下顧以康為慮耳因譖康欲助毌邱儉賴山濤不聽昔齊戮華士魯誅少正卯誠以害時亂教故聖賢去之康安等言論放蕩非毀典謨帝王者所不宜容宜因釁除之以淳風俗帝既昵聽信會遂并害之康將刑東市太學生三千人請以為師弗許顧視日影索琴彈之曰昔袁孝尼嘗從吾學廣陵散吾每靳固之廣陵散於今絕矣時年四十海內之士莫不痛之帝尋悟而恨焉初康遊乎洛西暮宿華陽亭引琴而彈夜分忽有客詣之稱是古人與康共談音律詞致清辯因索琴彈之而為廣陵散聲調絕倫遂以授康仍誓不傳人亦不言其姓字康善談理又能屬文其高情遠趣率然元遠撰上古以來高士為之傳贊欲友其人於千載也又作太師箴亦足以明帝王之道焉復作聲無哀樂論甚有條理子紹別有傳
史／別史／通志／列傳　凡百十三卷／卷一百二十四上　列傳第三十七上／晉四上／潘岳　從子尼(P.1924-2)
潘岳字安仁滎陽中牟人也祖瑾安平太守父芘琅邪內史岳少以才穎見稱鄉邑號為奇童謂終賈之儔也早辟司空太尉府舉秀才泰始中武帝躬耕籍田岳作賦以美其事曰伊晉之四年正月丁未皇帝親率群后籍于千畝之甸禮也於是乃使甸師清畿野廬埽路封人壝宮掌舍設枑青壇鬱其嶽立兮翠幕黕以雲布結崇基之靈阯兮啟四塗之廣阼沃野墳腴膏壤平砥清洛濁渠引流激水遐阡繩直邇陌如矢葱犗服于縹軛兮紺轅綴於黛耜儼儲駕於廛左兮俟萬乘之躬履百寮先置位以職兮自上下下具惟命臣襲春服之萋萋兮接游車之轔轔微風生於輕幰兮纖埃起乎朱輪森奉璋以偕列兮望皇軒而肅震若湛露之晞朝陽兮眾皇之拱北辰也於是前驅魚麗屬車鱗萃閭闔洞啟參塗方駟常伯陪乘太僕執轡后妃獻穜稑之種司農撰播殖之器挈壺掌升降之節宮政設門閭之蹕天子乃御玉輦蔭華蓋衝牙錚鎗綃紈綷金根照耀以烱晃兮龍驥騰驤而沛艾表朱元於離坎兮飛青縞於震兌中黃曄以發輝兮方綵紛其繁會五路鳴鑾九旗揚旆瓊鈒入蕊雲晻譪簫管嘲𠹗以啾嘈兮鼓鼙硡𥖵以砰礚筍簴嶷以軒翥兮洪鐘越乎區外震震填填塵霧連天以幸乎籍田蟬冕熲以灼灼兮碧色肅其千千似夜光之剖荊璞兮若茂松之依山顛也於是我皇乃降靈壇撫御耦游場染屨洪縻在手三推而舍庶人終畝貴賤以班或五或九于斯時也居靡都鄙人無華裔長
幼雜遝以交集士女頒斌而咸戾被褐振裾垂髫總髻躡踵側肩掎裳連襼黃塵為之四合陽光為之潛翳動容發音而觀者莫不抃舞乎康衢謳吟乎聖世情欣樂乎昏作慮盡力乎樹蓺靡推督而常勤兮莫之課而自厲躬先勞而悅使兮豈嚴刑而猛制哉有邑老田父或進而稱曰蓋損益隨時理有常然高以下為基人以食為天正其末者端其本善其後者慎其先夫九土之宜弗任四業之務不壹野有菜蔬之色朝乏代耕之秩無儲蓄以虞災徒望歲以自必三代之衰皆此物也今聖上味旦丕顯夕惕若慄圖匱於豐防儉於逸欽哉欽哉惟穀之恤展三時之弘務致倉廩於盈溢固堯湯之用心而存救之要術也若乃廟祧有事祝宗諏日簠簋普淖則此之自實縮鬯蕭茅又於是乎出黍稷馨香旨酒嘉栗宜其時和年登而神降之吉也古人有言曰聖人之德無以加於孝乎夫孝者天之性人之所由靈也昔者明王以孝治天下其或繼之者尠哉希矣逮我皇晉實光斯道儀刑孚于萬國愛敬盡於祖考故躬稼以供粢盛所以致孝也勸穡以足百姓所以固本也能本而孝盛德大業至矣哉此一役也二美顯焉不亦遠乎不亦重乎敢作頌曰思樂甸畿薄採其芳大君戾止言籍其農其農三推萬國以祗耨我公田遂及我私我簠斯盛我簋斯齊我倉如陵我庾如坻念茲在茲永言孝思人力普存祝史正辭神祗攸歆逸豫無期一人有慶兆民賴之岳才名冠世為眾所疾遂栖遲十年出為河陽令負其才而鬱鬱不得志時尚書僕射山濤領吏部王濟裴楷等並為帝所親遇岳內非之乃題閣道為謠曰閣道東有大牛王濟鞅裴楷緧和嶠刺促不得休轉懷
令時以逆旅逐末廢農姦淫亡命多所依湊敗亂法度勑當除之十里一官㰚使老小貧戶守之又差吏掌主依客舍收錢岳議曰謹案逆旅久矣其所由來也行者賴以頓止居者薄收其直交易貿遷各得其所官無役賦因人成利惠加百姓而公無末費語曰許由辭帝堯之命而舍於逆旅外傳曰晉陽處父過甯舍於逆旅魏武皇帝亦以為宜其詩曰逆旅整設以通商賈然則自唐到今未有不得客舍之法秦商鞅尤之固非聖世之所言也今四海會同九服納貢八方翼翼公私滿路近畿輻輳客舍亦稠冬有溫廬夏有涼蔭芻秣成行器用取給疲牛必投乘涼近進發槅寫鞍皆有所憩又諸劫盜皆起於迴絕止乎人眾十里蕭條則姦軌生心連陌接館則寇情震懾且聞聲有救已發有追不救有罪不追有戮禁暴捕亡恆有司存凡此皆客舍之益而官㰚之所乏也又行者貪路告糴炊爨皆以昏晨盛夏晝熱又兼星夜既限早閉不及㰚門或避晚關迸逐路隅祗長慢藏誨盜之原苟以客舍多敗法教官守棘㰚獨復何人彼河橋孟津解券輸錢高第督察數入校出品郎兩岸相檢猶懼或失之故懸以祿利許以功報今賤吏疲人獨專㰚稅管開閉之權籍不校之勢此道路之蠹姦利所殖也率歷代之舊俗獲行留之權心使客舍洒埽以待征旅擇家而息豈非眾庶顒顒之望請曹列上朝廷從之岳頻宰二邑勤於政績調補尚書度支郎遷廷尉評以公事免楊駿輔政高選吏佐引岳為太傅主簿駿誅除名初譙人公孫宏少孤貧客田於河陽善鼓琴頗能屬文岳之為河陽愛其才蓺待之甚厚至是宏為楚王瑋長史專殺生之政時駿綱紀皆當從坐同署
主簿朱振巳就戮岳其夕取急在外宏言之瑋謂之假吏故得免未幾選為長安令作西征賦述所經人物山水文清旨詣辭多不錄徵補博士未召以母疾輒去官免尋為著作郎轉散騎侍郎遷給事黃門侍郎岳性輕躁趨世利與石崇等諂事賈謐每候其出與崇輒望塵而拜構愍懷之文岳之辭也謐二十四友岳為其首謐晉書限斷亦岳之辭也其母數誚之曰爾當知足而乾沒不已乎而岳終不能改既仕官不達乃作閑居賦曰岳讀汲黯傳至司馬安四至九卿而良史書之題以巧宦之目未曾不慨然廢書而歎也曰嗟乎巧誠有之拙亦宜然顧常以為士之生也非至聖無軌微妙元通者則必立功立事效當年之用是以資忠履信以進德脩辭立誠以居業僕少竊鄉曲之譽忝司空太尉之命所奉之主即太宰魯武公其人也舉秀才為郎逮事世祖武皇帝為河陽懷令尚書郎廷尉評今天子諒闇之際領太傅主簿府誅除名為民俄而復官除長安令遷博士未召拜親疾輒去官免自弱冠涉乎知命之命八徙官而一進階再免一除名一不拜職遷者三而巳矣雖通塞有遇抑亦拙之效也昔通人和長輿之論余也固曰拙於用多稱多者吾豈敢言拙則信而有徵方今俊乂在官百工惟時拙者可以絕意乎寵榮之事矣太夫人在堂有羸老之疾尚何能違膝下色養而屑屑從斗筲之役乎於是覽止足之分庶浮雲之志築室種樹逍遙自得池沼足以漁釣春稅足以代耕灌園鬻蔬供朝夕之饍牧羊酤酪俟伏臘之費孝乎惟孝友于兄弟此亦拙者之為政也乃作閑居賦以歌事遂情焉其辭曰遨墳素之長圃步先哲之高衢雖吾顏之云厚猶內愧
於甯蘧有道予不仕無道吾不愚何巧智之不足而拙艱之有餘也於是退而閑居于洛之涘身齊逸民名綴下士背京泝伊面郊後市浮梁黝以逕度靈臺傑其高跱闚天文之祕奧覩人事之終始其西則有元戎禁營元幕綠徽谿子巨黍異絭同歸礟石雷駭激矢蝱飛以先啟行耀我皇威其東則有明堂辟雍清穆敞閑環林縈映圓海回泉聿追孝以嚴父宗文考以配天祗聖敬以明順養更老以崇年若乃背冬涉春陰謝陽施天子有事于柴燎以郊祖而展義張鈞天之廣樂備千乘之萬騎服桭桭以齊元管啾啾而並吹煌煌乎隱隱乎茲禮容之壯觀而王制之巨麗也兩學齊列雙宇如一右延國冑左納良逸祁祁生徒濟濟儒術或升之堂或入之室教無常師道則在是故髦士投紱名王懷璽訓若風行應猶草靡此里仁所以為美孟母所以三徙也爰定我居築室穿池長楊映沼芳枳樹㰚遊鱗瀺灂菡萏敷披竹水蓊譪靈果參差張公大谷之梨梁侯烏椑之柿周文弱枝之棗房陵朱仲之李靡不畢殖三桃表櫻胡之別二柰耀丹白之色石榴蒲桃之珍磊落蔓衍乎其側梅杏郁棣之屬繁榮藻麗之飾華實照爛言所不能極也菜則葱韮蒜芋青筍紫薑堇薺甘旨蓼荾芬芳蘘荷依陰時藿向陽綠葵含露白薤負霜於是凜秋暑退熙春寒往微雨新晴六合清朗太夫人乃御版輿升輕軒遠覽王畿近周家園體以行和藥以勞宣常膳載加舊痾有痊於是席長筵列孫子柳垂蔭車結軌陸摘紫房水挂赬鯉或宴于林或禊于氾昆弟斑自兒童稚齒稱萬壽以獻觴咸一懼而一喜壽觴舉慈顏和浮杯樂飲絲竹駢羅頓足起舞抗音高歌人生安樂孰知其
他退求己而自省信用薄而才劣奉周任之格言敢陳力而就列幾陋身之不保而奚擬乎明哲仰眾妙而絕思終優游以養拙初芘為琅邪內史孫秀為小史給岳而狡黠自喜岳惡其為人數撻辱之秀常銜忿及趙王倫輔政秀為中書令岳於省內謂秀曰孫令猶憶疇昔周旋不答曰中心藏之何日忘之岳於是自知不免俄而秀遂誣岳及石崇歐陽建謀奉淮南王允齊王冏為亂誅之夷三族岳將詣市與母別曰負阿母初被收俱不相知石崇巳送在市岳後至崇謂之曰安仁卿亦復爾邪岳曰可謂白首同所歸岳金谷詩云投分寄石友白首同所歸乃成其讖岳母及兄侍御史釋弟燕令豹司徒掾據據弟詵兄弟之子己出之女無長幼一時被害唯釋子伯武逃難得免而豹女與其母相抱號呼不可解會詔原之岳美姿儀辭藻絕麗尤善為哀誄之文少時常挾彈出洛陽道婦人遇之者皆連手縈繞投之以果遂滿車而歸時張載醜每行小兒以瓦石擲之委頓而反岳從子尼字正叔祖勗漢東海相父滿平原內史並以學行稱尼少有清才與岳俱以文章見知性靜退不競唯以勤學著述為事著安身論以明所守初應州辟後以父老辭位致養太康中舉秀才為太常博士歷高陸令淮南王允鎮束參軍元康初拜太子舍人上釋奠頌帝甚善之後出為宛令在任寬而不縱恤隱勤政厲公平而遺人事入補尚書郎俄轉著作郎復為乘輿箴上之極盡風諫之美及趙王倫篡位孫秀專政忠良之士咸罹酷烈尼遂稱疾篤取假拜埽墳墓聞齊王冏起義乃赴許昌冏引為參軍與謀時務兼管書記事平封安昌公歷黃門侍郎散騎常侍侍中祕書監永興
末為中書令時三王戰爭皇家多故尼職居顯要從容而巳雖憂虞不及而備嘗艱難永嘉中遷太常卿洛陽將沒攜家屬東出成皋欲還鄉里道遇賊不得前病卒於塢壁年六十餘
集／別集／元好問全集／卷第二／五言古詩二／岳祠齋宮夜宿(P.56)
岳祠齋宮夜宿
煌煌德甯宮，望秩年祀永。唐來幾焚蕩，規制仍峻整。龍旂嚴黼座，金罽散光炯。嶽拜行且周，偉觀
竊欣幸。青紅留壞壁，兵衛自馳騁。木杪見龜趺，雄筆映鍾鼎。中和昔喪亂，已溺甯再拯。有來雁門公，赤手探虎鯁。經營入慘澹，灑落出鋒穎。凶豎竟自摧，神鑒益彪炳。青山閱人代，今古一炊頃。摩挲盤根槐，甲子誰記省？朅來石門道，烟岫接雲嶺。霄漢瞻上階，濃碧插秋影。青林雨聲集，懸瀑激奔猛。森然心魄動，冰雪淒以耿。飄颻想僊袂，飛下玉蓮井。昨夢知是非，復此造真境。妙香淨餘習，灝氣發新警。鶴書來何遲，素髮迫垂領。玄壇展衰步，似欲逐幽屏。高柯月紛紛，裴回惜清景。
集／別集／元好問全集／卷第四／七言古詩二／常山妷生四十月能搦管作字筆意開廓有成人之量喜為賦詩使洛誦之(P.100)
常山妷生四十月能搦管作字筆意開廓有成人之量喜為賦詩使洛誦之
大兒小兒舞商羊，東家西家捉迷藏。牙牙作羣雁雁行，是中乃有常山郎。常山嬌嬌可憐蟲，四歲未有三歲強。黑鷹破殼自神駿，黃犢放腳須跳梁。只知見紙即塗抹，誰謂轉腕能低昂？渠家兩公破天荒，
劉煇夢靈果專場。榮鄉亭中詩版在，岐山名字香山香。此郎晚出西樞房，虎穴虎子不可當。天驚地怪見落筆，便合抱送中書堂。文星煌煌照燕南，青青子衿滿恒陽。教官連被鳳尾諾，瑞物多生金粟岡。兒曹變化不作難，何必二十始乖張？明年作字一丈大，常有棱角垂光芒。回頭卻看元叔綱，鼻涕過口尺許長。常山、白寓齋第三子。叔綱、遺山之季子也。
集／別集／元好問全集／卷第四／七言古詩二／贈利州侯神童(P.101)
贈利州侯神童生十四月識字，予見時生二十一月，識字無算。
牙牙點妝杏蕾紅，阿兄抱之來學宮。今春學語語未正，已能見書識名姓已能見書識名姓　明抄本「名姓」作「姓名」。。隨指隨讀無數重，多生想曾文字中。極知之無不足訝，更恐洛誦難為功。土中松粒龍爪脫，萬牛丘山起毫末。君不見黃金寶鼎翡翠青，未要春官許衣缽。人間失卻麻神童人間失却麻神童　趙考：「張本『間』作『聞』，別本作『間』，查評：『聞』當作『間』，據改。」，明星煌煌出蒼龍。只知江陵圖籍盡一火，誰謂死草生華風？遺山老子未老在，見汝吐焰如長虹。兒字金鼎。
集／別集／元好問全集／卷第四／七言古詩二／太原贈張彥遠(P.110)
太原贈張彥遠
并州城邊十月末，清霜稜稜風入骨清霜稜稜風入骨　「稜稜」原作「棱棱」，據李本、明抄本、定襄李氏本、歷史所抄本改。。因君夜話吳江春因君夜話吳江春　李本、施本、明抄本「吳」作「昊」。，酒光瀲灩金杯滑。閑閑騎鯨去滅沒，當年愛君俊于鶻。平生我亦識翁人，惆悵流年如電抹。官家新築文昌臺，蒼生不憂墮顛厓蒼生不憂墮顛厓　趙考：「別本『顛』作『巔』，按《正字通》「巔古皆借作顛，與嶺作領同。」。眼看東閣奇士滿，如君豈得藏蒿萊？晨雞未鳴子當發，明星煌煌大于月，野夫一笑冠纓絕。
集／別集／元好問全集／卷第十二／七言絕句二／姨母隴西君諱日作三首(P.366)
寶鏡煌煌照九州，埋藏曾及見諸劉。酆城今日無雷煥，紫氣誰當辨斗牛？陽曲劉氏家大寶鏡，能照天地、四方、以前知休咎，其家埋地中，人不得見也。明昌泰和中，北方兵動，渠父子欲卜之。一日，先以旃幕障中庭，乃扃閉門戶甚嚴，及掘鏡出，光燿爛然，一室盡明，如初日之照。鏡中見北來兵騎，穰穰無數，餘三方都無所睹，因大駭曰：「不可，不可！」即埋之。姨母時伏牀下，得竊窺焉。兵火後，此家惟一兒子在。姨母能指鏡處，存否則不知也，故予詩及之。
集／別集／元好問全集／卷第二十五／碑銘表誌碣十／贊皇郡太君墓銘(P.609)
贊皇郡太君墓銘
夫人姓梁氏，廣甯人。曾大父忭，遼祕書監。弟援，某朝宰相。其後，祕書之孫某，大定中戶部尚書相國之孫彬。明昌中，濟南尹故梁氏，世為閭山甲族。大父慶璋，定遠大將軍、相州酒使。父鐻，宣武將軍、鼓城尉。夫人在父母家，已知讀書，作字有楷法。年十有七，嫁為河中李侯諱某之夫人。李侯自王父龍虎以來，占籍河中，以貲雄鄉里。侯資稟豪邁，好賓客，復嗜讀書，不切切于家功。簿書會計，至于鱗雜米鹽，無不經夫人之手。夫人天性孝友，婣睦族屬，內外無閒言。侯于諸弟妹，皆審于擇配，夫人彌縫贊助，咸得其稱。侯之季弟彥實，娶龍山劉致君之女，于夫人為姨妹。議往內幣，時次子獻誠生始朞月，暑涂二千里，不以跋涉為辭。振貧乏，撫孤幼，僮僕之無依怙者，娶之一室，躬自存養，有父母之愛。侯官蘇門，大奴弋信妻執偽券，訴有司，云是陝右飢民，為侯家強娶，法當為良。眾謂宜辨其妄，夫人曰：「奴而良之，美事也，奚以辨為？」聽其去者餘二十輩。侯有姬侍某，先有子矣，以嘗失意于侯，侯不顧省；夫人以為言，侯亦莫之從也。夫人知侯意不可回，竟為入粟縣
官，度為女官，并割上田衣食之。晝哭之後，益以教子為事。其後，獻卿中泰和三年進士第，獻誠、獻甫同以興定五年登科。鄉人榮之。獻卿釋褐華陰簿。夫人在官下，每以廉慎愛民為戒。南征之役，朝廷脩馬政，并牧之馬，似涉羸，療官有被真決者。獻卿方攝縣務，殊為憂，夫人言：「馬遠至，難遽肥，立法雖嚴，可身任之，使一縣之民少蘇，不亦可乎？」夫人之兄思忠，在中山得風痺，不良于行，且諸子皆幼弱。顧謂獻卿言：「若能為舅氏覓一官，得近河中，使吾事老兄一日，可無憾。」獻卿如所教，為求河東高公酒正，因迎事之。逮其下世，送終拊孤，禮無違者。獻卿佐坊州幕官，嘗與同官騎踘，夫人戒之曰：「從仕之暇，宜讀書養性，鞍馬閒乘危蹈險，非書生之事。正使能之，且為識者笑，況必不能邪？」其慈恕有禮，類如此。不幸遘疾，以貞祐元年八月二十有八日，享年五十有一，終于坊州之官舍。諸孤銜恤襄事，以某年月日祔葬于某原之先塋，禮也。夫人三子，獻卿其長，今為正議大夫、宣差規措解鹽司、充鹽部郎中行部事。以故事，請于朝，贈夫人贊皇郡太君。獻誠，汝州郟城令。獻甫，京兆長安令、南京右警巡使、鎮南軍節度副使、尚書戶部員外郎。女二人：長適夫人之從姪梁璵，次適經義省元、興平令趙宇。正大辛卯冬，獻卿持夫人行事之狀，涕泗百拜，謂某言：「先夫人弃諸孤之養，亦已久矣，獻卿承乏天官民曹，日不暇給，孤奉慈訓，尚有旌紀寂寥之恨。惟先夫人為淑女，為良婦，為賢母者，當世士君子皆耳目所接見。諸孤雖無所似肖，安敢自例流俗，附先夫人于碑誌之末乎？獻卿昆季及從弟獻能得幸吾子者有年，吾母猶君之母也，銘其可辭？」某再拜言：「先夫人之德之教，無媿古人，顧非不腆之文所能譔述。然得屬辭比事，以相茲役，昭我管彤，
自託不腐，通家子姪，與其榮焉。其敢不策厲駑鈍，以少慰凱風寒泉之思乎？」乃為銘曰：
主饋有儀，作室有基，秣驥問塗，司南通逵。鼎于華腴，動與禮違。在生長見聞者而非所望，甯閨壺之可幾？嗟維夫人，女宗婦師，匪直宗師，母儀百之。油鐙煌煌，誦書琅琅。兒不敢嬉，母也在旁。維龍虎公，北方之強，武庫再傳，化而文房。鬱階庭之佳樹，乃異質而齊芳。版輿委蛇，子祿孫飴。上壽期頤，夫人則宜。事親之日兮不可追，去何速兮來何遲？瞻昊天而靡及，泣風雨其安歸？防墓兮有碑，勒銘詩兮告無期。有親如是，而不得終百年之養，信人子之同悲。
集／別集／元好問全集／卷第二十六／碑銘表誌碣十一／東平行臺嚴公祠堂碑銘(P.620)
東平行臺嚴公祠堂碑銘有序
山東重地所在，天下莫與為比。杜牧以為：「王者不得之則不可以王，伯者不得之則不可以伯。」古之山東，今河朔燕、趙、魏。是以就三鎮較之，魏常制燕、趙之生死，而懸河南之重輕，故又重焉。方天兵南下，海宇震蕩，雷霆迅擊，無不糜滅。燕城既開，朔南分裂，瞻烏爰止，不知于誰之屋。公擁上流、握勁鋒，審大命之去就，一群疑之同異。乃以庚辰春，籍所統彰德、大名、磁、洺、恩、博、滑、濬等州戶三址萬，獻之太師之行臺。形勢既彊，基本斯固，國家所以無傳檄之勞、亡鏃之費，而成包舉六合之功者，公之力為多公之力為多　李本「為」作「無」。。昔淮陰襲歷下軍，盡有齊地，高祖因之以成帝業；耿弇攻祝阿，
寶融合五郡兵，光武因之以集大統；以公方之，尚無媿焉。好問客公幕下久，故能知公所以得民者。蓋公資稟沈毅，威望素著，且嚴于軍律，少所寬貸。見者流汗奪氣，莫敢仰視。中歲之後，乃能以仁民愛物為懷。郡王兵破相下之水柵，繼破曹、濮，怒其翻覆，莫可保全，欲盡坑之。公百方營救，得請而後已。兵出荊、襄，公自邳、徐赴之，謂所親言：「河南受兵，殺戮必多，當載金帛以贖之。」靈壁降，民方假息待命。公餽主兵者，下迨卒伍，亦霑膏潤，一縣老幼，皆被更生之賜，且縱遣之。計前後所活，無慮十數萬人。生口北渡，無從得食，糜粥所救者尚不論也。畫境之後，創罷之人，新去湯火，獨恃公為司命。公為之闢四野、完保聚，所至延見父老，訓飭子弟，教以農里之言，而勉之孝弟之本。懇切至到，如家人父子，初不以侯牧自居。官使善良，汰逐食墨，貸逋賦以寬流亡，假閒田以業單貧，節浮費以豐委積，抑游末以厚風俗。至于排難解紛、周急繼困、收恤孤嫠、佽助葬祭，菽粟易于水火，冰霜化而紈袴，人出強勉，我則樂為。故薨謝之日，境內之人號泣相弔，自謂一日不可復活。非策慮愊億，洞見物情，權剛柔之中，持操縱之術，始以重典立威，終以仁心為質者，能如是乎？壬子孟冬，公之嗣子某，走書幣及好問于鎮陽。書謂好問言：「先公功著興王之初，名出勳臣之右。虎符龍節，長魏、齊、魯五十城者，踰二十年。官有善政，政有遺愛，敬者比之神明，報之欲其長久。某猥嗣世爵，大懼弗克奉揚先德，輒與參佐、部曲、士庶、耆壽同力一志，作為新廟，以致礿祠烝嘗之敬。宜有文辭，昭示永久，惟吾子惠顧之。」好問以為：祠祭之為大事，尚矣！以勞以功，三代不易之道，若樂布之五社若欒布之五社　趙考：「張本『社』作『杜』，按：《漢書欒布傳》：布以功封鄃侯，為燕相，燕齊之間，皆為立社，號『欒公社』，據改。」，甄子然、宋登之配食後世。亦有以義起之者，蜀人祭忠武侯于道
陌，而博士拜章；王珪通貴不營私廟，而法官劾奏。禮固不可以變古，而亦貴于沿人之情，況乎時緜則蕝未遑，人則焄蒿將見，如公之廟貌，獨不可以義起乎？祀典廢于一時，公議存乎千載。異時有援表忠觀故事言于朝者，尚有攷焉。好問既述公之事，又系之以詩，使歌以祀公。其詩曰：
天造草昧福有幾？風雲感會神與期。乾龍用之九方奮飛，潛蛟豈得留汙池？王伯之柄魏所持，金城千里山四維。公籍盈數數有畸，燕趙廓廓無藩籬。六合遂入天戈麾，猶之歷下開漢基。楚破竹耳將安歸？天官葵功絕等夷。介三大藩畫郊圻，大帛之冠大布衣。煌煌德星出虛危，扶傷合散傾復支。民恃保障輕繭絲，年穀屢豐物不疵。諸侯代興公維師，誰謂華高可齊而？武公司徒屈于斯，眉壽保魯止于斯。昔歌且舞今涕洏，人疇依乎遽奪之！甘棠之蔭公之祠，麗牲有碑碑有詩。戰功曰多民政慈，尸而祝之甯我私？公福我兮無已時，子孫眾民其世思！
集／別集／元好問全集／卷第二十七／碑銘表誌碣十二／尚書右丞耶律公神道碑(P.650)
尚書右丞耶律公神道碑篇題　趙考：「《金史》本傳『耶律』作『伊喇』，舊作『移剌』。按《遼史》《國語解》以漢字書者曰『耶律』，以契丹字書者曰『移剌』，《金史》《國語解》『移剌』漢姓曰『劉』。」 從元文類補。
右丞文獻公，在大定閒所以為通儒、為良史、為名卿材大夫者，其事未遠。當代耆舊，尚及見之。好問嘗從事史館，每見薦紳先生談近代賢臣，莫不以公為稱首。公自初入館，即被顧問；忠言嘉謀，不
可一二數。及薊州召還，世宗始有意大用。公于是時汩沒文字閒者餘二十年。其衰且病，亦已久矣。故財入政府，即乞罷。未幾，果以不起聞。私竊慨歎，以為生材為難，盡其材為尤難。古之人急于拯世，至于分陰為惜，歲不我與，忽焉有齎志之恨。觀姚元崇之薦張柬之，與張嘉貞之所以自薦，為可見矣。世宗重惜名器，百執事之人，必擇焉而後用，得人之盛，近古所未有。至于孤儁偉傑之士，困于資考、限于銓選、百未一試、兀然而空老者，抑多矣！以公之材，當春秋鼎盛時，不能使之極其所至，以建久安而隆長治，故雖為章宗所相，至論得時行道，識者猶以不能亟用，為世宗惜之。公諱履，字履道，遼太祖長子東丹王突欲之七世孫。東丹生燕京留守政事令婁國，婁國生將軍國隱，國隱生太師合魯，合魯生太師胡篤，胡篤生定遠大將軍內剌，內剌生銀青榮祿大夫、興平軍節度使德元。公之考曰聿魯，興平之族弟也。公早孤，養于興平。五歲時，嘗夏夜露臥，見天際浮雲往來，忽謂乳母言：「此殆『臥看青天行白雲』者耶？」興平聞之，驚且喜曰：「吾兒文性見于此矣。」自是日知問學讀書，一過目輒不忘。及長，通六經、百家之書，尤邃于《易》、《太玄》。至于陰陽、方技之說，厤象、推步之術，無不洞究。善屬文，早為時輩所推。為人美風儀，善談論，見者然敬之。嘗以鄉賦，一試有司，見露索失體，即拂衣去。廕補內供奉班，尋辟國史院書寫。素善契丹大小字，譯經潤文，旨辭達而理得。大定初，朝廷無事，世宗銳意經籍，詔以小字譯《唐史》，成，則別以女直字傳之，以便觀覽。公在選中，獨主其事。書上，大蒙賞異，擢國史院編修官、兼筆硯直長。改置經書所》，徑以女直字譯漢文，選貴冑之秀異，就學焉。一日世宗召問公：「朕比讀《貞觀政要》，見
魏徵忠諫，恨不與之同時。近世如徵者獨未之見，何也？」公乃感奮為上言：「徵輩不難得，特太宗不常有耳。」世宗曰：「卿謂我不納諫耶？卿識劉用晦劉用晦　趙考：「伊喇履本傳作『劉仲晦』。」、張汝霖否？二人者皆不應得三品，朕以其屢有忠言，故越次用之。朕豈不納諫耶？」公曰：「臣自幼未嘗去朝廷，彼二人者，誠未見其諫也。且海陵杜塞言路，天下緘口，習以成風。願陛下懲艾前弊，開忠諫之路，以通下情，則天下幸甚。」初議以時務策，設女直進士科，禮部以所學不同，未可概稱進士。詔公定其事。乃上議曰：「進士之科起于隋大業中，始試以策，唐初因之。至高宗時雜以箴銘賦頌雜以箴銘賦頌　趙考：「本傳『頌』作『詩』。」，文宗始專用賦。且進士之初，本專策試本專策試　趙考：「本傳作『本專試策』。」，今女直諸生以試策稱進士，又何疑焉？」世宗說，事遂施行。十五年，授應奉翰林文字，兼前職。以《大明曆》積微浸差，乃取金國受命之始年，譔《乙未元曆》云：「自丁巳《大明曆》行，正隆戊寅三月朔，日當食而不之食日當食而不之食　趙考：「《金文雅》『之』作『知』。」。曆家謂必當改作，而朝廷不之卹也。及大定癸巳五月朔、甲午十一月朔，日食皆先天；丁酉九月朔，乃反後天。臣輒跡其差忒之由，冀得中數，以傳永久。」書成上之，世推其精密。十九年，遷修撰；二十年，詔提控衍慶宮畫功臣像。以稽程降應奉。踰年，復為修撰，轉尚書禮部員外郎。章宗為金源郡王，以公該洽，每以經、史疑義為質。公承閒請曰：「殿下注意何經？」章宗曰：「吾方授《左氏春秋》。」公曰：「左氏雖授經聖人，率多權詐，駁而不純。《尚書》、《孟子》載聖賢純一之道，願留意焉。」章宗善之，曰：「醇儒之言也。」二十六年，進本部郎中，兼同修國史、翰林修撰，表進《孝經指解》言：「宋仁宗時，司馬光以為古文《孝經》先秦所傳，正得其真。因為《指解》上之。臣愚竊觀近世，皆以兵、刑、財、賦為
急，而光獨以童蒙所訓者進之君。正以孝為百行之本，其至可以通神明、動天地；為人君者，誠取其辭旨，措之天下四方，則元元之民，受賜溥矣。臣竊慕焉，故敢以為例。」世宗母、睿宗貞懿皇后，睿宗厭世，即為比邱尼。當時朝命嘗有「國師」之號。及是世宗議遷祔于景陵，朝臣有以「《孝甯宮碑》所載遺訓以孝甯宮碑所載遺訓　趙考：「《金文雅》『遺』作『懿』。」，當用出家禮葬，不可違改」為言者，事下禮部講求。「往時主上在潛，貞懿身奉釋教，業已受朝命，必當別葬，無可議者。尚以人情所難，恐傷主上孝心，故出明訓使之遵行。出于母慈，灼然可見。本不知有今日之事而然。今則子為天子，母后稱號，不得不尊；「國師」之命，固已革去矣。向使主上登極之後，貞懿萬福，尊崇之數，自有典常，母后聖性明達，必不重違有司之請，以從桑門之教。以此言之，碑文所載不可質于今日，明矣！」從之。世宗嘗問宋名臣孰為優，公以端明殿學士蘇軾對。世宗曰：「吾聞蘇軾與駙馬都尉王詵交甚款；至作歌曲，戲及帝女，非禮之甚！其人何足數耶？」公曰：「小說傳聞，未必可信。就令有之，戲笑之閒，亦何須深責？豈得并其人而廢之？世徒知軾之詩文為不可及，臣觀其論天下事，實經濟之良材。求之古人，陸贄而下未見其比。陛下無信小說傳聞而忽賢臣之言。」明日，錄軾奏議上之。詔國子監刊行。俄以疾求解。世宗憫其勞，授薊州刺史。為郡寬猛適中，旬月之閒，政聲藹然。此州寶坻，鹽司所在，瀕海之民煎鹵而食，鹽官時以弓兵捕之，亦有平民被羅織者。一陷于禁，往往為之破產。官吏疾其然，凡以鹽事逮捕者，一切勿遣；或捕得弓兵，則幽之獄中。鹽司隨亦取報。前後數政不能解。一日捕得弓兵，公召僚屬，諭以和解之意，即縱遣之。口授文移，過為謙抑，鹽官大為感悅，前弊遂革。薊人至今德之。是年車
駕東狩過州，聞公疾稍平，召為翰林待制，同修國史。明年，擢禮部侍郎、兼翰林直學士，進官五階。世宗不豫，詔公入侍，遂豫太師淄王定冊之功。二十九年春三月，章宗即位。進禮部尚書兼直學士、同修國史，特賜孟宗獻牓進士及第特賜孟宗獻牓進士及第　趙考：「《本傳》『宗』作『崇』。按《金史》『章宗避睿宗諱，上一字加山為崇。」。初，世宗遺詔，移梓宮于萬甯宮移梓宮于萬甯宮　趙考：「《本傳》『萬甯宮』作『壽安宮』。」。章宗詔百官議其事，皆謂當以遺詔從事。獨公奏曰：「非禮也！天子七月而葬，同軌畢至；其可使萬國之臣，朝大行于離宮乎？」上從之，乃遷座于大安殿。七月，拜參知政事，兼修國史，進官兩階。公辭以才薄任重，恐貽天下笑。章宗曰：「朕在東宮時熟卿名，今觀卿言行，無不可者，故首命相朕。此自朕意，非左右為之先容。卿其毋讓！」公乃拜命。自以兼直學士入拜，乃舉前代史院在衙乃舉前代史院故事　趙考：「《金文雅》『前』作『先』，『史』作『光』，《本傳》及《元文類》俱作『光』。」，以錢五十萬送學士院，學者榮之。明昌元年，進尚書右丞。夏六月丙午，春秋六十一，薨于位明昌元年進尚書右丞夏六月丙午春秋六十一薨于位　趙考：「《本傳》作『明昌元年進尚書右丞，二年六月薨，年六十一』。」。天子聞而震悼。戊申，權殯于都城南柳村。詔百官會喪，中使宣慰其家，賜錢一百萬賜錢一百萬　趙考：「金文雅一作二」。。秋八月辛巳，車駕臨奠，宰相、百官陪，賜諡曰「文獻」，賜錢二百萬，帛四百匹、重幣四十端。九月庚午，葬于義州宏政縣東南鄉先塋之側。其發引也，敕百官郊送，遣使祭于路，給鼓旗二十事以導。詔同知臨海軍節度使營護喪事。凡飾終之具，皆從官給，哀榮終始，當世莫及。積官正議大夫、漆水郡開國公。始娶蕭氏，遼貴族；再娶郭氏，岞山世冑之孫；三娶楊氏，名士曇之女。公以時制「人子之養于諸父者，不得別贈所生父官」，故三夫人皆亦不為請封。子男三人：曰奉國上將軍武廟署令辨才、曰龍虎衛上將軍贈工部尚書善才、曰領中書省楚才。女三人，嫁士族。男孫四人：鈞、鈜、鏞、鑄男孫四人鈞、鈜、鏞、鑄　趙考：「《中州集》《耶律履小傳》『鋐』作『鉉』。」。公資通敏，善辭令，胸懷倜儻，有文武志膽，酬酢事變，若迎刃而解。與人言，必盡誠無隱；得人一善，若出諸己，
至稱道不絕口。推賢讓能，力為引薦。後生輩借公餘論，多至通顯。論事上前，是非利病，惟理所在，未嘗有所回屈。世宗朝御史大夫張景仁領國史，公為編修，受詔修《海陵實錄》。他日世宗問侍臣：「海陵弒熙宗，血濺于面，霑及衣袖。景仁何為隱而不書？」或曰：「景仁事海陵，頗被任使，故為諱之。」世宗作色曰：「朕不謂景仁乃有是心。」公曰：「臣與景仁嘗有隙。必不妄為蓋蔽，然景仁未嘗有是心也。」世宗曰：「景仁與卿何隙？」曰：「臣以小字為史掾，景仁以漢文為史官。予奪之際，意多不相叶。且謂臣藏匿《遼史》，秩滿，移文選部，使不得調。此私隙也。今對上問，公言也。臣不敢以私害公。」世宗又曰：「隋煬帝弒逆，血濺于屏，史亦書之。卿謂景仁無是心，何不如《隋史》書之？」曰：「煬帝自諱其惡，故史臣不載之《帝紀》而詳見于他傳，此所謂闇而章者也。海陵以廢昏為辭，明告天下，居之不疑。此不同也。且與之弒君而不辭血濺之罪，雖不書可也。」世宗怒遂解。章宗朝，太府少監孛特里先為漢王長史，吏卒苦其苛暴，誣以怨望，語連漢王，有司論當死。公上封事言：「陛下飛龍之始，當以親親為先。孛特里之獄，本出構成；就使實如所論，猶當以漢王之故容之，況疑似之閒乎？」書奏，即日原之。初，興平養公為子，後生子震。興平捐館，悉推家資予之。及震卒，妻子貧，無以為資，復收養之。族人有負人債而宦遊不返者，公代為輸息者十年。既又無以償，遂代償之。奉使江左，得金直千萬，皆散之親舊，旬月而盡。薨之日，庫錢裁餘二千而已。體素臞瘁，一旦暴得吐疾，登至委頓登至委頓　趙考：「《金文雅》『登』作『頓』。」。家人憂懼，不知所為。公曰：「死生如去來，人之恒理，何憂懼之有？取吾冠服來！」服之，怡然而逝。其安常處順又如此。晚稱忌言居士晚稱忌言居士　趙考：「《中州集》《小傳》『忌言』作『忘言』。」。有文
數百篇，論者獨推其《揲蓍說》，蓋不階師授而獨得之者。癸卯秋八月，中令君使謂好問言：「先公《神道碑》，泰和末，先夫人教授禁中先夫人教授禁中　趙考：「《金文雅》『禁』上有『于』字。」，章宗以魏搏霄所撰《墓銘》為未盡，欲喬轉運宇為之而不及也欲喬轉運宇為之而不及也　趙考：「《金文雅》無『而』字。」。今屬筆于子，幸而論次之，以俟百世之下。」好問再拜曰：「謹受教。」乃為之銘曰：
德星煌煌出東方，讓王七世蔚有光。高陽苗裔襲眾芳，得《易》貞、幹《書》潛、剛。帝前巍冠講虞唐，德音一鳴鳳朝陽。謂公不逢相明昌，謂公為逢違所長。風后、力牧望顏行，老之著作暨典常。興陵用公殆未嘗，丘山萬年僨且僵。顧以椳闑待豫章，繄國短修奚我傷？維公之息季獨良，不周柱天屹堂堂。有來殷士作祼將，力挈一世歸壽康。泝游推之公不亡，千年萬家置冢旁。龜石有銘示不忘，淵兮漆水其未央。
集／別集／元好問全集／卷第五十二／附錄三／吳澄題遺山鹿泉新居詩後二首(P.465)
吳澄題遺山鹿泉新居詩後二首見《草廬集》。
宋氏南遷金土中，一時文物盛華風。煌煌帝室龍興後，流落遺山老禿翁。
集／詞曲／全金元詞／上冊／金詞／王喆／行香子(P.210-1)
又
三鼓纔分，火德行香。月初端、正照心王。紅紅赫赫，煒煒煌煌。見本真生，靈真慧，太真匡。　三處均勻，一路平康。覩青天、瑞靄舒張。縱橫攢聚，能罩圓方。早弄珪環，持珪璧，執珪璋。
集／詞曲／全金元詞／上冊／金詞／侯善淵／行香子(P.503-1)
行香子
天地玄黃。率化無疆。太虛高、日月飛颺。龍磨星斗，鳳熾玄綱。見海神潮，江神會，谷神張。煥煥煌煌。照耀十方。混三宮、一派流陽。不離日用，目下承當。漸返真空，歸真正，得真常。
集／詞曲／全金元詞／上冊／金詞／侯善淵／減字木蘭花(P.514-1)
又
功名富貴。致使沉淪空手去。改面迴頭。一失人身永劫休。　歸純返朴。背境滌塵真正覺。一顆圓光。煥煥煌煌入大方。
集／詞曲／全金元詞／上冊／金詞／侯善淵／南柯子(P.516-2)
又
坐看華胥景，神遊翫寶方。一雙童子抱龍光。煥煥煌煌，撮聚入中央。　產出靈仙子，功成入帝鄉。玉霄榜上應科場。奪取仙標，寶洞執珪璋。
集／詞曲／全金元詞／下冊／元詞／白樸／木蘭花慢(P.638-1)
又　己丑送胡紹開王仲謀兩按察赴浙右閩中任。時浙憲置司於平江，故有向吳亭句。
又　己丑送胡紹開王仲謀兩按察赴浙右閩中任。時浙憲置司於平江，故有向吳亭句。
擁煌煌雙節，九萬里、入鵬程。愛人物鄒枚，文章李梅，海內聲名。相逢廣陵陌上，恨一樽、不盡故人情。歲月奔馳飛鳥，交遊聚散浮萍。　出門一笑大江橫。馬首向吳亭。且分路揚鑣，七閩兩浙，得意澄清。江山賸供詩□，想徘徊、南斗避文星。留著調元老手，卻來同佐昇平。
集／詞曲／全金元詞／下冊／元詞／白樸／西江月(P.644-1)
又　李元讓赴廣東帥幕
皎皎風前玉樹，煌煌腰下金符。陳琳檄草右軍書。香滿紅蓮幕府。　政自雄心撫劍，不妨雅唱投壺。長纓繫越在須臾。看埽蠻煙瘴雨。
集／詞曲／全金元詞／下冊／元詞／蒲道源／人月圓(P.838-2)
人月圓　趙君錫再得雄
君家陰德多多種，重得讀書郎。掌中驚看，隆顱犀角，黛抹朱妝。　最堪歡處，靈椿未老，丹桂先芳。他年須記，于門高大，車馬煌煌。
集／詞曲／全金元詞／下冊／元詞／馬熙／摸魚子(P.991-2)
又
買陂塘旋栽楊柳，夢中還理家務。十年不到衡山麓，孤負楚雲湘雨。蘋映渚。渺杜若江蘺。香接煙霞嶼。口心相語。為蠅驥東西，雲龍上下，誤卻
釣遊趣。　生平志，願識平輿二許。煌煌岳降申呂。集詞敬為先生壽，博得月章星句。毋我醑。只小草幽蘭，心醉離騷譜。松存徑古。待遊徧西園，荷鋤歸去，吾亦愛吾圃。
集／詞曲／全金元詞／下冊／元詞／舒頔／水調歌頭(P.1087-2)
水調歌頭　時楊溪避兵
飽來石上臥，醉向水邊吟。山靈不管閒事，容我儘登臨。山外猨啼鶴唳，世上虎爭狼鬬，此地白雲深。今古一抔土，天地亦何心。　隔茅廬，塵萬丈，不相侵。林泉自有佳處，石溜假鳴琴。漢室煌煌大業，唐代昭昭正緒，此理細推尋。高詠出山去，草木亦知音。
集／別集／朱子文集／正集／卷第四／詩四／齋居感興二十首(P.146)
微月墮西嶺，爛然眾星光；明河斜未落，斗柄低復昂。感此南北極，樞軸遙相當。太一有常居，仰瞻獨煌煌；中天照四國，三辰環侍旁。人心要如此，寂感無邊方。
集／別集／朱子文集／正集／卷第五／詩五／敬簡堂分韻得月字(P.158)
敬簡堂分韻得月字
煌煌定方中，農隙孟冬月；君侯敞齋扉，華榜新未揭。我來適茲時，亦有大夫茇；清觴不留行，晤語得超越。更看雷雨勢，翻動龍蛇窟；襟懷頓能輸，肝膽亦已竭。老仙來何方？湖海氣硉矹。君侯歛袂起，顛越承屨襪。坐人驚創見，引去殊卒卒。伊余不忍逝，頓首願有謁。人生均秉彝，天造豈停歇？云何利害判，所較無一髮？茲焉辨不早，大本將恐蹶。吾言實自箴，君聽未宜忽。
集／別集／朱子文集／正集／卷第七十三／雜著九／讀余隱之尊孟辨／李公常語下(P.3672)
《常語》曰︰舜誕敷文德，舞干羽于兩階，七旬，有苗格，則孟子之譏〈武成〉宜矣哉？曰︰以天下征一國，以天子征諸侯，如孟賁搏童子，遲速在我，修文德以待其來可也。《大雅》曰︰「以爾鉤援，與爾臨衝，以伐崇墉。臨衝閑閑，崇墉言言。執訊連連，攸馘安安。」文王以諸侯伐諸侯，固有訊有馘；武王以諸侯伐天子，奚不用戰哉？〈牧野〉詩云「檀車煌煌，駟騵彭彭，維師尚父。時維鷹揚，涼彼武王」是也。此一段無辨。太伯著書立言，非詆前賢，有識見未到處，宜與之辨明。如前段云︰「、象欲殺舜，刃之可也，何其完廩浚井之迂？」此可為訓耶？又謂「武王以諸侯伐天子，奚不用戰？」其言之不祥如是，何足辨之哉？
集／別集／朱子文集／正集／卷第八十四／跋四／題袁機仲所校參同契後(P.4188)
題袁機仲所校參同契後
予頃年經行順昌，憩篔簹鋪，見有題「煌煌靈芝，一年三秀，予獨何為？有志不就。」鬲之語於壁間者，三復其詞而悲之，不知題者何人，適與予意會也。慶元丁巳八月七日，再過其處，舊題固不復見，而屈指歲月，忽忽餘四十年，此志真不就矣。道間偶讀此書，并感前事，戲題絕句︰「鼎鼎百年能幾時？靈芝三秀欲何為？金丹歲晚無消息，重歎篔簹壁上詩。」晦翁。
集／別集／朱子文集／正集／卷第八十五／銘／學古齋銘(P.4195)
學古齋銘
浦城周侯嗣恭葺其先大父徽猷公所作學古齋，以敎齊宗族子弟，新安朱熹為題其榜，周侯又來請銘，則推其意，乃作銘曰︰
相古先民，學以為己；今也不然，為人而已。為己之學，先誠其身，君臣之義，父子之仁，聚辨居行，無怠無忽，至足之餘，澤及萬物。為人之學，燁然春華，誦數是力，纂組是誇，結駟懷金，煌煌煒煒，世俗之榮，君子之鄙。維是二者，其端則微，眇綿弗察，胡越其
歸？卓哉周侯，克承先志，日新此齋，以迪來裔。此齋何有？有圖有書。厥裔伊[二]「伊」字，原作「斯」，依賀本改。何？衣冠進趨。夜思晝行，咨詢謀度。絕今不為，惟古是學。先難後獲，匪亟匪徐。我其銘之，以警厥初。
集／別集／朱子文集／正集／卷第八十九／碑二／旌忠愍節廟碑(P.4372)
始，侯既屬役於玉山令芮立言，永豐令潘友文，又以書來請銘於熹，於是兩令課功作治如法，復使人來申致侯命。熹既樂道二公之事，又重侯請，乃序而詩之，俾俟廟成，釁而刻焉。王侯，字道夫，永嘉人。自少魁壘有奇節，嘗為壽皇聖帝極陳當世之務，壽皇悅其言，
欲大用之而未及也。是其為政，知所先務，固宜如此。其詩曰︰
皇皇后帝，降衷下民。君臣之義，父子之仁。臣之事君，策名委質，報生以死，身豈遑恤？若魚熊掌，取舍之間，是孰使之？其性則然。林林之生，孰無此性？利害劫之，或失其正。文武張公，投命重圍，擁孤弗遂，視死如歸。侃侃鄭公，遙遙孤壘，城亡與亡，其節亦偉。方時大變，眾潰如川，二公相望，砥柱屹然。慷慨臨危，一心如水，實全其天，萬世不死。招魂作主，帝有閔書。吏惰不稱，神用弗居。孰見孰聞？孰嗟孰歎？孰烝孰嘗？孰克用勸？守侯請命，奠此新宮，煌煌巨扁，合舊增崇。麗牲有碑，螭蟠龜負。我其銘之，過者必下。
集／別集／朱子文集／正集／卷第九十一／墓誌銘一／建安郡夫人游氏墓誌銘(P.4436)
建安郡夫人游氏墓誌銘
有宋建安郡夫人游氏，右宣義郎致仕、贈金紫光祿大夫邵武黃公諱崇之妻，而子端明
殿學士諱中、台州史君諱章之所追爵也。世為建州建陽縣長平里人。曾祖正卿、祖希古、父儀，皆不仕而有隱德，鄉里推長者。夫人資靜淑，族母阮氏以婦德為女師，夫人幼嘗學焉，受班昭《女訓》，通其大義，至它組紉筆札之藝，皆不待刻意而能輒過人。早孤，其母鍾愛之，以歸大夫公，事舅姑，承祭祀，勤肅不懈。舅喜賓客，佳辰令節，親舊滿門，夫人供饋唯謹，未嘗頃刻自逸而委勞於娣姒也。姑性嚴，諸婦侍旁，有二十年不命坐者，夫人獨能順適其意，盥櫛溫凊，禮無違者。姑有疾，非夫人進藥不嘗，每因事指言，以為諸婦模楷。遭舅喪，大夫公素貧，昆弟相顧謀鬻田以葬，夫人曰︰「毋隳爾先業為也。」退斥橐中裝，以奉其役，以故大夫公得以不煩於眾而襄大事。大夫公為人誠慤莊重，夫人以柔順堅正佐之，相敬如賓，謀無不協。其待遇族姻，謙謹有禮，樂道其美，而不喜聞其過，至其貧困，則賙之必盡其力。日誦《女訓》及它《經》言，以自箴警，亦頗信尚浮屠法。娠子，則必端居靜室，焚香讀儒佛書，不疾呼，不怒視，曰︰「此古人胎敎之法也」。故其子生皆賢材，而夫人所以敎之者又甚至，稍能言，則寘膝上，授以詩書。少長，即為迎師擇友，敎詔諄悉。從兄御史先生學於河南程氏，行業淳懿，為學者所宗，夫人每語諸子曰︰「視乃舅而師法之，足以為良士矣。」紹興壬子四月二十三日，以疾卒。病革，大夫公泣視之，夫人曰︰
「生死聚散如夜旦，然何以戚戚為哉？」於是年五十有六矣。二子皆舉進士，中其科，而端明公實以第二人賜第，其後侍從兩朝，出入二十餘年，忠言直節，老而益壯，退居于鄉，天子閔勞，以事嘗遣信使奉璽書就而問之，其忠孝大節，固已偉然，而其言行之細，又皆可紀，人以為夫人之遺敎也。台州嘗為御史臺主簿，亦以治行精敏，議論慷慨，有聞於時。二公前後，凡累[一]「累」字原脫，依涂本補。逢慶恩，得追榮其母，至今封里人榮之。一女，則貢士劉紀其壻也。卒之明年，葬于邵武縣石岐之原。大夫公嘗命台州狀其行，而未有所託銘，後四十有六年，端明公乃以命熹，其語具於大夫公之誌。此不著，獨按狀文，剟其大者，書而銘之。銘曰︰
長平之游，世有德人。弗耀于世，乃里其仁。女士攸宜，壺彝是式。配德娠賢，慶餘善積。尚書刺史，之德之才。湯沐之封，本邦是開。煌煌命書，賁此玄宅。伐石篆辭，永世貽則。
叢書／武英殿聚珍版叢書／攻媿集／卷二／古體詩／送顔希聖尚書守泉南(P.12-1)..[清乾隆敕刻武英殿聚珍本]
送顔希聖尚書守泉南
聖朝寶運開虞唐太平天子垂衣裳恢張治具崇儒良孰不願依日月光用之則行舍則藏孔門賢德遙相望
朝望方隆位文昌跬步可到中書堂問公擁麾何太忙公獨三請志益剛俞音一下冥鴻翔行李徑出臨濤江爭留孔戣動朝行公更傴俯不敢當老成全德真圭璋温如春風嚴如霜柏臺峩豸肅朝綱賢關嚮風士氣揚大天小天稱公方五年吏姦葢而彰金華勸講言加詳明主傾聽談皇王盍膺枋除任贊襄名遂身退天所臧明哲保身身更康高風可仰不可量泉山壤土接臨漳建牙千里開封疆老龍負圖寵煌煌何殊衣錦還故鄉賤子薄宦接王楊曾陪御史臨文場風簾官燭夜未央
劇談猶記聲琅琅兹來誤忝尚書郞始尋故步依門牆西風津頭望歸艎輓公不留遠予將兩宮念公未詎忘公雖遠去如在旁庶幾重來上錢塘夾輔大業恢中邦倘有重事須平章
叢書／武英殿聚珍版叢書／攻媿集／卷四十九／諡議／孝宗皇帝諡議奉敕撰(P.1-1)..[清乾隆敕刻武英殿聚珍本]
攻媿集□四十九
宋　　　樓　　　鑰　　　撰
諡議
孝宗皇帝諡議奉敕撰
臣聞帝王之出冶豐功茂烈生則著見于天下而其流傳于後世者則待節惠之名要皆取其盛者而傳之文王一怒而安天下非無武也武王告武成而作洪範非無文也取其盛者而傳之則備道全美可以一言定也甚哉孝之大也虞舜之大武王之達自漢歴唐無不諡
帝爲孝本朝累聖相承皆用舊典若夫集孝道之大成則未有如大行之盛者也恭惟大行至尊壽皇聖帝繩藝祖之武重光堯之華以天縱之能日新之德臨御天下二十有八載巍巍煌煌不可備述若形容天地繪畫日月則不容無辭方在初潛龍德而隱學聚問辨師教不煩日就月將君德昭著虔鞏勞謙共爲子職日趨朝謁威儀雝肅雖莫窺其涯涘而中外屬心天人協應光堯內禪高視唐虞嗣位以來勵精庶政召收故老尊禮元臣臨朝若神待物如春崇節儉以革奢汰之風振紀
綱以起偷惰之習事無小而不察人無微而不記機務雖繁酬酢無壅立法定制動爲後則以科舉爲未盡則立待補之法以蒐遺才以武舉爲未盛則優入仕之級以收智勇年勞竝用以裁濫賞而不致于累遷銓闈加嚴以抑任子而又爲之限節改秩必使之作邑謂舉以親民而使之治民御史必取之賢宰謂受人之察而後可察人以周行速化必使試郡而後爲郞以延閣清華必俟有功而後除職監司守將必延見而臨遣癃老昏繆之人不得而隱藏姦贓之吏必窮治而斥逐淸介潔
廉之士則從而拔用朝士闕官乃除遂無待次之淹要郡留闕選才遂無輕授之宂黜贓吏之世賞進軍功于流內長慮卻顧守之至堅故雖日不暇給而四方靡然向化矣于時疆埸未寧戎車方駕激厲將士嚴備邊陲張皇六師明見萬里中原起來蘇之望殊鄰多歸附之民撫而有之還以爲用天威旣振戎虜畏讋雖犂庭掃閭未快初志而信使復通減幣殺禮至今無煙火之警苟非雄斷遠畧何以臻此臨□旣久治道愈明物來能□事至輒斷精神之運上際□蟠于天地之間智慮所
關六通四闢于帝王之德行公道以銷黨偏之蔽推平心而絶喜怒之私間有水旱之變應天以實而禮文尤備州縣之奏恐其不速蠲復之數恐其不多傾囷倒廩□濟其急賞勤罰惰以勵其餘民不知其有凶歲亦隨以登熟幸太學幸秘省廷策貢士布文教以振士風御鞍馬親弓矢申嚴軍法立武事以張國威內外大小之臣無不列之屛以待黜陟山川險要之地無不指諸掌以立防閑治具畢張風化已成方且玩意希夷而無奉道之過游心寂寞而無佞佛之迹作敬天之圖兢懼愈
深闢延和之殿諏訪愈切躬講讀之勤設遺補之官其于保治有始有卒至于脫屣萬乘燕居重華授受之際尤爲雍容嗚呼身退而道彌高尊極而用彌儉是宜萬有千歲永處慈扆而厭代登遐歸于帝鄉此羣臣萬姓所以攀號擗踊泣盡而繼之以血也遠日有期恭定尊諡請之南郊以詔萬世謹按諡法曰能官賢才曰哲帝德廣運曰文應變無方曰神保大定功曰武持盈守滿曰成慈惠愛親曰孝迹夫知人而善任使文武各得其用非所謂能官賢才乎修德以來遠人矢文以洽四國
非所謂帝德廣運乎酬酢以周萬幾圖囘以盡衆智非應變無方乎妙韜略而不用極聰明而不殺非保大定功乎守基圖之廣大延國祚于綿遠非持盈守滿乎若孝道之盛非惟臣子所不能稱贊雖攷之諡法求之六家語其甚盛者曰慈惠愛親而已是則未足以彰大行之孝也報本反始而奉郊禋尊祖敬宗而事廟饗惟高宗爲天下而得人太皇盡母道以愛子而大行天賦至性不可解于心備四海九州之養謹五日一朝之儀委曲周盡猶恐不及兩宮九閏終無間言固已風動四方
震服夷虜高宗屬疾則衣不解帶躬自嘗藥及棄天下則勺水不入于口倚廬有過于哀鄙漢文之短喪陋晉武之無斷身服苴麻禮盡苫塊行有匹夫之所難哭則哀動于左右鄰使來弔止許朝于喪次顔色之戚哭泣之哀鄰使退而嘆曰皇帝聖孝乃如此大臣或進諭解之言則流涕被面曰大恩□報羣臣感泣莫敢仰視易月之制旣終因山之役旣畢孺慕無已追遠弗勝遂舉大寶以𢌿聖子不曰倦勤不曰求逸惟曰不得日奉先帝之□□躬行聖母之定省又曰俾予一人獲遂事親
之心永膺天下之養于是御素服于乘輿尊几筵于內殿退處堊室以終三年之喪哀疚不忘齋潔自若欽事慈福溫凊無違嗚呼茲豈非集孝道之大成又豈慈惠愛親之所能盡也大行至尊壽皇聖帝宜天錫之曰哲文神武成孝皇帝廟號孝宗謹議
叢書／武英殿聚珍版叢書／攻媿集／卷六十／碑／聚奎堂碑(P.10-2)..[清乾隆敕刻武英殿聚珍本]
碑
聚奎堂碑
兵部尚書趙師𢍰謂臣鑰曰淳熙初年龍集乙未高宗在德壽宮先臣和州防禦使贈少師伯驌久被眷顧師𢍰由鎖應賜進士出身德壽喜甚謂其有子賜金更新
所居增創一樓以榮桂書其榜蓋摭孝宗聖製聞喜宴詩桂林爭占一枝榮之句而寵之慶元改元師𢍰卜築吳門之晝錦坊闢堂曰聚奎奉先世前後所藏眞蹟匪惟侈雲漢昭囘之盛抑取竇儼所謂五星聚奎天下太平之義累聖崇儒右文高視千古蓋天人之符應也主上誤加奬拔寖塵禁近嘗因奏對以宸翰爲請上首肯再三嘉定二年冬起家長武部兼天府明年正月見于便殿昧死申言上又許之七月甲寅中使宣諭拜三大字之賜未幾又錫三扁曰宗表曰玉輝曰與閒鋟鏤髹
飾皆出尚方恍然從天而下周章踧踖感激自誓思所報稱移刊樂石願有以記之臣辭不獲竊攷所元蓋非一日國家親睦九族恩禮兼備神明之胄繁衍盛大教養旣至人才輩出獻詞章躬課試承平百年史不絶書崇國公世恬好學績文有聲前朝徽皇命翰林學士承旨鄭居中爲志銘知淮陽軍米芾書丹其子開府儀同三司嘉國公令晙及從蘇軾黃庭堅游刻而龕諸睦親北宅之壁間嘉國之子通判泰州子笈陪從康邸最膺顧遇又見芾所書而愛之紹興間旣得墨本訪求其後
伯驌與兄浙西路兵馬鈐轄伯駒方贅員筦庫以近臣召薦待以家人禮念其孤露自立厚加撫勞勉以温習賜第都城俾日趨中禁圖書之府曰于此可觀人間未見之書少師老成詳練歴記舊事盡瘁職守襃賞相仍博洽醞藉歌詩聲畫取法晉唐游戲丹靑深造其妙德壽怡神物表密侍淸燕預翰墨之選直盧邃嚴且給珍膳名畫法書鼎彝款識攷訂商略從容畢景肆筆成書楷法行草分賚稠疊王粲登樓及謝莊月賦則全而書之二王懷素帖則倣而臨之合作逼眞以少師鑒裁精
審猶不能辨又雜取唐宋名賢佳句形諸幅箋便面者踰十數持憲近畿孝宗出內帑緡錢萬嚴飾天慶觀親札丁寧示弗勤民之意神毫睿藻數以賜焉乃今奎畫申攽于以承二祖之休于以奬聲績之楙三朝寶墨萃于私室光華絢爛衣被草木有歴劫贊揚所不能盡者而臣何足以知此雖然蓋可稽焉堂以玉輝名則取陸機文賦石韞玉而山輝之語樓以與閒名則取蘇軾賴有高樓能聚遠一時分付與閒人之詩而宗表之襃實用唐宰相李勉故事聖意攸屬昭然著見復揭榮桂舊
題于便坐植巖桂以環之始乾道間遴選聘使擢少師爲副别授國書議事敵知其爲宗老相與歎服以爲備待時之說歸報蓋久而後益信師𢍰稔承家訓力沮開禧用兵之議以是不合而去聖化更新復登邇聯委寄益隆俯俞忱請則所以蒙被簡記者有自來矣惟昔君臣際會一字之襃踰于華衮今少師父子才美世濟爲趙氏祭酒帝筆之儲盈溢巾衍有傳家之寶無登牀之嫌六丁豐隆呵禁護持昭示將來以永無斁爲子若孫顧瞻豐碑齋莊斂袵仰聖作之淵懿知忠厚之積累盡
萬物而不足報可不勉諸臣衰顇無庸方期謝事跂望斯堂無由一拜于其下敢述始末而爲之詩曰
煌煌聖朝親睦九族有制有恩克保世祿信厚振振麟趾之時才學自奮見于設施於穆少師相逢盛際受知高皇蚤被簡記源流有來元祐名臣賜對入侍禮如家人博洽醖藉翰墨之選帝筆昭回溢于巾衍賜第崇成有子策名迺書榮桂表于家庭阜陵掄才輶軒載舝出奉六條申𢌿一札子克負荷致身文昌四尹神臯如漢趙張卜築姑蘇有嚴尊閣戸𠕋狎攽增賁丘壑奎壁之
光聚于吾門顧瞻斯堂庸侈上恩是父是子並膺殊眷非止爲榮于以示勸生子生孫其報伊何忠孝一心永矢弗磨
叢書／武英殿聚珍版叢書／攻媿集／卷六十九／題跋／恭題知貢舉所賜御札(P.2-2)..[清乾隆敕刻武英殿聚珍本]
恭題知貢舉所賜御札
皇帝御極十有五年歲在戊辰禮部試進士五千餘人
二月甲辰以御札付臣等臣亟率同知貢舉臣思臣幼學臣時曁參詳點檢試卷官以下三十三人班列于庭望闕重拜退而啟緘伏讀莫不驚喜感歎以爲前此雖間有之未有如今日之盛舉也仰惟皇帝陛下以濬哲之資承付託之重淸心寡欲崇儒典學不懈益虔乃者權臣開邊塗炭生靈陛下憂形于色外鋤叛將內誅元惡處之晏然而天下復定所謂淵默而雷聲神動而天隨者也方且厲精而躬覽臨政而更化廩廩嚮治安矣先是三錫宸翰于貢闈其二皆以不及臨軒故戒主司
以審取舍今歲親策造士而又豫戒臣等至于再三蓋自比年以來姦倖弄權公道幾泯舉場寛縱以私害公士類嗟惋不勝其敝又慮人之議己也專爲蒙蔽杜絶人言仰賴陛下聖心感悟首下求言之令繼頒温詔博采芻蕘眞社稷之福今聖訓有曰去取之間趨嚮所繫使精加攷閱擇文體醇正議論精確者又曰或因問獻言實有可用雖涉訐直勿以爲諱陛下隆寬盡下高視千古屬意人才興起治功煌煌帝謨五三六經載籍之傳敢諫之鼓誹謗之木何以尚此猗歟休兹臣等旣以
宣示寮屬更相勸厲又以聖意發策俾士子盡言無隱矣伏念臣等受國厚恩平日所願推賢遜能圖報萬分矧以孤學誤蒙委以文衡囘念場屋之舊固不敢輕于抑揚恪遵告戒謹拔其尤異者寘在前列然士子局于文體雖有奇才恐不得騁又臣等智識荒淺深恐上不足以副陛下求賢之切下不足以得人物之眞驚惕祗懼夙宵靡遑敢以奎畫登諸樂石以詔四方仰惟國家設科得人最盛然山林巖穴之士必有逸才高節非科目所能致爵祿所能誘者惟陛下推此心以往不憚孜
孜而求之當有魁壘不世之才出而爲陛下用野無遺賢多士濟濟臣等不佞尚庶幾見之
叢書／武英殿聚珍版叢書／攻媿集／卷八十三／祭文／祭趙侍郞粹中(P.7-1)..[清乾隆敕刻武英殿聚珍本]
祭趙侍郞粹中
嗚呼惟公族系盛于山東貂蟬風烈衣冠所宗建炎南渡名勝昂顒源深流遠古今貫通父子兄弟師友磨礱惟公問學俊氣如虹詞場策勳雁行雝雝一登朝班雅
望已崇上嗟見晚眷意日隆年除歲遷龍飛雲從容臺道山螭坳儲宮瑣闈批敕仇然獻忠天官銓綜姦弊一空論議從厚古人追蹤遇事敢言執節始終煌煌藝祖配天其功東向之議公論所同引經据古昭若發蒙言雖未用後當折衷出守池陽吏凜民雍自兹倦游冥冥飛鴻僧坊蕭瑟暮鼓晨鐘人不堪處公方沖融卷不去手圖書橫縱顔筋柳骨翰墨尤工一觴一咏其樂無窮四明尚齒猶存古風雖有鄉老亦賴寓公公居其間俯首鞠躬人化其德事之滋恭慶霈旣頒盡還故封宜對
宣室自茲登庸胡爲小疾藥石弗攻一朝傾摧如千丈松某等辱居里閭許入社中登臨歗歌樽酒從容囘首不堪頓失兩翁遺像儼然素髮方瞳有酒旣旨有殽斯豐公乎來乎淚如奔洪
叢書／武英殿聚珍版叢書／攻媿集／卷八十三／祭文／祭史敷文彌正(P.10-1)..[清乾隆敕刻武英殿聚珍本]
祭史敷文彌正
八行之孫三公之子術業傳家公實是似小試詞場再拔其萃才名已昭所欠一第入丞大農蘭省攝事持節擁麾所至可紀太師年高貳卿卽世相公煌煌惟公是倚拂衣賦歸一則以喜周旋數年先意承志一旦執喪不堪哀毁窀穸之奉杖而後起遂抱沈疴忽若蟬蛻使假歲年顧何止此嗚呼長才葢棺已矣某等託契素深游從晚歲持憲者五遽隔生死存誠觴豆茲乃來祭感今念昔相向出涕
叢書／武英殿聚珍版叢書／攻媿集／卷八十六／行狀／皇伯祖太師崇憲靖王行狀(P.1-1)..[清乾隆敕刻武英殿聚珍本]
攻媿集卷八十六
宋　　　樓　　　鑰　　　撰
行狀
皇伯祖太師崇憲靖王行狀
曾祖世將華州觀察使贈太師福國公妣李氏封淑人贈商國夫人
祖令譮武略大夫贈太師益國公妣劉氏封宜人贈齊國夫人
父子偁左朝請郞秘閣修撰贈皇兄太師中書令追封
秀王諡安僖妣張氏封秀王夫人
本貫玉牒所諱伯圭字禹錫年七十有八狀
鑰仰惟皇朝以忠厚仁澤涵養天下累聖家法相守一道本支繁衍日熾而昌親睦九族恩禮隆備眞足以度越千古恭攷國史開國以來屬近行尊貴窮人爵富溢萬鍾不知幾人然皆生長宮邸專奉朝請雖威望彰明有如周王亦未嘗著民庸于外自熙寧間稍就外補才業寖顯各以所長自見爲世豪英代不乏人曾未有位極人臣出處繫海內重輕者若夫歴事四朝寵光赫奕
以間平之賢躬曾閔之行出爲龔黃之政入有旦奭之望兼是數者而又壽考康寧子孫盛大始終無憾二百四十餘年間其惟崇憲靖王乎鑰四掌玉牒嘗攷福國公藝祖皇帝之元孫也建炎元年安僖爲秀州嘉興縣丞孝宗寔生于官舍安僖生不及進用歿有追封賜諡之寵尋又築祠堂于行在所建園廟于塋域如濮安懿王故事又升秀州爲嘉興府所以寵賚之極矣王其長子也安僖被服儒雅由舍選擢宣和元年貢上第交游皆一時名公王在髫齡有成人風安僖肅重客必命王
侍植立拱聽長而彌謹安僖任子請以先外表張似之安僖大喜雖銓曹以法不許王之器識自少已不凡矣紹興七年明堂恩奏補將仕郞十三年安僖薨王號慟哀毁見者隕涕有旨令秀州應辦王傾橐以襄事一毫不取于公家十八年授迪功郞秀州華亭縣尉邑苦多盗王周行境內以五家爲甲一家警盗則四家應之一家容姦則四家同坐盗無所容焉有鹽鐵塘自金山海口屬郡城二百里而近歲久淤塞鹽運不通王建議疏鑿卒賴其利齊國之喪以承重解官二十五年調宣州
司法參軍旣至會常平帑廩事發興獄逮繫甚衆守將案前政王請寛假守不聽王曰法固甚重然官劾吏竄則亡失者不可復得若少假歲月庶可償納懲治未晚也代者得以保全尋爲補足有囚當死王疑而爭之守是獄掾觀望者隨靡王辯愈力後加詳讞罪止流役戚方出戍道郡境津險而梁敝檄郡爲桴筏期會迫甚郡以屬王且行且謀凡官地有林木皆默識之歴津梁則度廣狹材旣周用馳詣軍中勞以牛酒且告戚云筏材已具役民恐不及事又非所習若調軍士五百繕治之
可立辦也方旣樂從王臨視優犒士卒競勸甫畢而師至民不知役守益歎服三十年孝宗自普安郡王爲皇子封建王是冬以舉主循從政郞明年夏添差兩浙西路提刑司幹辦公事未赴特改宣義郞尋添差通判明州三十二年六月孝宗受內禪八月除集英殿修撰知台州隆興元年十二月以職事修舉擢敷文閣待制二年秋潦暴漲加以潮溢亟遣舟濟溺者水將入城囊土塞門補苴罅漏水殆及女垣不爾則民幾爲魚矣細民多以鬻鹽抵罪王深念之諭巡尉使嚴譏邏獲鹽則歸
之官而縱其人獄訟爲之衰息而歲課自若也以治行改知明州充沿海制置使敵再犯邊嚴海道之備傳檄不絕驚譌訩訩王命邀郵筒于遠郊密受以入民始晏然乾道元年歲大歉飢民麕至分處寺觀發廩振救多所全活眞里富國大商死于城下囊齎巨萬吏請沒入王曰遠人不幸至此忍因以爲利乎爲具棺斂屬其徒護喪以歸明年戎酋致謝曰吾國貴近亡沒尚籍其家今見中國仁政不勝感慕遂除籍沒之例矣來者且言死商之家盡捐所歸之貲建三浮屠繪王像以祈壽島
夷傳聞無不感悅至今其國人以琛貢至猶問王安否六月以獲海寇功陞敷文閣直學士二年冬以邦人舉留再任益思所以惠民者定海有沈窖湖豪右侵築民失其利開浚復舊蓄泄以時規模宏固抵今賴之又有茅砧碶與慈谿接畛定海居上流旱則足以溉灌水則以慈谿爲壑紛爭久不定王以帥事行縣親視其宜俾浚舊溝溝成兩邑皆利而爭者息矣三年秀王夫人寢疾藥必親嘗衣不解帶旣遭內艱擗踊攀號絶而復蘇溢米不入于口喪行邦人擁道送之面色深墨哀動行
路四方賻禮日至自以俸餘足以終大事悉辭之五年服除八月再知明州下車謁先聖顧瞻學宮頽敝大出緡錢葺之自大成殿御書閣稽古明倫二堂以至齋舍門廡爲之一新增置書籍月課諸生所習以酒醴勸之宗子不遵防檢者俾入學舍閑以規矩與生員同後多修飾取科級者于是相與立生祠于東序制司水軍舊屯于城外之江東時得旨移定海軍于平江之許浦王請于朝謂定海控扼之衝不可撤備移制司軍以實之增葺舊營度容萬竈又造鎧甲器械甚備璽書襃焉歸
正揀汰軍士來者無所歸王爲度地城隅爲屋數十楹以處之頃歲膠西大捷之後海波不驚而降者言始謀本欲直犯吾境或譌傳連結高麗者上下疑之王益治戰艦嚴閱習以張軍聲遣郡人徐德榮覘之得要領以歸遂寛東顧之憂六年陞學士海寇葛明張甚王以方略授將佐每遇必勝王曰兵不可久也遣人諭以逆順禍福遂降羅拜于庭股栗莫敢仰視王爲卻兵衞霽威嚴以問始末明感泣悔懼願自效又進其黨詰之其脅從者縱使復業寮屬謂明之罪不可貸且恐其飽則颺
去王曰旣懷來之反其鋒以爲用餘孽不足平也奏請授以官有以佚罰爲言者王復奏曰誘之降而殺之後日何以使人遂補將校又有倪德號倪郞尤爲難制遣明禽捕人尤危之恐其合而爲一也明感恩盡力德技窮亦從招服明年王以此轉一官願以分及將士復請以德爲裨將自是賊之巢穴虛實動息皆知情見力屈姦黨破散海道一淸以王善撫二人而用之也八年陞顯謨閣學士九年陞龍圖閣學士皆以郡人借寇之請也歲饑糴價翔踊王曰此富者閉糴以幸災治之則益
甚乃出二十萬緡遣人糴于浙西閉糴者計窮爭先出糶米舟尋亦踵至其價大平饑而不害官無一金之失而行者又得其利王之慮事周密類此在郡前後十年政尚中和寛猛相濟平易近民千里安之禮遇寮寀人樂爲用兩造在庭必据案究其情實多勸諭使平之其抵于罪率從末減平反死囚至數十百人嘗獲鑄銅者數輩謂曰汝欲希利而冒重禁耶人與錢二萬使易業碎其器而書姓名于籍後犯決不貸也亦無敢再犯者每曰節用愛人不易之道與其苛取急征以資妄用孰
若量入爲出以求裕乎不飾廚傳不事包苴鄰郡交餽盡歸公帑行之旣久沛然有餘百廢具舉斂不及民以郡之西湖爲放生池扁其堂曰廣生列石于側刻採捕之禁待遇賓客不爲豪侈而尊爼風流恩意周洽寓公寄客皆得其歡心而不敢干以私也自以久去松楸屢求閒退雖優詔狎至而歸志不囘淳熙元年十一月始得請除端明殿學士提舉江州太平興國宮去郡之日貴賤耋稺攀轅挽留出境不絶三年積官至朝奉大夫二月換授安德軍節度使提舉隆興府玉隆萬壽宮九
月加開府儀同三司充萬壽觀使九年九月充明堂大禮橋道頓遞使至是始見孝宗天顔感動淸問款密王性素謹不敢以語人又朝于德壽宮高皇喜曰久欲見卿撫勞甚至禮成加少保封滎陽郡王高皇曰吾欲自見篤睦之恩賜以玉帶十二年充郊祀别廟亞獻十四年高宗登遐王奔赴見孝宗于素幄龍輴啟塗事大體重詔充總護使十五年六月加少傅八月充明堂禮頓使十六年二月光宗龍飛以皇伯加少師紹興元年三月詔入覲加太保嗣秀王仍賜甲第于安僖祠堂之側
屢欲奉孝宗幸祠第王力辭憲聖慈烈皇后賜水月園堂曰瀛燕亭曰玉林湖州私第中又有堂曰慶遠圃曰小隱樓曰溪山勝槩扁榜皆三朝宸翰也紹熙中憲聖洎孝宗光宗皆同中闈屢嘗臨幸光賁林壑詔益其地竝湖爲複閣有司旣度材矣王恐重費縣官又固辭焉每侍淸燕之閒兩宮皆待以家人禮王執禮愈恭語不輕發一日孝宗宴私隆洽不覺前席密問潛龍時事王遜避良久徐奏臣老矣不復記省問至再三終不敢言孝宗笑曰何太謹也然以此益加愛重嘗召王及諸子
宴于北宮之靜齋孝宗曰近者元夕簫鼓之聲不絶斯民自得其樂不欲禁止然物戒太盛爲之惕然是夕不飲酒僅啜一盃湯而已大抵人君不可不事節省若肆意所爲將何所不至王對曰陛下兢業如此雖堯舜無以過自古人君誠能不溺于宴安則怠荒之念何從而起孝宗深然之二年六月判大宗正事宗司任法太過天族固賴以整肅而頗虧親睦之意王處以平恕厲以亷恥鮮犯令者每言要當先教導而後齊之嘗建議别立宗學月書季攷以教天下之宗子請出餘祿以助贍
給又以減宮廟員闕之多請復增數以優之事雖不行識者韙之三年六月拜太師五年辭大宗正事七月主上登極加皇伯祖免奉朝請九月充明堂亞獻詔加兩鎭于是兼崇信軍節度使十一月充永阜陵𣪁宮禮儀使慶元元年以復土拜中書令王以曠典五辭御筆答曰遜避莫囘勉從所請可别議襃崇之禮乃詔贊拜不名嘉泰改元賜第爲火災延燔乞還湖州故居守園廟二年春趣召賜肩輿至殿門令子孫扶掖命有司復營舊邸四月王丐歸九月癸亥薨于正寢遺奏訃聞上震
悼輟視朝三日賵贈加厚賜棺含以蟬冠朝服斂遣內侍押班左武大夫保康軍承宣使吳思忠等五人護喪設祭之文甚寵曰藝祖造邦源深流長子孫繩繩百世其昌巖巖秀邸不顯其光積久愈厚篤生賢王濯濯祥麟玉質金相允文孝宗則友其兄召繇外藩賜第于京迺分茅社于彼滎陽赤旂金節絢爛綏章文考念功曰篤不忘建祠秀園舊履是荒太師維垣衮衣煌煌爰曁沖人應龍初翔宣力百爲調娛多方予嘉乃勳臚句不名紫微是令遜避勿遑貴極愈謙年耋益莊踰七望八
熾昌壽臧子侍孫攜蟬冕相望王比來朝精神方强謂當百年鎭此宗盟不遠伊邇降此弗祥維大父行生死哀榮王實無憾典刑云亡緘辭往奠寄哀一觴又遣太常博士錢易直等軷祭于都門外文曰我伯祖父標的宗英奉釐列邸隱然維城天胡忍予殲此老成爰飭邦典命使以行遙致奠斚以賁泉扄爰以量幣清酌齊牲粢盛庶品用薦哀誠十一月癸卯諸孤奉王之喪葬于烏程縣永新鄉成山之原王娶安德帝姬之女信安郡主宋氏父保慶軍承宣使駙馬都尉邦光寔徽宗皇帝
外孫也封衞國夫人先二十四年薨追贈齊魏國夫人夙有懿範嫓德娠賢用肥王家子男十人長師夔興寧軍節度使開府儀同三司充萬壽觀使以王之襄奉哀毁而薨贈少師追封新安郡王諡恭榮次師揆檢校少保奉國軍節度使提舉佑神觀兼秀安僖王園令次師垂定江軍節度使提舉佑神觀次師稷蚤亡次師卨深州防禦使提舉佑神觀先五年卒贈昭慶軍節度使追封信國公次師禹慶遠軍承宣使提舉佑神觀次師臯保慶軍承宣使提舉佑神觀次師嵒朝奉郞新權發遣
通州軍州事次師彌奉議郞添差通判嘉興軍府事次師貢宣教郞添差通判廣德軍事師嵒師彌師貢俱得旨除直秘閣未拜女三人長嘉興縣主適故朝議大夫直秘閣知蘄州軍州事鄭嗣宗蚤亡次永嘉郡主適故宣教郞添差兩浙轉運司主管文字張似續次新安郡主適朝奉郞直秘閣新權發遣高郵軍事史彌堅孫男二十四人希道朝散郞新權發遣嚴州軍州事希明承議郞新權發遣黄州軍州事希遠通直郞添差通判慶元軍府事希德通直郞添差權通判衢州軍州事希永
武翼郞特添差兩浙西路兵馬鈐轄湖州駐劄希顔故儒林郞紹興府上虞縣主簿希行故將仕郞希古武翼郞特差行在點檢贍軍激賞酒庫所幹辦公事希純奉議郞添差通判衢州軍州事希閔右千牛衞將軍權主奉秀安僖王祠事希忼右千牛衞將軍希䚱太子右監門率府率權充秀安僖王園令希憕忠翊郞特添差兩浙西路兵馬副都監嘉興府駐劄希栞承事郞新差監臨安府糧料院希諟太子右監門率府率希呂忠翊郞希忯成忠郞希復忠翊郞希邛承事郞餘五人未賜名
補官孫女十人長永康縣主適通直郞知江陰軍江陰縣事胡元卿次適承務郞特改添差監兩浙轉運司造船場范莘次適保義郞新差幹辦御前中佐軍頭引見司吳璞次適從仕郞特添差婺州觀察推官林燮次適承事郞特添差通判嘉興軍府事韓𣏌次適承節郞新差幹辦御前忠佐軍頭引見司吳珙餘未行曾孫九人未賜名補官曾孫女十五人長適文林郞特改添差婺州觀察推官沈煜餘尚幼嗚呼杜甫謂汝陽王爲眞天人鑰謂崇王天人也其生也秀王夫人夢彩仗傳呼導
朱袍而冕者直至寢所奏鈞天之樂旣覺聲猶在耳免乳之際香霧滿室終日方散及爲安僖卜宅兆銜哀走數百里惟烏程之菁山最佳卜之而食然念力不能致裴囘其處一叟忽前曰官豈姓趙而欲求葬地乎王矍然曰汝何以知之叟曰嘗夢神告我矣指所卜之地以售今寢園是也方丞郡時居湖心僧舍夢有形狀獰異而繡衣者乘小舟環繞數四訶問之則曰公他日當爲地主故巡護爾旣爲守又嘗夢其人言有召公者過小橋人之憔悴與支體不具者紛紛求拯援甚哀尋見所
召者曰適所見得無動心乎此曹久不安居願庇之唯而覺莫知何故後出郊過一橋恍如夢所見而道旁藁葬纍纍有暴露者王悟曰神豈以是望我耶悉爲掩瘞之晚嘗率鄉人禱雨道士伏章王盛服端立左右見嵲屼久之瞑而不跌頃之語人曰適覺神遊帝所以閔雨告帝旣許我矣翌日膏雨如注闔境告足翰林學士洪公邁載于夷堅志尤詳神異之事固爲難言如王之交于神皆明白而又有驗于後故屬纊之日起處如平時夜尚觀書甫二鼓始覺體中有異集子孫告之曰時至
矣了無怛化殆仙去矣嗚呼王眞天人也王風姿秀挺襟度粹夷忠孝誠篤恭儉謙勤皆其天分加以好學善持論春秋二丁必具盛饌祭先聖于家塾率子孫拜之四十年未嘗廢每曰熟讀論語一書平生受用不盡又喜誦孟子間舉二書之疑與客反覆論辯又摭其旨而爲言曰食色雖重禮義以安之富貴可求非道則不處又旁取釋老二家而爲之說曰愛欲煩惱對治法門又曰願有情皆得度無情保長生書之坐隅以自警嘗有方外之士書廣大慈悲方便忍辱八字以獻其徒復爲
之辭幾數百言王書其旁曰廣大聖之事也慈悲仁之用也方便智之功也忍辱謙之德也旨要在此奚俟多言其人愕而退蓋其所存者如此喜玩法書字畫溫秀如其爲人賦詠賡酬愈出愈新多記詩詞筆端富麗棊品甚高皆其餘事居閒則以此自娛也寬厚有餘事秀王夫人尤謹迎養在官退食娛侍夫人必勉以恕服膺慈訓不嚴而治未嘗案一寮屬作尉時有部使者責以躬督人舟王無難色使者見王徒步亦悔之後其子將丞屬邑久之不敢進王趣之且曰何待我之淺也終爲
剡奏丞至感泣燕居自怡申申夭夭無疾言遽色侍側勝冠者衆童丱紛如也皆假之色辭第戒以謹守儒素下至臧獲未嘗怒辱之不以貴盛自居嘗見丞相魏文節公于山間先屛騶鬨及門下車趨就賓廡吳興太守旦日拜表僅畢而謁已入矣賓客至前少賤亦爲之加禮總角朋游雖寒左皆能記憶至錄其小字以示不忘鄉人爲眞率之集以勢位遼絶不敢有請王曰非所聞也竟與之周旋自奉至薄食不重味器不華飾衾襦用布浣濯紉補不棄也買屋而居稍加葺治詹事王公十
朋爲守歎曰某起書生築屋尚窮事力意邸第必極輪奐之美今見之使人媿歎親舊之貧者月有廩給嫁娶病故隨高下濟之雨雪日久則令人走閭里賑施嬰孩遺棄則募乳者收育之蓋用之以義者則所不吝也鑰父子兄弟出入王門晚預班綴時得進拜眷撫有加焉王在朝端山立玉色貂蟬寶帶進止有度照映班列固已增重朝廷紹熙末年往來兩宮調虞密勿若不動聲色而外廷屬目倚王以爲重造厀從容多有獻替一語不露于人或有以傳聞求質者但曰無之故莫得聞焉
此鑰所親見者兼直禁林王之加恩兩鎭拜中令三制皆忝視草迨丐外而歸隆暑中訪别于官舍屛居海角不敢以姓名入脩門王賜之書且致酒殽之饋若施于敵己者銘于心不敢忘也王之訃聞識不識皆有殄瘁之痛惟明之人去思最深至流涕相弔葬旣不及爲執紼之役亟走五詩以寓哀挽之私王之諸子自少保而下遠寄事實俾狀王之行將以求墓隧之碑鑰不佞竊惟王之抱負非淺陋者所能究識爰自建節之後富貴逼人名位日尊而所藴自是無由表見于外人但見其
養威重保明哲而已盛德全美細事本不必書王自少涉歴至多克勤小物持循有素故能善始以終爲一代宗工重臣正以平時踐履積而至此故亦不得而略也敢具列之告于太史氏以備採擇謹狀
子／雜家／百川學海／甲集／庚溪詩話　宋‧陳巖肖／卷上(P.1-1)..[民國十六年武進陶氏覆宋咸淳左圭原刻本]
岐陽石鼓文前丗未傳至唐始盛稱而韋應物韓退之皆為歌詩以詠之應物歌其略曰周人大獵兮岐
之陽刻石表功兮煒煌煌石如鼓形數止十風雨缺訛苔蘚澁端逶迤兮相糺錯乃是宣王之臣史籀作退之歌其略曰周綱陵遲四海沸宣王憤起揮天戈大開明堂受朝賀諸侯劔佩鳴相磨蒐于岐陽騁雄俊萬里禽獸皆遮羅鐫功勒成告萬丗鑿石作鼓隳嵯峨以應物之歌考之直以為宣王之鼓也歐陽叔集古録疑其唐以前不傳又疑漢魏以後凡碑大書深刻者多已磨滅而此又逺數百年文細刻淺豈得尚存然以余論之古物埋没不見於丗者多矣陵谷遷變此鼓或埋於土中或淪於水濵或隱蔽於幽僻之地至唐始見於丗物雖古而風日雨雪所侵未乆模打者亦未多故缺訛尚寡不可知也而歐公又云
退之好古不妄又其字畫亦非史籀不能作也然則寳此豈不賢於翫他石刻哉
子／雜家／百川學海／丁集／螢雪叢說　宋‧俞成／卷下／賦以一字見工拙(P.4-2)..[民國十六年武進陶氏覆宋咸淳左圭原刻本]
賦以一字見工拙
曩者呉叔經郛在湖南漕試以本經詩義取觧魁次名陳尹賦文帝前席賈生破題云文帝好問賈生力陳忘其勢之前席重所言之過人叔經先生改勢字作分陳大欽服内有打花格云金蓮燭煥煌煌漢天子之儀玉漏聲沉纚纚洛陽人之語試官已喜此一聮又陳季陸在福州考較出皇極統三徳五事賦魁者破題云極有所會理無或遺統三徳與五事貫一中於百為季陸先生極喜闢初兩句只嫌第四句不是貫百為於一中似乎倒置改貫字作寓較有意思尤喜陳舜申三策第三道策題問屯田乃先生撰也最是荅得工夫此皆二公之警誨也
子／雜家／百川學海／己集／淳熈玉堂雜紀　宋‧周必大／卷中(P.1-1)..[民國十六年武進陶氏覆宋咸淳左圭原刻本]
丁酉九月丙辰宣召侍讀史少保浩錫宴澄碧殿抵莫送以金蓮燭宿玉堂直廬上命作詩叙此會史進古詩三十韻云季秋中澣日淳熈隆四禩朝回攬轡間中使俄傳旨少頃日轉申宣召陪燕喜預令掃玉堂深夜備棲止悚懼跽承命鳴騶亟穿市絳闕聳皇居非煙常靡靡入自東華門熊羆森爪士詔許乗肩輿安徐無跛倚復古距選德相望幾數里脩廊按雲漢岧嶤璨珠蘂中途敞金扉恍若蓬壷裏羣山擁蒼
璧四顧環弱水山旣日夕佳水亦湛無滓冰簾映綺疏瓊殿中央峙澄碧耀宸奎龍神爭守視蹈舞上丹墀天威不違咫奉觴祈萬壽時一啟齒餘波丐鼠腹酒行不知幾徘徊下瑶席緩歩煩玉趾從遊至清激錫坐談名理泉聲韻琴瑟一洗箏笛耳皇云萬機暇觀書每來此論道及帝王直欲齊其軌堯舜禹湯文前身無乃是臣言匪獻諛道實由心起旣然明是心要在力行爾登橋釂餘罍飲興未容已金蓮引雙燭再拜離階戺玉音寵諭臣此會宜有紀歸途感恩榮占寫忘骫骳　上御製俯同其韻云揖遜荷帝堯寅恭五元禩治道貴清靜聖言有深旨誰歌元首明自得股肱喜躋民期仁壽距肯中道止力晨樂彼田
坐賈安於市嵗行閱豐登國論銷委靡予力初何能濟濟賴多士矧予有元老中立而不倚居東逾三年不逺來千里未遂赤松遊輟誦青琅蘂皓首持六經日侍明光裏翼乎鴻遇風縱矣魚在水儒行絶瑕疵道心無塵滓挺挺松栢姿巉巉山岳峙予惟日萬幾至仁同一視西成錫小宴促坐才尺咫湛露愧歌周置酒非封齒歸美見新詩如卿能有幾眷言澄碧行勝賞得迃趾亦屢引公卿對此談政理虚心欲受人忠言資逆耳朕瘠天下肥至樂無易此頗念文武疆六合尚殊軌東都會諸侯宣王昔於是期爾罄嘉謀使我勲業起勿以方燕頥所書聊復爾巵酒正須釂話言未能已都護萬年觴何當至庭戺文章藉老手
直筆中興紀載嘉矍鑠翁焉得辭骫骳逮十一月壬寅輪當内直申時二刻宣召至清華閣　上曰學士宴見無時最為親近朕和史浩詩待録示卿可和以進此學士職也又云卿想不甚飲比賜宴時見卿面赤却至誠不辭旣退中使李肅傳旨賜詩本并戊戌小春茶二十銙葉丗英墨五團以代賜酒丗英御前墨工也恭進和篇云粵從三代還嵗月過千禩時豈無賢君道未契宸旨陛下屢語臣三代而下人君皆不知道煌煌唐太宗勲業在所喜攘旣掃除蠻貊畢至止循良布郡邑惠政寬獄市忠賢儼班聮切諫柅浮靡關輔羅府兵巖穴聘竒士民生覆盂安國勢泰山倚皇心期過之風下九萬里忠厚培本根文物粲華蘂淳熈正觀間
何啻相表裏屬車尚濤江列障隔淮水蠢兹獯鬻氏作我太清滓坐令營屯衆久費糗糧峙中原厭狼貪諸將空虎視安得貫砮楛來貢尺有咫六合混一家耕桑盛生齒願言講治道先務當有幾欲仁斯仁至患在未舉趾而況前史中遺事可尋理衞英爪與牙王魏目兼耳處中賴房杜虚受忘彼此不聞國異政但見車同軌孰云古道難僉曰今王是寸隂聖所競盛德日方起舞干格三苗其効七旬爾軻稱仁無敵傳謂禮可已東鞮及北女看即朝玉戺南山竹易殫陛下功難紀儒館謾獻歌將奈詞之骳是日奏事畢問陛下命臨安府開文海有諸　上曰然奏云文選之後有文粹已逺不及所謂文海乃近時江鈿編類
殊無倫理書坊刋行可也今降旨校正刻板事體則重恐難傳後莫若委館閣官銓擇本朝文章成一代之書　上大以為然曰卿可理會奏乞委館職　上曰待差一兩貟其後遂付吕伯共祖謙旣成　上問何以為名必大乞賜名皇朝文鑑　上曰善又降旨令必大作序亦旣進呈將刋版會有近臣密啟云所載臣僚章疏毀及　祖宗政事遂不果刻今其書士大夫或傳之
子／雜家／百川學海／己集／獨斷　漢‧蔡邕／獨斷／卷上(P.1-1)..[民國十六年武進陶氏覆宋咸淳左圭原刻本]
天子正號之别名
皇帝至尊之稱皇者煌也盛德煌煌無所不照帝者諦也能行天道事天審諦故稱皇帝
朕我也古者尊共之貴賤不嫌則可同號之義也堯曰朕在位七十載皐陶與帝舜言曰朕言惠可厎行屈原曰朕皇考此其義也至秦天子獨以為稱漢因而不改也
陛下者陛階也所由升堂也天子必有近臣執兵陳於陛側以戒不虞謂之陛下者羣臣與天子言不敢指斥天子故呼在陛下者而告之因逹尊之意也上書亦如之及羣臣士庶相與言曰殿下閤下執事之屬皆此類也
上者尊位所在也太史令司馬遷記事當言帝則依違但言上不敢渫瀆言尊號尊王之義也
乗輿出於律律曰敢盗乗輿服御物謂天子所服食者也天子至尊不敢渫瀆言之故託之於乗輿乗猶載也輿猶車也天子以天下為家不以京師宫室為常處則當乗車輿以行天下故羣臣託乗輿以言之或謂之車駕
天子自謂曰行在所猶言今雖在京師行所至耳巡狩天下所奏事處皆為宫在京師曰奏長安宫在泰山則曰奏奉髙宫唯當時所在或曰朝廷亦依違尊者所都連舉朝廷以言之也親近侍從官稱曰大家百官小史稱曰天家
禁中者門户有禁非侍御者不得入故曰禁中孝元皇后父大司馬陽平侯名禁當時避之故曰省中今宜改後遂無言之者
璽者印也印者信也天子璽以玉螭虎紐古者尊共之月令曰固封璽春秋左氏傳曰魯襄公在楚季武子使公冶問璽書追而與之此諸侯大夫印稱璽者也衞宏曰秦以前民皆以金玉為印龍虎紐唯其
所好然則秦以來天子獨以印稱璽又獨以玉羣臣莫敢用也
幸者宜幸也丗俗謂幸為僥倖車駕所至民臣被其德澤以僥倖故曰幸也先帝故事所至見長吏三老官屬親臨軒作樂賜食皁帛越巾刀珮帶民爵有級數或賜田租之半是故謂之幸皆非其所當必而得之王仲任曰君子無幸而有不幸小人有幸而無不幸春秋傳曰民之多幸國之不幸也言民之得所不當得故謂之幸然則人主必愼所幸也御者進也凡衣服加於身飲食入於口妃妾接於寢皆曰御親愛者皆曰幸幸說從上章
策書策者簡也禮曰不滿百文不書於策其制長二
尺短者半之其次一長一短两編下附篆書起年月日稱皇帝曰以命諸侯王三公其諸侯王三公之薨于位者亦以策書誄謚其行而賜之如諸侯之策三公以罪免亦賜策文體如上策而隸書以尺一木两行唯此為異者也
制書帝者制度之命也其文曰制詔三公赦令贖令之屬是也刺史太守相劾奏申下土遷書文亦如之其徴為九卿若遷京師近官則言官具言姓名其免若得罪無姓凡制書有印使符下逺近皆璽封尚書令印重封唯赦令贖令召三公詣朝堂受制書司徒印封露布下州郡
詔書者詔誥也有三品其文曰告某官官如故事是
為詔書羣臣有所奏請尚書令奏之下有制曰天子荅之曰可若下某官云云亦曰詔書羣臣有所奏請無尚書令奏制之字則荅曰已奏如書本官下所當至亦曰詔
戒書戒勑刺史太守及三邊營官被勑文曰有詔勑某官是為戒勑也丗皆名此為策書失之逺矣
子／雜家／百川學海／辛集／子略　宋‧高似孫／卷一／太公金匱六韜(P.13-1)..[民國十六年武進陶氏覆宋咸淳左圭原刻本]
太公金匱六韜
詩曰維師尚父時維鷹揚諒彼武王肆伐大商會朝清明鄭康成稱其天期已至兵甲之疆師率之武故今伐商合兵以清明也牧誓曰時甲子昧武王朝至于商郊牧野與詩合也武王之問太公曰何以知人心王時寢疾太公負而起之曰行迫矣勉之武王乃駕鶩之車周旦為之御至于孟津大黄參連弩大才扶骨車戰具飛鳬赤莖白羽以銅為首電影青莖赤羽以銅為首副也晝則為光夜則為星方頭鐡鎚重六斤一名鐡鉞行馬廣二丈二十具渡溝飛橋廣五丈轉関鹿盧鷹爪方凶鐡把柄長七尺天陣日月斗杓杓一左一右一仰一背此為天陣地陣丘陵水泉有左右前後之利人陣車馬文武積楹臨衡攻具雲梯飛樓視城中也武衡大櫓三軍所須雲火萬炬火具吹鳴
箛審此則康成所曰兵甲之疆師率之武為可攷歟亦詩所謂檀車煌煌駟騵彭彭者也又攷諸武王曰殷可伐乎太公曰天與不取反受其咎武王又曰諸侯已至士民何如太公曰大道無親何急於元士武王又曰民吏未安賢者未親何如太公曰無故無新如天如地其言若有合於書者詩之上章曰保右命爾燮伐大商上帝臨汝無貳爾心此之謂歟
子／雜家／百川學海／壬集／橘錄　宋‧韓彥直／卷中(P.1-1)..[民國十六年武進陶氏覆宋咸淳左圭原刻本]
橘録卷中
牛僧孺幽恠録有生於橘者摘剖之有四老人焉其一曰橘中之樂不減商山恨不能深根固蔕耳由是有橘隱名楚屈原作離騷其橘頌一章有曰后皇嘉樹橘采服受命不遷生南國宋謝惠連橘賦亦曰園有嘉樹橘柚煌煌以是知橘實佳物昔人所愛慕若此孔安國曰小曰橘大曰柚郭璞亦云柚以橙而大於橘温無柚而種橙者少非土所冝也本草載橘柚味辛温無毒主去胷中瘕熱利水榖止嘔欬乆服通神輕身長年陶隱居云此言橘皮之功効若此其實之味甘酸食之多痰無益其說為是隱居不敢輕注本草蓋此類也陳藏噐補本草謂橘之類有朱橘乳
橘塌橘山橘黃淡子今類見之
子／類書／太平廣記／卷第二百三十六／奢侈一／則天后(P.1815)
18　則天后
則天造明堂。于頂上鑄銕為鸑鷟。高二丈。以金飾之。軒軒若飛。數年。大風吹動。猶存其址。更鑄銅為大火珠。飾以黃金。煌煌耀日。今見存焉。又造天樞于定鼎門。並番客胡商聚錢百萬億所成。其高九十尺。下以鐵山為腳。鑄銅為二麒麟。以鎮四方。上有銅盤。徑三丈。蛟龍人立。兩足捧大火
珠。望之如日初出。鐫文于柱曰。大周萬國述德天樞。後開元中推倒。銅入上方。出大唐新語
子／類書／太平廣記／卷第三百九／神十九／蔣琛(P.2444)
太平廣記卷第三百九
神十九
蔣琛　　　張遵言
1　蔣琛
霅人蔣琛。精熟二經。常教授於鄉里。每秋冬。於霅溪太湖中流。設網罟以給食。常獲巨龜。以其質狀殊異。乃顧而言曰。雖入余且之網。俾免刳腸之患。既在四靈之列。得無愧於鄙叟乎。乃釋之。龜及中流。凡返顧六七。後歲餘。一夕風雨晦冥。聞波間洶洶聲。則前之龜扣舷人立而言曰。今夕太湖霅溪松江神境會。川瀆諸長。亦聞應召。開筵解榻。密邇漁舟。以足下淹滯此地。持網且久。纖鱗細介。苦於數網。脫禍之輩。常懷怨心。恐水族乘便。得肆胸臆。昔日恩遇。常貯慤誠。由斯而來。冀答萬一。能退咫尺以遠害乎。琛曰。諾。遂於安流中。纜舟以伺焉。未頃。有龜鼉魚鱉。不可勝計。周匝二里餘。蹙波為城。遏浪為地。闢三門。垣通衢。異怪千餘。皆人質螭首。執戈戟。列行伍。守衛如有所待。續有蛟蜃數十。東西馳來。乃噓氣為樓臺。為瓊宮珠殿。為歌筵舞席。為座榻裀褥。頃刻畢備。其尊罍器皿玩用之物。皆非人世所有。又有神魚數百。吐火珠。引甲士百餘輩。擁青衣墨冠者。由霅溪南津而出。復見水獸亦數百。銜耀。引鐵騎二百餘。擁朱衣赤冠者。自太湖中流而來。至城門。下馬交拜。溪神曰。一不展覿。五紀紀原作絕。據陳校本改。于茲。雖魚鴈不絕。而笑言久曠。勤企
盛德。衷腸惄然。湖神曰。我心亦如之。揖讓次。有老蛟前唱曰。安流王上馬。於是二神立候焉。則有衣虎豹之衣。朱其額。青其足。執蠟炬。引旌旗戈甲之卒。凡千餘。擁紫衣朱冠者。自松江西泒而至。二神迎於門。設禮甚謹。叙暄凉竟。江神曰。此去有將為宰執者北渡。而神貌未揚。行李甚艱。恐神不不字原空厥。據陳校本補。識不知。事須帖屏翳收風。馮夷息浪。斯亦上帝素命。禮宜躬親。候明鈔本候作後。吾子清塵。得免舉罰否。然竊於水濱拉得范相國來。足以補其尤矣。乃有披褐者。仗劍而前。溪湖神曰。欽奉實久。范君曰。凉德未泯。吳人懷恩。立祠於江濆。春秋設薄祀。為村醪所困。遂為江公驅來。唐突盛筵。曾增慙慄。於是揖讓入門。既即席。則有老蛟前唱曰。湘王去城二里。俄聞軿闐車馬聲。則有綠衣玄冠者。氣貌甚偉。驅殿亦百餘。既升階。與三神相見。曰。適輒與汨羅屈副使俱來。乃有服飾與容貌慘悴者。傴僂而進。方即席。范相笑謂屈原曰。被放逐之臣。負波濤之困。讒痕謗跡。骨銷未滅。何慘面目。更獵其盃盤。屈原曰。屈原曰三字原闕。據明鈔本。陳校本補。湘江之孤魂。魚腹之餘肉。焉敢將喉舌酬對相國乎。然無聞穿七札之箭。不射籠中之鳥。刜洪鍾之劍。不剸几上之肉。且足下亡吳霸越。功成身退。逍遙于五湖之上。輝煥於萬古之後。故鄙夫竊仰重德盛名。不敢以常意奉待。何今日戲謔於綺席。恃意氣於放臣。則何異射病鳥於籠中。剸腐肉於几上。竊於君子惜金鏃與利刃也。於是湘神動色。命酒罰范君。君將飲。有女樂數十輩。皆執所習於舞筵。有俳優揚言曰。皤皤美女。唱公無渡河歌。其詞曰。濁波揚揚兮凝曉霧。公無渡河兮公竟渡。風號水激兮呼不聞。提衣看入兮中流去。浪排衣兮隨步沒。沈屍深入兮蛟螭窟。蛟螭盡醉兮君血乾。推出黃沙兮泛君
骨。當時君死兮妾何適。遂就波瀾兮合魂魄。願持精衛銜石心。窮取取字原空闕。據陳校本改。河源塞泉脈。歌竟。俳優復揚言。謝秋娘舞舞字原闕。據陳校本補。採桑曲。凡十餘疊。曲韻哀怨。舞未竟。外有宣言。申徒先行從河上來。徐處士與鴟夷君自海濱至。乃隨導而入。江溪湘湖。禮接甚厚。屈大夫曰。子非蹈甕抱石抉眼之徒與。對曰。然。屈曰。余得朋矣。於是朱絃雅張。清管徐奏。酌瑤觥。飛玉觴。陸海珍味。靡不臻極。舞竟。俳優又揚言。曹娥唱怨江波。凡五疊。琛所記者唯三。其詞云。悲風淅淅兮波緜緜。蘆花萬里兮凝蒼煙。虬螭窟宅兮淵且玄。排波疊浪兮沈我天。所覆不全兮身寧全。溢眸恨血兮徒漣漣。誓將柔荑抉鋸牙之啄。空水府而藏其腥涎。青娥翠黛兮沈江壖。碧雲斜月兮空嬋娟。吞聲飲恨兮語無力。徒揚哀怨兮登歌筵。歌竟。四座為之慘容。江神把酒。太湖神起舞作歌曰。白露漙兮西風高。碧波萬里兮翻洪濤。莫言天下至柔者。載舟覆舟皆我曹。江神傾盃。起舞作歌曰。君不見。夜來渡口擁千艘。中載萬姓之脂膏。當樓船泛泛於疊浪。恨珠貝又輕於鴻毛。又不見。潮來津亭維一舠。中有一士青其袍。赴宰邑之良日。任波吼而風號。是知溺名溺利者。不免為水府之腥臊。湘王持盃。霅溪神歌曰。山勢縈廻水脈分。水光山色翠連雲。四時盡入詩人詠。役殺吳興柳使君。酒至溪神。湘王歌曰。渺渺煙波接九嶷。幾人經此泣江籬。年年綠水青山色。不改重華南狩時。於是苑相國獻境會夜宴詩曰。浪濶波澄秋氣涼。沈沈水殿夜初長。自憐休退五湖客。何幸追陪百谷王。香裊碧雲飄几席。觥飛白玉灔椒漿。酒酣獨泛扁舟去。笑入琴高不死鄉。徐衍處士獻境會夜宴并簡范詩曰。珠光龍耀火。夜接朝雲宴渚宮。鳳管清吹淒極浦。朱絃閒奏冷秋空。論心幸遇同歸友。揣分慙
無輔佐功。雲雨各飛真境後。不堪波上起悲風。屈大夫左持盃。右擊盤。朗朗作歌曰。鳳騫騫以降瑞兮。患山雞之雜飛。玉溫溫以呈器兮。因碔砆之爭輝。當侯門之四闢兮。墐嘉謨之重扉。既瑞器而無庸兮。宜昏暗之相微。徒刳石以為舟兮。顧沿流而志違。將刻木而作羽兮。與超騰之理非。矜孑孑於空闊闊字原空闕。據明鈔本、陳校本補。兮。靡群援之可依。血淋淋而滂流兮。顧江魚之腹而將歸。西風蕭蕭兮湘水悠悠。白芷芳歇兮江籬秋。日晼晼兮川雲收。棹四起兮悲風幽。羈魂汨沒兮。我名永浮。碧波雖涸兮。厥譽長流。向使甘言順行于曩昔。豈今日居君王之座頭。是知貪名徇祿而隨世磨滅者。雖正寢而而原作之。據明鈔本改。死兮。兮原作乎。據明鈔本改。無得與吾儔。當鼎足之嘉會兮。獲周旋於君侯。雕盤玉豆兮羅珍羞。金巵瓊斝兮方獻酬。敢寫心兮歌一曲。無誚余持盃以淹留。申屠先生獻境會夜宴詩曰。行殿秋未晚。水宮風初涼。誰言此中夜。得接朝宗行。靈鼉振鼕鼕。神龍耀煌煌。紅樓壓波起。翠幄連雲張。玉簫冷吟秋。瑤瑟清含商。賢臻江湖叟。貴列川瀆王。諒予衰俗人。無能振穨綱。分辭皆亂世。樂寐蛟螭鄉。棲遲幽島間。幾見波成桑。爾來盡流俗。難與傾壺觴。今日登華筵。稍覺神揚揚。方歡滄浪侶。遽恐白日光。海人瑞錦前。豈敢言文章。聊歌靈境會。此會誠難忘。鴟夷君銜盃作歌曰。雲集大野兮血波洶洶。玄黃交戰兮吳無全壟。既霸業之將墜。宜嘉謨之不從。國步顛蹶兮吾道遘凶。處鴟夷之大困。入淵泉之九重。上帝愍余之非辜兮。俾大江鼓怒其寃踪。所以鞭浪山而疾驅波岳。亦粗足展余拂鬱之心胷。當靈境之良宴兮。謬尊爼之相容。擊簫皷兮撞歌鍾。吳謳越舞兮歡未極。遽軍城曉皷之鼕鼕。願保上善之柔德。何行樂之地兮難相逢。歌終。霅郡城樓早皷絕。洞庭山寺
晨鍾鳴。而飄風勃興。玄雲四起。波間車馬音猶合沓。頃之。無所見。曙色既分。巨龜復延首於中流。顧眄琛而去。出集異記。明鈔本作出纂異記。
子／類書／太平廣記／卷第三百一十六／鬼一／盧充(P.2500)
4　盧充
盧充。范陽人。家西三十里。有崔少府墓。充年二十。充冬至一日。出宅西獵。射麞中之。麞倒而起。充逐之。不覺忽見道北一里許。高門瓦屋。四周有如府舍。不復見麞。門中一鈴下。唱客前。有一人投一襆新衣。曰。府君以遺郎。充著訖進見。少府語充曰。尊府君不以僕門鄙陋。近得書。為君索小女為婚。故相迎耳。便以書示充。父亡時。充雖小。然已識父手跡。即歔欷無復辭免。便敕內。盧郎已來。便可使女粧嚴。既就東廊。至黃昏。內白女郎粧嚴畢。崔語充。君可至東廊。既至。女已下車。立席頭。卻共拜。時為三日。給食三日畢。崔謂充曰。君可歸。女生男。當以相還。無相疑。生女當留養。敕內嚴車送客。充便辭出。崔送至中門。執手涕零。出門見一犢車。駕青衣。明鈔本衣作牛。又見本所著衣及弓箭。故在門外。尋遣傳教將一人捉襆衣與充。相問曰。姻緣緣原作授。據搜神記改。始爾。爾下原有援始二字。今據搜神記、明鈔本廣記刪。別甚悵恨。今故致衣一襲。被褥自副。充上車。去如電逝。須臾至家。母見。問其故。充悉以狀對。別後四年三月。充臨水戲。忽見傍有犢車。乍沉乍浮。既而上岸。同坐皆見。而充往開其車後戶。見崔氏女與三歲男共載。女抱兒以還充。又與金椀。並贈詩曰。
煌煌靈芝質。光麗何猗猗。華艷當時顯。嘉異表神奇。含英未及秀。中夏罹霜萎。榮耀長幽滅。世路永無施。不悟陰陽運。哲人忽來儀。今時一別後。何得重會時。充取兒椀及詩。忽然不見。充後乘車入市賣椀。冀有識者。有一婢識此。還白大家曰。市中見一人乘車。賣崔氏女郎棺中椀。大家即崔氏親姨母也。遣兒視之。果如婢言。乃上車叙姓名。語充曰。昔我姨嫁少府。女未出而亡。家親痛之。贈一金椀著棺中。可說得椀本末。充以事對。此兒亦為悲咽。齎還白母。母即令詣充家迎兒還。諸親悉集。兒有崔氏之狀。又復似充貌。兒椀俱驗。姨母曰。我外甥也。即字溫休。溫休者。是幽婚也。遂成令器。歷郡守。子孫冠蓋相承至今。其後植字幹。有名天下。出搜神記
子／類書／太平廣記／卷第三百二十七／鬼十二／顧總(P.2593)
3　顧總
梁天監元年。武昌小吏顧總。性昏戇。不任事。數為縣令鞭朴。嘗鬱鬱懷憤。因逃墟墓之間。彷徨惆悵。不知所適。忽有二黃衣。顧見總曰。劉君頗憶疇日周旋耶。總曰。獘宗乃顧氏。先未曾面清顏。何有周旋之問。二人曰。僕王粲、徐幹也。足下前生是劉楨。為坤明侍中。以納賂金。謫為小吏。公當自知矣。然公言辭歷歷。猶見記室音旨。因出袖中軸書示之曰。此君集也。當諦視之。總試省覽。乃了然明悟。便覺文思坌涌。其集人多有本。唯卒後數篇記得。詩一章。題云。從駕遊幽麗麗原作厲。據明鈔本、陳校本改。宮。卻憶平生西園文會。因寄地文府正郎蔡伯喈。詩曰。在漢繩綱緒。溟瀆多騰湍。煌煌魏英祖。拯溺靜波瀾。天紀已垂定。邦人亦保完。大開相公府。掇拾盡幽蘭。始從眾君子。日侍賢王歡。文皇在春宮。蒸孝踰問安。監撫多餘暇。園圃恣遊觀。末臣戴簪筆。翊聖從和鑾。月出行殿涼。珍木清露團。天文信輝麗。鏗鏘振琅玕。被命仰為和。顧已試所難。弱質不自持。危脆朽萎殘。豈意十餘年。陵寢梧楸寒。今來坤明國。再顧簪蟬冠。侍遊于離宮。足躡浮雲端。卻想西園時。生死暫悲酸。君昔漢公卿。未央冠群賢。倘若念平生。覽此同愴然。其餘七篇。傳者失本。王粲謂總曰。吾本短小。無何娶樂進女。女似其父。短小尤甚。自別君後。改娶劉荊州女。尋生一子。荊州與字翁奴。今年十八。長七尺三寸。所恨未得參丈人也。當渠年十一。與予同覽鏡。予謂之曰。汝首魁梧于予。渠立應予曰。防風骨節專車。不如白起頭小而銳。予又謂曰。汝長大當為將。又應予曰。仲尼三
尺童子。羞言霸道。況承大人嚴訓。敢措意於斫刺乎。予知其了了過人矣。不知足下生來。有郎娘否。良久沈思。稍如相識。因曰。二君既是總友人。何計可脫小吏之厄。徐幹曰。君但執前集。訴于縣宰則脫矣。總又問。坤明是何國。幹曰。魏武開國鄴地也。公昔為其國侍中。遽忘耶。公在坤明家累。悉無恙。賢小嬌羞娘。有一篇奉憶。昨者已誦似丈人矣。詩曰。憶爺爺。拋女不歸家。不作侍中為小吏。就他辛苦棄榮華。願爺相念早相見。與兒買李市甘瓜。誦訖。總不覺涕泗交下。因為一章。寄嬌羞娘云。憶兒貌。念兒心。望兒不見淚沾襟。時移世異難相見。棄謝此生當重尋。既而王粲、徐幹。與總殷勤叙別。乃遺劉楨集五卷。見縣令。具陳其事。令見楨集後詩。驚曰。不可使劉公幹為小吏。即解遣。以賓禮待之。後不知總所在。集亦尋失。時人勗子弟。皆曰。死劉楨猶庇得生顧總。可不修進哉。出玄怪錄
子／類書／太平廣記／卷第三百六十九／精怪二／雜器用　二／元無有(P.2937)
8　元無有
寶應中。有元無有。常以仲春末。獨行維揚郊野。值日晚。風雨大至。時兵荒後。人戶多逃。遂入路旁空莊。須臾霽止。斜月方出。無有坐北窗。忽聞西廊有行人聲。未幾。見月中有四人。衣冠皆異。相與談諧。吟詠甚暢。乃云。今夕如秋。風月若此。吾輩豈不為一言。以展平生之事也。其一人即曰云云。吟詠既朗。無有聽之具悉。其一衣冠長人即先吟曰。齊紈魯縞如霜雪。寥亮高聲予所發。其二黑衣冠短陋人詩曰。嘉賓良會清夜時。煌煌燈燭我能持。其三故弊黃衣冠人亦短陋。詩曰。清冷之泉候朝汲。桑綆相牽常出入。其四故黑衣冠人詩曰。爨薪貯泉相煎熬。充他口腹我為勞。無有亦不以四
人為異。四人亦不虞無有之在堂隍也。遞相褒賞。羨羨原作勸。據明鈔本改。其自負。則雖阮嗣宗詠懷。亦若不能加矣。四人遲明方歸舊所。無有就尋之。堂中惟有故杵燈臺水桶破鐺。乃知四人。即此物所為也。出玄怪錄
子／類書／太平廣記／卷第四百一十三／草木八／苔／瓦松賦(P.3366)
28　瓦松賦
崔融瓦松賦序云。崇文舘瓦松者。產於屋霤之下。謂之木也。訪山客而未詳。謂之草也。驗農皇而罕記。賦云。煌煌特秀。狀金芝之產霤。歷歷虛懸。若星榆之種天。葩條郁毓。根祗連拳。間紫苔而裛露。凌碧瓦而含煙。又曰。慚魏宮之烏悲。恧漢殿之紅蓮。崔公學博。無不該悉。豈不知瓦松已有著說乎。出酉陽雜爼
叢書／武英殿聚珍版叢書／公是集／卷四／五言古詩１／雜詩二十二首(P.1-1)..[清乾隆敕刻武英殿聚珍本]
朱暉乘餘香三月覺徂暑流光不相待時節猶逆旅煌煌園中花零落會見汝啼鴂鳴空林良辰竟何許
蛟龍蟠深泥魚龜頗同調變化且何有蝘蜓亦可笑煌煌千金珠百仞閟其耀風雷在所遇隱顯始獨妙屈身天地間微物安得料
叢書／武英殿聚珍版叢書／公是集／卷七／五言古詩４／府公射堂飲酒輒陪尊丈侍郞兼揖諸孫拜獻拙詩(P.14-2)..[清乾隆敕刻武英殿聚珍本]
府公射堂飲酒輒陪尊丈侍郞兼揖諸孫拜獻拙
15-1
詩
煌煌南極星粲粲北維斗稟齡瑞明時運柄變萬有降神非尋常希世曾一偶積善如公家于今見純佑安車吿歸日三府升平久萬石均祿秩魯公拜前後茫茫周漢來此事復聞否黃金鑄大印綠絲綰長綬方為累世榮況多後來秀戲禽試強弩勸客滿春酒賤子敢再拜願公更眉壽
叢書／武英殿聚珍版叢書／公是集／卷八／五言古詩５／送雍秀才歸瑯琊山(P.6-2)..[清乾隆敕刻武英殿聚珍本]
送雍秀才歸瑯琊山
希聲未易合皇華衆方笑與子東西人相逢偶同調億年寄神解萬里在心照此間豈容言吾得安蓬藋煌煌千金珠舉世矜賞好安知緯蕭翁棄置久高蹈盛論山水趣局促恨未到江湖且相望送子一長嘯
叢書／武英殿聚珍版叢書／公是集／卷九／五言古詩６／煌煌京洛行(P.13-2)..[清乾隆敕刻武英殿聚珍本]
煌煌京洛行
紫極開天門慶雲麗皇居卜郊定九鼎懸闕觀寳書德澤浸無彊風俗返華胥冦葢百萬冢車馬十二衢輕肥耀朝日富庶極中區游挾信陵後節義大梁餘顧盻生光輝吹拂動枯貴賤且貿遷高陵忽為墟變化若有
神升沈豈嘗拘咄嗟鄒魯士何用空躊躇
叢書／武英殿聚珍版叢書／公是集／卷十四／五言古詩１１／覽古二首(P.4-1)..[清乾隆敕刻武英殿聚珍本]
覽古二首
固國不須險用兵不須強域民在所守威敵在所良由余仕諸戎秦穆警封疆晏子猶在齊范昭識難亡小國有其人大國豈易當奈何億萬師牧野遂煌煌
叢書／武英殿聚珍版叢書／柯山集／卷一／賦１／大禮慶成賦(P.1-1)..[清乾隆敕刻武英殿聚珍本]
柯山集卷一
宋　　　張　　　耒　　　撰
賦
大禮慶成賦
惟宋六世皇帝踐阼之七年所以和同天人綏靜中外垂鴻襲裕增高累厚以對于神祇祖考者固已蒙被充塞光融翕赫六合一意四海一口無得而言矣粵以壬申之仲冬將有事于南郊乃詔列位恪職賦事而有司建言惟我國家因時施禮郊丘之位天地咸在牲幣並
薦禮樂合舉而古者乃以陰陽之至卽南北之郊別位殊時薦獻異數有司其何從于是天子惕然深思祗畏敬愼曰兹大事我其敢專羣公卿士典禮之官竭思和會以訂不易于是議者曰先王齋明以享帝而帝之享否雖聖人末由知之惟受福者其享之占恭惟國家合祭天地于兹六世矣惟我太祖躬膺駿命以遏亂略堂皇二儀拓落八極以定萬世之業太宗威定宇內震蕩大漠以一九有定天下于一尊眞宗熙洽富盛符瑞委積南牧之旅不戰請命威加北荒奏功岱宗仁宗席安
據厚不動指顧孽獠猾羌含毒內向吏士未頓藏竄屈伏終始太平垂五十年英宗入纂百姓與能神考有為六服承德此可謂受天地之福矣然則神祇之安吾享也其久哉于是天子乃翳靑雲之屋乘雕王之輿應龍受轡招搖翼輔建虹電之修竿兮颺彗星之飛斿太乙執節以先驅兮二十八星拱手布武經營而周游貔貅六師雷霆萬乘初海沸而雲涌忽山峙而川靜蓋天子粹然王温健然天運望宮門而動色顧執策而命進惟烜赫之靈源兮實鼻祖于神明覽光德而來降兮館玉
宇之嚴淸張咸英之廣樂備于籥之盛舞景光交徹鸞鶴來下神嬉靈豫醉爵飽俎翼翼淸廟觀德之宫七聖在天時降于宗世有哲孫豈弟無疆惠我文人案此下脫四字瞻祖祏而念功兮顧禰室而感親聖孝油然發中兮在位望而含辛霽晹告旦祥颷掠塵從我髦士來祇精禋御史肅吏司馬飭兵旣逶逶遲遲雲流而日行兮又洶洶業業海運而天聲靈旂洪順翕赫欻霍兮攫拏龍虎而亂鯤鵬雄鷔憺威而震伏兮柔良化禮而肅清弛天威戢天戈兮固日熄威蚩尤而折欃槍執飛廉圉商羊
屬之有司兮羲和磨刮披拂盡獻其光明蓋傾都空閭翹首跂足俯窺履綦傍覘佩玉者忽焉不知手之加顙口之成祝也于是背都城望帷宫郊坰坦其迤邐兮場圃旣寒而畢功頽靑雲以連屬燦虹霓之經緯紫微下屬于兩觀勾陳錯施于萬雉扶傾之神仰立而拱翔德之龍下視而曳疑神變之歘成兮涌九地而出峙連廡千柱廣殿萬杙飛甍鬭桷洞牖屹壁酸股之隅眩目之極唐洛執算而莫計班倕操斤而自惑者類非資材于斵墁而皆機杼之紡績也一室之用足以溫一家一宮
之費何啻衣一國驚霆之蹕旣震洶壑之聲咸寂敞齋寢之靜深兮何淸虛而邃密天子方端儼而虛一多儀未舉精意已塞甲夜始晦嚴鼓載作飛斂走伏神讋鬼愕望舒騰精以燭宵兮元冥收威而布德靈鼉五震軫車將中天子乃披袞執玉兮齋明莊肅之誠動于進趨表于形容千燎具揚萬炬畢融上揜熒惑旁爍燭龍近為朝陽遠為融風赫赫曦曦煌煌輝輝列次之士野屯之師巋如酌醇醪而御兼衣黃流汪洋璧玉照徹祥祲衡布協氣下浹音為樂和形為人悅白質之獸簫聲之
鳥紛披雜沓應奏而舞節陟降旣周燎烟始升奔星走虹奉璧薦牲豐隆奔馳而仰騖兮祝融焜煌而上征開閶闔兮闢淸都后帝燕兮百神愉圓錫蓋兮方獻輿岳輸固兮溟効濡于是禮備樂成整車而旋萬類環極端門闢天賞出千庾恩流百川北包大壤南盡島蠻西越流沙東窮海壖令未脫口雷運風傳野無窮人獄無宿愆破械解縲負帛囊錢車反其舍士復其伍効技呈才千鐘萬鼓天子舉酒以屬羣公咸曰休哉天子之功系曰於穆聖王建皇極兮嚴恭精禋帝來格兮柔祗並位
儼牲璧兮文祖在坐臨有赫兮於惟祖宗有常則兮諱兵畏刑後貨食兮政有損益兹不易兮帝則鑒之戩榖錫兮兢兢業業日一日兮三載一祀年萬億兮
叢書／武英殿聚珍版叢書／柯山集／卷五／古樂府歌詞３／惠别(P.1-2)..[清乾隆敕刻武英殿聚珍本]
惠别
洞簫奏兮瑤瑟御日不足兮繼以夜吾寧獨此湛樂兮
嘉予美之宜修披浮雲出明月兮揮衆星不與謀旣成言以命予兮顧永予之光明豈獨謂不然兮託東風以惠聲嗟言獨何容易兮有傾身者鬼神中懷著而必見兮卷蘭舌而交信予雖不執子明燭兮光輝其舍予兩相審者不媒兮予旣獲子于鼻息舒子聲以歌兮鳳凰將聞而振羽結子佩而起舞兮星斗視子而上下獨翩翩其不可留兮君之居可知而不可得春水渙渙兮予獨飲君河之曲鳥鳴羣飛兮其下芳草柳舒舒其可攬結兮桃李始就其膏沐行者懷兮别者思酌君酒兮壽
君以不衰撫君舟之悠然兮將浩渺以浮航三江震澤兮舟師告憊而一息引日星之煌煌兮吾獨望子于南極想子其下兮鼓聖濤而鞭蛟龍使宓妃不敢巧笑兮皇英斂衽而來從南風之來兮入予裾悅余心獨條暢而淸婉兮曰是為故人之風
叢書／武英殿聚珍版叢書／柯山集／卷五／古樂府歌詞３／種菊(P.7-1)..[清乾隆敕刻武英殿聚珍本]
種菊
張子病目眩而視昏醫有勸食菊者春夏食葉秋冬食花張子以為菊華于草木變衰之際而又功足以禦疾類有德君子因求而植諸庭焉
何馨香之芬敷兮昌綠葉而紫莖是其名為菊兮爰植予之中庭性淸平而不躁兮味甘𡙁而充烹當秋露之慘凄兮舒煌煌之華英色正而麗兮氣芬以淸純靜秀潔兮族茂羣榮採食以時兮天和以寧穎輕竅達兮瞳
子淸明散敗流濁兮風宣滯行仙聖所餌兮屏除臭腥久嗜不廢兮將延爾齡嗟予生兮蹇薄煩冥憂饑畏寒兮微祿以生終曷歸兮山林是營膏粱鼎食兮方丈縱橫炙熊之蹯兮龍醢羊羮彼得有命兮吾奚爾榮惟兹佳菊兮野食以生採擷咀食兮薦俎盈豋求之孔易兮世焉莫爭我有久疾兮壅塞煩昏支節堅痺分氣閼于元憊不能支兮外壅中乾疥癬得志兮蟯蛔伏蟠餐華秋冬兮食葉春夏集新易故兮爾功是假寧康我軀兮骨節堅良產和剔戾兮其樂洋洋反華于玄兮易瘻以
強忘生絕俗兮深潛遠藏驂𩣉雲霧兮呼吸太陽招友彭咸兮御風以翔吁嗟此菊兮吾于爾望
叢書／武英殿聚珍版叢書／柯山集／卷五／古樂府歌詞３／登高(P.9-2)..[清乾隆敕刻武英殿聚珍本]
登高
懷不展兮居無聊黙誶語兮浩長謠寫我心兮登彼高陟萬仞兮捫九霄命淸風兮披浮雲瞰四荒兮視天垠
大海蕩潏兮潛龍鯤吐吞日月兮制明昏醞釀元氣兮函星辰羽載四海兮芥浮坤四岳列峙兮嵩中蹲牽連脈絡兮子復孫草蔓木布兮升降如朋障南蔽北兮東散西分如掌列塊兮盤羅豆罇黃流中貫兮發源崑崙東騖大海兮縈如繚紳南方炎炎兮火之所宅朱鳥屹峙兮丹膺絳翮騫飛以翔兮煇煌爛赫從擁萬羽兮紛羅羽翼煌煌尊嚴兮有斗在北升降玉都兮運量帝側呼吸陰陽兮秉持禍福眞仙逍遙兮澹不可挹西有王母兮戴勝穴居壽歴萬古兮忘終泯初超遼恍惚兮獨
與道俱驂友日月兮羣靈走趨旣又左而東顧兮觀大明之始生震沸九淵兮麗天升精披攘羣陰兮重幽昭明有神司馭兮朱裳絳纓呼造物以致問兮吾將放乎太初彼天地其孰始兮日與月其代除四荒漫其何極兮人胡為而中居火何為而南宅兮水孰使其在北安知東之主生兮西配刑而主殺斗建寅而氣分兮疇為四時之消息世徒知其已然兮遂推類而立說彼厥初其孰造兮孰布施而殊别抑其不得不然兮或者私智之所設將忽然而自爾兮遂已成而不可絕造物為余
究察兮曰此曷可以言陳而意悉彼混沌之一氣兮吾不知誰合而為一忽洞達而兩分兮夫亦安知其誰闢爰升淸而降濁兮水赴陰而火陽東升氣而敷生兮西或成而害戕强名之曰自然兮曷足以究其必至謂不得不然者愈疎兮尚安取于私智莊周誕而妄推兮夏革愚而臆對世號予曰造物兮予亦曷有所主尸苟待予而後造兮彼造予者復誰姑置之而勿校兮任萬物之自成游小智于太初兮何異夏蟲之語冰曠任之而勿疑兮萬里會而一平夫何造物者開予兮神飄飄而
不居我將赴而遠遊兮招神聖以為徒騰九螭之奔輪兮追飛電而攬奔風周萬里于一息兮堂西極而有九區叩玉闕之九關兮覲上帝于絳都酌瑤尊之芳酒兮招赤松而友彭祖旣錫我以難老兮黜嗜慾而襲靈虛爰侑我以秘藥兮合千簫而吹萬竽樂吾心之洋洋兮舒五體之與與降復還于我室兮聊彌日而一娛
叢書／武英殿聚珍版叢書／柯山集／卷二十五／七言絕句６／次韻子由舍人先生追讀邇英絕句四首(P.9-1)..[清乾隆敕刻武英殿聚珍本]
冠佩煌煌拱北辰道人風骨自軒軒茯苓松下龜黿老須乞靈丹一粒吞
叢書／武英殿聚珍版叢書／柯山集／卷二十八／同文唱和詩２／次韻奉酬无咎兼呈慎思天啓(P.9-2)..[清乾隆敕刻武英殿聚珍本]
次韻奉酬无咎兼呈慎思天啓
耒
平生結交圓納方過眼十人八九忘畹蘭畝蕙幽谷芳
嬾隨家奴諛五郞苦飢方朔身漫長顛毛種種顏欲蒼誰謂勝癡端坐狂淸淮之陰一草堂列筆作陣茶森槍絕口平戎與破羌百年如此計亦臧何用竊食官倉糧元黃病足畏高岡但願縮頸老支牀煌煌東壁日月旁神仙鸞鳳爭騰驤萬書落架城覆隍牙籤如雲丹碧裝晁侯再作班與揚正始故在何曾亡江湖十年願飽償夜成七發光出囊蘇公後出長卿鄉為君吳都無一行原注蘇翰林欲作杭州賦見无咎杭州七術乃止世有伯樂生驌驦肯使弭耳隨鹽商鄧侯楚山深閨房名走上國交侯王朝隨日景
夜燈光包攬今古窮炎黃吐詞分葩有國香近君如雪六月凉又似心醉醍醐觴東南蔡子名飛翔同隨天書拜未央瑰奇宏傑萬夫望頰牙凜凜有風霜文如神鼎爛龍章鍾山長齋讀老莊論兵說佛兩俱忙不夸得硯文字祥但願破歒如頽牆我窮乞酒更得漿仰看三虎爭雄張
史／正史／金史／志　凡三十九卷／卷四十　志第二十一／樂下／宗廟樂歌(P.899)..[底本：元至正刊本]
金史卷四十
志第二十一
樂下
宗廟樂歌　殿庭樂歌　鼓吹導引曲　采茨曲
禘祫親饗，[一]禘祫親饗　據本志文例，此句上當有「宗廟樂歌」四字。皇帝入門，宮縣無射宮昌寧之曲：出、入步武同。
惟時升平，禮儀肇興。鳴鑾至止，穆穆造庭。百辟卿士，恪謹迎承。恭款祖考，神宇攸寧。
皇帝升殿，登歌夾鐘宮昌寧之曲：升階及將還板位，皆同登歌。
笙鏞既陳，罍樽在戶。升降有容，惟規惟矩。恭敬明神，上儀交舉。永言保之，承天之祜。
皇帝盥洗，宮縣無射宮昌寧之曲：
惟水之功，潔淨精微。洗爵奠斝，于德有輝。皇皇穆穆，宗廟之威。宜其感格，福祉交歸。
皇帝降階，宮縣無射宮昌寧之曲：
於皇神宮，象天清明。有來肅肅，相維公卿。禮儀卒度，君子攸寧。孔時孔惠，綏我思成。
迎神，宮縣來寧之曲。黃鐘宮三奏，大呂角二奏，大蔟徵二奏，應鐘羽二奏，詞同：
八音克諧，百禮具舉。明德維清，至誠永慕。神之格思，雲軿風馭。來止來臨，千祀燕處。
司徒引俎，宮縣無射宮豐寧之曲：
維牲維犧，齊明致祠。我將我享，吉蠲奉之。博碩肥腯，神嗜為宜。千秋歆此，永綏黔黎。
始祖酌獻，宮縣無射宮大元之曲：
惟酒既清，惟殽既馨。苾芬孝祀，在廟之庭。羞於皇祖，來燕來寧。象功昭德，先祖是聽。
德皇帝，大熙之曲：
萬方欣戴，鴻業創基。瑤源垂裕，綿瓞重熙。式崇毖祀，爰考成規。籩豆有楚，益臻皇儀。
安皇帝，大安之曲：
爰圖造邦，載德其昌。皇儀允穆，誕集嘉祥。明誠昭格，積厚流光。秪嚴清廟，鐘石琅琅。
獻祖，大昭之曲：
惟聖興邦，經始之初。鳩民化俗，還定攸居。迪德純儉，志規遠圖。時哉顯祀，精誠有孚。
昭祖，大成之曲：
天啟璇源，貽慶定基。率義為勇，施德為威。耀武拓境，功烈巍巍。永昌皇祚，均福黔黎。
景祖，大昌之曲：
丕顯鴻烈，基緒隆昌。聖期誕集，邦宇斯張。尊嚴廟祏，昭格休祥。煌煌縟典，億載彌光。
世祖，大武之曲：
桓桓伐功，天監其明。惟威震疊，惟德綏寧。神策無遺，鴻圖以興。曾孫孝祀，遹昭厥成。
肅宗，大明之曲：
於皇神人，武烈文謨。左右世祖，懷柔掃除。威震遐邇，化漸蟲魚。垂光綿永，成帝之孚。
穆宗，大章之曲：
烝哉文祖，欽聖弘淵。慈愛忠信，典策昭然。歆此明祀，繁祉綿綿。時純熙矣，流慶萬年。
康宗，大康之曲：
惟明惟聽，曄曄神功。儀刑世業，昭格上穹。持盈孝孫，薦芳斯豐。錫我祉福，皇化益隆。
太祖，大定之曲：
功超殷、周，德配唐、虞。天人協應，平統寰區。開祥垂裕，肇基永圖。明明天子，敬承典謨。
太宗，大惠之曲：
巍巍德鴻，無為端扆。祚承神功，究馴俗媺。[二]究馴俗媺　「究」疑是「宄」字之誤。清宮緝熙，孝毖時祀。欽奠羞誠，犧樽嘉旨。
熙宗，大同之曲：
昭顯令德，神基丕承。對越在天，享用躋升。於穆清廟，來燕來寧。神其醉止，惟欽克誠。
睿宗，大和之曲：
皇祖開基，周武、殷湯。猗歟聖考，嗣德彌光。啟佑洪緒，長發其祥。嚴恭廟享，萬世烝嘗。
世宗，大鈞之曲：
神之來思，甫登于堂。祼圭有瓚，秬鬯芬芳。巍巍先功，啟祐無疆。萬年肆祀，孝心不忘。
顯宗，大寧之曲：
於皇神宮，有嚴惟清。吉蠲孝祀，惟神之寧。對越在天，綏我思誠。敷祐億年，邦家之慶。
章宗，大隆之曲：
兩紀踐阼，萬方寧康。文經天地，武服遐荒。禮備制定，德隆業昌。居歆典祀，億載無疆。
宣宗，大慶之曲：
猗歟聖皇，三代之英。功光先后，德被羣生。牲粢惟馨，鼓鐘其鏗。神兮來思，歆于克誠。
文舞退，武舞進，宮縣無射宮肅寧之曲：
明明先皇，神武維揚。開基垂統，萬世無疆。干戚象功，威儀有光。神保是饗，昭哉降康。
亞終獻，無射宮肅寧之曲：
涓辰之休，昭祀惟恭。威儀陟降，惟禮是從。籩豆靜嘉，於論鼓鐘。惟皇受祉，監斯德容。
皇帝飲福，登歌夾鐘宮福寧之曲：
犧牲充潔，粢盛馨香。來格來享，精神用彰。飲此純禧，簡簡穰穰。文明天子，萬壽無疆。
徹豆，登歌夾鐘宮豐寧之曲：
孝祀肅睦，明德以薦。樂奏九成，禮終三獻。百辟卿士，進徹以時。小大稽首，神保聿歸。
送神，宮縣黃鐘宮來寧之曲：
潔茲牛羊，清茲酒醴。三獻攸終，神既燕喜。神之去兮，載錫繁祉。萬壽無疆，永保禋祀。
大定十九年，升祔熙宗冊寶樂曲：
恢大帝業，敉寧多方。懿德茂烈，金書發揚。肇舉上儀，涓擇吉日。鴻名赫赫，與天無極。
上冊寶，宮縣靜寧之曲：
日卜其吉，承祀孔肅。廣號追崇，孝心克篤。於乎悠哉，來思晬穆。寶冊既陳，委於宗祝。
皇帝降殿，宮縣鴻寧之曲：
繼世隆昌，臨朝靜默。追諡鴻名，發輝潛德。玉質金章，煌煌簡冊。涓辰展儀，永傳無極。
史／正史／金史／志　凡三十九卷／卷四十　志第二十一／樂下／殿庭樂歌(P.910)..[底本：元至正刊本]
殿庭樂歌。
大定七年正月，上冊寶，皇帝將升御座，宮縣奏太蔟宮泰寧之曲：[五]宮縣奏太蔟宮泰寧之曲　「奏」原作「樂」。按大金集禮以下簡稱集禮卷二帝號下，大定七年冊禮作「宮縣奏泰寧之曲」。今據改。又，下文「降座同」三字原作大字正文，今據殿本改作小字注文。降座，同。
德隆帝位，承天而興。侯邦來庭，民居安寧。歸美以報，傳之無極。鴻名徽稱，壽時萬億。
冊寶入門，奏天保報上之曲：
四方既平，功歸聖明。定功巍巍，丕享鴻名。股肱良哉，揄揚元首。儲精優游，南山等壽。
奉冊寶官將復班位，奏歸美揚功之曲：
聖德高明，萬邦咸休。錙銖唐、虞，糠粃商、周。維時羣臣，對敭稽首。天子明明，令聞不朽。
冊寶初行，奏和寧之曲：冊寶將升殿，皇太子自侍立位至降階，曲並同。
四方攸同，昭哉成功。時和年豐，諸福來崇。英聲昭騰，和氣充塞。於乎皇王，維壽時億。
皇太子升殿賀，奏同心戴聖之曲：
穆清皇風，遐方來同。於昭于天，物和歲豐。丕受鴻名，對揚偉蹟。純釐穰穰，敷錫罔極。
上壽，皇帝將升御座，宮縣和寧之曲。同前。
舉酒，萬壽無疆之曲：
四海太平，吾皇之功。羣臣對揚，誕受鴻名。霞觴瓊腴，君王樂豈。皇天垂休，萬壽無極。
皇太子升階、降階，及與宴官升殿，並奏和寧之曲。同前。
進第一爵，登歌奏王道昌明之曲：[六]進第一爵登歌奏王道昌明之曲　「昌明」原作「明昌」。按下文「大定十一年十一月行冊禮」，「進第一爵，登歌王道昌明之曲」，集禮大定七年冊禮亦作「昌明」。今據乙正。
對天鴻休，于以鋪張。巍巍煌煌，超冠百王。皇圖皇綱，時維明昌。祉福無疆，于民敷揚。
行羣官酒，宮縣和寧之曲。文舞入，[七]文舞入　「舞」原誤作「武」。據集禮改。設羣官食，奏功成治定之舞，三成止：
聖德高明，如天強名。多方治平，功大有成。流于聲音，形于蹈舞。頒觴羣臣，以昭禮遇。
進第二爵，登歌奏天子萬年之曲：
惟明后，馭寰瀛。躋升平，飛英聲。功三王，德五帝。游巖廊，億萬歲。
行羣官酒，宮縣和寧之曲。武舞入，設羣官食，奏四海會同之舞，三成止：
地平天成，時和歲豐。迓衡弗迷，率惟敉功。受天之祜，四方來荷。於萬斯年，不遐有佐。
進第三爵，登歌嘉禾之曲：
景命赫斯歸吾皇，仁風洋洋被遠荒。琛贄旅庭趨明光，氣和薰蒸為嘉祥。殊本合穗真異常，庾如坻京歲且穰。猗歟鴻休超前王，播為聲詩傳無疆。行羣官酒、設羣官食、羣官降階，宮縣並奏和寧之曲，皇帝將降御座，奏泰寧之曲，並用太蔟宮。
大定十一年十一月，行冊禮，皇帝升御座，宮縣泰寧之曲：
皇皇穆穆，衮服玉趾。如日之升，如山仰止。九賓在列，媚茲天子。願言無疆，介以繁祉。
冊寶入門，奏天保報上之曲：
穆穆元聖，天迪子保。相維臣工，以奏丕號。揚于路朝，玉牒神寶。於萬斯年，吾君壽考。
奉冊寶官將復班位，奏歸美揚功之曲：
玉冊玉寶，尊聖天子。丕揚鴻名，昭受帝祉。閎休對天，其隆孰比。臣下同心，翼戴歸美。
皇太子升殿賀，奏同心戴聖之曲：
大矣我后，徽冊膺受。歡趨彤庭，拜手稽首。休明御辰，無疆萬壽。靈貺沓來，天地長久。
舉酒，奏萬壽無疆之曲：
聖德懋昭，民歸天祐。煌煌金書，典冊光受。備樂在庭，八音諧奏。羣公奉觴，天子萬壽。
進第一爵，登歌王道昌明之曲：
明明我皇，道光化溥。百度惟新，禮修樂舉。藻飾太平，爛然可覩。超躋三王，暉映千古。
設羣官食，奏和寧之曲、功成治定之舞：
穆穆我君，威折羣醜。輝光日新，仁洽九有。容典葳蕤，超前絕後。端拱深嚴，寶冊膺受。
第二爵，登歌奏天子萬年之曲：
典禮修，惟明后。揚鴻名，燦瓊玖。羅華紳，為萬壽。歌南山，堅且久。
行羣官酒，奏和寧之曲、四海會同之舞：
道隆政平，天開有德。萬國和寧，來王來極。昭受鴻名，俯徇列辟。錫飲行觴，歡心各得。
第三爵，登歌奏嘉禾之曲：
眾瑞畢至昭升平，爰生嘉禾廼合穗。膴膴大田無南東，稼茂如雲成豐歲。既刈既穫百室盈，擊壤歌沸野老聲。[八]擊壤歌沸野老聲　按本曲八句四韻，「聲」與「穗」「歲」「遂」不叶，疑或「輩」字之誤。陶唐之民茲其比，帝力何有若自遂。
大定二十七年三月，冊皇太孫，皇帝將升御座，宮縣泰寧之曲：並姑洗宮。
上天叢休，申錫祚胤。孫謀有詒，臨軒體正。煌煌上儀，欣欣眾聽。隆我邦本，無疆惟慶。
皇太孫入門，奏慶寧之曲：出門，同。
寶源流光，流光惟遠。孫謀有貽，慶序昭衍。於樂眾望，於皇備典。動容周旋，承茲嘉羨。
羣臣合班，奏順寧之曲：
冕旒當宁，徽章備舉。綵仗充庭，金石列簴。濟濟多士，翼翼就序。海潤山暉，傾聽樂府。
皇太孫復受冊位，奏保寧之曲：
禮之攸聞，丕建世嫡。眾論協從，天心不易。名崇震宮，辭著瑞冊。社稷宗廟，無疆夷懌。
子／醫家／聖濟總錄（文瑞樓本）／重刊聖濟總錄緣起(P.1-1)..[民國刊本]
文瑞樓重刊聖濟總錄緣起
我國醫學。肇始軒歧。繼而伊尹湯液經。又繼而有傷寒金匱、中藏經、甲乙經。至唐孫思邈、始著千金方。王燾又類集唐以前諸方書。為外臺秘要。徐靈胎稱此書為博大精微。陳修園謂其論宗巢氏。方多秘傳。為醫門之類書。尚已。攷其書。卷分四十。計一千一百零四門。以為博則誠博矣。然非潛心有得。先熟於傷寒金匱本艸經疏諸書。實未免有泛濫無所適從之處。則是書猶非善本也。宋政和間。著聖濟總錄。書凡二百餘卷。都二百萬言。論簡而該。方博而要。大率就漢以下各方籍。掇其精華。棄其糟粕。以成此書。今讀其原序。恍然於當時之作總錄。原以急世用而捄民疾。則是書已將頒諸天下。著為
令典。所惜靖康禍起。簡策播越無存。考內閣藏書目錄云。聖濟總錄二十六冊。不全。元大德間重校。莫詳姓氏。當時未盡通行於世。已為金元所有。故雖再刋於金大定。三刋於元大德。而以山川遙隔。世界未通。卒末由藏諸御內。以垂醫鑑。又何怪其湮沒難稽也。洎乎明清二代。是書尤益散失。按之楊士奇張萱所錄本。及清程林之購求殘帙。僅得三本。後再補苴缺漏。尚闕一百七十三卷至一百七十七卷。以煌煌四庫全書。網羅天下載籍。猶未免缺而不全之憾。彼醫學名大家。究何從得完全之書。而參互考證耶。乃知方書所引用之聖濟方。不過如鳳毛麟爪吉光片羽之遺耳。欲得是書而博覽之。亦戛戛乎綦難哉。文瑞樓主人。以是書為我國國粹學。
不惜重貲。覓之數年。始得元大德四年集賢學士焦養直所刻本。將付石印。以餉於各醫界。問序於余。余惟我國醫學。雖非由科學而來。而經驗之宏。藥品之多。為五洲冠。是書包羅富有。於治病各科。有條不紊。醫學家得此書而習之。不難窮源竟委。為源源本本之學。則表章是書者。其有功於醫門不少矣。余研歧黃家言。不下數千卷。是總錄仍目所未覩。以散佚之書。猶得因文瑞樓之保存國粹。以廣其傳。葢醫門之幸事。而非可以類書目之也。爰序其緣起如此。
中華民國八年　　閩同山吳錫璜序於春申江上
子／醫家／聖濟總錄（文瑞樓本）／符禁門／卷一百九十五／護身法敘論／被人所禁解之法(P.22-2)..[民國刊本]
被人所禁解之法
先捻生人喉咒曰
煒煒煌煌天有九柱地有九梁北斗七星為我除殃青龍在前白虎在後青龍飲汝血白虎咬汝喉頭破腦裂汝死不擇日急急如律令
子／醫家／聖濟總錄（文瑞樓本）／符禁門／卷一百九十五／禁瘟疫法(P.28-1)..[民國刊本]
又云存念心氣赤肝氣青肺氣白脾氣黃腎氣黑出周其身又兼辟邪鬼欲辟却眾邪百鬼常存心為炎火如斗煌煌光明則百邪不敢干之可以入溫疫之中養生方又云封君達常乘青牛魯女生常乘駮牛孟子綽常乘駮馬尹公度常
乘青騾時人莫知其名字為誰故曰欲得不死當問青牛道士欲得此色駮牛為上青牛次之駮馬又其次也三色者順生之氣也道士乘此以行於路百物之惡精疫氣之癘鬼將揖之焉延年之道
子／醫家／聖濟總錄（文瑞樓本）／符禁門／卷一百九十六／禁客忤法／中惡并注符一十五道(P.2-1)..[民國刊本]
又咒小兒客忤法
取一刀橫着灶上解兒衣撥其心腹訖取刀持向兒咒之唾輒以刀擬向心腹曰啡啡煌煌日出東方背陰向陽葛公葛母不知何公子來不視去不顧過與生人忤梁上塵天之神戶下土鬼所經大刀環犀對灶君二七唾客愈兒驚唾啡啡如此七啡啡每唾以刀擬之咒當三徧乃畢用豉一丸如上法五六徧訖取此丸破看其中有毛棄丸於道中即愈
子／醫家／聖濟總錄（文瑞樓本）／符禁門／卷一百九十七／禁瘡腫法／禁癰腫法(P.4-1)..[民國刊本]
又法
日出東方赫赫煌煌威威容容天門亭長來捕癰腫山多石海多龍天門亭長來捕摩得便斬殺莫聞羅一唾當心再唾都愈急急如律令
子／醫家／聖濟總錄（四合一本）／符禁門／卷一百九十五　日本內閣文庫江戶刊本／護身法敘論／被人所禁解之法(P.44-2)..[元清刊本]
被人所禁解之法
先捻生人喉咒曰
煒煒煌煌天有九柱地有九梁北斗七星為我除殃青龍在前白虎在後青龍飲汝血白虎咬汝喉頭破腦裂汝死不擇日急急如律令
子／醫家／聖濟總錄（四合一本）／符禁門／卷一百九十五　日本內閣文庫江戶刊本／禁瘟疫法(P.55-2)..[元清刊本]
又云存念心氣赤肝氣青肺氣白脾氣黃腎氣黑出周其身又兼辟邪鬼欲辟却眾邪百鬼常存心為炎火如斗煌煌光明則百邪不敢干之可以入溫疫之中
子／醫家／聖濟總錄（四合一本）／符禁門／卷一百九十六　日本內閣文庫江戶刊本／禁客忤法／中惡并注符一十五道(P.4-2)..[元清刊本]
又咒小兒客忤法
取一刀橫著竈上解兒衣撥其心腹訖取刀持向兒
咒之唾輒以刀擬向心腹曰啡啡煌煌日出東方背陰向陽葛公葛母不知何公子來不視去不顧過與生人忤梁上塵天之神戶下土鬼所經大刀環犀對竈君二七唾客愈兒驚唾啡啡如此七啡啡每唾以刀擬之咒當三徧乃畢用豉一丸如上法五六徧訖取此丸破看其中有毛棄丸於道中即愈
子／醫家／聖濟總錄（四合一本）／符禁門／卷一百九十七　日本內閣文庫江戶刊本／禁瘡腫法／禁癰腫法(P.8-2)..[元清刊本]
又法
日出東方赫赫煌煌威威容容天門亭長來捕癰腫山多石海多龍天門亭長來捕摩得便斬殺莫聞羅一唾當心再唾都愈急急如律令以上四法出神醫普救方
子／醫家／聖濟總錄（四合一本）／符禁門／卷一百九十七　日本內閣文庫江戶刊本／禁惡獸諸蟲法／禁蛇法(P.44-2)..[元清刊本]
禁蛇法
三月三日夜向北燒香閉氣誦滿三七徧咒曰日出東方赫赫煌煌報儞蛇蟲遠逃深藏儞若不藏鸛鵲步剛
食儞蛇頭吞汝入腸大蛇死小蛇亡急急如律令
子／筆記／揮麈錄／後錄／卷四(P.121)
揮麈後錄卷之四
汝陰王明清
174徽宗宣和七年十二月二十一日，就睿謨殿張燈預賞元宵，曲燕近臣。命左丞王安中、中書侍郎馮熙載為詩以進。安中云：「上帝通明闕，神霄廣愛天。九光環日月，五色麗雲煙。紫袖開三極，瓊璈列萬仙。希夷塵境斷，髣髴玉經傳。妙道逢昌運，真王撫契賢。龜圖規大壯，龍位正純乾。穹昊親無間，皇居掇自然。剛風同變化，祥氣共陶甄。層觀星潢上，重闉斗柄邊。摩空七雉峻，冠嶠六鼇連。夢想何嘗到，階升信有緣。昕朝初放仗，密宴忽聞宣。清禁來鳴珮，修廊入並肩。獸鋪金半闔，鸞障綉微褰。霽景留庭砌，雷文繪桷梴。宮簾波錦漾，殿榜字金填。花擁巍巍座，香浮秩秩筵。高呼稱萬億，韶奏侍三千。華歲推堯曆，元璣候舜璿。冰霜知臘後，梅柳認春前。造化應呈巧，芳菲已鬬妍。樛枝彫檻小，多葉露桃鮮。錯落飛盃斝，鏘洋雜管絃。承雲歌歷歷，回雪舞翩翩。黼幄祥氛合，銅壺永漏延。鎬京方置醴，羲馭自停鞭。乃聖情深渥，諸臣意更虔。宗藩親魯、衞，相芾拱閎顛。側弁恩光浹，中觴詔蹕旋。寶薰攜滿袖，御果得加籩。要賞嬉遊盛，俄追步武遄。騰身複道表，送日夾城。仰揖蒼龍象，旁臨艮嶽巔。謳歌紛廣陌，簫鼓樂豐年。赫奕攢輕幰，珍奇集市鄽。博盧多袒跣，飲肆競蹁躚。蕃衍開朱邸，崔嵬照
彩椽。橋虹彎矗矗，江練泮濺濺。擊柝周廬晚，張燈別院先。餘霞搖綺暈，列宿舍珠躔。浩蕩三山島，稜層十丈蓮。再趨天北極，却立榻東偏。既用家人禮，仍占聖製篇。兕觥從酩酊，蟾魄待嬋娟。轉盻隨親指，環觀得縱穿。曲屏江浪蹙，巨柱赤虬纏。光透垂枝井，晶銜帶壁錢。蕭臺千級峻，重屋八窗全。就席花墩匝，行樽紫袖揎。交輝方爍爍，起立復闐闐。邃宇會寧過，中宵勝賞專。鋪陳尤有韻，清雅不相沿。戶箔明珠串，欄釭水碧棬。規模商鑄，款識魯壺鐫。秦曲移箏柱，唐妝儼鬢蟬。窄襟珠綴領，高朵翠為鈿。喜氣排寒沍，輕颸洗靜便。層琳藉璣組，方鼎炷龍涎。瑪瑙供盤大，玻璃琢琖圓。暖金傾小榼，屑玉釀新泉。帝子天才異，英姿棣萼聯。頻看揮斗盌，端是吸鯨川。推食俱均逮，攘餐及墜捐。海螯初破殼，江柱乍離淵。寧數披綿雀，休論縮頸鯿。南珍誇飣餖，北饌厭烹煎。賜橘懷頳卵，酡顏釂寶船。言歸荷慈惠，末節笑拘攣。放鑰嚴扃啟，籠紗逸足牽。冰輪掛銀漢，夜色映華韉。人識重熙象，功參獨斷權。五辰今不忒，六氣永無愆。天紀承三古，時雍變八埏。比閭增板籍，疆場罷戈鋋。文軌包夷夏，絃歌徧幅員。恢儒榮藻薦，作士極魚鳶。慶冑貽謀顯，多男景福綿。迓衡常穆穆，遵路益平平。亭障今踰隴，耕耘久際燕。信通鵬海漲，威竄犬戎羶。東擬封雲、岱，西將款澗、瀍。琳科宣蕊笈，玉府下雲軒。帝籍勤初播，宮蠶長自眠。蠒絲登六寢，稃米秀中田。廟鶴垂昭格，壇光監吉蠲。靈芝滋菌蠢，甘醴湧潺湲。合教龍風革，頒經眾疾痊。雨隨親禱降，河避上流遷。執契皇猷洽，披圖福
物駢。太和輸橐籥，妙用絕蹄筌。此際君臣悅，應先簡冊編。雅稱魚罩罩，頌述鼓咽咽。詎比千齡遇，猶聞四始箋。覉臣起韋布，陋質愧駑鉛。驟俾陪機政，由來出眷憐。恩方拜綸綍，報未効塵涓。密席叨臨勸，凡蹤曲拳。雖無三峽水，曾步八花塼。渝望知難稱，才慳合勉旃。鈞天思盡賦，賸續白雲牋。」熙載云：「化工欲放陽春到，先教元冥戮衰草。疑冰封地萬木僵疑冰封地萬木僵　冰原誤水，今改。，誰向雪中探天巧。璿璣星回斗指寅，羣芳未知時已春。人心蕩漾趁佳節，燈夕獨冠年華新。昇平萬里同文軌，井邑相連通四裔。蘭膏競吐夜烘春，和叔回車避羲轡。巍巍九禁倚天開，溫風更覺先春來。試燈不用雨花俗，迎陽為却寒崔嵬。宣和初載元冬尾，瑞白纔消塵不起。穆清光賞屬欽鄰，錦綉雲龍頒宴喜。初聞傳詔開睿謨，步障幾里承金鋪。調音度曲三千女，正似廣樂陳清都。遏雲妙唱韓娥侶，回雪飛花稱獨步。千春蟠木效紅英，獻壽當筵豈金母。上林晚色煙藹輕，景龍遊人歡笑聲。霞裾月珮擁仙仗，翠鳳挾輦趨平成。銅華金掌散晶彩，翠碧重重簇珠琲。先從前殿望修廊，日出綺霞紅滿海。神光通透雲母屏，驪龍出舞波濤驚。煌煌黼座承天命，座下錯浴如明星。榻前玉案真核旅，獸炭銀爐夜初鼓。憲天重屋訝雲屯，崇道簫臺疑蜃吐。前楹火柱回萬牛，藺卿璧碎色光浮。周圍照耀眼界徹，冰壺漾月生珠流。點點金錢盡銜璧，豹髓騰輝粲銀礫。絲篁人籟有機緘，繳繹清音傳屋壁。須臾隨蹕登會寧，如驂鸞鶴遊紫清。彩蟾倒影上浮空，纎雲不點惟光明。四壁垂簾玉非玉，銀釭吐艷相連屬。棼楣橫帶碧玻璃，一朵翠雲承日
轂。萬光閃爍爭吐吞，爥龍銜耀輝四崑。又如電母神鞭馳，金虵着壁不可捫。端信奇工通造化，豈比胡人能幻假。丹青漫數顧虎頭，盤礴解衣未容寫。此時帝御鈞天臺，紫垣兩兩明三台。尚方飲器萬金寶，古玉未足誇雲雷。帝傍侍女雲華品，玉立仙標及時韻。四音促柱泛笙簫，應有翔鸞落千仞。龍瓶瀉酒如流泉，御廚絡繹紛珍鮮。榻邊爭欲供天笑，快倒頗類虹吸川。厭厭夜飲方歡浹，玉漏頻催鼓三疊。金門初下醉歸時，正見冰輪上城堞。微臣去歲陪清班，惡詩誤辱重曈觀。小才易窮真鼠技，再賦愈覺相如慳。」履道、彥為二集中，今不復印行，故錄於此。
子／筆記／揮麈錄／餘話／卷二(P.297)
440紹興壬戌夏，顯仁皇后歸就九重之養，伯氏仲信，年十八，作慈寧殿賦以進云：「臣聞乾天稱父，坤地稱母。天地至大，必言之以父母者，明其尊崇博厚，無以加也。是以圓首方足，皆仰之、壽之，欲報、欲奉，無不極盡。繇古以來，聖人之盛，莫過堯、舜，而孟子以謂堯、舜之道，孝悌而已矣。恭惟皇帝陛下，繼大人之照，宜日中之豐，體堯邁舜，憲古明王，以治天下，發為號令典誥，廟謨宸斷，親仁善鄰，開物成務者，莫不以孝為首。臣聞孔子謂曾參曰：『明王以孝治天下，
故災害不生，禍亂不作。』仰惟陛下，曩者以皇太后扈從未還，願見之心，致軫宵旰；四方兆民，延頸指日，以冀來音久矣。斯焉天人交孚，鄰邦修睦，橐弓箙矢，息師偃革，寰宇之間，遂臻安堵。恭奉騩駕，言歸闕庭。凡在動植，孰不手舞足蹈，翼鼓膺奮！遹觀古初，敻無前比。臣伏以老氏三寶，以慈為首；乾元之道，萬國咸寧。洪惟慈寧之殿，合為嘉名，超軼前世。致安之道，繇是以始。形勢制作，煥乎其有文章，儀刑萬邦，風化際薄，無所不及。若堯之光被四表，舜之丕冒海隅蒼生者，行見于今日，甚盛烈也。臣生長當世，薰陶漸摩，德義之人，目覩心欣，不能自已，思欲頌良圖，協恭式，化成規，誠開金石，感動遠邇，以彰聖治莫大之慶，而昭述巨美者有日矣。輒因殿之名，以推原萬一。至於辭意淺陋，言語膚率，不能抉奇摘異以為偉，不惟不能，亦所不敢也。臣謹昧死再拜而作賦焉。臣恭惟皇帝之嗣位十六載也，海宇澄清，四方砥平，受上天之眷命，紹洪基於大明。邇安遠至，措刑寢兵。人熙熙兮春臺，物蕩蕩兮由庚。六服承德，眾心成城。所以復炎德之輝，而迓周邦之衡。先是騩駕從狩鄰國，克享天心，咸有一德，式遄來歸，懽動九域。乃命羣工，擇基之隆，儲祥之勝，坼建問安之上宮。列辟肅然而赴職，百執鎗然而效忠。爰即行闕，以成厥功。於是上高擬天，下蟠法地，削甘泉之繁縟，屏含元之侈麗，揆太極之宸模，就坤靈之寶勢。乃諏龜筮，龜筮協從；乃稽萬物，萬物無異。帝曰『欽哉！』乃彰鴻名。慈以覆育於天下，寧以鎮服於寰瀛。蓋將昭徽音於太姒，而表思齊於周京者也。有嚴有
憑，或降或昇。揆之以日，築之登登。經始勿亟，百堵皆興，伎者獻其伎，能者精其能。否往兮泰來，閫決兮垠開。倉昊馳耀兮，黃祇助培。運郢碩之斤斧，攻杞梓之良材。萬杵散雨兮，千纔轉雷；離婁督繩兮，而公輸削墨；夏育治礫兮，孟賁掇荄。聲隆隆兮伐喬枚，勢轞轞兮豁層厓。長林巨植兮，千年之產而萬年之材。輾如闖、直如矗兮，崔嵬于時。山壤獻靈，川流效祉。陸架水浮，風屯雲委。輻湊鱗集，衡行櫛比，以萃於殿之址也。於是匠氏經營，百藝駢幷。礪焉而礪，硎焉而硎。高下曲折，塗塈丹青。此興造之本意，而動作之形容也。既而四周凌天而岌嶪，九門參空而伶俜。闕百常兮屋十尋，皆爵兮建瓴。儋儋千栭，閑閑旅楹。岫綺對砌，窗霞翼櫺。彤墀洋洋，金碧煌煌。神鴟展吻而呀，文犀厭牖而赫張。寶排象拱，列星間梁。撩桶欒楶，黼藻鉛黃。玫瑰玳瑁，翡翠明璫。方疏圓井，連斗扛。枅欀上承，柱石下當。騰雙猊兮盤礎，刻怒兕兮伏相。其蟠也顏九淵之虬屈，其翥也若千仞之鳳翔。或倒文漆於衞社，或薦孤桐於嶧陽。烏橫截，緗蘖交相。第栲栵與椅榎，積楩柟兮豫章。蓋天下之奇幹，盡羽粲而國欀。夫然未足以比其制，未足以形其雄。轇轕巃嵸，飛雲架空。出入兮日月，吸呼兮雨風。開重軒兮累玉，鱗萬瓦兮游龍。高下髮直，左右翼從。西八東九，金礫珉鎔。平寫三山之景，坐移羣玉之峯。喜洩洩兮樂融融，入如遇兮出如逢。映斗杓而曈曨，挹天漢兮舂容。觀其巨鎮在南，長江在東，前擁後顧，盤錯窪隆。占皇圖之奕奕，鬱佳氣之葱葱。天海相際，造化溟濛。雕題貫
膂，大艑艨。尋橦戴斗兮航浮，索援皆馳驅而致恭。采肅慎之楛矢，職夷黔之布賨。上則天目、於潛之山，鳳凰南北之巔，巉巖嶻嶭，窈窕回旋。狀羣羽之集麓，若萬馬之奔川。海門之潮，滄溟之淵，濠洶奔放，勢如朝焉。皆足以小崤、函而吞涇、渭，等河、雒而隘隴、岍。夫以此而駐蹕，實一制而萬全。然而不以為離宮，不以為別宇，而獨以奉長樂之安，而為承顏之所，故能遠邁漢、唐，夸歷三、五，則雖兼天下之奉，極天下之貴，亦人所樂而天所與也！凡臣所鋪翼而陳之者，尚可名言之也。非比三吳之盛麗，九旂之容衞，六宮之深嚴，萬物之侈冶，不足以隆一人之孝於無窮。於是俯而拜，仰而重曰：當乎法駕言歸，宗祏生輝，千丈萬騎，如指如麾，備一時之盛禮，慶萬國之洪禧。望閶闔兮瑞霏微，劐稜兮祥威蕤。馭嚴嚴之玉輦，建之朱旗。華蓋傚杠，天驥驂非。增日星之光明，闐老幼之提攜。千官之班兮鴛鷺，兆民之欣兮嬰慕。喜動於堪輿，澤周流於道路。樂極者或至於抃躍，感深者爭先於馳騖。沈漻晏然兮屏翳收風，靉靆不興兮豐隆霽怒。雙閎敞兮如升，萬室昂兮如訴。若乃萬壽誕日之辰，一人會朝之際。濟濟峨峨，羣臣在位，皆輔臯而弼夔，過房、杜兮丙魏。奉玉巵兮瓊甓，展采儀兮文陛。皇帝躬蹈事親之美，以獨高于萬世。進退禮樂，抑崇下貴。隆帝業兮億載，懽祝聖人兮千萬歲。然後敷茲睿化，徧于中下。尊卑模範兮盈里閭，膏澤滲漉兮盛王霸。工在衢，士在朝，而農在野。百度修明，萬幾間暇，無有遐遺。睦如姻婭，四海安若。覆盂九有，基如太、華。於是有客相謂曰：子聞
今日之盛事歟？曰：然，嘻。為堯、舜神人以和運，紹五帝獄訟謳歌，但無為而已矣，於致養以云何？豈若我皇躬勤儉之資，恢隆平之時，約己以奉太母之訓，致美以化羣黎之為。端壹心而應感，斥眾異之盱睢，煥爛方冊，照溢書、詩哉！且客聞歷代之制乎？土階之卑，不免乎儉固；雕椽之飾，不免乎驕奢。魯夸靈光，而但述土木之巧；魏稱景福，而徒為制作之華。俱游觀之是云，奚文辭之足誇！又豈若我皇綏定邦家，以成孝道，允邵羲、媧哉！且上棟下宇，聖人所取也；至德要道，聖人之孝也；作可楚室，能修泮宮，諸侯之功也。與其論諸侯，曷若言聖道；與其言雄壯，曷若言聖德。明明我宋，得天下之統。蒸哉祖宗，膺器之重，殆二百年，休聲無壅。下之所奉者惟君，上之所承者惟親。當君享九重之實，而親安萬乘之尊，蓋匹夫之孝，曾、閔所難，不足以言，惟據域中之大，饗天下之養，然後為重也。已析而合，既失而得，然後為喜之至也！曠古所無，一旦在己；漢、唐所恨，自我而得。凡是數者，兼而有之，不特為四方之賀，又將為萬世之光寵也。今是殿也，不奢不陋，不高不卑，合禮之界，與天下齊。以是為固，鞏於鼎龜；以是為寶，保若山谿。雖廣八荒而為城，開溟、渤而為池，倚圓天而為蓋，立棟梁於四維，亦奚有宜乎！於是再拜而歌曰：蒼蒼高旻，覆下民兮。與物為春，澤無垠兮。一人孝至，通帝意兮。金石可開，不可移兮。上下合契，定大議兮。法駕六騩，言還歸兮。敕以慈寧，為殿名兮。厥功告成，百室盈兮。居之克安，若石磐兮。四方瞻觀，化益寬兮。天人合應，助其證兮。光啟中興，
祖武繩兮。紹復大運，法堯、舜兮。旋澤曲軫，翕然順兮。孝道克全，鑒上天兮。壽祿萬年，其永延兮。聖人孝兮，感人深責。成賢輔兮，雋功克忱。廣殿軒軒兮，巨廈深沉。晨昏之養兮，萬乘親臨。財豐俗阜兮，寫于薰琴。百姓克愛兮，諸侯克欽。亘萬國兮，得其懽心。宮殿之制，已陳之矣；天子之孝，既備述矣；四方之心，見於斯矣；口軟字碎，其言卑矣；欲昭聖孝，永無極矣；日月為字，天為卑矣！」許顗彥周跋云：「王仲信此賦，如河決泉涌，沛乎莫之能禦也。天資辭源之壯，蓋未之見。昔柳柳州云：『辨如孟軻，淵如莊周，壯如李斯，明如賈誼，哀如屈原，專如揚雄。』柳州論之古人，以一字到，今不可移易。願吾仲信，兼用六語，而加意於莊、屈，當與古人並驅而爭先矣！」伯氏天才既高，輔以承家之學，經術文章，超邁今古；真草篆隸，沈著痛快；天文地理，星官曆翁之所歎伏；肘後卜筮，三乘九流，無不玄解；丹青之妙，模寫煙雲，落筆人藏以為寶。奏賦之時，與范志能成大詔俱赴南宮。其後志能登第，名位震耀，而伯氏坎壈以終而伯氏坎壈以終　氏各本皆誤作父，今改。。興言流涕。如昔人二老歸西伯賦如昔人二老歸西伯賦　昔原誤音，今改。云：「一為尚父，一為餓者。」雖升沈之不同，其趣一也。
子／筆記／揮麈錄／附錄／津逮祕書本揮麈餘話毛晉跋(P.372)
津逮祕書本揮麈餘話毛晉跋
茲集僅二卷，凡百則。末附浚儀趙師厚跋。雖載朝野事跡，亦及詩文碑銘之類，先輩所謂麈譚之緒餘也。余讀第三錄中，如湯進之封慶國公，及王穎彥、錢穆記錄云云，俱補前後錄所未備。傾仰前賢著述，其詳慎如此。今讀其餘話所載，李元叔上廣汴賦，未列其文，代為補之云：「臣竊惟皇宋藝祖受命，奠都于大梁，于今垂二百載。列聖相承，增飾崇麗，煌煌乎天子之宅。棟宇以來，未之有也。昔在元豐中，太學生周邦彥嘗草汴都賦奏御神考，遂託國勢之重，傳播士林。然其所紀述，大率略而未備。若乃比歲以來，宮室輪奐之美，禮樂聲容之華，則又有所未及。臣愚不才，出入都城，十年于茲矣。耳目所聞見，亦粗得梗槩。輒鼓舞陰陽，以鳴國家之盛，因改前
賦而推廣焉。始則本制作之盛者，分方維而第之。中以帝室皇居之奧，任賢使能之效，而終之以持守，冀備一覽之末。為賦曰：有博古先生，自下國而遊上京，遇大梁公子于路，相與問答，傾蓋如故。因縱言至於都邑，先生乃援古而證之曰：『我聞在昔，受命帝王，繼天而作，首定厥都，用植諸夏之根本，肇隆億載之規模。若乃賁飾恢宏之美，槩見於書；經營先後之次，備載於禮。宅中圖大，則有姬公之明訓；權宜拓制，則自蕭公而經始。余不敢高譚羲、皇，遠舉夏、商，試即周而陳之。二華對峙，八川交注。褒斜、隴首之攸屆，函谷、二肴之並據。此宗周所都，或假山河之險固，漢高因之而啟帝祚焉。孟津後達，大谷前通。導以伊、洛、瀍、澗之澤，控以成臯、廣武之衝。此成周所都，適當天地之正中，光武因之而成帝功焉。畢、昴之次，河、冀之津，風俗漸乎虞、夏，疆域連乎齊、秦。魏都之爽塏，信無倫也。衝嶽鎮野，龍川帝坰。列戈船于三江，儲戎車于石城。吳都之雄狀，信足稱也。接壤邛、筰，通商滇、僰。地蕃竹木之產，民厭稻魚之食，蜀都之富饒，信無敵也。凡茲都邑之盛，實儷美而爭雄。旁睨而論，雖辯若炙輠，繼日而莫能窮。』公子聞之，始若眙，已而哂曰：『先生於古誠博矣，孰若我目覩汴都之偉觀乎？顧其所以設險，則道德之藩，仁義之垣，豈獨依于山川？所以建中，則皇極在上，九疇咸若，豈必宅于河、雒？其爽塏也，有如上帝清都，神人五城，軼人寰之塵，極天下之高明。其雄壯也，有如勾陳羽林，天兵四拱，威震則萬物伏，怒刑則四夷竦。其富饒也，有如海含地負，深厚莫測，追魚麗之盛多，邁
騶虞之蕃殖。彼兩漢之雜霸，雖仍乎周家之舊墟，三國之鼎峙，雖臨乎一方之都會。舉而論之於今日，正猶拳石涓水欲與五岳、四瀆之比擬，所謂談何容易！』先生曰：『余生長太平和氣中，亦既有日，而處於蓬茨之下，無有遊觀廣覽之益。驟來神州，恍然自失。目雖駭乎闕庭樓觀之麗，而未悉其制作之意；耳雖熟乎聲明文物之英，而未究其禮樂之情。子年在英妙，博聞強記，幸為我絫言之。』公子曰：『僕實不敏，竊聞先進有言：昔自唐室不競，王綱浸圮，陵夷五季，紛綸四紀。上帝憫斯民之塗炭，眷求一人，作之君師。肆我藝祖，應天順人，出御昌期。若時眾大之居，實古大梁之域。在漢則郡以陳留而命名，在唐則軍以宣武而分額。考其地望，雖卓犖乎諸夏，而川流休氣，猶盤礴而欝積。時乎有待，世孰能測？洎梁祖之有作，始建都而畫圻。匪梁人之能謀，天實啟之。匪天私于有梁，實兆宋基。觀夫分野之次舍，則房心騰其輝，實沉寄其曜。仰星躔之有赫，直皇居而久照。察夫土脈之豐衍，則高者磊砢，下者墳壚，廓陂陀之塏澤，極灌溉之膏腴。語地形之高兮，則自泗而西，涉川上，歷濉陽，遂東至于通津。岡阜隱轔，烟雲飛屯，其上欝律，勢與天連。語汴渠之駛兮，則自鞏而東，達時門，抵宣澤，障洪河之濁流，導溫、洛之和液。中貫都城，偃若雲霓，泝湍悍而不窮，上接雲漢之無倪。語雉堞之固，則偉拔金鏞，繚以湯池，仰憲太微之象，屹臨赤縣之畿。語郊闉之壯，則密拱中宸，高映四野。揭華牓以干霄，謹嚴更而驚夜。維是都之建也，雖自於梁，逮藝祖而始興，至太宗而浸昌。太原誤高，今正。列聖相承，
洎于今日。當國家之閒暇，肆乘時而增葺。遂跨三都，越兩京，擬二周而抗衡。數其南則神霄之府，上膺南極，偉殊祥之創見，恍微妙之難測。歲在丁酉，大闡真機，用端命于玉帝，而彰信于羣黎。爰設定命之符，妙以蟲魚之篆。繼乾元之用九，參八寶而垂範，乃嚴像設，祗奉茲宮。儼一殿以居上，總諸天而位中。靈妃上嬪列于西，仙伯天輔列于東。諤諤羣卿，峩冠景從。往往名在丹臺，而身為世輔。像圖孔肖，後先攸序。闢金堂，啟玉室，駭寶輪之飛動，森鸞仗之紛飾。其側乃有元命之殿，實總位于眾福。本始載叶，藏禮惟穆。罄華封請祝之誠，效天保無疆之卜。若陽德之建，咸秩火神。於赫熒惑，厥位惟尊。次曰大火，時謂大辰。配曰閼伯，以序而陳。原夫帝業之創，自於宋地，蓋乘是德而王天下。飾之靈鉟，赤文妸娜。舉以示眾，遂定區夏。豈必赤伏合信於鄗南之亭，豈必神母告符於豐西之夜。主上承紀，奉祀致嚴。審辰出戌入之度，有視慈禮明之占。遂維五帝之象夏，體重離而面南。諧祉聲于樂府，驗朱草于靈篇。火得其性，景貺昭然。瞻彼煌煌，位在南端。歷太微以受制，避心星而載還。相我昌運於千萬年。出南薰，望泰壇，隱若天高，渾若天圓。欽紫于茲，僉曰稱焉。先是，有司循國舊貫，明宮齋廬，悉取繒縵，後洎紹聖，端誠攸建，精意孔昭，禮文彌粲。主上改元之初載，卒已長至，始親郊見。逮至癸巳之歲，蓋四舉茲禮矣。申敕春官，益嚴祀事。於是規法三代，祭器肇新。躬秉元圭，天道是循。百官顯相，齋戒惟寅。帝登玉輅，皇衢載遵。已而日景晏溫，天真降臨，衣冠幢節之輝映，
彩仗輦輅之參差。豈徒若見於渭陽，而接拜於交門？仰重瞳之四矚，聳羣目而動心。乃闢琳館，揭號迎真，用伸昭報，以福斯民。度玉津，抵天田，王者之藉，厥畝惟千。上春展事，務崇吉蠲。于時農祥辰正，東作是先。載黛耜于玉輅，敞雲幄于紺壇。葱犗馴服于廣阼之側，青旗晻靄於黃麾之間。帝御思文，飭躬禱，專屈帝尊以秉耒，動天步而降軒。三推告畢，貴賤以班。遂播青箱之嘉種，以成高廩之豐年。然後穫之秷秷，瑞禾是導。郊廟明堂之大享，親奉粢盛以致告。豈惟率天下之農而敦本，蓋時勸天下之養而致孝。層臺岧嶢，層臺二字原脫，今補。上切昭回；上切二字原脫，今補。厥基孔固，下鎮地維。儀象一新，於焉具設。上下互映，俯仰並察。天體斯著，辰曜斯列。鼇雲上承，金虬四匝。璿璣玉衡之制，兼馮相、保章之法。陋靈臺、銅渾之規，斥周髀、宣夜之說。于以觀星，則進退伏見，不失于正；于以觀雲，則分至啟閉，各得其應；以候鍾律，則清濁之均協；以候晷景，則長短之度稱。遂與天地合其德，日月合其明，休徵既效，叢祥並膺。至若祕書之建，典籍是藏，法西崑之玉府，萃東壁之靈光。凡微言大義之淵源，祕籙幽經之浩博，貫九流，包七略，四部星分，萬卷綺錯，犀軸牙籤，輝燿有爍。金匱石室，載嚴封鑰。或資討論，則分隸于三館；或備奏御，則會粹于祕閣。以至字畫所傳，則妙極六書，巧窮八體，有龜文鳥蹟之象，有鳳翥龍騰之勢。真偽既辨，眾美斯備。圖畫所載，則三祖餘範，七聖妙跡，睹名馬於曹、韓，覽古松於韋、畢。繄絕藝之入神，駭眾觀而動色。肇建古文，宏璉豐敞，擇一時之英
髦，命於焉而涵養。天下歆豔，不啻登瀛洲而隱藏室。名卿鉅公，由此塗出。若夫龍津所在，大闢賢關。作庇寒士，今踰百年。勒豐碑以正文字之訛，建華構以藏載籍之傳。其中則鼎新大成之庭，寅奉宣聖之祀。象肖尼山，制侔闕里。其配享也，惟顏、孟之亞聖；其從祀也，多鄒、魯之儒士。儼威儀之若存，肅衣裳之有偉。至於庠序學校之教也，首善于京。自熙、豐始，乃詳備講說，謹課誦，規繩以勵其行，舍選以作其氣。發揮詩、書之奧，頓革聲律之弊。爾乃采芑新田，菁莪中沚。人材於是乎輩出，聖道因之而不墜。其西則由建原廟，近倣元豐，伻圖程度，罔或不同。朱甍相望而特起，縹垣對峙而比崇。界以馳道之廣，臨乎魏闕之雄。祥烟瑞靄，煥爛蒙籠。大明以奉神考，重光以奉哲宗。父子之親彌篤，兄弟之義彌隆。屆四孟之改律，感節物於春冬。愴衣冠之出游，軫羹牆於帝衷。既進祠於東宮之七殿，御潔誠以致恭。想睟容之如在，備享獻而肅雝。參以時王之禮，肆浸盛乎威容。飭茲惟謹，稽首拜顒。牙盤或薦，玉饌惟充。有飶其香，齋誠默通。顧靈心之響答，宜福祚之延洪。乃若中臺所寄，眾務泉藪。象應乎文昌，運侔乎北斗。四方利害，於是乎上達；二省政令，於是乎下究。爰即西南伉爽之所，度宏基而易舊。太社為之嚮，西掖直其後。形勝潭潭，不侈不陋。列屋前分，是為六部。自吏洎刑位于左，自戶洎工位于右。公庭肅若，百吏輻輳。於是糾以虞、舜黜陟之公，輔以周公訓迪之悉。黠胥不能措其姦，慢吏不能逃其責。秩秩乎天地四時之聯，各率屬而分職。有倫有要，有典有則。用能效
臂指之相應，總紀綱而並飭。至如天府之雄，統以京尹。民物浩穰於三輔之墟，聚邑列布于千里之軫。風俗樞機，教化原本。當府庭之既徙，肇分曹而務謹。職業斯勵，名實斯允。爰擇撥煩之才，俾長治于爾寮。南司之俗，坐革循沿之積弊；原廟之近。人無箠楚之喧囂。遭承平之日久，匪彈壓之是務。皇仁如天，萬物覆露。矧茲輦轂之下，日薰陶而饜飫。不得已而用刑，每哀矜於梏拲。日無滯訟，歲無留獄。貫索之象既虛，圜扉之草斯鞠。巍巍乎帝王之極功，頌聲作而民和睦。爾乃背宜秋，出城阿，神池靈沼，相直匪賒。象苑囿之非一，聚眾芳而駢羅。神木千歲而不凋，仙卉四時而常花。宗生族茂，厥類實多。當青鳥之司扉，開條風之妍暖，命嗇夫而啟禁籞，縱都人而遊覽。吾皇踐阼之五載，六飛始御於苑門。蓋將順民心之所樂，達餘陽於暮春。指金明而駐蹕，觀曼衍之星陳。蘭橈飛動，綵仗繽紛。帝曰斯樂，予何敢專？遂踐瓊林，宴寶津。零湛露於九重，均禊飲于羣臣。先朝之遵故事，張大侯以示民。于以戒不虞於平世，勵武志而彌勤。其北則營壇再成，亶為方丘。竚柔祗之歆饗，故神輿之是侔。考一代合祭之失，實千載循襲之尤。敦牂比至，曠典聿修。帝躬臨乎澤中，即陰位而類求。配以烈祖之尊，侑以岳瀆之儔。乃奠黃琮，震于神休。乃奏函中，格彼至幽。澄宿氛而不雨，暢和氣以橫流。顧瞻空際，密邇靈斿。有持戈者，有執戟者。有質若獸者，有喙若鳥者。地之百靈祕怪，感帝德而來游。景光為之燭曜，祥雲為之飛浮。侍衞駭愕，莫測其由。褒時之對，上軌成周。豈若漢祠后
皇，徒歌乎物發冀州。至其棣萼之庭建，蓋示優於同氣。主上欽承永泰之基，益隆則友之義。兢兢業業，欲偕追述之志。永紹裕陵，垂法萬世。載因心以撫存，肆匹休於棠棣。爵以真王之封，陟以上公之位。褒以兩鎮之節，厚以三接之賜。俾遂安其居宇，咸克保乎富貴。何愧建初歲入之豐也。每歲時之衎樂，儼雁齒而密侍。和樂且湛，靡拘堂陛。笑言之適無間，勸侑之勤有繼。飲酒之飫，既翕既醉，何愧花萼之盛也！乙未之春，龍翔效瑞，脊令來集，數以萬計。嘉首尾之胥應，感昆弟之是類。洒宸翰以體物，用闡明乎至意。若乃帝假有家，明內齊外，自天申命，本支昌熾。考祥羆之應夢，演慶源而毓粹。藹螽斯蟄蟄之眾，假樂皇皇之懿。受祉而施于子，既侔乎周王；多男而授之職，又合乎堯帝。肇正元嗣于春宮，申眷後王而加惠。冠禮荐行，三加攸次。詔以成人之道，載隆出閣之制。卜吉壤以圖居，惟宮隅之是邇。褾蕃衍之美名，彰我家之盛事。顧起處之獲寧，信皇慈之曲被。於此賓師友，簡僚吏，習禮節，講儒藝。日奉朝著，克勤無怠。拳拳乎上承忠孝之訓，而臣子之義備。至若宗正著錄，枝派實繁，上及曾高，下及曾玄，分宅廣睦，恩義兩敦。第族屬之疎戚，班秩祿以惟均。遠則褒崇藝祖之冑，近則加厚濮邸之孫。配天其澤，同姓悉沾。歌湛露，詠行葦，戒杕杜，鄙葛藟。考親親於伐木，繼振振於麟趾。於赫帝命，屬籍是典。皇宗取則，率遵繩檢。歲月薰陶，朝夕漸染。靄靄賓興之才，擢儒科而登仕版。時則有清靜如辟彊，忠精如更生，文若東阿，勇若任城，莫不激昂自奮，騰實飛聲。於
是參親疎而兩用，冀羽儀于王國。遂壯周家之藩屏，固漢宗之磐石。若夫由朱雀以縱觀，下天漢而比望，千門萬戶，併將有伉。言觀其陽，則仍宣德之舊稱，定五門而改剏。其始也憲娵觜摹，大壯揆吉。日命大匠，庶民子來。則靡煩於鼛鼓，瓌材山積，則又疑於神貺。其上則藻色麗乎方井，雲氣萃乎修楣。躍水波乎柏棟，列綉文于蘭栭。罔不隨色象類，因木生姿。窮奇極妙，豈人能為！若有鬼神異物，陰來相之。其旁則簷牙高張，欄楯周布。往往雕鸞刻鳳，盤獸伏虎。或連拳欲立，或猛據若怒，或奮翼東廂，或圈首西序。殊形詭制，見者內怖。于以自中夏而布德，總八方而為極。披路三條，則梐柢森以相連；立觀兩隅，則罘罳儼以並飾。善頌落成，上下用懌。言觀其陰，則嶢嶢北闕，時謂景龍。於焉採民謠，於焉觀民風。閱夫闤闠，則九市之富，百廛之雄。越商海賈，朝盈夕充。乃有犀象珠玉之珍，刀布泉貨之通，冠帶衣履之巧，魚鹽果蓏之豐。懋遷化居，射利無窮。覽夫康衢，則四通五達，連騎方軌。青槐夏蔭，紅塵畫。乃有天姬之館，后戚之里，公卿大臣之府，王侯將相之第。扶宮夾道，若北辰之蕃衞。太平既久，民俗熙熙。徒觀夫仙倡效伎，侲童逞材，或尋橦走索，戲豹舞羆，則觀者為之目眩。或鏗金擊石，吹竹彈絲，則聽者為之意迷。亦有蜀中清醥，洛下黃醅，蒲萄汎觴，竹葉傾罍。羌既醉而飽德，謂帝力何有於我哉！瞻彼艮維，肇崇琳闕。始真天祥，昈兮彪列。妙道由是聿興，至教於是旁達。辛卯之夢既符，壬辰之運斯協。外則立仁濟、輔正之亭，行玉笥考召之法。博施於民，俾絕夭
閼。神符一出，羣邪四讋。馘毒治病，功深效捷。內則艮岳屹以神秀，介亭聳以嶻巘。天人交際之夕，清供於此備設。俄而玉斝自傾，寶劍如掣。駭雷霆之轟轟，靈圉下兮雜遝。逮夫應鍾紀律，里社開祥。凡預臣子之列，欲傾頌禱之誠。即茲宮以效報，期萬壽之無疆。于時演大梵、希夷之音，諷太玄、空洞之經。遂頒祕籙，八百聯名。猗彼乾維，龍德是營。地直天奧，上鬱化清。有崗連嶺屬之勢，有龍盤虎踞之形。儲休發祥，繄我聖明。惟崇飾之彌麗，正土木之夸矜。蓋示不忘其所自，為萬世之式程。彼漢之代邸，既瑣瑣焉；唐之興廢，又奚足稱！爰有瑤池波湛，翠水淵渟。峨方壺，起蓬、瀛。大君戾止，廣殿歡騰。九奏備，八佾成。凡左右侍宴者，恍若躡神山而遊紫清。戊戌之冬，太乙次于黃祕之庭，其位在西北，則臨乎是宮之地。於辰為掩茂，適契于元命之晶。詔鳩工以基迹，用揭虔而妥靈。千神載別，五福來寧。至於端闈之內，大慶耽耽，路寢斯在。有大符貺，於此乎躬受；有大祭祀，於此而齋戒。日精東承，月華西對。重軒三階，翕赩動彩。左墄右平，相與映帶。睨靈光猶培塿，晞景福之叢芮。春王三月，履端匪懈。庭燎有光，禁漏斯艾。供張既盛，法物咸萃。乃建招搖，欻以環合。蒲牢發乎輕蓋。正宁當陽，天極是配。九賓星拱，垂紳委佩。樂奏乾安，間以韐韎。上公薦壽，捧觴跪拜。天子萬世，兆民永賴。其左則合宮之制，高出百王。上圓下方，法象乎天地。九筵五室，經緯乎陰陽。旋四序之和於四阿，達八風之氣於八窗。淵衷默定，聖畫允藏。重屋告成，光我家邦。于以饗帝而饗
親，則日卜上辛，時丁肅霜。樂調闤鍾，享維牛羊。爰熙太室，恭薦馨香。肆推尊于神考，用嚴配于上蒼。于以視朔而布政，則春朝青陽，秋覲總章，冬遇平朔，夏宗明堂。玉冊以極其變，內經以考其常。欽授于人，遂正天綱。其右則徽調之閣，凝嚴密靜。神鼎內藏，天所保定。侔郟鄏之永固，笑甘泉之匪稱。其始禱也，窮制作之妙於繫表，得隱逸之士於草茆。一鑄而就，光應孔昭。其始定也，夜出九成，不吳不敖，龍變光潤，氣明烟銷，惟鼎鼐之重，作鎮神臯。數極九變，彖該六爻，屹然中峙，增崇廟朝。曰蒼曰彤，以奠齊、楚之域；曰晶曰寶，以奠秦、趙之郊。有位東南，有位西南者；有位東北，有位西北者。分方命祭，罔或不調。宜乎卜世卜年，過於周歷。永保茲器，與天無極。至其內朝則祥曦、延和，清穆顧問，親臣侍列，禁衞彌慶。治朝則紫宸、垂拱，丹青有煥，一日萬機，此焉聽斷。厥或進拜將相，號令華夷。爰即文德，播告惟宜。燕樂羣臣，詳延多士。乃御集英，以時蕆事。又有龍圖、天章，寶文、顯謨，以洎徽猷，五閣渠渠，奉祖宗之彝訓，示子孫之楷模。言追盤誥，道契圖書。繄祕藏之靡怠，仰聖孝之如初。次則東西分臺，政事所會。始揆而議，則可否有蓍龜之決；既審而行，則出納擅喉舌之寄。于以斡旋鈞軸，輔成至治。其在西樞，掌武之庭，則有將印之重，軍符之嚴。爾乃運籌帷幄之中，折衝樽俎之間。爰戢五兵，坐鎮百蠻。其在翰苑摛文之地，則惟密旨是承，德意是導。爾乃覃恩潤色，追風渾灝。遂繼東里之才，允符內相之號。乃若天子燕息之所也，宣和祕殿，翬飛跂翼。憲睿
思之始謀，因紹聖之故跡。凝芳瓊蘭，重熙環碧。輪焉奐焉，光動兩側。聽政之暇，來遊來息，搜古制於鼎彝，縱多能於翰墨。致一凝神，優入聖域。爰命邇臣，於焉寓直。罄啟沃之丹誠，庶密效乎裨益。申紹紀元，昭示萬億。視彼元狩、元鼎，神爵、五鳳之號，詎能專美於史冊？至如后妃親蠶之所也，延福邃深，有嚴金鋪。當春日之載陽，率六宮而與俱。懿箱既飾，柔桑既敷。鞠衣束嚮，三採躊躇。風戾川浴，地溫氣舒。然後龍精報貺，瑞蠒紛如。五色之絲，允侔乎東海；八蠶之綿，倍富於吳都。爰獻天子，祭服所須。由此率先天下，則無斁之化，斯並美於關睢。以至掖門曲榭之奧，周廬徼道之肅，長廊廣廡之連延，珍臺閑館之重複。倬然在列，璇題輝映。雖使廣延墨客，眾集畫史，曷足以紀茲區宇之盛！』先生聞而稱贊曰：『汴都之美，其若是乎！抑何修何飾而臻此乎？』公子曰：『主上以神明資財，受天眷命，為天下君。其所以圖回宰制，獨運蠖濩之中者，愚不得而測也。切仰廟堂之所先務者，任賢使能而已。試為子陳之。若夫十室之邑，必有忠信，天下至廣，豈曰乏才？觀夫燕、趙、汝、潁之奇，勾吳、于越之秀，兩蜀文雅，三齊質厚，以至關東舊相之家，山西名將之冑，感會風雲，雜然入彀。矧茲神聖之都，是為英俊之躔。元精於此回復，間氣於此蜿蜒。以言乎儒風，則長者之稱，自漢而著。以言乎世族，則文士之盛，自晉而傳。隱逸有夷門之操，文章出濉渙之間。帝賚嶽降，運符半千。商弼周翰，接武差肩。陋七相、五公之紱冕，邁杜陵、韋曲之衣冠。譬猶俶儻權奇，素多於冀野。璵璠結綠，
自富於荊山。上乃以道觀能，兼收並取。明明在公，濟濟列布。同寅協恭，相與修輔。故得朝廷清明，紀綱振舉。威武紛紜，聲教布濩。東漸鴨綠，南洎銅柱，深極沙漠，遠踰羌虜。陸讋水懷，奔走來慕。雕題、交趾，左衽辮髮之俗，願襲於華風；金革玉璞，犀株象齒之貢，願獻于御府。于斯時也，治定而五禮具焉。則採周官之儀物，稽曲臺之典故。考吉禮、嘉禮之義，正昏禮、冠禮之序。車輿旂常，衣冠服制，職在太常，各有攸敍。功成而六樂舉焉，則詔后夔辨舞行，命伶倫定律呂。法太始五運之先，諧中正五均之度。笙鏞鞉磬，琴瑟柷敔，職在大晟，各有攸部。眾制備，羣音叶，天地應，神人悅。修貢效珍，應圖合牒。上則膏露降，德星明，祥風至，甘雨零；下則嘉禾興，朱草生，醴泉流，濁河清。一角五趾之獸，為時而出；殊本連理之木，感氣而榮。嘉林六目之龜，來游於沼；芝田千歲之鶴，下集于庭。期應召至，不可殫形。是宜祭泰山，躡梁甫，泥金檢玉，誕揚丕矩。奏功皇天，祭三咸五。上猶謙挹而未俞也。於是親事法官之中，齊心大庭之館，思所以持盈守成，垂萬世之彝憲。躬執道樞，卓然獨斷。仰以順天時，俯以從人願。規模則惟寧人之指是循，政事則惟元豐所行是纘。其在官也，絕僥倖之路，汰冗濫之員。奉詔者戒於倚法，治民者戒於為奸。其在士也，納讜言於羣試，復科舉於四遠。保桑梓者，遂孝養之心；在流寓者，獲遊學之便。其在民也，除苛濫之科，蠲不急之務。農人服田以効力穡之勤，父老扶杖以聽詔書之布。將使四海之內，反朴還淳，背偽棄末，皡皡乎太古之風，各安
居而樂業。』先生聞之，歎美不暇，乃謂公子曰：『今日治效如此，正臣子歌功頌德之秋也。固惟疎遠之蹤，名不通於朝籍，雖欲抽思騁辭，作為聲詩，少述區區之志，君門九重，難以自達，則乙夜之覽，何敢冀哉？』因擊節而歌曰：『麗哉神聖位九重，仁天普被四海同。曠然丕變還淳風，金革不用囹圄空。千齡亨運今適逢，下七制，卑三宗。微臣鼓腹康衢中，日逐兒童歌帝功！』歌畢，振衣而去。公子遂述其事而理之，以總一賦之義焉。理曰：『赫赫皇宋，乘火德兮。奠都大梁，作泯極兮。一祖六宗，世增飾兮。光明神麗，觀萬國兮。穆穆大君，天所予兮。粵自叢霄，履帝位兮。體道用神，妙莫名兮。立政造事，亶有成兮。金鼎奠邦，神姦讋兮。玉鎮定命，垂奕葉兮。天地並應，符瑞著兮。應圖合牒，千百禩兮。坐以受之，開明堂兮。三靈悅豫，頌聲興兮。元臣碩輔，侍帝旁兮。相與弼亮，守太平兮。運丁壬辰，化道行兮。己酉復元，寶歷昌兮。天子萬年，躬在宥兮。斯民永賴，躋仁壽兮。』」李元叔，名長民。虞山毛晉識。
子／類書／冊府元龜／帝王部　凡一百八十一卷／卷十六　帝王部十六／尊號一(P.179-1)
肅宗至德二年十二月壬申右僕射裴冕與百僚上言曰頃者逆寇亂嘗悖違天紀六位回薄三光失序上皇南廵以避狄群臣東沒而面偽當此時也勇者不及奮智者不及謀則高祖太宗之業將墜於地矣上皇知聖嗣在昌人望大啟乃付陛下以天地之事將復高祖太宗之業告成功於天伏惟陛下至孝恭順格於天地不敢以剪逆夷難之務為上皇憂遂乃赫然龍驤雷動朔野以一旅之眾康天下之迍躬堯
之聦明廣聽天下率禹之勤儉以先兆人孝通德茂格于三極故蠻夷君長來庭于要荒之外五玉寳龜納錫于旌門之內其行如雲其植如山莫不裂眥致命開懷飲鏃死而後已實乃甘心是以猰狗噬脛而遇毒奔鯨觸綸而皆斃大風一鼓而沴氣廓清斯實再造生人之極也陛下以上皇未至延俟鑾輿清宮待幸守而不失今上皇戾止昭德報功廣聖人崇本之義徵王者未舉之禮百神奉職親受寳符過堯邁舜以慶天下以陛下有光上皇之德經天下之文定禍亂之武窮不測之聖通神明之孝故命陛下曰光天文武大聖孝感皇帝皆象德景行自然之符陛下尚執謙冲遷延若未當者今群臣咸服睿謀肅將天下猶各有茅土銘勳景鍾陛下盛德大業終古獨立不速即徽號以蔚皇圖臣恐天地神祗勤勞仰止臣謹與太嘗禮官等僉擇請以來歲正月五日上尊號伏惟陛下膺天地之誠恭上皇之命遂群臣之請滿百靈之心延光無窮天下幸甚詔曰朕以眇躬敬承明命兩遭狂胡擾亂宗社不寧稟上皇至聖之謀當仗鉞秉旌之任大師一振殘孽無遺上皇厭彼代紛棄茲人事萬邦之重俾付朕躬傳授寳符乃加徽號
朕再三固讓實增黽勉恭膺典冊感慶良深覽卿等來章倍加祗懼依卿等所請三年正月戊寅太上皇御宣政殿授帝傳國寳符及受命寳符冊帝尊號曰光天文武大聖孝感皇帝上言曰陛下顧天位之累己推以付臣臣又畏天命以固辭期不奉詔未蒙詔許以辱四海而今加之徽號錫以洪名既受寳符又傳神器是重臣以不德私臣以殊寵豈天地之容乎神人之望乎臣聞禮有嘗尊器不可假名無虗立義然後行頃以寇逆憑陵京闕失守撫軍監國事在一時正位居中尊無二上至於光天之業允文允武聖繇天作孝以感通臣何有焉此皆陛下之能事也曲成之惠在慈愛而愈深至公之道將詢謀而未叶伏望寢以嚴命俯遂勤誠臣之下情不勝至願太上皇誥曰昊穹垂裕宗社發祥爾往在髫年素彰岐嶷泊乎問寢日增孝敬吾久勤庶務嘗奉至真特好清虗尋將付託爾以華戎銳士掃定神州功乃格天德惟邁古是用受茲國寳加以大號典章斯集喜慰盈懷實謂道映前王何必志在讓禮克光丕業以副至公即斷來表帝再讓不允又以大聖二字非所當之言曰帝王者天所命也稱號者人所奉也惟有德克躋
大寳惟至聖以享鴻休於是乎人神形容其美行歌咏之不足或為之名焉伏惟陛下乾坤覆載河海潤澤道達生靈惠懷蠻貊尊九廟以崇孝謁五陵以奉先禮二郊以嚴禋祠九宮以致敬刻石北京以揚祖烈泥金東嶽以告成功自三五以還歷選列辟聦明文武齊聖廣淵丕懿純殷孰與比議卓哉煌煌真聖人之表也夫天地至大不能定愆伏之序日月運行不能正薄蝕之變自狂孽開釁俶擾天紀與時消息為人請命舞干羽而氛祲永清垂衣裳而衽席無改納萬姓於仁壽之域朝百神於清穆之上窅然姑射之山思訪襄城之野斯又臣言之不及稽古所未聞羲軒唐虞何足以云今方推而不居為而不有付臣以宗廟重器錫臣以后王徽章何以克堪辭不獲命臣自奉明誥夙夜於邑以為名不可假尊不可踰敬承嚴旨得為孝乎至於所託者深所荷者大不敢悉拒以違天衷而大聖二字得之不易求諸故實布在冊書伏望陛下顧茲當仁期以制義今王公侯伯卿士兆人詢謀僉同稽首闕下臣敢因眾人之議成小子之志上尊號於陛下曰太上至道聖皇天帝即命有司擇日奉行冊禮其錫臣帝號大聖二字伏願許
停如臣言可以簡當所希採納如臣誠不足動天伏當待罪將以明授受之道辨上下之分不勝臣子下情懇願之極伏惟陛下俯垂允許以副四海之望表上不允又表曰陛下以宗社再安天下交泰付臣以神器授臣以寳符加臣以寵章錫臣以徽號君親之義惠下之道已彰臣子之心奉上之禮未足臣所以與王公卿士百辟兆人思垂裕後昆乃悉數前美仰陛下之行者眾星之拱北辰悅陛下之澤者百川之赴東海繇是累上尊號敢冒宸威陛下以無為之心不宰萬物抑而未允至於再三群情顒顒罔知所措一昨辛卯賜誥命曰頻覽章表懇至難違爾寳命惟新洪名允集用加大聖之字克副昊天之心若成命無渝萬國同歡於翊戴儻固辭不已吾亦未膺乎典冊今不許撝謙令斷來表進迫嚴旨何以克堪退荷殊私無任隕越小子伏受命矣伏惟陛下允臣所請則自下上上日月之光昭從上下下雨露之恩廣臣已詢諸龜筮備其禮物請以來月乙巳奉上冊禮聖恩招納即日付外施行不勝懇願之至誥曰汝孝以奉親明以御宇上從君父之命下順黎元之欲既弘茂實爰副崇名千古攸高百王是式循環章奏喜慰
可知予志每集虗心嘗遺炤方契真宗之旨豈云稱號之榮汝就養無違歸尊有裕載獻從龜之吉復當乙巳之辰已備典章當依來請是月乙巳於興慶殿冊太上皇尊號曰太上至道聖皇天帝
子／類書／冊府元龜／帝王部　凡一百八十一卷／卷四十　帝王部四十／文學(P.443-1)
文帝年八歲能屬文有逸才遂愽貫古今經傳諸子百家之書初為魏公太子時聞鍾繇有玉玦欲得之而難密使臨菑侯轉因人說之繇即送之與繇書曰夫玉以比德君子見美詩人晉之垂棘魯之璵璠宋之結綠楚之和璞價越萬金貴重都城有稱疇昔流聲將來是以垂棘出晉虞虢雙擒和璧入秦相如抗節竊見玉書稱美玉白若截肪黑譬純漆赤擬鷄冠黃侔蒸栗側聞斯語未覩其狀雖德非君子義無詩人高山景行私所仰慕然四寳邈焉以遠秦漢未聞
有良匹是以求之曠年未遇厥真私願不果饑渴未副近見南陽宗惠叔稱君侯昔有美玦聞之驚喜笑與抃俱當自白書恐傳言未審是以令舍弟子建因荀仲茂轉言鄙旨乃不忽遺厚見周稱鄴騎既到寳玦初至捧跪發匣爛然滿目猥以蒙鄙之姿得觀希世之寳不煩一介之使不損連城之價既有秦昭章臺之觀而無藺生詭奪之誑嘉貺益腆敢不欽承後繇為相國以五熟釜鼎範因太子鑄之釜成太子與繇書曰昔有黃之三鼎周之九鼎咸以一體使調一味豈若斯釜五味時芳葢鼎之烹飪以享上帝以養聖賢昭德祈福莫斯之美故非大人莫之能造故非斯器莫宜盛德今之嘉釜有逾茲美夫周之尸臣宋之考父衛之孔悝晉之魏顆彼四臣者並以功德勒名鍾鼎今執事寅亮大魏以隆聖化堂堂之德於斯為盛誠太嘗之所宜銘彛器之所宜勒故作斯銘勤之釜口庶可贊揚洪美垂之不朽銘曰於赫有魏作漢藩輔厥相惟鍾實幹心膂靖恭夙夜匪遑安處百寮師師楷茲度矩又常與元城令吳質書曰季重無恙途路雖局官守有限願言之懷良不可任足下所治僻左書問致簡益用增勞每念昔日南皮之遊誠
不可忘既妙思六經逍遙百氏彈棊間設終以愽奕高談娛心哀箏順耳馳騖北塲旅食南舘浮甘瓜於清泉沉朱李於寒水皦日既歿繼以朗月同乘並載以遊後園輿輪徐動賓從無聲清風夜起悲笳微吟樂往哀來凄然傷懷余顧而言茲樂難嘗足下之徒咸以為然今果分別各在一方元瑜長逝化為異物每以念至何時可言方今蕤賓紀辰景風扇物天氣和暖眾果具繁時駕而游北遵河曲從者鳴笳以啟路文學託乘於後車節同時異物是人非我勞如何今遣騎到鄴故使枉道相過行矣自愛二十三年太子又與質書曰歲月易得別來行復四年三年不見東山猶歎其遠況乃過之思何可及雖書疏往反未足解其勞結昔年疾疫親故多罹其災徐陳應劉一時俱逝痛何可言邪昔日游處行則連輿止則接席何嘗須臾相失每至觴酌流行絲竹並奏酒酣耳熱仰而賦詩當此之時忽然不自知樂也謂百年已分長共相保何圖數年之間零落略盡言之傷心頃選其遺文都為一集觀其姓名已為鬼錄追思昔游嘗在心目而此諸子化為糞壤可復道哉觀古今文人類不護細行鮮以名節自立而偉長獨懷文抱質恬
淡寡欲有箕山之志可謂彬彬君子矣著中論二十餘篇成一家之業辭義典雅足傳於後此子為不朽矣德璉嘗斐然有述作意才學足以著書美志不遂良可痛惜間歷觀諸子之文對之抆淚既痛逝者行自念也孔彰章表殊健微為繁富公幹有逸氣但未遒耳至其五言詩妙絕當時元瑜書記翩翩致足樂也仲宣獨自善於辭賦惜其體弱不足起其文至於所善古人無以遠過也昔伯牙絕絃于鍾期仲尼覆醢於子路愍知音之難遇傷門人之莫逮也諸子但為未及古人亦自一時之雋也今之存者已不逮矣後生可畏來者難誣恐吾與足下不及見也行年已長大所懷萬端時有所慮至乃通夕不瞑何時復類昔日以成老翁但未白頭耳光武言年已三十在軍十年所更非一吾德雖不及年與之齊以犬羊之質服虎豹之文無眾星之明假日月之光動見瞻仰何時易邪恐永不復得為昔日游也少壯真當弩力年一過往何可攀援古人思秉燭夜游良有以也頃何以自娛頗復有所造述不東望於邑裁書敘心建安末疫癘大起時人雕傷太子感歎與所素敬者大理王朗書曰生有七尺之形死為一棺之土唯立德揚
名可以不朽其次莫如著篇籍疫癘数起土人雕傷余獨何人能全其壽故論撰所著典論詩賦葢百餘篇又使諸儒撰集經傳隨類相從凡千餘篇號曰皇覽黃初六年帝行幸廣陵故城臨江觀兵於馬上為詩帝天資文藻下筆成章愽聞廣識才藝兼該帝自敘曰余唯喜彈棊略盡其妙少為之賦上雅好詩書文籍雖在軍旅手不釋卷每每定省從容嘗言人少好學則思專長則善忘長大而能勤學者唯吾與袁伯業耳余是以少誦詩論及長而備歷五經四部史漢諸子百家之言靡不畢覽嘗嘉漢文帝之為君寬仁玄默務欲以德化民有賢聖之風時文學諸儒或以為孝文雖賢其於聰明通達國體不如賈誼帝繇是著太宗論曰昔有苗不賓重華舞以干戚尉佗稱帝孝文撫以恩德吳王不朝錫之几杖以撫其意而天下賴安乃弘三章之教愷悌之化欲使曩時累息之民得濶步高談無危懼之心若賈誼之才敏籌畫國政持賢臣之器管晏之姿豈若孝文大人之量哉三年之中以孫權不復班太宗論於天下示不願征伐也他日又從容言曰顧我亦有所不取於漢文帝者三殺薄昭幸鄧通慎夫人衣不曳地集上書囊為
帳帷以為漢文儉而無法舅后之家但當養育以恩而不當假借以權既觸罪法又不得不害矣其欲秉持中道以為帝王儀表者如是明帝大和四年詔太傅三公以帝典論刻石立於廟門之外魏初人疑無火浣布文帝以為火性酷烈無含生之氣著之典論明其不然之事絕智者之聽及明帝立詔三公曰先帝昔著典論不朽之格言其刊石於廟門之外及大學與石經並以永示來世景初三年西域使至而獻火浣布焉於是刊滅此論天下笑之帝又作陌上桑詞燕歌行善哉行折楊柳行煌煌京雒行明帝作苦寒行善哉行步出夏門行擢歌行
子／類書／冊府元龜／閏位部　凡三十七卷／卷二百五　閏位部二十四／廵幸(P.2460-1)
十一月辛巳朔上駐蹕魏縣從官自丞相而下竝詣行宮起居留都文武百官及諸道節度使防禦使刺史諸藩府留後各奉表起居壬午帝以邊事稍息宣命還京師車駕發自行闕夕次洹水縣癸未內黃縣甲申至黎陽縣乙酉命從官丞相而下宴于行次丁亥次衞州戊子晨次新卿夕止獲嘉己丑次武陟庚寅次温縣辛卯次孟州留都文武官左僕射楊涉洎孟州守李周彛等皆匍匐東郊迎拜其文武官竝令先還壬辰詰旦離孟州晚至都六軍以天兵御仗分列前導煌煌焉濟濟焉昔所未覩也都人士女洎耆老等歡噪吀咟太祖御五鳳樓受百辟稱賀畢還宮
子／類書／冊府元龜／總錄部　凡二百五卷／卷七百七十　總錄部二十／自述二(P.9144-1)
冊府元龜
廵按福建監察御史臣李嗣京　訂正
新建縣舉人臣戴國士　叅閱
知建陽縣事臣黃國琦　較釋
總錄部二十
自述第二
後漢蔡邕字伯喈閒居翫古不交當世感東方客難及楊雄班固崔駰之徒設疑以自通楊雄作觧嘲班固作答賓戲崔駰作達旨乃斟酌羣言韙其是而矯其非韙亦是也作釋誨以戒厲云爾有務世公子誨於華顛胡老華顛謂白首也胡老元老之稱曰盖聞聖人之大寶曰位故以仁守位以財聚人然則有位斯貴有財斯富行義達道士之司也故伊摯有負鼎之衒仲尼設執鞭之言摯伊尹名也負鼎俎以滋味說湯致於王道論語孔子曰富而可求雖執鞭之士吾亦為之甯子有清商之歌百里有豢牛之事甯戚欲于齊桓公竆困無以自達於是為商旅將車以適於齊暮宿於郭門飰牛車下望見桓公乃擊牛角而商歌桓公聞之曰異哉歌者非甞人也命後車載之百里奚自鬻於秦衣褐食牛朞年而後穆公知之舉之牛口之下豢飬也夫如是則聖哲之通趣古人之明志也夫子生清穆之世稟醇和之靈覃思典籍韞櫝六經安貧樂賤與世無營沈精重淵抗志高冥包括無外綜拆無形其已久矣曾不能拔萃出羣
楊芳飛文登天庭序彛倫掃六合之穢慝清宇宙之埃塵連光芒於白日属炎氣於景雲時逝歲暮默而無聞小子惑焉是以有云方今聖上寬明輔弼賢知崇英逸偉不墜於地德弘者建宰相而裂土才羨者荷榮祿而蒙賜羨本或作美盍亦回塗要至俛仰取容回曲也言履直道則不能有所至也輯當世之利定不拔之功榮家宗於此時遺不滅之令蹤遺猶留也夫獨未之思邪何為守彼而不通此彼謂貧賤此謂榮祿胡老慠然而笑曰若公子所謂覩曖昧之利而忘昭晢之害專必成之功而忽蹉跌之敗者已公子謖爾歛袂而興曰胡為其然也謖然翕歛之貌胡老曰居吾將釋汝居猶坐也釋觧也昔自太極君臣始基太極天地之始也有羲皇之洪寧唐虞之至時洪大也三代之隆亦有緝熙五伯扶微勤而撫之於斯已降天綱縱人袪㢮王塗壞太極陁賈逵注國語曰小崩曰陁君臣土分上下瓦觧於是智者騁詐辦者馳說武夫奮畧戰士講銳講習也電駭風馳霧散雲披變詐乖詭以合時宜或畫一策而綰萬金或談崇朝而錫瑞珪戰國策曰秦昭王見頊弱曰韓天下之咽喉也魏天下之胷臆也王資臣萬金而游之天下可圖也秦王曰善乃資萬金使東游韓魏入其將相比游燕趙而殺李牧齊王入朝四國畢從頊子說之也史記曰虞卿說趙孝成王一見賜黃金百鎰再見賜白璧一雙連衡者六印磊落合從者駢組流離連衡
謂張儀合從謂蘇秦竝佩六國印駢竝也流離光彩也隆貴翕習積富無崖據巧蹈機以忘其危夫華離蔕而萎條去幹而枯女冶容而淫士背道而辜人毀其滿神疾其邪利端始萌害漸亦牙速速方轂夭夭是加詩小雅曰速速方糓天天是椓速速陋也糓祿也言鄙陋小人將貴而得祿也天殺也椓破之也此作轂者盖謂小人乘寵方轂而行也欲豐其屋乃蔀其家易豐卦上六曰豊其屋蔀其家蔀覆也屋厚覆陰之甚也是故天地否閉聖哲潛形易文言曰天地閉賢人隱石門守晨沮溺耦耕論語曰子路宿於石門晨門曰奚自子路曰自孔氏鄭玄注云石門魯城外門也晨門主晨夜開閉者又曰長沮桀溺耦而耕竝隱遁之人也顏歜抱璞蘧瑗保生戰國策齊宣王謂顏歜曰願先生與寡人遊歜辭曰玉生於山制則毀焉非不寶也然太璞不完士生鄙野選而祿焉非不貴也不形神不全歜願得脫食以當肉安步以當車無罪以當貴清靜以自娛知足矣歸反於璞則終身不辱論語曰蘧伯玉邦有道則仕邦無道則可卷而懷之此為保其身也齊人歸樂孔子斯征雍渠驂乘遊而遺輕論語曰齊人饋女樂季桓子受之三日不朝孔子行史記曰衞靈公與夫人明車宦者雍渠驂乘孔子曰吾未見好德如好色者也於是醜之去衞適曹遺輕謂若棄輕細之物而去言惡之甚也夫豈慠主而背國乎道不可以傾也且我聞之曰南風至則黃鐘應融風動而魚上氷蕤賓統則微陰萌蒹葭蒼而白露凝月令仲冬律中黃鐘融風艮之風也月令孟春東風觧凍魚上氷又仲夏之月律中蕤賓微陰謂一陰爻生也詩秦風曰蒹葭蒼蒼白露為霜爾雅曰蒹兼也葭蘆也寒暑相推陰陽代興運極則化理亂相承今大漢紹陶唐之鴻烈盪四海之殘災隆隱天之
高折絙地之基絙與亘同皇道惟融帝猷顯丕泯泯庶類含甘吮滋泯泯齊貌撿六合之羣品濟之乎雍熙羣僚恭己於職司聖主垂拱乎兩楹君臣穆穆守之以平濟濟多士端委縉綎端委禮衣也左傳曰太伯端委以持周禮說文曰縉赤白色也綎系綬也鴻漸盈階振鷺充庭易曰鴻漸于陸喻君子仕進於朝詩曰振振鷺喻潔白之士羣集君之朝也譬猶鍾山之玉泗濱之石累珪璧不為之盈採浮磬不為之索山海經曰黃帝取玉山之玉策投之鍾山之陽尚書曰泗濱浮磬注云水中見石可以為磬言鍾山多玉泗水多石喻漢多賢大也曩者洪源辟而四隩集武功定而干戈戢獫狁攘而吉甫宴城濮捷而晉凱入辟開也謂禹理洪水而開導之尚書曰四隩既宅隩居也武功定謂武王伐紂詩周頌曰載戢干戈詩小雅曰薄伐獫狁至于太原吉甫燕喜既多受祉鄭玄注曰吉甫既我獫狁而歸天子以燕禮樂之也左傳晉與楚戰於城濮師敗績故晉凱樂而歸故當其有事也則簑笠竝載擐甲揚鋒不給於務簑音素和切詩小雅曰荷簑荷笠毛萇注云荷揭也簑所以備雨笠所以禦暑擐貲也當其無事也則舒紳緩佩鳴玉以步綽有餘裕夫世臣門子暬御之族詩小雅曰曾我暬御注云暬御侍御也天隆其祐主豊其祿抱膺從容爵位自從攝須理髯餘官委貴其取進也順傾轉圓不足以喻其便逡巡放屣不足以况其易夫有逸羣之才人人有優贍之智童子不問疑於老成瞳矇不稽謀於先生心恬澹於守高意無為於持盈老子曰持而盈之不如其已注云持滿則傾不
如止也粲乎煌煌莫非華榮明哲泊焉不失所寧泊猶靜也狂淫振蕩乃亂其情貪夫殉財夸者死權賈誼鵬鳥賦之文也言夸華者必死於權勢也瞻仰此事體躁心煩闇謙盈之效迷損益之数易曰天道虧盈而益謙又曰損益盈虗與時偕行注云自然之質各定其分短者不為不足長者不為有餘損益將何加焉騁駑駘於修路慕騏驥而增驅卑俯乎外戚之門乞助乎近貴之譽榮顯未副從而顛踣踣恊韻音赴下獲熏胥之辜高受滅家之誅班固書曰史遷熏胥以刑音義云謂相熏蒸得罪也誅叶韻音丁注切前車已覆襲軌而騖曾不鑒禍以知畏懼予惟悼哉害其若是害何也天高地厚跼而蹐之詩小雅曰謂天盖高不敢不跼謂地盖厚不敢不蹐怨豈在明患生不思戰戰兢兢必慎厥尤且用之則行聖訓也舍之則藏至順也論語孔子曰用則行舍則藏故言聖訓也夫九河盈溢非一堤所防九河謂河水分為九道爾雅曰徒駭太史馬頦覆鬴胡蘇簡潔鉤般鬲津是謂九河也帶甲百萬非一勇所抗今子責匹夫以清宇宙庸可以水旱而累堯湯乎懼煙炎之毀熸何光芒之敢楊哉煙炎火之微細者言甞懼細微以致毀滅杜預注左傳曰吳楚之間謂火滅為熸音子廉切炎音焰且夫地將震而樞星直井無景則日陰食晏子見伯甞騫問曰昔吾見維星絕樞星散地其動乎見晏子春秋陰食謂不顯食也凡日陰食則井無影也元首寬則望舒朓侯王肅則月側匿望舒月也尚書大傳曰晦而月見西方謂之朓朔而日見東方謂之側匿側匿則侯王肅朓則侯王舒注肅急也舒緩也是以君子推微
達著尋端見緒履霜知氷踐露知暑時行則行時止則止消息盈沖取諸天紀易坤文言曰履霜堅氷至艮卦曰時行則行時止則止豊卦曰天地盈虗與時消息利用遭泰可與處否樂天知命持神任己羣車方奔乎險路安能與之齊軌思危難而自豫故在賤而不耻方將騁馳乎典籍之崇塗休息乎仁義之淵藪槃旋乎周孔之庭宇揖儒墨而與為友舒之足以光四表收之則莫能知其所有若乃丁千載之運應神靈之符闓閶闔乘天衢擁華盖而奉皇樞納玄策於聖德宣太平於中區計合謀從己之圖也勳績不立予之辜也龜鳳山翳霧露不除踊躍草萊祗見其愚不知我者將謂之迂龜鳳喻賢人露霧喻昏闇也迂回也脩業思真棄此焉如靜以俟命不斁不渝斁厭也渝變也百歲之後歸乎其居詩晉風也毛萇注云居墳墓也幸其獲稱天所誘也謂小人妄得稱舉者天之所誘後必遇害也罕漫而已非己咎也罕漫猶無所知聞也非君子之咎也昔伯翳綜聲於鳥語葛盧辯音於鳴牛董父受氏於豢龍奚仲供德於衡輈伯翳即秦之先伯益也能與鳥語葛盧東夷介國之君也介葛盧聘於魯聞牛鳴曰是生三犧皆用之矣問之如其言晉太史蔡墨曰昔有董父實甚好龍能求嗜欲以飲食之以服事帝舜帝賜姓曰董氏豢龍奚仲薛之祖也世本曰奚仲作車衡軛也輈轅也倕氏興政於巧工造父登御於驊騮非子享土於善圉狼瞫取右於禽囚倕舜之巧人也見尚書造父者秦之先也
為周穆王御驊騮騄耳之乘非子亦秦之先善養馬周孝王使主馬於汧渭之間馬大蕃息分土為附庸邑之於秦竝見史記圉飬馬人也見周禮左傳曰戰於晉襄公縛秦囚使萊駒以戈斬之囚呼萊駒失戈狼瞫取戈斬之遂以為車右弓父畢精於筋骨佽飛明勇於赴流壽王創基於格五東方要幸於談優弓父弓工也闕子曰宋景公使弓上為弓九年來見公公曰為弓亦遲矣對曰臣精盡於弓矣獻弓而歸三日而死公張弓東向而射矢踰西霜之山集彭城之東其餘力逸勁飲羽於石梁呂氏春秋曰荊人佽飛入江斬蛟前書武帝時吾丘壽王字子戇以善格五待制格當今之也東方朔以善談笑俳優得幸班固曰朔應諧似優上官效力於執盖弘羊據相於運籌僕不能參跡於若人故抱璞而優游上官桀武帝時為期門郎從上甘泉大風車不得行觧盖授桀雖風盖甞属車桑弘羊洛陽賈人也以能心計為侍中於是公子仰首降階忸怩而避忸怩心在胡老乃楊衡含笑援琴而歌衡眉目之間也歌曰練余心兮浸太清滌穢濁兮存正靈和液暢兮神氣寧情志泊兮心亭亭嗜欲息兮無繇生踔宇宙而遺俗兮眇翩翩而獨征太清謂天也和液謂和氣雲液也亭亭孤峻之貌踔猶越也音丑教切
叢書／武英殿聚珍版叢書／寶真齋法書贊／卷一／歴代帝王帖／仁宗皇帝濃風二字御書(P.11-2)..[清乾隆敕刻武英殿聚珍本]
仁宗皇帝濃風二字御書楷書兩紙濃字比風字差小
濃風
右仁宗皇帝資善堂御書濃風字眞蹟一卷天禧末帝在資善聖質夙成掞藻摛華時寓翰墨翰林學士
臣錢惟演以左戚進因得而藏上具錢氏三印及末縫半印臣嘉定戊寅三月假守檇李有錢氏孫澥持以求售敬贖而取之
贊曰維聖肆筆根于天神蹤合作皆自然勁腴華實無一偏春秋雖富力已全天禧資善環綺園隻字落紙時爭傳煌煌翰墨二百年傳家曾是金鑾仙渡江文獻仍中原繄臣何人望奎躔欲知付受須瞻前印以忠孝錢家錢
叢書／武英殿聚珍版叢書／寶真齋法書贊／卷三／歴代帝王帖／光宗皇帝夏竦雙頭牡丹賦御書(P.18-1)..[清乾隆敕刻武英殿聚珍本]
光宗皇帝夏竦雙頭牡丹賦御書楷書二十二行
雙頭牡丹賦
維五行之嘉秀鍾百卉以流形伊牡丹之淑豔實造化之鴻英雜五色以交麗間千葉以敷榮結紫心而函實散黃蘂以傳馨幹扶疎而四擢枝綽約以相承久潛芳于藥錄肆闕載于幽經首春華而擅美冠花品以騰名何分叢于帝圃遂得地于殊庭蔭琪株之璀璨藉瑤草之葱青潤五雲之滋液對六羽之威靈吐雙葩而並發效神貺以潛呈紅粉敷而接萼翠香裊以聯莖較穠纖而不異等高下以無傾若霞裳之對舉類鳳羽之偕升表兩宮之睿聖共一德以隆興實詒謀之燕翼固道蔭
之彰明願書芳于信史永傳美于千齡
右光宗温文皇帝御書夏竦雙頭牡丹賦眞蹟一卷臣嘗逮事紹熙聞之長老言癸丑之春三月金輿黄繖聯幸天籞于時五殿均驩層闈曼祉重暉逮于四世累洽同乎萬方一豫一游載色載笑綵衣龍衮輝動玉巵傳聞是日聚景上池以雙頭瑞牡丹進上捧觴再拜上千萬歲壽三宮歡愉俯為一釂孝治光華之盛冠軼史牒民到于今稱之臣以嘉泰壬戌冬再入都偶閱帖于奉寧節度臣李孝友家恭睹是賦問
知源委蓋當時因有斯瑞肆筆擇前代之作而有是書拜手敬觀求而襲藏以侈下國賦幷題凡二百二十一字
贊曰聖孝動天瑞則應之帝開紹熙天實命之三宮燕娛愛且敬之禁禦翠華時聯幸之萬葩其春綵服映之玉色怡愉霞巵醟之豈樂行都民物盛之乾坤同歡康衢咏之於牣靈沼魚鳥泳之天光下臨邦家慶之煌煌牡丹奇產並之帝王稱觴親捧迎之巍巍太皇萬壽稱之一德隆興聖益聖之維太平臣嘗比
興之國英竦名夏則姓之穠纖艷殊美則評之仁皇之祥今亦訂之堯父舜子本天性之龍樓鷄鳴久温凊之晦明節宣臣或諍之瑜瑕未昭事則鏡之宸毫所傳神具聽之後三十年臣則勝之金匱名山尚克證之
叢書／武英殿聚珍版叢書／寶真齋法書贊／卷四／晉名人眞蹟／王獻之洛神賦帖(P.1-1)..[清乾隆敕刻武英殿聚珍本]
寳眞齋法書贊卷四
宋　　　岳　　　珂　　　撰
晉名人眞蹟
王獻之洛神賦帖小楷九行
嬉左倚采旄右蔭桂旗攘皓腕于神滸兮採湍瀨之玄芝余情悅其淑美兮心振蕩而不怡無良媒以接歡兮託微波以通辭願誠素之先達兮解玉珮以要之嗟佳人之信修兮羌習禮而明詩抗瓊珶以和予兮指潛淵而為期執拳拳之款實兮懼斯靈之我欺感交甫之棄
言悵猶豫而狐疑收和顔以靜志兮申禮防以自持于是洛靈感焉徙倚彷徨神光離合乍陰乍陽擢輕軀以鸐立若將飛而未翔踐椒塗之郁烈兮步蘅薄而流芳超長吟以慕遠兮【案】珂書體例每帖皆有跋有贊此帖無跋疑係脫去
贊曰慶雲絢彩河漢縈之列星垂天日月明之先民授能維聖成之英英後先疇其勝之有晉大令父而兄之一門擅奇世共稱之小楷之傳抑更精之芝靈葩奇杳莫名之賜書官奴旣凖繩之洛神出藍而復青之閱幾何年劫火經之鬼神護持莫憑陵之煌煌
炎圖帝中興之嚴除淸廂又南榮之翰權墨衡千古程之神鑒睿藻二難幷之一眞旣藏大訓形之流秘下方萬目驚之或軼而傳式經營之十閱歲華迄克膺之竭槖以醻尚或矜之恍然舊觀緘且縢之有煒廟瑟天球鳴之鄙俚混淆敢曰聲之金籥玉箋謹毖扄之咨爾子孫思拱承之
叢書／武英殿聚珍版叢書／寶真齋法書贊／卷十八／宋名人眞蹟／晁无咎金山詩帖(P.5-1)..[清乾隆敕刻武英殿聚珍本]
晁无咎金山詩帖行書七行
倍□中叔父發運右司□□山次韻高唱□中補之再拜
□□身無用還山計可成煙霞異塵世江海□高情幸□阮咸集恐慙疏受聲淸詩逢□□未覺負平生
右建中靖國太史禮部郞中晁公補之字无咎金山詩帖眞蹟一卷予在潤十年紫金之游屢矣覽唐人之遺跡以及于本朝雲濤月波豪思傑語慨然在目□□公詩什獨未前知嘉定甲申六月□□淮海歸小憩吞海而駛足適自□□所託訪求之士友以尺
函至□□數帖皆凡品惟有此詩東塗西□□淳秀隱然有蘇門四君子□□語殆是自瑞錦窠出後所作竄□□皆彷彿可攷云
贊曰我登吞海而帖適至事雖偶然不啻有意彼江山者秀無古今丘壑市朝則二其心阿大中郞煌煌虎節金閨卷懷亦旣殊轍同此登覽而趣不同雲霄並翔翬翟㝠鴻矢詞胸襟浩蕩萬里比興所存二疏是企淸詩勝景何地無之不縶不維景則我隨征塵障天我亦倦翼遺墨未渝微躬奚息南零之波上派
于湓詩其警予以諗候門
叢書／武英殿聚珍版叢書／文恭集／卷一／賦／正陽門賦(P.1-1)..[清乾隆敕刻武英殿聚珍本]
文恭集卷一
宋　　　胡　　　宿　　　撰
賦
正陽門賦
有宋受命惟皇建國獲九金之神鼎應五精之火德將以定九廟之攸居彌萬世而不易陋洛陽之如堂纔可以備離宮謂函谷之扼關不足以創宸極于是卽房心之廣野據神明之華域得天帝布政之廷命司空度士之職申畫郊圻繕營宮室建萬雉之都城順五土之方
色王畿千里侔日徑之傍開君門九重法天關之上闢粵藝祖之創基逮永熙之御歷戰壘尚多寅車未息方且法神禹之卑宮循姬文之旰食重長府之仍貫惜露臺之勞役惟此應門闕乎盛飾屬三葉之承祧配九皇而比迹受萬玉之會朝覽四海之圖籍老上修懽日際來格風德周乎四面言語重乎九譯天業暉昌國財厚積遹廣先猷乃籲眾力謂皇居之偪下虧萬乘之尊嚴謂寶儉之過中非四方之表則矧帝閽之峩峩圖天象之奕奕一開一闔于以順乎陰陽不壯不麗何以威乎
戎狄于是申嚴戒告條具章程運松石于海岱下杞梓于荊衡瓌材畢至美礎森呈詔將作之利器按堪輿之秘經天老推策石師督繩晝則瞻乎陽景夕則攷之極星雲漢昭囘正瑤光于神縣山河表裏裁寶勢于坤靈築金椎兮堅重置水槷兮端平子來輸力人謀獻能千章兮俱度萬斧兮並興賦東山之悅使造靈臺之樂成□庶物而首出恍緣雲而上征覆壓九軌森倚萬楹冠廣內以凝宇標正陽而定名寶篆鸞飛耀煌煌之金刻榮簷虬聳壯翼翼之瑤京崒兮天黨屹若神行麗譙橫
互磴道階升雲梁布藻煙瓦搖靑方疏洞開璇題彪列藹若鮮雲蔽嬋娟之素月鏤檻周施彤欄鉤折宛在半空橫連蜷之雌霓俯畢昴之中街聳象魏之雙闕觚稜上拂隱日月之囘環輦道相過瞰煙雲之明滅綴以昆金飾之和璧塗雘澄鮮榮光射激離朱奪其目精計然喪其心畫形半起而還正勢將翔而復抑跂而望之若太陽御六龍升扶桑而耀色迫而察之若威鳯將九雛下丹山而接翼東虬兮西獸交鎮兮左右南箕兮北斗夾照兮前後赫赬壤以周布岌飛廊而卻走刻雕辰象
按宣夜之渾儀圖狀神靈選尚方之畫手偓佺飛步來曝于南榮曼倩凝睛下窺于朱牖瑰譎萬態于何不有雄昈兮赫侈磅礴兮穹崇彈壓兮萬㝢冠映兮九宮如衣服之有冕譬鱗介之宗龍配天之業兮巍巍而蕩蕩【案】此下似脫一句鬱鬱而葱葱俯太行兮卻倚瞰洪河兮注東漢圖五嶽之形儼存于宇下周制九丘之地悉布于檻中是知帝者之有為也闡元極稽邃古述作表聖明之功擬議成變化之序宅中肯構法太紫之圓方大壯取模用高曾之規矩故能御六辯總羣綱安天下于置器
尊人主以如堂鼓協氣而中出導靈風而遠翔納物于崇丘之富躋民于壽域之康樹闕中天闡三正之敎法建瓴高屋制萬國之侯王若乃分至御辰淸寜貺吉攷太史之宏議酌觀臺之故實命保章之職仰以占乎五雲詔師摰之官中以吹乎六律此所以察羲易之時變助箕疇之陰𨽥又若禮罷神壇詔囘天蹕御百常之豐樓端九章之華黻肆赭案兮橫霞植靈芝兮翳日俯輪奐之神構耀顒印之聖質樹孑孑之雞竿降洋洋之龍綍法眚赦于帝媯效祝飛于天乙感人之樂怳發于鈞
霄呼歲之聲喧踰于少室茲又恢一代之典禮俾百王而祖述大哉三光之所照九賦之所均有宮室以安體有衣冠而正身穆穆中夏眈眈紫宸功崇則業大德盛則禮尊斯干詠于周家落成百堵建章營于漢代麗極千門況乃業包海岳道格乾坤踰蒼姬之拓統超金卯之集勳撫和曠俗惠養齊民秋毫皆出帝力率土莫非王臣靈臺偃師靡務先王之武闔廬蔽雨施及吾儕之人故得中外畢力大小懷欣胥靡之工驩趨乎版築斵墁之匠投衒其風斤役不愆素事俱中倫彼土階載乎
往牒茅殿標乎舊文或出墨家之瑣瑣或主玉帶之云云【案】或主原本作或生就文義當是主字玉帶之云云謂漢武帝時公玉帶所上黃帝明堂圖今改正繩以大中之法度彼又齷齪而奚足論若乃攷乎默定之理剽諸故老之聞正者所以建萬事之紀陽者所以為眾陰之君鎮天安之路寢壯帝宅之威神豈人謀之經始亦天意之冥存蓋以恢久大之德業崇燕謀于子孫利正元亨四德扶于君位謳歌獄訟萬年繫于天閽下臣委質盛期棲蹤禁陌睇閶闔之華峻于靑冥而烜赫惕位貌之喧卑悵威顏之疎隔禁門引籍非如司馬之
朝臣行在獻文復愧甘泉之賦客乃作系曰煌煌特闈明明哲后樹華構兮無疆建豐規兮可久拂倚杵之寥廓鎮方輿之博厚拓基鞏固將金狄以同堅卜世脩長配神樞而不朽者也
叢書／武英殿聚珍版叢書／文恭集／卷六／五言排律２／吳興秋晚郡齋長句(P.5-2)..[清乾隆敕刻武英殿聚珍本]
吳興秋晚郡齋長句
霽色初休雨寒梅稍欲霜崦嵫驚日晏㟪𡾊喜年康菰米迎冬熟萍醅破社嘗霅聲寄檻冷卞色入樓蒼弱援垂榴臉幽叢亞□芳牛羊馴沃野鴈鶩悅滄浪水巿能
為楫田家乞有漿溪音挐競去村語醉相將自昔分天塹茲州介水坊貢絲標禹土錯繡接吳疆佳麗南朝後鮮明茂苑旁風華在安石文物有東陽柳客詩名馥顏公筆勢翔山川為吐氣日月欲爭光異代虛墳柏逢辰濫郡章壤歌知自化符守信非良勇爵思長劒高謨乏智囊葵心拱宸極藿食念巖廊西戍方疲陜中原久患羌邊人思李牧天子問中郞臣僕今三世腥羶彼一荒山西雄占隴河曲斗分潢漢始城張掖秦初地朔方限戎深得策遮寇大為防小雅亡于晉中興屬在唐太宗
神且武貞觀粹而王都雍三才直安西萬里長聲明冒葱雪亭堠徹甘涼聖術初無敵孫謀本克臧末塗虧繼守駿命亦頹喪上帝歆炎宋真人奮大梁鑿乾分上下操斗運中央殺氣西刑馬妖氛北隕狼三關收朔漠兩鎮復河隍龍虎其文炳雷霆我武揚商球傳聖弟夏鼎授儲皇託付神規遠彌綸治具詳四維嚴幅正八柄謹低昂地廣蘖芽出海深神怪彰遺雛偷嘯聚雜種學跳梁王者輕分土仁人重納隍猶如棄鱗介不使易衣裳禍亂收凶器昇平隱上庠蹛林通好固狡穴送誠忙圭
瑞修歡聘金行戢怒芒生民去湯火塞土徧耕桑月窟頒正朔雲封刻美祥大璜貽燕翼下武寖明昌區外蒙冠帶天中布典常三雍宣雅頌九譯走梯航仙致昭華玉神來弱水香路車均奕奕朱芾賜煌煌南面存亡國西平拂肯堂虎臣無備禦狼子有包藏竊欲屯蜂蟻私相署犬羊癡言天可上愚謂日無亡傳箭招廬帳推鋒逆頡行【案】推鋒二字見漢書吳王濞傳原本誤作椎鋒今改正三河煩調度六郡苦痍傷旅力雖疲曳游魂尚頡頏寢謀思汲黯禽敵想陳湯多士皆方領孤生特面牆莂官尸禮闥槧職玷文
房無策均宵旰何階致富強分從高閣束敢避要途當鈴下居無事樊中脫未遑鱸魚知味美鷗鳥信機忘濩落才何取支離臂自攘雖貪紆紫樂豈免頓纓狂感慨乘軒鶴吁嗟拒轍螳山河賞吳起社稷歎童汪華夏崇基本朝廷總政綱弓偏宜舉抑琴緩在更張陽德銷羣慝天元秉至剛偃兵誠未易用武亦何妨雪近思王國雲閒憶帝鄉何時聞露布稱薦萬年觴
叢書／武英殿聚珍版叢書／文恭集／卷三十五／記／常州興化寺記(P.4-1)..[清乾隆敕刻武英殿聚珍本]
常州興化寺記
晉陵興敎院東南距縣三十里圖志脫略了不究創刹之始按沙門從喜所撰石記寺本名南蘭會昌前寺已有之厥後例從詔毁至南唐保大中始復舊額易為禪院廢址僅在遺棟蕩然我之曾門夙植善本往以亂故泊無宦意治財以專施修稼以勤貸糾合鄉義捍固生
聚他盜引去茲境賴安一旦出橐中百金聚其族而謀曰方今國步尚擾人道未夷幸而宗門得免亂世吾聞西竺之敎利生接物因權顯實使人崇十善持五戒去貪離著尋本究原復一性之真常息萬塗之流競擺落根境超出生滅此神道之極摰津梁之至妙無生上法雖然成于解行有為勝業亦以董于種性盍興故剎以勸同閈且為香火之集庶厭金革之難于是上下恭命壯幼畢力卽其故處敞為蘭若崇門峩峩高殿岌岌齋房環合步廊周旋像設具嚴海會來續煥焉大壯號為
中興國初泛恩詔賜今額自偽唐保大丁未本朝乾興後元甲子凡一周有奇矣年祀寖久咸安厥成風雨所漂弗支其壞金碧漫滅棟梁摧頽有孫曰震于某為伯父行善持門戸之業深惟堂構之言率籲諸宗議建大殿裒合眾施凡得錢若干萬命寺僧自遷繼巒顓尸其役工未及僝而我伯父奄捐館舍子襄悼先志之不就痛遺恩之罔極虔奉治命誓成夙願有同里湯見素者思植善果樂預能事亦施五百萬錢協齊材瓦復命義圓法源二僧關領其事天聖丁卯十二月新殿成觚稜
竦峙櫩牙開張威鳳欲跂名翬將翔重轑眈眈睟容煌煌左鐘右磬夜梵晨香裝嚴百福鎮茲一方妷子格跪而前曰曾大以來家世樂善寺已絕而崛起殿將壓而勃興宜著文辭有表後世復援孔悝銘鼎論譔先祖之意辭之弗可因斐然直紀且以詒諸雲□云
叢書／武英殿聚珍版叢書／忠肅集／卷十一／墓誌銘１／天章閣待制郭公墓誌銘(P.16-1)..[清乾隆敕刻武英殿聚珍本]
墓誌銘
天章閣待制郭公墓誌銘
郭公諱申錫字延之大名人天聖八年以進士起家釋褐瀛州河間縣主簿丁父喪服除調蘇州長洲主簿以親嫌易常州晉陵尉邑民告賊殺其弟公案之其哭不哀而色懼械付獄果自殺之民夸爲神明移永寧軍博野縣令用薦者改祕書省著作佐郞知深州束鹿縣通判雄州會河決商胡故相賈魏公薦知博州墊溺之後歲饑盗起獲繫塡獄公曰良民失職至此請以輕典從
事詔許之因招集拊循流亡來歸妖人王則反貝州調發佐軍爲諸郡最璽書襃諭賊平民猶以習妖告訐公謂汙俗未革爾多從末減有戍卒謀亂取其首惡刑之餘置不問仁宗閱奏謂大臣曰小官行事能若此嘉歎久之以尚書屯田員外郞爲御史臺推直官數上疏論事大臣或不便之會慶州有滯獄遣公就鞫旣還復以非職而言戒敕之由是顯名盜發濮州張郭鎭執通判井淵以公知濮州賜五品服至未逾月滅賊徙遂州未行召爲侍御史會靈容議復作公上疏曰古者兆四望
于四郊山川丘陵各因其方坎壇而無位貌今裒方嶽之神廟食京師非典禮殆天廢之宜勿復未幾充言事御史儂智高𡨥廣南帥臣欲藉兵交趾公言小醜竊發不時盪撲更不須啟四夷輕中國心不可聽遷刑部知雜事判大理寺吏部流內銓貴妃張氏薨贈后議禮如嫡公言位號尊卑死猶生也不容僭瀆請下議者去其非禮由是多所裁正論狄青除樞密副使賜第官二子恩過優曹彬平江南無此賞且智高尚在邊境未寧宜愼賞以勵有功宰相妾張氏殺其婢開封府鞫治闊略
公請移別獄上優大臣弗許爭不已因劾開封撓法宰相竟去位府官吏多罷者翰林學士歐陽修韓絳以論斥時政求補外公曰二人名臣官在左右爲重得俱見留至和中契丹欲遣泛使議事公言河朔財匱民困吏苟簡曠職軍旅不練甚非所以建威消萌上嘉之賜三品服明日命爲河北體量安撫傳至部閱吏甚無狀者黜數人事所廢置不一歸條備邊大務十餘章多見納用拜三司鹽鐵副使遷右司充契丹國信使嘉祐二年塞六塔河與河北轉運使李參典其事初皇祐中議開
六塔使河東行公言其非是後果不成東北被其患至是議塞而參意異詔罷參公因疏參他過坐知濠州丁母喪服除知滑州拜直史館知江寧府轉禮部郞中知滄州英宗卽位遷戸部未幾復召爲三司鹽鐵副使入覲首言滄州北近邊東循海至靑州殆千里無障塞之阻節制之統謂宜以州建帥府分河之東六郡隸之爲一路下其議識者是之拜天章閣待制知鄧州兼京西南路安撫使今上卽位遷左司軍士賞賚或以不足欲貸之民公發封椿錢益給之僚佐以文爲言公言有責
守臣任之省符至如公畫從河中府召還同糾察在京刑獄判太常寺兼禮儀事知滑州請補北京留司御史臺改左諫議大夫就判二年連請老遂拜給事中以待制致仕熙寧七年五月八日終于私第享年七十七累階朝散大夫勳柱國爵文水郡侯食邑一千二百戸公資安和而內剛不苟自奮苦有志于當世喜待士推輓廉畯人不可干以私自奉平約雖貴顯不易其度守九郡政明而下肅人不見其所以爲者獄之隱微于談笑間得之累官言路自以遭人主眷納遇事必盡言慮遠
而力彊無所回忌有大體嘉祐中霪雨詔求直言公言陛下事國久皇嗣未立人望無所屬天下事寧復有大于此者乎願推大公早于宗子有所擇以定國本一雨沴未足以爲憂上與論政有焦勞願治意公曰股肱得其人則陛下處于無所爲可也願止以擇宰相爲事上高其說嘗諭之曰人臣爲小吏時多喜奮擊論事至稍用則緘默是資言以進爾朕所弗取若卿可謂終始不二者公頓首謝雅喜論兵嘗著邊鄙守禦策敘邊外山川風俗爲詳种諤取綏州公以謂貪尺寸地使國隳大
信邊患將自此始及諒祚死又請捐前故許其子襲爵以示懷柔嘗對上曰二寇賴歲賜金幣以爲國數渝盟非其所利必有以致之但得重將守塞不要功生事則無寇患矣退休與賓客語及邊事輒慷慨喟歎忘其身之老也曾祖簡祖㬜父悅贈工部尚書母李氏封仁壽縣太君娶李氏陳氏吳氏封江夏潁川濮陽郡君子三男仁約大理評事義方太常寺奉禮郞早世禮立守將作監主簿五女專州博平縣令賈行先陵州仁壽主簿李奎永州祁陽縣尉鞏固湖南轉運副使太常丞直集
賢院蔡奕興國軍永興主簿宋文虎其壻也孫男三人志經試將作監主簿秉德愼行女二人明年十一月二日葬公于大名府元城縣孝義鄕感義里之先塋三夫人祔銘曰
遠矣郭氏出周姬宗武封諸弟虢叔有功地入于鄭至于平王邑以陽曲繼絶存亡轉虢曰郭後所以氏支微派遷大家于魏煌煌代公相唐元勳惟文水侯實其後人侯有志學善養而用惟精惟深罔釋弗中諫官御史前無彊權善善惡惡皇惟其言謂仕不顯論思左右謂
志達乎澤未下究進退直道不辱其身有善有施在其子孫有思在民有譽在士兹謂不朽昭于千祀
叢書／武英殿聚珍版叢書／忠肅集／卷十五／五言古詩／送文與可同出守湖州(P.17-2)..[清乾隆敕刻武英殿聚珍本]
送文與可同出守湖州
東蜀老儒者吳興新使君前更四州守風政超古人歸來天祿閣袖手隨衆羣一毫不染指世味從甘辛謂柔未易招謂剛可以親渾然鎭冒器承以繅率文詞章謝剞劂天葩出靈根冥冥古咸池衆聽所臥聞外物了無累獨愛霜中筠應憐歲寒節落筆收天眞七賢與六逸林下仍溪濱對之浪狂醉顧豈知此君比年不多寫造化慳至珍而我得二紙毫素餘淸芬留當雪霜展可慰
思慕勤煌煌鐘鼎具未許刋名勳聊復詠黃鵠南國垂朱輪拔足出埃壒投身當水雲人與境相得長鯨臥天津冰壺地千里雲屏山四鄰醉月若下酒芼羹沼渚蓴仕宦子雖適孤陋予何伸曲蓬誰與直坐遠蘭蕙熏臨風寫高興願寄江南春
叢書／武英殿聚珍版叢書／忠肅集／卷十五／五言古詩／植菊(P.19-1)..[清乾隆敕刻武英殿聚珍本]
植菊
春花悅時人賞玩紛僕僕南園一夜風地上紅盈掬我似鹿皮翁秖愛晚秋菊團團綠玉叢移趁煙雨斸願言早芬敷重陽日已促煌煌想金葩況此風露足豈止□滿頭服之明兩目滋養漑淸泉圍護編翠竹多開萬鈴奇勿變桃花俗酒熟落帽天不作牛山曲
叢書／武英殿聚珍版叢書／忠肅集／卷十六／七言古詩／還郭祥正詩卷(P.9-2)..[清乾隆敕刻武英殿聚珍本]
還郭祥正詩卷
李杜酒死詩不作風雅三百年來窮世儒未必甘汩沒才不迨志終無功汾陽有人字功甫歘然聲價來江東當時未冠人已識知音第一惟梅翁翁主詩盟世少可
一見旗鼓欣相逢當友不敢當師禮呼以謫仙名甚隆【原註】聖俞以右爲李白後身故諸公皆以謫仙稱之君亦自謂太白出世姓雖異精靈同姑蘇江水瑩寒鑑江上碧玉排羣峯壯吟豪醉售佳境日題百𥿄傾千鍾折腰□綬豈所樂養親斗粟曾未充蓬萊幽夢掛寒月靑山歸思隨飛鴻書來寄我三巨軸華緘開破溪雲封駭然按劒覽珠璧悸若亦手勍蛟龍長吟千言短數百造語險怪神爲工四明賀老忽去世伯牙悲愴閒焦桐嗟予蓬子衆人後今其所得何最豐前日過我北池上正是淸露沾高松涼軒坐聽
哆宏辯瀑布千丈懸秋風謫仙有此願自重世俗酣□惟纖穠彼其耳目不自信滔滔誰樂聞鼓鐘勿意雅□興禮樂一日鑒賞期至公煌煌帝業子當頌上歎憔悴空山中
史／詔令奏議／宋大詔令集／親王　凡十卷／卷第三十一　親王六／進拜六／皇弟定王偲進守太保移兩鎮加恩制(P.162)
皇弟定王偲進守太保移兩鎮加恩制崇寧□年出閣
門下。朕祗遹燕謀。紹休聖統。隆骨肉之恩。以睦九族。篤兄弟之愛。以刑四方。有嘉賢王。將遷外邸。肆頒渙號。敷告庶工。皇弟、武寧武勝等軍節度使、守司徒、開府儀同三司、上柱國、定王偲。鍾純粹之姿。出神明之冑。早切磨於仁義。尤耽玩於詩書。有棣華韡韡之榮。佩朱芾煌煌之慶。儒學是好。允矣河間之風。典雅斯文。蔚然東平之譽。屢形奏牘。祈適攸居。雖益厚於眷懷。亦重違於沖尚。況懿親禦侮。寔賴維城之安。而列第環宮。固非去國之遠。是用授三師之品秩。更兩鎮之節旄更兩鎮之「節旄」。　鐵本原作「節族」。。加衍舊封。陪敦真賦。茲為異數。庸壯戚藩。於戲。爾惟勿恃寵光以作棐德。勿挾富貴以用非彝。往綏令名。對我休命。可特授太保、依前開府儀同三司、真定尹、成德定武軍節度使「定武軍」節度使。　鐵本原作「定我軍」。、定王。加食邑七百戶。食實封三百戶。
史／詔令奏議／宋大詔令集／親王　凡十卷／卷第三十四　親王九／進拜九／皇子構特授太保加兩鎮進封康王加食邑食實封制(P.180)
皇子構特授太保加兩鎮進封康王加食邑食實封制出閤「出閤」。　兩本原作「出闕」。宣和三年十二月二十二日
門下。周封同姓以惇賢。式享本根之固。漢尊二等而立爵。載圖磐石之安。朕隆紹慶基。誕膺駿命。永錫祚嗣永錫「祚嗣」。　兩本原作「乍嗣」。。聿開帝室之榮。對揚王休。申畀國章之寵。丕昭顯冊。亶告群工。皇子、檢校太保、鎮海軍節度使、開府儀同三司、廣平郡王、食邑九千四百戶、食實封三千戶構。日榦分暉。珠潢疏潤。斯干協吉。茂嶷嶷之奇姿。典命□儀。稱煌煌之華芾。聰達蘊自然之質。溫文成不習之能。詩禮雅言。允迪聖門之訓。堯舜正道。率循嚴傅之規。□□冠以重嘉。宜遵年而出閤。班趨方玉。行瞻極以來朝。□□旅楹。即環宮而列邸。載侈褒嘉之數。益彰信厚之風。胙南土之山川。佩真王之印綬。面槐辨位。聯保職於三公。先乘啟行。總戎麾於兩鎮。併疇圭賦。增渙渥恩。於戲。建國以朝諸侯。義重本支之盛。述職以朝天子。勢資藩翰之良。其祗服於朕辭。以永綏於爾祉。可特授太保、遂安慶源節度、進封康王、加食邑一千戶、食實封三百戶食實「封」三百戶。　兩本疑漏「封」字。。
史／詔令奏議／宋大詔令集／武臣　凡三卷／卷第一百五　武臣三／除拜三／高敦復建武軍節度使醴泉觀使制(P.391)
高敦復建武軍節度使醴泉觀使制宣和二年五月三日
門下。爵以馭貴。祿以馭富。所以作人主之福威。能者服采。賢者服休。所以等朝廷之位敘。若時諸將。護以元戎。蓋必有非常之功。然后行不次之賞。暴揚偉烈。播告在廷。崇信軍承宣使、提舉西京嵩山崇福宮、安康郡開國侯、食邑一千二百戶高敦復。謹畏而小心。沈毅而有勇。任職滋久。而未嘗有過。遇事不擇。而居惟盡忠。源之深者流必長。善之積者慶不揜。煌煌朱輪駟馬之盛。粲粲金章紫綬之駢。眷爾嗣人。事予潛邸。赤心左右。一節初終。如宋昌以謀議而戴孝文。如王常以親信而從光武。服在掌武。均于柄臣。屬者杖使節以載驅。銜王命而抗論。凜凜而義形于色。諤諤而言皆匪躬。相如入
秦。爛然完璧之蹟。蘇武守節。壯哉引佩之辭。奇節隱而不言。信賞稽於時舉。有嘉謙德。未協師言。肆頒朕恩。用貤爾父。彫戈簜節。授建武之旌。皂蓋朱轓。易崇信之帥。均休真館。衍食轅田。併示殊私。於昭異禮。於戲。功大者賞不可後。寵至者志當愈堅。眷惟老臣。奚俟多誥。守義方之訓。有懷狐突之教忠。及親仕之榮。兼厚曾參之孝養。永綏壽考。益礪精忠。可。
史／載記／十國春秋／南唐　卷十五至三十四／卷第三十二　南唐十八　列傳／彭利用(P.5-2)..[清乾隆癸丑年昭文周氏此宜閣重校刊本]
彭利用
彭利用廣陵人也周師下淮南利用南奔僑居廬陵性朴鄙雖燕居對家人稚子必據書史斷章破句以代常譚俗謂之掉書袋因目為彭書袋時有問其姓者對曰
隴西之遺苗昌邑之餘胄又問其居處對曰生自廣陵長僑螺渚其僕夫常有過利用責之曰始我以為紀綱之僕人百其身賴爾同心同力左之右之今乃中道而廢侮慢自賢而今而後過而勿改予當循公滅私撻諸市朝任汝自西自東以遨以遊而已又利用喪父客過唁之對曰家君不幸短命諸子餬口四方歸見相如之壁空餘仲堪之棺實可痛心疾首不寒而慄遂大慟會鄰家火利用往救徐望之曰煌煌然赫赫然不可嚮邇自鑽燧而降未有若斯之盛其可撲滅乎又常偕賓客遠遊俄不告而返詰旦復至問之故利用曰忽思朱亥
之椎猶倚陳平之戶切恐數鈞之重轉傷六尺之孤其言類俳謔多如此利用雖舉進士坐是六上不第年六十一夕宴寢而卒利用故腐儒以其語涉俳笑姑依馬氏附談諧之末
史／載記／十國春秋／北漢　卷一百四至一百八／卷第一百八　北漢五　列傳／趙宏　李惲　楊夢申　王保衡　王景絕(P.2-2)..[清乾隆癸丑年昭文周氏此宜閣重校刊本]
李惲字孟深汴州陽武人乾祐初第進士客遊嵐州會世祖卽位署州從事擢知制誥翰林學士歷仕睿宗父
子累官至推誠佐命保祚功臣特進守尚書左僕射兼中書侍郞平章事上柱國隴西郡開國公食邑三千戶時母在鄉里惲不知存亡居常戚戚以奕碁沉飲為務政事多廢英武帝頗以為言惲殊不介意後方與僧奕帝命近侍直抵惲前取局焚之惲恬然徐詣謝英武帝因切責之明日別造新局奕碁如故宋太宗陷太原惲降命為殿中監始知母亡表求追服母喪不許出知廣州遷司農卿連知許盂二州以足疾求解授忠武軍行軍司馬端拱元年卒年七十有三惲性躁達善談名理年少時好滑稽及為相頗事持重初與王溥李昉同年
登第國亡相見敘舊情好益固論者美之子存誠仕宋駕部員外郎存信宋左侍禁閤門祇候又惲文詞駢麗見推流輩英武帝時天龍寺千佛樓成詔惲撰碑銘而命翰林令劉守淸王廷譽勒文於石一時無不歎絕其辭曰帝宅之西五里而遠羣山邃谷延■縈擁北自乾坎南距申酉蒼崖峭壁怪石靈泉薜蘿蔭乳竇以夏寒藂桂嚮晴暘而冬綠澗溜淸泚自激輕音蔓草艽茸本無毒螫洞穴窈窕煙■閇虧隔雲聞雞犬之聲度嶺■樵蘇之徑大哉氣通斗極崆峝帶多武之鄉地劃參墟■野樂深思之俗況乎刑政之經不紊霸王之器具存紀都邑卽天下之浩壤養士馬卽域中之精勇往者北齊啟國後魏興■雖未臻偃仰之■■咸■■■之位時或倦重城之宴■選而勝之良游各營避暑之宮用𢠾鳴鑾之駕亦猶秦之阿旁晉之虒祁楚之章華漢之未央上基摧搆往往存焉年歷寖遙率多改作葢以翼翼都會豪右富民因舊圖新增制惟錯於是乎金人塔廟
老氏宮觀星布子巖石矣懿哉坤維之上一舍之區羣木陰翳奇峯崷■土有平址東西僅五十步北倚石壁有彌勒閣內設石像侍立對峙容■溫■其鐫磨■■代不能及昔睿宗皇帝再加添飾功用宛然次東有池水甚潔■■凝碧■之恐聳國人儼其■宇偶其神位每角亢方中雷雨未施卽雩禱咸萃矣馴嶺西下■■約三百步有高寺榜曰天龍故易義云夫龍者潛卽勿用飛卽在上天龍之名固其宜矣今英武皇帝應千齡之運居九重之尊此自舞象執經齒冑學優於庠序■■■■■■■■■■■■■動叶咨詢行符典則負對日之辨似不能言■稱象之智果而勿伐肅肅然煌煌然偉量知幾深不可測立德在間平之右承家繼文武之基自非道濟艱危孝安宗社孰能與於此乎天會中睿宗皇帝以道■■■■■■■■出閣授檢校司徒歸義府都督時年尚幼沖躬親官次寡辭敏德務簡刑淸吏不敢欺府無留事嘗以公退休暇與叔季諸王方駕接軫禮謁精藍一歲之中■■■■■■■■■■■東序■觀音像一堂其內幡花鬘葢供飭之用靡不嚴潔於茲日新每具齋禱罔不乾乾惕惕潛發明誠所志者延鴻祚於邦家弭烖氛於區宇因心愛敬不忘
斯須■■甚嘉羣倫歸美攸是■■公府特恩加檢校太保授右金吾衛大將軍𠑽大內都點檢貞幹服勤中外嚴整宣威敬事動叶聖謨及帝踐阼加太師行太原尹階勳爵邑悉稱公台尋領侍衛親軍事未幾值倉卒之變震駭非常上獨執雄斷入平內難時戊辰秋九月嗣昇宸極立定傾危赫然大■■祐終古自■潔念恆切皈依每届良辰必親行幸至壬申歲十二月二十二日詔有司於大殿後正面造重樓五間洵遣良冶鑄賢刼自拘留孫如來以降鐵佛千尊■範金容光相圓明等無差別如是□分龕室各安上級時詔宣徽北院使永淸軍節度使檢校太保范超自始監修應期成就基砌柱礎廣檻飛甍丹采相■■■巍乎窗扉下瞰於雲端棟宇勃興於地表金爐曉炷惟聞蔔之香玉聲晨鳴不假蓮花之漏議者曰樹超世之果圖不朽之功必依惟睿之謀宜享終天之祿豈比夫望祭■■■■■禱之功駕騁瑤池徒縱盤游之樂者哉上御宇之八年乙亥歲天贊皇帝義敦天性禮叶彝章洎春來夏初累飛詔示必以備物典冊將加徽號鴻名■■君親之恩敬修迎受之禮至夏六月■十日果降貴近昭宣■容尋於正殿受英武皇帝兼頒龍衣御帶駟馬琱鞍別賜
神旗皷吹殊■異■衆心悅隨羣后稱慶寶函金簡揚命舜命禹之書馭朽持盈盡為子為臣之敬禮之大者帝載無窮先是英武皇帝以今歲攝提建月■■■■■■昇寒氣將退嚴整儀衛親率公卿駕蒼虬之騤騤衣赭袍之熠熠雲韶寅導■■■■■■■■届初禪之境臣幸陪天仗親奉德音旣成
■■■■之祐遽茲承詔俾誌勝緣將紀洪猷潛思祕祝所冀龍華會上■■■■之■星宿刼中徧覩靑蓮之相歡心有待謹作銘云覺皇遞興大教垂世成位有期壞空相繼大哉賢刼千佛重光六度萬行軌躅相望浩刼迢遙一念可攝勿謂難逢聲塵相接惟彼陶唐土列參墟莓莓沃野煌煌帝居天啟亨會神輸瑞圖英武之難后來其蘇一人有作撫寧邦域治民事天允釐庶績金像玉樓伊帝之力■■■■永奠皇極
史／編年／資治通鑑／漢紀　凡六十卷／卷第四十四　漢紀三十六／顯宗孝明皇帝上／永平三年(P.1437)
6 帝大起北宮。時天旱，尚書僕射會稽鍾離意會，古外翻。詣闕、免冠、上疏曰：「昔成湯遭旱，以六事自責曰：『政不節邪？使民疾邪？宮室營「營」，范書作「榮」。【章：十二行本正作「榮」；乙十一行本同。】邪？女謁盛邪？苞苴行邪？讒夫昌邪？』帝王記曰：成湯大旱七年，齋戒，剪髮斷爪，以己為犧牲，禱於桑林之社，以六事自責。竊見北宮大作，民失農時；自古非苦宮室小狹，但患民不安寧，宜且罷止，以應天心。」帝策詔報曰：「湯引六事，咎在一人，其冠、履，勿謝！」策詔者，書詔於策也。又敕大匠止作諸宮，減省不急。詔因謝公卿百僚，遂應時澍雨。說文曰：雨所以澍注萬物，故曰澍，音注。
意薦全椒長劉平，全椒縣，屬九江郡。賢曰：今滁州縣。詔徵拜議郎。平在全椒，政有恩惠，民或增貲就賦，或減年從役。刺史、太守行部，行，戶孟翻。獄無繫囚，人自以得所，不知所問，唯班詔書而去。
帝性褊察，好以耳目隱發為明，賢曰：隱，猶私也。余謂隱者，人耳目之所不及，帝好以耳目窺其隱而發之。好，呼到翻。公卿大臣數被詆毀，數，所角翻；下同。近臣尚書以下至見提曳。提，讀如「冒絮提文帝」之提，音大計翻；擲物以擊之也。曳，讀曰拽，音奚結翻，拖也，引也。一說：提、曳，讀皆如字。常以事怒郎藥崧，藥，姓；崧，名。以杖撞之；撞，直江翻。崧走入牀下，帝怒甚，疾言曰：「郎出！」崧乃曰：「天子穆
穆，諸侯皇皇，記曲禮之文。鄭曰：皆行容止之貌也。賢曰：穆穆，美也。煌煌，盛也。未聞人君，自起撞郎。」帝乃赦之。
是時朝廷莫不悚慄，爭為嚴切以避誅責，唯鍾離意獨敢諫爭，爭，讀曰諍。數封還詔書，臣下過失，輒救解之。會連有變異，上疏曰：「陛下敬畏鬼神，憂恤黎元，而天氣未和，寒暑違節者，咎在羣臣不能宣化治職，治，直之翻。而以苛刻為俗，百官無相親之心，吏民無雍雍之志，爾雅曰：雍雍，和也。至於感逆和氣，以致天災。百姓可以德勝，難以力服，鹿鳴之詩必言宴樂者，鹿鳴，詩小雅宴羣臣也。其詩曰：呦呦鹿鳴，食野之苹；我有嘉賓，鼓瑟吹笙。又曰：我有旨酒，以宴樂嘉賓之心。樂，音洛。以人神之心洽，然後天氣和也。願陛下垂聖德，緩刑罰，順時氣以調陰陽。」帝雖不能時用，然知其至誠，終愛厚之。
史／編年／資治通鑑／漢紀　凡六十卷／卷第五十三　漢紀四十五／孝桓皇帝上之上／永壽元年(P.1731)
3 太學生劉陶上疏陳事曰：「夫天之與帝，帝之與民，猶頭之與足，相須而行也。陛下目不視鳴條之事，耳不聞檀車之聲，賢曰：鳴條，地名，在安邑之西。湯與桀戰于鳴條之野。檀車，兵車也。詩曰：檀車嘽嘽。余按大雅大明之詩曰：牧野洋洋，檀車煌煌。維師尚父，時維鷹揚，涼彼武王，肆伐大商。陶蓋用此檀事事，言桀、紂貴為天子，得罪於天，流毒於民，而湯、武伐之；亡國之事不接於帝之耳目，帝不知以為戒也。毛氏詩傳曰：檀，強靭之木。陸璣疏：檀木皮正青，滑澤，與檕迷相似。又似駮馬。駮馬，梓檎。故里語：斫檀不諦得檕迷，檕迷尚可
得駮馬。檕迷，一名挈橀，故齊人諺曰：上山伐檀，挈橀先殫。蓋檀木強靭，可為兵車。嘽，吐丹翻。涼，力尚翻。天災不有痛於肌膚，震食不即損於聖體，震食，謂地震、日食也。故蔑三光之謬，輕上天之怒。伏念高祖之起，始自布衣，合散扶傷，克成帝業，勤亦至矣；流福遺祚，至於陛下。陛下既不能增明烈考之軌，而忽高祖之勤，妄假利器，委授國柄，使羣醜刑隸，芟刈小民，芟，所銜翻。虎豹窟於麑場，賢曰：鹿子曰麑，音研奚翻。豺狼乳於春囿，乳，人喻翻，產也。貨殖者為窮冤之魂，貧餒者作飢寒之鬼，言無貧富皆不得其死。死者悲於窀穸，杜預曰：窀，厚也。穸，夜也。厚夜，猶長夜也。窀，株倫翻。生者戚於朝野，是愚臣所為咨嗟長懷歎息者也！朝，直遙翻。為，于偽翻。且秦之將亡，正諫者誅，諛進者賞，嘉言結於忠舌，國命出於讒口，擅閻樂於咸陽，授趙高以車府，閻樂為咸陽令，趙高為中車府令。權去己而不知，威離身而不顧。離，力智翻。古今一揆，成敗同勢；願陛下遠覽強秦之傾，近察哀、平之變，得失昭然，禍福可見。臣又聞危非仁不扶，亂非智不救；竊見故冀州刺史南陽朱穆、前烏桓校尉臣同郡李膺，皆履正清平，貞高絕俗，斯實中興之良佐，國家之柱臣也，宜還本朝，夾輔王室。前年朱穆得罪，李膺時亦免居綸氏。臣敢吐不時之義於諱言之朝，賢曰：不時，謂不合於時也。猶冰霜見日，必至消滅；臣始悲天下之可悲，今天下亦悲臣之愚惑也。」書奏，不省。省，悉景翻。
史／編年／資治通鑑／漢紀　凡六十卷／卷第五十四　漢紀四十六／孝桓皇帝上之下／延熹二年(P.1741)
6 梁皇后恃姊、兄蔭勢，姊順烈皇后，兄大將軍冀也。蔭，庇也。今人謂憑藉世資得官者為蔭官，蓋取木為喻，言能蔭庇其本根也。恣極奢靡，兼倍前世，專寵妬忌，六宮莫得進見。及太后崩，恩寵頓衰。后既無嗣，每宮人孕育，鮮得全者。鮮，息淺翻。帝雖迫畏梁冀，不敢譴怒，然進御轉希，按周禮註：鄭眾云：六宮後五前一。王之妃百二十人：后一人，夫人三人，嬪九人，世婦二十七人，女御八十一人。鄭玄曰：六宮，謂后也。婦人稱寢曰宮，宮，隱蔽之言。后象王，立六宮而居之，亦正寢一，燕寢五，夫人以下，分居后之六宮。每宮九嬪一人，世婦三人，女御九人；其餘九嬪三人，世婦九人，女御二十七人，從后唯所燕息焉。從后者，五日而沐浴，其次又上，十五日而徧云。夫人如三公，從容論婦禮，此禮所謂「以時御敘于王所」者也。鄭玄又曰：凡羣妃御見之法，月與后妃其象也，卑者宜先，尊者宜後。女御八十一人當九夕，世婦二十七人當三夕，九嬪九人當一夕，三夫人當一夕，后當一夕，十五日而徧。自望後反之。按二鄭所云，漢之宮中，貫魚無序，專房之讌，蔽固後宮，寧復有此制乎！后益憂恚。恚，於避翻。秋，七月，丙午，皇后梁氏崩。乙丑，葬懿獻皇后於懿陵。賢曰：諡法：溫和聖善曰懿；聰明叡知曰獻。
梁冀一門，前後七侯，三皇后，冀祖雍封乘氏侯，冀封襄邑侯；及嗣乘氏侯，又封其子胤襄邑侯，弟不疑潁陽侯，蒙西平侯，不疑子馬潁陰侯，胤子桃城父侯，是七封侯也。恭懷、順烈、懿獻三皇后。六貴人，二大將軍，夫
人、女食邑稱君者七人，尚公主者三人，其餘卿、將、尹、校五十七人。卿，九卿也。將，中郎將也。尹，河南、京兆尹也。校，諸校尉也。校，戶教翻。冀專擅威柄，凶恣日積，宮衞近侍，並樹所親，賢曰：樹，置也。禁省起居，纖微必知。其四方調發，調，徒弔翻。歲時貢獻，皆先輸上第於冀，賢曰：上第，第一也。乘輿乃其次焉。乘，繩證翻。吏民齎貨求官、請罪者，道路相望。請罪，謂請求以脫罪也。百官遷召，皆先到冀門牋檄謝恩，字書：牋，表也，識也，書也。左雄傳，文吏課牋奏。自後世言之，奏者達之天子，牋者用之中宮、東宮、將相大臣，檄者徵召傳令用之，非所以謝恩也。窮意自蔡倫造紙之後，用紙書者曰牋，用木書者曰檄，故言牋檄謝恩也。然後敢詣尚書。下邳吳樹為宛令，宛，於元翻。之官辭冀，冀賓客布在縣界，以情託樹，樹曰：「小人姦蠹，比屋可誅。明將軍處上將之位，宜崇賢善以補朝闕。比，部必翻，又毗寐翻，連次也。補朝闕，謂補朝政之闕也。處，昌呂翻。朝，直遙翻。自侍坐以來，坐，徂臥翻。未聞稱一長者，而多託非人，誠非敢聞！」冀默然不悅。樹到縣，遂誅殺冀客為人害者數十人。樹後為荊州刺史，辭冀，冀鴆之，出，死車上。遼東太守侯猛初拜，不謁冀，冀託以他事腰斬之。郎中汝南袁著，年十九，詣闕上書曰：「夫四時之運，功成則退，蔡澤之言。高爵厚寵，鮮不致災。鮮，息淺翻。今大將軍位極功成，可為至戒；宜遵縣車之禮，縣，讀曰懸。高枕頤神。傳曰：『木實繁者披枝害心。』范睢曰：木殖繁者披其枝，披其枝者傷其心。若不抑損盛權，將無以全其身矣！」冀聞而密遣掩捕，著乃變易姓名，託病偽死，結蒲為人，市棺殯送；冀知其詐，求得，笞殺之。太
原郝絜、胡武，好危言高論，好，呼到翻。與著友善，絜、武嘗連名奏記三府，薦海內高士，而不詣冀；冀追怒之，敕中都官移檄禽捕，司隸校尉領中都官徒千二百人，冀蓋敕都官從事使移檄禽捕也。遂誅武家，死者六十餘人。絜初逃亡，知不得免，因輿櫬奏書冀門，書入，仰藥而死，家乃得全。安帝嫡母耿貴人薨，冀從貴人從子林慮侯承求貴人珍玩，不能得，冀怒，并族其家十餘人。人從，才用翻。涿郡崔琦以文章為冀所善，琦作外戚箴、白鵠賦以風；外戚箴曰：「赫赫外戚，華寵煌煌。昔在帝舜，德隆英、皇、周興三母，有莘崇湯；宣王晏起，姜后脫簪；齊桓好樂，衞姬不音。皆輔主以禮，扶君以仁，達才進善，以義濟身。爰暨末葉，漸已頹虧，貫魚不序，九御差池。晉國之難，禍起於麗。惟家之索，牝雞之晨，專權擅愛，顯己蔽人，陵長間舊，圮剝至親，並后匹嫡，淫女斃陳。匪賢是上，番為司徒，荷爵負乘，采食名都，時人是刺，德用不憮。暴辛惑婦，拒諫自孤，蝮蛇其心，縱毒不辜，諸父是殺，孕子是刳，天怒地忿，人謀鬼圖，甲子昧爽，身首分離。初為天子，第秋人螭，非但耽色，母后尤然；不相率以禮，而競獎以權，先笑後號，卒以辱殘，家國泯絕，宗廟燒燔。末嬉喪夏，褒姒斃周，妲己亡殷，趙靈沙丘。戚姬人豕，呂宗以敗；陳后作巫，卒死於外；霍欲鴆子，身乃罹廢。故曰，無謂我貴，天將爾摧；無恃常好，色有歇微；無怙常幸，愛有陵遲；無曰我能，天人爾違。患生不德，福有慎機，日不常中，月盈有虧，履道有者固，仗勢者危。微臣司戚，敢告在斯。」箴言外戚之禍深切，故具載之。憮，音呼。風，讀曰諷。冀怒。琦曰：「昔管仲相齊，樂聞譏諫之言；樂，音洛。蕭何佐漢，乃設書過之吏。今將軍屢世台輔，任齊伊、周，而德政未聞，黎元塗炭，不能結納貞良以救禍敗，反欲鉗塞士口，塞，悉則翻。杜蔽主聽，將使玄黃
改色、鹿馬易形乎！」玄黃者，天地之色也，使之改色，言將使天地顛倒也。鹿馬易形，指趙高、秦二世之事。琦之論可謂深切矣。冀無以對，因遣琦歸。琦懼而亡匿，冀捕得，殺之。
冀秉政幾二十年，順帝永和六年，冀為大將軍。至是歲凡十九年。幾，居希翻。威行內外，天子拱手，不得有所親與，與，讀曰豫。帝既不平之；及陳授死，帝愈怒。和熹皇后從兄子郎中鄧香妻宣，生女猛，從，才用翻。香卒，宣更適梁紀；紀，孫壽之舅也。壽以猛色美，引入掖庭，為貴人，冀欲認猛為其女，易猛姓為梁。冀恐猛姊壻議郎邴尊沮敗宣意，賢曰：沮，壞也，恐尊害敗宣意，不從其改梁姓也。敗，補邁翻。遣客刺殺之。刺，七亦翻。又欲殺宣，宣家與中常侍袁赦相比，賢曰：相鄰林也。比，音毗至翻，又音毗。冀客登赦屋，欲入宣家，赦覺之，鳴鼓會眾以告宣。宣馳入白帝，帝大怒，因如廁，獨呼小黃門史唐衡，小黃門史，小黃門之掌書者也。問：「左右與外舍不相得者，誰乎？」左右，謂宦官也。賢曰：外舍，謂皇后家也。衡對：「中常侍單超、單，音善。小黃門史左悺與梁不疑有隙；悺，工喚翻，又音綰。中常侍徐璜、黃門令具瑗具，姓也；左傳有具丙。瑗，于眷翻。考異曰：宦者傳作「中常侍貝瑗」，今從梁冀傳。常私忿疾外舍放橫，橫，戶孟翻。口不敢道。」於是帝呼超、悺入室，謂曰：「梁將軍兄弟專朝，朝，直遙翻。迫脅內外，公卿以下，從其風旨，今欲誅之，於常侍意如何？」超等對曰：「誠國姦賊，當誅日久；臣等弱劣，未知聖意如何耳。」帝曰：「審然者，常侍密圖之。」對曰；「圖之不難，但恐陛下腹中狐疑。」帝曰：「姦臣脅國，當伏其罪，何疑乎！」
於是召璜、瑗五人共定其議，帝齧超臂出血為盟。齧，倪結翻，噬也。超等曰：「陛下今計已決，勿復更言，復，扶又翻。恐為人所疑。」
冀心疑超等，八月，丁丑，使中黃門張惲入省宿，以防其變。使惲入禁中直宿，以防超等；而無上旨，徑使惲入，自恃威行宮省，故敢然。惲，於粉翻。具瑗敕吏收惲，以「輒從外入，欲圖不軌。」言欲謀逆，不由軌道也。帝御前殿，召諸尚書入，發其事，使尚書令尹勳持節勒丞、郎以下皆操兵守省閤，丞、郎，尚書左、右丞及尚書郎也。操，七刀翻。斂諸符節送省中，使具瑗將左右廐騶、賢曰：騶，騎士也。余按續漢志：太僕舊有六廐，中興省約，但置一廐，曰未央廐，主乘輿及廐中諸馬。後又置左駿令廐，別主乘輿御馬。未英廐卒騶二十人，右駿廐從可知也。虎賁、羽林、都候劍戟士續漢志：左右都候各一人，秩六百石，主劍戟士，徼循宮中及天子有所收考，屬衞尉。合千餘人，與司隸校尉張彪共圍冀第，使光祿勳袁盱持節收冀大將軍印綬，盱，音吁。徙封比景都鄉侯。冀及妻壽即日皆自殺；不疑、蒙先卒。悉收梁氏、孫氏中外宗親送詔獄，無少長皆棄市；少，詩照翻。長，知兩翻。他所連及公卿、列校、刺史、二千石，死者數十人。校，戶教翻。太尉胡廣、司徒韓縯、司空孫朗皆坐阿附梁冀，不衞宮，止長壽亭，減死一等，免為庶人。故吏、賓客免黜者三百餘人，朝廷為空。為，于偽翻。是時，事猝從中發，使者交馳，公卿失其度，官府市里鼎沸，數日乃定；百姓莫不稱慶。收冀財貨，縣官斥賣，合三十餘萬萬，以充王府用，減天下稅租之半，數其苑囿，以業窮民。
叢書／正誼堂全書／朱子文集／卷之首　原序(P.1-1)..[清康熙張伯行編同治左宗棠增刊本]
原序
自鄒魯而後天下言道德學問之所出者曰濂洛關閩然集羣聖之大成者孔子而集諸儒之大成者朱子也夫士生千載之下而欲明聖人之道於千載之上苟窮之不得其術探之不見其原守之不知所宗而欲自命為學是非不謬於聖人蓋亦難矣厯觀古之君子必有道有德而後其成己成物為有據成己成物無憾而後其文章為足貴此理之不易者也第人之所學不同而其所言亦異得於身者或無以及於人顯著於一時者或不足以垂敎於萬世此讀書論世者所以每恨全德之難況本正心誠意之
學肩前聖後賢之重寄而一一發明一一折衷之夫豈易言哉謹按文公興敎自閩值宋中葉其道雖未大行於天下而著書立說昭示來茲學者家絃戶誦為日新盛德為富有大業功烈具在天壤我
皇上崇文重道表章大儒以為天下式
親製訓言警飭士子亦旣煌煌諄命之矣顧茲閩疆去先賢之世若此其未遠近先賢之居若此其甚其遺風流澤自不可泯不佞謬膺
𥳑命忝撫名邦所為承流宣化何敢或後而況髫齓訓行服習有素固知舍此而外不足以言學也公所著書品目
繁多𥳑袠浩大謹先輯其文之至精至粹者若干卷以資講誦蓋欲學者專務其心志以約求其旨趣則知學之有本不為見異而遷因以循其先後本末之序致其操存涵養之功而歸乎仁義中正之域則正心誠意之學亦莫不畢具乎此矣於以仰答
聖天子棫樸作人之盛其在斯乎其在斯乎自非然者好奇尚異背本趨末不求知道養德以充其內汲汲焉徒以文章為事習無用之空言吾見其惑之甚也已譩譆觀深者於源善學者志大有志之士果於此而有得焉則粹然一澤於道德仁義庶乎不失為聖人之徒矣
康熙四十七年戊子仲秋月儀封後學張伯行書於榕城之正誼堂
叢書／正誼堂全書／朱子文集／卷之十四　贊　銘　箴　題跋／銘／學古齋銘(P.5-2)..[清康熙張伯行編同治左宗棠增刊本]
學古齋銘
浦城周侯嗣恭葺其先大父徽猷公所作學古齋以敎齊宗族子弟新安朱熹為題其榜周侯又來請銘則推其意乃作銘曰
相古先民學以為己今也不然為人而已為己之學先誠其身君臣之義父子之仁聚辨居行無怠無忽至足之餘澤及萬物為人之學燁然春華誦數是力纂組是誇結駟懷金煌煌煒煒世俗之榮君子之鄙維是二者其端則微眇緜弗察胡越其歸卓哉周侯克承先志日新此齋以迪來裔此齋何有有圖有書厥裔斯何衣冠進趨夜思晝行咨詢謀度絕今不為惟古是學先難後獲匪亟匪徐我其
銘之以警厥初
叢書／正誼堂全書／朱子文集／卷之十四　贊　銘　箴　題跋／題跋／題袁機仲所校參同契後(P.26-1)..[清康熙張伯行編同治左宗棠增刊本]
題袁機仲所校參同契後
予頃年經行順昌憇篔簹舖見有題煌煌靈芝一年三秀予獨何為有志不就之語於壁間者三復其詞而悲之不知題者何人適與予意會也慶元丁巳八月七日再過其
處舊題固不復見而屈指歲月忽忽餘四十年此志眞不就矣道間偶讀此書幷感前事戲題絕句鼎鼎百年能幾時靈芝三秀欲何為金丹歲晚無消息重歎篔簹壁上詩晦翁
叢書／武英殿聚珍版叢書／元憲集／卷十二／七言律詩／四月昌州奏聖祖殿下生芝草一本四莖及面有紅光如悅懌之狀(P.5-1)..[清乾隆敕刻武英殿聚珍本]
四月昌州奏聖祖殿下生芝草一本四莖及面有紅光如悅懌之狀
昌元遠地凝和氣聖祖仙宮發帝祺穆穆晬容分喜色煌煌寶座秀華芝已彰日監靈心顯更表晨敷協氣滋元后欽崇膺瑞命殊庭薦號答繁禧
叢書／武英殿聚珍版叢書／元憲集／卷十六／頌／乾元節祝聖壽頌(P.1-1)..[清乾隆敕刻武英殿聚珍本]
元憲集卷十六
宋　　　宋　　　庠　　　撰
頌
乾元節祝聖壽頌
臣聞元聖誕生萬代猶乎旦暮大年垂祉千齡永乎春秋故榮河一淸而躋此盛期樞電四照而肇此靈契必淑若而能濟疇虔鞏而不興惟皇上帝監觀于下土鋪昭乎俶譎之祥以佑民而樹后於鑠令王顧諟于葆命翕受乎龐鴻之祐以承旅而制世覆眂典式逖聽風聲
自青素更期質文參變帝皇之符紛綸而膺期紹至天人之際精祲而屬象相因莫不肇之以積累之源濟之以丕嘉之績用能統一期運保乂函夏福浸羣元者其邦昌德羡列辟者其齡永岐周之隆也肇后稷而創業迄武王而革命然而典刑丕式十八王而崇冠至治者成康之功也炎漢之興也自唐堯之垂裔及高皇而啓圖然而文教寖盛四百祀之保寧丕業者文景之化也惟積基之憑厚能垂統而緜盛故累德逾逺而致治逾逸受命甚易而格來甚勤洪惟本朝遠誕于眞系皇矣
藝祖出應于嘉運一戎而基業大定再造而寰瀛厎寧憲度著明規模洪遠太宗秉籙承樞拓迹開統撫乾維而張化擥天歴以在躬東南一乎尉候小大懷其威德真宗紹庭闡繹握河紀瑞重規沓矩鼔熙寧之風勤崇垂鴻講曠絶之禮一德胥曁羣方率同緝王綱而載張垂帝典而明備精兆畢應遐源益昌誕毓英主嗣有令緒恭惟皇帝陛下躬天挺之姿盛熢涌之德重華叶于帝則下武配乎王京據五精之題開階有立御二氣之辨乘策無繁高拱而視乎治平垂精而宅乎丕顯豐矩
彌茂庶績越熙若夫沕潏流祉神靈告期里社載鳴渚虹有煥鍾堯門之異稟軼稷巷之前岐嶷而德受于天覃訏而聲載于路銅律御戸導揚于叶氣銀題署宮付𢌿于景數降育之祥也生而靖淵長而敦敏舜瞳鑒物是謂文明漢準膺符多乎奇異儼珠庭而凝粹懷玉斗以效靈足履己而手握襃聲爲律而身爲度體貌之殊也茅社始建雍睦必聞桂坊亟升温文允著俎絶登鮑肆開洊雷一有元良正邦之望洽能鎮大事形國之功著納麓歸運承宗主鬯繼聖之業也虔顧天歴入登
帝宸間往長信之朝思齋太任之德尊爲天子有懷于孝恭禮同家人無懈于省視瞻三后之暉烈懷四時之永思凱風寒泉增孺慕之延感履霜濡露念先靈而載惕至德有立羣倫斯厚高世之行也淵黙臨朝靖恭守位旣疏明而曁遠靡矜奮以自賢豁然度量而除其侮慢愼乃號令而盡乎溫雅忠潔咸懷豪英畢力絶去小察時罕書馬之憂容受直辭人無批鱗之懼君人之量也寵接師傅講求盛典申命儒臣遞侍淸燕以天縱聖能之識勵日就緝熙之學古今之才一石總製淸衷衡
石之書百斤率歸宏覽粉澤六藝鼓吹羣經若稽古以聰明茂對時而化育柏梁之遊間流藻詠太液之唱庸作永歌雲漢之章昭囘河洛之書開奥至若取傚奎之像運錯寳之跗鑪烟裊淸商滴貯潔黙運宸思奮爲奇蹤金錯煥成于秀範珪稜曲盡于寳勢極盛王之能事示黎獻之茂矩睿哲之才也緝布朝經敷求民隱具明徹寢昃晷忘膳敦遣八使廉察謠俗之弊申敕列牧沛發劭農之詔核名實以無濫擥權綱而盡在懋建中和旣陶甄而獨化兼總條貫若金玉之相振國容眂令而
動朝章設象而備政理之舉也小毖兢懷慮乎辛螫無逸存誡執爲元龜居循輿几之銘動亡弋獵之喜六飛奉駕靡數蹕以煩民十産罷臺惜暫勞而役物躬行素尚循致太寧卻纂組之害工破雕觚之返朴頭會之賦無斂根著之萌悉栽訓雅俗以歸厚扇廉風而激薄黎蒸罕乎淫泆飛潛遂其翔泳風化之洽也愼執邦憲昭示明彛理或詿誤雖重必貸情或干犯雖細不宥防吏議之寖蔽設使匭以延納左嘉之枉必達北軍之章靡亂酌呂侯之制審簡孚于三千條用漢皇之心除慘酷
之五十事刑典之平也諦酌三筞輯修善經武節飈逝威聲霆振執柔轡以善御驅戎駕以遠撫旌旗千里弭朔塞之遄征干羽兩階服苗民而狎至燕弧委勁而不用敵火投烽而徹警總萬域以連帶納羣戎之削衽治軍保大示天子之守在四夷侯海來臣知聖人之生于中國武功之戢也崇尚儒術宣臻國猷登閎三代之英罷黜百家之學揭仁誼以浸太和之俗縟文物以暢無垠之聲紀律煥巍容典緝備學庠講道而申悌樂府登歌而協律乃復張英彀而在御掩俊藪而擢茂設旌賁
以來巖穴之士物色相望復制策以登襃博之流方聞並進文教之盛也若乃基緒會昌民俗寶富必有精祲威容之典以奉先報本故修祠吉土比歲登乎縟儀昭孝閟宮以時修乎潔祀肆類禋宗之禮著思文陟配之詩作誠動穹壤義孚人祇德澤隆洽功業震耀必有衆變諸福之物以儲祥而傚祉故瑞日流景矞雲駐靄星暉露潤乾之符浸潭而享其應嘉生挺姿珍羣育質月至日集坤之珍絡繹以效其報丕律旣顯蕃休滋至方將巡岱巘而展采陟仙閭而封檢嗣烈考之茂實昭聖
帝之盛節粵若歲在作噩月維仲呂紹隆綿瓞之緒誕育猗蘭之所若夫乘離正位所以肇繼明之業也執衡在序所以示丕平之運也德盛于火所以隆炎赫之期也性屬于禮所以昭揖讓之治也惟聖間出與時相符于是七相五公鼎席之輔羣司百執朝紳之伴相與仰逢吉之辰贊重雍之旦酌鴻典而具舉罄亮誠而善頌以謂行健不息美利天下乾之道也于以叶宸算之常久體仁以長資生萬物元之義也于以配鴻名之首出參攷馨烈稽合棐彝【案】原本作棐頤文義難解據書洛誥改今字願以徽稱
紀于嘉節臣志虔達帝俞俯遂若乃緹帷宿設藻衞環列銅烏遞風而細轉玉虬注漏以遲度銀題朱網斂夕靄以蕭寥采眊英矛晃晨暉而容與金璆在肆應節而徐韻伊銜組樹羽之器率陳于陛次珪帛充庭移珍而來享雖異域殊方之賮亦備于壤奠奉常整儀而辨等臚句唱警而傳導朝弁就陳陛戟嚴列皇帝鳴采茨以榮步凝邃藻以臨幄張麟文之席搖雉翟之扇帝暉煌煌燭于周行若北辰拱衆星于中央朝容祗祗伏于宸威若湛露匪太陽而不晞森然拱著之位穆若陟降之
度傾心胥向動色相趨于是上公進而言曰陛下席曼衍之圖隆駿遹之德道參侔于往初澤羨溢于潛邸宰臨方夏兼並神明勤于邦而勿休介爾壽而彌億臣等樂景化之寖被省親逢之重幸惟門弧之在旦罄野芹而申祝謹奉觴而載拜上千萬壽制曰俞舉公之觴風行之令一降嵩呼之聲四達下陳齊肅之志上諧純嘏之祐縟憲交舉華紳夙退穆若歡頌由神臯而及四方薰然太和自編氓而及羣類宜乎後天難老與日並明撫五辰而凝績迄至登平據三靈而獵福保隆久視夫
祝堯爲願著厥華封之言誕聖流歌載乎唐室之典盡善之美乎虞帝長發之頌乎商王矩矱具存飈流不泯下臣寖陶醲化被服素芬輒陳擊壤之歌仰祝如山之算稽首濡翰謹獻頌云天有成命基宋之盛德垂後兮於穆聖皇臨朝有光道冠初兮里社之鳴喧然有聲顯受命兮帝生于室神光四溢觀者悸兮帝御于宇懿和宣布蕩難名兮執衡在序達樞流祏昭有異兮北斗迴杓舉觴于朝達臣誠兮南山之壽極天且久垂無窮兮
叢書／武英殿聚珍版叢書／元憲集／卷十六／頌／國陽大報頌(P.7-1)..[清乾隆敕刻武英殿聚珍本]
國陽大報頌
臣聞職乎覆載天地之化均推乎功德祖宗之誼一化之均者其報等故明察之祀曾是而並升誼之一者其孝同故妥侑之主無嫌于交饗此設教所以本神道議禮所以沿人情者矣矧夫兆福畤于陽位差穀旦于天正陟降惟寅采物具舉三靈逆釐四海來助對縟禮于盛際進明德于升聞遹駿有聲上帝穆其臨汝敷聞于下三后赫其在天巍巍煌煌禮之大者是則耿命之所集至聖乃興精意之所禋嘉生攸降著在耳目合若符節天人之際不其顯哉國家蓄五勝炎靈之精聖上席
四葉重雍之烈丕冒綿㝢休有神器若其冲用居質淵泉而博厚妙年纂服神靈而敦敏天光內發乾亨首出金玉其度神明其位三年之諒闇旣言乃驩復旦之光華重合于帝建號之始堲乎殄行而朕師不震有洸洸之武持盈之際秉其文德而多士對越有安安之思奉養長樂躬高世之三行有匹夫之孝內睦公姓親在庭之五大有家人之禮一夫未獲則矜而弗喜一政未乂必退而更化和氣溢于萬物厚福浸于羣氓鞏焉若泰山之加四維昶焉如宏綱之經萬目天下之大本舉矣
帝者之丕功集矣方且軫無災之懼愀若以薦辭歌小毖之篇周爰而求助武銘徧于戸席漢諫緝乎帷囊謙尊而光業久而大天啓淵慮魄兆嘉貺若曰三服容于自損而玉帛得以加六膳可以自嗇而牲牷不敢愛況三年之祀疎則怠焉七里之兆往不勞止幸天之相而歲之易也朕將再執籩豆以郊見于神祇令下于源絲出而綍于是當國之輔刺經之倫峩峩以相趨翼翼而旅議莫不稽仙源之自酌聖考之規謂夫皇基所開系自眞祖故先祠有景靈之謁元命申錫主乎魄寶故巳
事有玉淸之拜尊親兼極變于禮而得宜先後不違過乎恭而何害定命兹允前聞夐絶旣而寳穀登實良農告休日舍于箕卦御乎坎嶰竅律裁同一氣而未融漢蕝【案】漢書叔孫通傳與其弟子百餘人爲綿蕝原本作漢第無攷今據改棲野繕多儀而豫定于時百工庀具千官聯職上公端委誓于文昌之坐天子淳濯齋于端闈之寢屏舜羶而易饋掩漢笥而停讞澡雪天慮秋游氣辯俄而紛藻仗出皇居熲眞場躋太室祝嘏並詔臣工胥集貴聲之樂登歌于堂上合食之主流出于戸外俯伏奠獻悽愴齋明迪神貺而溥
將勵孝思而極摯始復御威輅翳華芝纖阿扶輪大丙前馬抑繁吹而不作遡陽郊而徐騖軍輺雷動神旂電舒八鑾異響而均和六龍駢首而如舞豪英之士玉色而同輿葩華之雲金柯而擁蓋豹尾樹後皆爲省中鈎陳旁翊是嚴帝座背天闕轢都門三條荷衢而平趣帷宮百靈護野而遂至祠所皇羽設邸熉幄綴珠門𥦖窱而表旌天穹崇而垂幕若夫圓壇中立神垓遞降綴食惟旅陪祀相望夷酋司燎田首施燭且其罍雲房俎羽林秀華之品宿設而芬樹鳧鍾鳳箾琴絙瑟越之器凝
鏘而聲展龍常瓊鈒飛軨疏轂之乘夾右乎道周星槍𨌥弩戴鶡被繡之師髬髵于壝次日在癸丑夜半冬至百執就列九賓相儀不敖不吳有嚴有翼皇帝被天袞執鎭圭儼邃旒卻黃屋槃匜奉濯親就于東罍茨夏摐音徐陞于午陛上帝富媪南嚮異席尊之至也烈祖神宗左方並侑情之盡也天子一獻以致虔藩戚參奠而成禮紛庶豆以孔碩揚信辭而無媿歌鍾詠德藹坑谷而皆盈羽籥振容率鳥獸而咸舞連珠合璧屬于象者無不歆喬岳翕河統乎神者無不秩羣官分命以惟恪
衆神受職而交驩酌福飲以浮椒峙槱薪而熾燎皇猷允塞熙事備成囘琱輿御帳殿冠劍旅賀兵師齊躍逮長日之升晷麾洪頤而復路岧嶢南闕國貯天臨之儀膚寸東雲民希雨施之澤旣而端鳳扆揭雞竿大令辰告而在邦必聞衆眚並肆而與民更始是日也塗歌邑頌仁翔德洽逮鰥已責優繇緩調在疵者濯居幽者炤盡解犯命之網措刑于三千無出今年之租興頌于什一亦旣讓德不處歸勳有恪練吉日朝密都敘拜貺之儀罄謝成之悃再荷百祿以綏兆人盛節能事斯爲至
矣臣嘗學舊史竊訂大猷以爲宋雖舊邦而其德維新郊雖典祀而厥應尤顯當盛禮之草具也兩宮叶議周旋抑畏固避號榮之舉上儀之將展也九河順道切和疏寫亟紓昬割之患吉土之親饗也隆冬變候密淸和照訖無陰霾之祲是三烈者不待瞽史而識天意之悅無煩巧歴而知帝運之隆砰隱乎殊休覺悟乎黎獻跨風邃古垂照來今將使允爍者咀其餘甘猗那者照其絶熖斟酌飽滿飭厥性而用和滋液滲漉泳湛恩而無際非我休運其疇宜之而臣汙韍朝倫濫巾冊府陪委
粟之毖祀叨甘泉之奉引目飽懿鑠心萌詠歌罷黼繡之張獲聞于夜誦均蟋蟀之候難黙于秋唫願紓感發之誠少抃鴻鈞之世拜手流汗謹次頌云上帝屹壇兮崇造天二聖侑享兮嚴吉蠲神光焜上兮風肅然欽柴皇燎兮升高煙蕭斯露澤兮浸羣元叶風順氣兮翺天淵垠開閫決兮曼壽延表世題期兮彌億年
叢書／武英殿聚珍版叢書／景文集／卷三十四／頌／乾元節頌有表(P.14-2)..[清乾隆敕刻武英殿聚珍本]
乾元節頌有表
臣某言臣聞至聖山乎千載由旦暮之逢升歌本乎百上盛光華之唱惟乃神之宅后標載震之發祥庶物謝生籲頌聲而樂正兩宮介福襲天算之萬斯褒贊所先承平為盛恭惟皇帝陛下丕功建極明度塞違置方國于阜安暢祖宗之純烈南北郊之祀竝薦于馨香一二日之幾靡忘于兢業屬淸和之戒侯樂化育以延祺揭著神靈題名節物荷鴻休之長發應禮享之多儀公圭男璧以在庭金鑑珠囊而備物霞凝壽飲山立舞干呼聲者三與嵩神而協應探策得一示天極之同符而臣
叨迹下僚欽聞絶瑞愛心所感雖近發于和柔峻德難名詎周知于巍蕩輕投悴曲仰祝皇齡謹齋戒撰成乾元節頌一首
於鑠巨宋茂德聳于四世聖文睿武仁明孝德皇帝聰明寛裕淸和溥鬯擁蘿圖付卑之重奉椒極供養之勤玉色視大昕之朝乾綱統萬樞之政斗精布度氣毋襲常徹橫草之誰呵措爰書之齋決茨梁露積樂華黍之年豐芻蕘往畋謂文王之囿小于是後宮無珠玉之玩尚方罷蜀漢之器遴柬多士則自楚而刈蔞寅亮柄臣
則增堂而及陛方且遹寧先訓總攬大猷東面訪尚書之文支日受漢家之奏黎民納我之軌物百神據我之馨香宿離仰澄黃瑞湧出于時徒歌者迷上帝之力謝生者懷天保之報矣粤若仲呂鳴琯炎官執衡軫躔中昏月魄幾望元后誕聖之日也先時有司刺經取制援天叩聖願以乾元冠于節首制曰惟霄系駿發之遠皇階錫羨之厚重熙襲哲朕與嘉之況累聖之舊章也盛典也其每歲百官効露囊之饋福庭嚴蒲饌之供內宮灔九行之觴戚里上三服之貢臣隣和會黔細禔福若
此而已矣臣祁昧死再拜而言曰夫天宰默定生民而樹之君帝期感會出震而齊乎巽且圖緯存必著之感故神靈無虛發之應昔者電樞北繞軒祖得之以款塞門接萬靈渚虹下流少昊得之以官鳴鳥卓五典河龍出游丹陵感之法天以為大禖乙臨降景亳受之奮那而為首生民厥初詩人推之以尊后稷之載育在震不憂太史謹之以騐文王之夙成或赤光照室卯金復四七之祚或紫氣充庭仙李兆本支之蔭此可畧而道者纔數十君受命之難不其然乎至唐開元有臣曰說始
建千秋之號名為白帝之賽爾時自謂詫休烈伻景炎作古于我無慙來葉然未有殊尤絶迹震寤黎獻可攷于今者也伏惟陛下體兼二儀精合五老當履武之始也至和薰于太史之琯及誕彌之期也淸瀾洌乎馮夷之宮祥雲入房神龍視浴故生而岐嶷握襃著其文長而敦敏甚德包其度宥密而不敢康功業以見乎變及□宅端命繩假武日出而天下明風興而羣陰伏成王訪落以謀廟文帝銷志而求衣皇矣上帝之監一哉王心之協九歌叙四維張然後顒顒卬卬如圭如璋以奮
乎天子之光議者述夫南訛之交君嚮以治也盛德在火式乘其王也炎精挺其命則眞人應其期覆視圖諜之兆宛如符節之合天之啟宋不惟舊哉是日也候華暾闢層禁積陽之雞三唱雲龍之幄九張樂羽芬庭虎戟夾陛謁者治禮以次奉引噦鑾皇紱拱乎有定之著襲玉卓馬陳乎旅百之實夷酋裘長竭歡致福者謨拜以俟羽裳毳侶續壽無量者列奏以聞肅然若百靈會帝于鈞天翹然如十月朝漢之長樂俄而呼鞭傳警雕輦出房神扶太庭之居天臨絳扆之坐上下臚句內外
傅趨望堯之心若雲慕舜之德如螘視不登祫天咫于顔一以贊下武之丕承一以樂天命之陳錫薰風可馭薄翠葢而裴囘香雲攢柯衞赤旂而容與旣而人聲之歌作堂下之樂奏惟一二元老上千萬歲壽誕育之慶推于母儀壽昌之算還于天極使聖人富而多子三祝可兼食天子日舉以樂太平為盛然後合需雲以賜法酒晞湛露而宴諸侯幣帛以將之慈惠以示之神鼇傾首之抃王魚莘尾之躍與下同樂克洽萬邦之歡卒事不規義陋六王之享煌煌哉嘉祚之鉅麗稾飫之飾喜
非我后其疇離之夫日月不紀其初則無以重寶精之序頌嘆不布于下則無以示王澤之深下臣區區敢忘斯義其詞曰
昊天之命於穆不已挺生我皇赤帝之精感乎孟夏昭迪殊祥惟乾之健配元之始嘉節允臧上公拜首稱千萬壽淳醴是將帝謂三事股肱同體舉君之觴百執和會陽休樂凱奉承親光天乎悠久地乎博厚我君無疆
叢書／武英殿聚珍版叢書／景文集／卷五十二／啟／賀柴相公啟(P.4-2)..[清乾隆敕刻武英殿聚珍本]
賀柴相公啟
伏審肅膺明制改燾近藩伏惟慶慰恭以閣下茂德參和大猷經遠世嗣廟彛之伐入連王館之榮節制中權耳耳華于六轡綢繆上袞煌煌視于三階執競又新疇勞彌渥眷言甸服移建侯邦推異數于爰田實衍封于家稍僉言旣允誕告咸聞何確懇以辭隆尚留恩而引
日特貽鈞翰過列謙情竚卽寵光方紓勤企
叢書／武英殿聚珍版叢書／景文集／卷六十／誌銘／南陽郡君李氏墓誌銘(P.21-2)..[清乾隆敕刻武英殿聚珍本]
南陽郡君李氏墓誌銘
夫人姓李氏系出隴西太子右贊善大夫惟良之女武勝軍節度使英國公至之孫叢先累祥克誕令淑家人
䧚厲之法女功織絍之事耳濡目染有如天成旣笄今左千牛衞大將軍宗立委禽焉二姓綴歡三商有行于是奉烝嘗焉以恭接姆姒焉以和鳲鳩一其仁采蘩謹其職以將軍之貴詔拜南陽郡君方賦脂田膺象服飾魚軒之華佶照玉珈之煌煌降疾無瘳享年三十有四以慶厯三年七月嬪奉先僧舍明年夏四月鴻臚奉詔將柩而西癸卯克葬河南永安之西原子四人仲舒仲琳仲畹仲偲竝太子右內率府副率嗚呼老宜偕而將軍悼之慈可恃而率府喪之天之弗庸悲夫銘曰
永照西園圖厥域史臣作銘鏤幽石魂兮有知此惟宅
叢書／武英殿聚珍版叢書／山谷詩集注／內集／卷三／次韻答張文潛惠寄(P.9-1)..[清乾隆敕刻武英殿聚珍本]
次韻答張文潛惠寄
短褐不磷緇甯戚飯牛歌曰短褐單衣適至骭列子力命篇北宮子曰朕衣則短褐世說注蔡洪與周俊書曰張暢居磨涅之中無緇磷之損其字本出魯論老杜詩亦云但取不磷緇文章近楚詞老杜詩緃使盧王操翰墨劣于漢魏近風騷史記屈原傳曰原旣死之後楚有宋玉唐勒景差之徒皆好詞以賦見稱漢書地理志曰故世傳楚詞未識想風采別去令人思退之詩吾未識子時已覽贈子篇寤寐想風采于今已三年按漢書霍光傳天下想聞其風采世說謝太傅云安比見之乃不使人厭然出戸去不復使人思安比坦之也此反其意而用之老子五色令大目盲斯文已戰勝
凱歌偃旍旂謂文潛試中學官魯論曰天之未喪斯文也韋應物詩曰決勝文場戰已酣周禮大司馬若師有功則左執律右秉鉞以先愷樂獻于社注謂兵樂曰凱司馬法曰得意則愷樂愷歌示喜也按字書愷與凱同旍與旌同見前注晉書石勒載記曰偃藏旗幟寂若無人君行魚上冰忽復燕哺兒月命孟春魚上冰文選潘安仁詩我來冰未泮時暑忽隆熾學省得佳士催來費符移文潛元祐初為太學博士文選沈休文有學省愁臥詩注云學省國學也晉書任愷傳孫倫以淑行致稱為淸平佳士王猛傳郡縣已被符管攝漢書劉歆傳移書太常博士方觀追金玉如許遽言歸棫樸詩追琢其章金玉其相此引用以言學省作成人材也後漢左慈傳曰老羝人立而言曰遽如許詩云言旋言歸文潛元韻曰五日長安塵故山夢中歸故此句廣其意南山有君子握蘭懷令姿此句當以屬二蘇文潛蓋其門下士也小雅曰南山有臺北山有萊樂只君子
邦家之基漢官儀尚書郞懷香握蘭東坡元祐初為禮部郞中故山谷用此事謝靈運詩云想見山阿人薜夢若在眼握蘭勤徒結折麻心莫展李善注曰握蘭以相贈問也末句蓋終此意選詩云煌煌發令姿但應潔齋俟勿詠無生詩宋玉登徒子好色賦秦章華大夫曰從容鄭衞溱洧之間羣女出桑臣觀其麗者因稱詩云遵大路兮攬子袪贈以芳華詞甚妙於是處子含喜微笑竊視流盻復稱詩曰寤春風兮發解榮潔齋俟兮惠音聲贈我如此兮不如無生日遷延而辭避李善注謂贈以芍藥欲結思情而女不受詩曰知我如此不如無生恨之辭也山谷引用意謂蘭草之芳馨非芍藥凡草之比知我者必以是為好姑修潔以俟之可也士之於世正如女之從夫不可自獻故山谷以此為况龍居士頌大家團圞期共說無生話
叢書／武英殿聚珍版叢書／山谷詩集注／外集／卷六／次韻師厚五月十六日視田悼李彥深(P.12-1)..[清乾隆敕刻武英殿聚珍本]
次韻師厚五月十六日視田悼李彥深
南鴈傳尺素尺素見前注飛來臥龍城臥龍洲當在南陽謝師厚南陽人今鄧州也彥深亦南陽人同鄉里可見臥龍洲之為南陽也高頗知臥久忽作田野行湛湛陂水滿欣欣原草榮歸去來辭木欣欣以向榮泉涓涓而始流日華麗山川杜詩遲日江山麗秀色奪目精高唐賦煌煌熒熒奪人目精神女賦詳而視之奪人目精對酒不滿懷攬物有餘淸文選陸士衡詩安寢北堂上明月入我牖照之有餘暉攬之不盈手謝靈運詩密林含餘淸念昔讀書客遠人遺世情南畝道觀餉西郊留勸耕共遊如昨日笑語絕平生此士今已矣
賓筵無老成詩賓之初筵左右秩秩退之祭文甔石之儲常空于私室方丈之食每盛于賓筵猶倚謝安石深心撫嫠𢝼以安石比師厚嫠謂無夫也左傳嫠不恤其緯嫠也何害已為嫠婦韻書𢝼憂也
叢書／武英殿聚珍版叢書／山谷詩集注／外集補／卷第一／送張仲謀(P.13-1)..[清乾隆敕刻武英殿聚珍本]
送張仲謀
竹雞相呼泥滑滑夜雨連明溪漲濶門前馬作遠行嘶迺是張侯來訪別入門下馬未暖席猛如秋鷹欲飛掣
黃花可浮惜別杯官沽苦酸不堪設張侯少年氣高秀太華孤峯帶冰雪袖中日日有新詩正與秋蟲同一律吏曹不能弄以事太尉家兒盡英悊窮愁寂寞雙鳧縣唯子可輸肝膽說遊君宮室如芝蘭於我弟兄比瓜葛相親更覺相去難一作相從未覺歲時久挽斷衫袖不忍訣一作言別奈何腸胃熱緬懷君家方盛時迺翁屢把連城節北使初隨富亳州萬死弗顧探虎穴煌煌忠槩奬王命汝等於今仕朝列稍開塞上秋草黃螗螂怒臂當車轍將軍西擁十萬師謀士各伸三寸舌胡不還家讀父書上疏論兵
款天闕燕然山石可磨鐫誰能禦子勒勳伐功業未成且自愛早寄書來慰饑渴
叢書／武英殿聚珍版叢書／后山詩注／卷一／妾薄命二首(P.1-1)..[清乾隆敕刻武英殿聚珍本]
后山詩卷一
宋　　陳　　師　　道　　撰
任　　　淵　　　　注
妾薄命二首
主家十二樓鮑照煌煌京洛行曰鳳樓十二重按漢書雖有五城十二樓事與此意不同故不援引後倣此一身當三千白樂天詩曰後宮佳麗三千人三千寵愛在一身后山以五字道之語簡而意盡集中如此甚衆古來妾薄命事主不盡年起舞為主壽相送南陽阡言樂未畢而哀繼之也劉禹錫詩向來行哭里門道昨夜畫堂歌舞人后山蓋用此意莊
子曰可以盡年漢書高帝紀曰項伯亦起舞劉禹錫紇那曲曰願郞千萬壽長作主人翁陶淵明挽歌向來相送人各已歸其家漢書原涉傳涉父為南陽太守父死涉大治起塚舍買地開道立表署曰南陽阡忍著主衣裳為人作春姸此二句及下篇向來一瓣香敬為曾南豐之句皆以自表見其不忍更名他師也樂天燕子樓詩曰鈿暈羅衫色似煙一囘看著一潸然自從不舞霓裳曲疊在空箱得幾年后山蓋用此意而語尤高古東坡詩云為人作容姿有聲當徹天有淚當徹泉劉子玄史通載温子昇永安故事曰怨痛之響上徹靑天韓退之詩上呼無時聞滴地淚到泉漢書賈山傳曰下徹二泉死者恐無知家語子貢問孔子曰死者有知乎將無知乎妾身長自憐謝玄暉銅雀臺詩曰況乃妾身輕楚辭九辯曰惆悵兮而私自憐李太白去婦詞曰孤妾長自憐世或苦后山之詩非一過可了近于枯淡彼其用意直追騷雅不求合于世俗亦惟恃有東坡山谷之知也自此兩公外政使舉世無
領解者渠亦安暇恤哉
叢書／武英殿聚珍版叢書／后山詩注／卷六／和魏衍元夜同登黃樓(P.17-2)..[清乾隆敕刻武英殿聚珍本]
和魏衍元夜同登黃樓
車馬競淸夜退之詩適與佳節會士女競光陰選詩淸夜遊西園人物秀三楚選詩三楚多秀士注曰江陵為南楚吳為東楚彭城為西楚登臨得免俗茲樓豈時覩晉阮咸曰未能免俗聊復爾爾同來兩稚子冠者亦四五魯論曰冠者五六人童子
六七人落落俱可人頗亦厭歌鼓晉書王澄謂王衍曰誠不如卿落落穆穆可人見前注山月出未高潛鱗動寒渚言潛魚未為月所照故游泳自如也退之詠月詩未高蒸遠氣詩曰魚在于渚或潛在淵檣燈接稀星奪月粲不數宋玉高唐賦曰煌煌熒熒奪人目睛魏侯轉物手百好趨就敘楞嚴經曰若能轉物卽同如來禹貢注曰四國皆就次序得句未肯吐秀氣出眉宇用莊子庚桑楚事見前注王縉古别離曰含辭未及吐淚落蘭叢中枚乗七發曰陽氣見眉宇之間水淨納行影選詩璇題納明月山空答脩語歐公詩空山答人語夜氣稍侵肌退之李花詩蒼茫夜氣生相遮文選應璩與岑文瑜書曰翦爪宜侵肌鳥駭去其侶楚辭招隱士曰禽獸駭兮亡其曹淸游豈有極喜事戒多取世間可喜之事要不可極意也投靜未免喧東坡詩說
靜故知猶有動無閒底處更求忙老杜詩喧靜不同科于今豈非古蘭亭序曰俛仰之間已為陳迹永懷寂寞人南北忘在所橫嶺限魚鳥作書欲誰與寂寞人謂東坡言其身世兩忘不知謫在海外也揚雄傳曰惟寂寞自投閣情生文自哀世說孫楚除妻服作詩示王武子王曰未知文于情生情于文生覽之凄然增伉儷之重山谷詩曰意不及此文生哀政與此句相反意動足復佇歐公詩足雖欲往意已休此反而用之恨不能往見東坡也憑檻共一黙望舒已侵午文選登樓賦曰憑軒檻以遙望楚辭前望舒使先驅注云月御也午謂夜分樂天詩曰月午方徘徊退之詠月詩當午覺輪停
叢書／武英殿聚珍版叢書／后山詩注／卷七／次韻何子温祈晴二首(P.14-1)..[清乾隆敕刻武英殿聚珍本]
九虎當關信不傳楚辭虎豹九關啄害下人些晉書嵇康曰當關呼之不置燒煙才上已囘天唐張元素傳魏徴曰張公論事有囘天之力驅除霧雨還朝日朝一作晴○漢書王莽贊曰帝王之驅除云爾老杜詩未辭添霧雨又詩侵陵雪色還萱草畜縮濤波復二川漢書息夫躬傳曰王嘉健而畜縮劉禹錫詩曰支川讓其流蓄縮空南委二川謂汴泗○支一作文奪目光華開秀句宋玉高唐賦曰煌煌熒熒奪人目精光華見詩序南史顏延之傳鮑照曰君詩若鋪錦列繡亦雕繢滿眼老杜詩最傳秀句寰區滿堆場藁秸驗豐年劉禹錫詩場黃堆晚稻禹貢注云秸藁也從今更上中和頌漢書王襃傳作中和樂職宣布詩少費將軍九萬牋語林曰王右軍為會稽謝公就乞牋紙庫中有九萬枚悉與之
叢書／武英殿聚珍版叢書／毘陵集／卷七／表／代李憲賀檢法廳生芝草表(P.4-2)..[清乾隆敕刻武英殿聚珍本]
代李憲賀檢法廳生芝草表時三府獄空
至仁善貸叢棘屢空和氣發祥靈芝毓秀吐柯甚異按牒鮮聞事越往初慶傳遐邇中賀竊以畫于衣冠而民
不犯獨稱聖帝之時德至草木則芝自生式著前賢之訓眷東南之廣袤稱吳越之浩穰俗習悍頑人輕抵冒故庶獄罕聞于衰息而比年數記于空虛曾是會稽亦無留訟本聖神之欽恤格天地之休嘉故兹璀璨之英發于詳讞之所盤根磊砢聳幹扶疎煥金彩以陸離零露華而霑湑究觀黄澤自符火德之昌式遘誕彌仍表椿齡之茂歴稽青簡之載故多朱草之珍銅池嘗記于九莖山㵎亦誇于三秀曾未有當圜扉鞠草之後見華渚流虹之時實掩前聞亶爲盛事兹蓋伏遇皇帝陛下
道高太極澤被緜區徽功協于登三治具明于畫一好生之德蠲察察之繁文長發其祥顯煌煌之上瑞用集封巒之慶益光載籍之書臣媿無明敏之才獲際熙洽之運星占貫索共欣千載之逢歌奏芝房永播萬年之頌望雲雖遠擊壤惟均
叢書／武英殿聚珍版叢書／毘陵集／卷十五／五言古詩／題閭丘氏巢鳳亭以其子登科胡茂老名之(P.5-2)..[清乾隆敕刻武英殿聚珍本]
題閭丘氏巢鳳亭以其子登科胡茂老名之
令君命卿家一經世遺子煌煌丹桂枝寂寞踰五紀朅來山水縣闢館貯書史竹梧森翠碧鸞鵠自停峙翩翩丹穴雛一鳴驚衆耳綷羽覽輝翔百鳥各披靡英姿凌雲氣玉頰編貝齒唾手取靑氈父老爲驚喜寧無英妙年亦或拾靑紫上堂拜重慶此事世無比勉哉尊所聞
烟霄千萬里五斗暫折腰百鍊無繞指矯翼儀舜韶作瑞明光裏來者翫茲亭甘棠同勿毁
叢書／武英殿聚珍版叢書／毘陵集／卷十六／七言律詩／伯恭要賦薌林(P.6-2)..[清乾隆敕刻武英殿聚珍本]
伯恭要賦薌林
相門耆舊典刑餘戚里豪華習氣除游徧雲山行樂耳種成香草賦歸歟紉芳蘭畹餘幽佩辟蠧□堂有舊書奎畫煌煌照林壑只應門外看鋒車
叢書／武英殿聚珍版叢書／簡齋集／卷七／七言古詩／陳叔易賦王秀才所藏梁織佛圖詩邀同賦因次其韻(P.4-1)..[清乾隆敕刻武英殿聚珍本]
陳叔易賦王秀才所藏梁織佛圖詩邀同賦因次其韻
維摩之室本自空忽驚滿月臨丹宫稽首世尊眞實相不比圖畫填靑紅天女之孫擅天巧經緯星㝛超庸庸
淪精入此三昧手一念眞到祗園中意匠經營與佛會七寶欲動聲瓏瓏眉間毫光放未盡指下已帶旃檀風飛梭本是龍變化挾大威德行神通恍若祗洹遇佛影豈彼臺象能比崇共惟此事不思議細看衆巧無遺蹤日浮雞園赤爛爛天入鷲嶺靑叢叢那知金臂是正倒但覺已挫千魔鋒龍天四衆儼然侍喜滿火宅俱成功向來八風幾捲地衆寶行樹無摧桻老蕭區區佛所憫豈與十二蟯蚘同重雲之殿珠作帳一朝入海奔雷公幸留此像不為少福聚萬紀兼千總餘休八葉終灰燼
堅固卻賴三眠蟲似聞法猛藕絲像當時已不隨烟東煌煌二寶照南北各攝萬鬼專其雄龍華已耀東坡墨驚夢不假撞洪鐘惟有兹圖晦幾歲留待公句貽無窮畫沙累土皆見佛而況筆墨如此工亦念衆生業障厚要與機杼聊分攻從今俱盡未來世買絲不繡平原容
叢書／武英殿聚珍版叢書／簡齋集／卷八／七言古詩／黃修職雨中送芍藥五枝(P.6-1)..[清乾隆敕刻武英殿聚珍本]
黃修職雨中送芍藥五枝
微雨濕淸曉老夫門未開煌煌五仙子竝擁翠蕤來胭脂洗盡不自惜為雨歸來更無力老夫五十尚可癡憑軒一賦會眞詩
叢書／武英殿聚珍版叢書／簡齋集／卷十／五言律詩／劉大資挽詞二首(P.3-2)..[清乾隆敕刻武英殿聚珍本]
一死公餘事由來彼亦人使知臨難日猶有不欺臣河洛傾遺憤英雄歎後塵煌煌中興業公合冠麒麟
叢書２／歲時習俗資料彙編／歲時廣記（十萬卷樓叢書本）／卷第十九／上巳下／索幽婚(P.621)..[清光緒歸安陸氏刊十萬卷樓叢書本]
索幽婚
搜神記盧充范陽人家西三十里有崔少府墓
充冬至日出宅西獵射麞中之麞倒而起充逐之不覺遠忽見道北一高門如府舍問鈴下對曰崔少府宅也充進見少府酒數行曰近得尊府君書為君索小女為婚故相迎爾崔以書示充乃亡父手迹即欷歔無復辭免便敕內云盧郎已來便可使女莊嚴至黃昏內白女郎嚴竟崔語充可至東廊既至婦已下車即共拜為給食三日畢崔謂充曰君可歸生男當以奉還無相疑生女當留養充到家母問其故充悉以對
別後四年三月三日充臨水戯忽見傍有犢車乍沉乍浮既而上岸充往開車見崔氏女與三歲男共載女抱兒以還充又與金椀并贈詩曰煌煌靈芝質光麗何猗猗華豔當時顯嘉異表神奇含英未及秀中夏罹霜萎榮耀長幽滅世路永無施下悟陰陽運哲人忽來儀充取兒椀及詩忽然不見充後詣市賣椀崔氏姨識之語充曰昔我姨嫁少府生女未出而亡家親痛之贈以金椀着棺中可說得椀本末充以事對賫
椀白母母即令迎充及兒還諸親悉集兒有崔氏之狀又似充貌兒椀俱驗姨母曰我外生也即字溫休長成令器歷郡守子孫冠蓋相承至今其後植字幹有名天下杜詩云昨日玉魚蒙葬地早時金椀出人間廣異記云漢天子以玉魚一雙殮葬楚王戍之太子
叢書２／歲時習俗資料彙編／歲時廣記（十萬卷樓叢書本）／卷第二十六／七夕上／出河西(P.838)..[清光緒歸安陸氏刊十萬卷樓叢書本]
出河西
焦林天斗記天河之西有星煌煌與參俱出謂之牽牛天河之東有星微微在氐之下是曰織女杜甫詩云牽牛出河西織女出河東張天覺七夕歌云河東美人天帝子機杼年年勞玉指織成雲霧紫綃衣辛苦無懽容不理帝憐獨居無與娛河西嫁得牽牛夫貪懽不歸天帝怒謫
歸卻踏來時路但令一歲一相逢七月七日橋邊渡
叢書２／歲時習俗資料彙編／歲時廣記（十萬卷樓叢書本）／卷第三十四／重九上／尚菊花(P.1080)..[清光緒歸安陸氏刊十萬卷樓叢書本]
尚菊花
風土記日精治蘠皆菊之花莖別名也生依水邊其花煌煌霜降之節唯此草盛茂九月律中
無射俗尚九日而用候時之草也爾雅云菊治蘠也又牧豎閑談云蜀人多種菊以苗可入菜花可入藥園圃悉植之郊野人多採野菊供藥肆頗有誤真菊延年野菊瀉人如張華言黃精益壽鈎吻殺人皆此類也
史／正史／新唐書／志　凡五十卷／卷三十三　志第二十三／天文三／月五星凌犯及星變(P.851)..[底本：北宋嘉祐十四行本]
天復元年五月自丁酉至于己亥，太白晝見經天，在井度。十月，大角五色散搖，煌煌如火。占曰：「王者惡之。」二年五月甲子，太白襲熒惑在軒轅后星上，太白遂犯端門，又犯長垣中星。占曰：「賊臣謀亂，京畿大戰。」十月甲戌，太白夕見在斗，去地一丈而墜。占曰：「兵聚其下。」又曰：「山摧石裂，大水竭。」庚子，辰星見氐中，小而不明。占曰：「負海之國大水。」是歲，鎮星守虛。三年二月始去虛。十一月丙戌，[二二]十一月丙戌　按二十史朔閏表，是年十一月丁酉朔，無丙戌。太白在南斗，去地五尺許，色小而黃，至明年正月乃高十丈，光芒甚大。是冬，熒惑徘徊于東井間，久而不去。京師分也。
天祐元年二月辛卯，太白夕見昴西，色赤，炎燄如火；壬辰，有三角如花而動搖。占曰：「有反，城有火災，胡兵起。」六月甲午，太白在張，芒角甚大；癸丑，句巳，犯水位。自夏
及秋，大角五色散搖，煌煌然。占同天復初。三年八月丙午，歲星在哭星上，生黃白氣如孛狀。
史／政書／唐會要／卷八　補／郊議(P.105)
開元十三年四月乙丑．撫州三脊茅生．有上封事者言曰．昔齊桓公九合諸侯．一匡天下．將欲封禪．問於夷吾．夷吾對曰．江淮間三脊茅生．用以縮酒．乃可封禪．其時無茅．桓公大慙而罷．自歷千古．今始一生．昔宣王南征．責楚包茅不入．王祭不供．則是其地．其茅今高一尺．至八月長足．方堪縮酒．特望聖恩．至時令采用．祭泰山．并掘根於苑內植之．時宰臣已遣使於岳州採沅江茅．乃奏曰．管夷吾謂桓公是諸侯．不合封禪．故稱茅以拒之．及伐楚之日．尊周室．行伯道．乃責楚云包茅不入．王祭不供．若以茅為瑞．是不知經義．臣等歷任荊楚．博訪貢茅．沅江最勝．臣已牒岳州取訖．今稱撫州有茅．請移根入苑．且貉不踰汶．橘不
過淮．移根苑中．信是虛語．望敕撫州．且進六束．與沅江相比用之．帝曰．可．癸酉．詔朝集使各舉所部孝悌文武．集於泰山之下．十一月丙戌．至泰山下．去山趾五里．丁亥．帝衮冕服於行宮致齋．戊子．敕曰．封祀告成．為萬姓祈福．必資清潔．以副朕心．其行事官及齋郎應致齋者．宜令御史行齋．切勿容疏怠．有雄野雞飛入齋宮．馴而不去．久之．飛入仗衞．忽不見．邠王守禮等賀曰．臣謹案舊典．雌來者伯．雄來者王．又聖誕酉年．雞主於酉．斯蓋王道遐被．天命休禎．臣請宣付史官．以彰靈貺．冊府元龜．
案唐書列傳．張說為中書令．倡封禪議．受詔以諸儒草儀．及登封還．詔說撰登封壇頌．刻之泰山．
唐張說封禪壇頌．皇唐六葉開元神武皇帝．再受命．致太平．乃封岱宗．禪社首．鑿石紀號．天文煥發．儒臣志美．立碣祠壇曰．厥初生人．俶有君臣．其道茫昧．其氣樸略．因時歘起．與運而紛落．泯泯沒沒．而無聞焉．爾後聖人．取法象．立名位．衣裳以等之．甲兵以定之．於是禮樂出而書記存矣．究其源．致敬乎天地．報其本．致美乎鬼神．則封禪者．帝王受天命告成功之為也．閱曩聖之奧訓．考列嗣之通術．疇若天而不成．曷背道而靡失．由是推之．封禪之義有三．帝王之略有七．七者何．傳不云乎．道德仁義禮智信．順之稱聖哲．逆之號狂悖．三者何．一．位當五行圖錄之序．二．時會四海昇平之運．三．德具欽明文思之美．是謂與天合符．名不死矣．有一不足而云封禪．人且未許．其如天何．言舊史者．君莫道於陶唐舜禹．臣莫德於皋陶稷卨．三臣備德．皆有天下．仲尼敍帝王之書．繫魯秦之誓．明魯祀周公．用王禮．秦承伯
益．接周統．孔聖微旨．不其效歟．然秦定天下之功高．享天祿之日淺．天而未忘庭堅之德也．故大命復集於皇家．天之贊唐．不惟舊矣．其興之也．元靈啟迪．黃祇顧懷．應歸運以義舉．撫來蘇以利見．湯也無放夏之慙．武也無伐殷之戰．高祖創業．四宗重光．有德格天．漏泉蒸雲．濡露菌蠢．滋育氤氳．涵煦若天地之覆載．日月之照臨．溥有形而希景．罄無外而宅心．百有八年於茲矣．皇帝攘內難而啟新命．戴睿宗而纘舊服．宇宙更闢．朝廷始位．蓋羲軒氏之造皇圖也．九族敦序．百姓昭明．萬邦咸和．黎民於變．立土圭以步歷．革銅渾以正天．蓋唐虞氏之張帝道也．天地四時．六官著禮．井田三壤．五圻成賦．廣九廟以尊祖．定六律以和神．蓋三代之設王制也．武緯之．文經之．聖謨之．神化之．然猶戰戰兢兢．日慎一日．約規誨以進德．遂忠良以代工．講習乎無為之書．討論乎集賢之殿．寵勇爵．貴金門．翼乎鵷鸞之列在庭．毅乎貔貅之師居鄙．人和傍感．神寶沓至．乾符坤珍．千品萬類．超圖軼牒．未始聞記．我后以人瑞為心．不以物瑞為意．王公卿士．儼然進曰．休哉陛下．孝至於天．故合於道．前年祈后土．人獲大穰．閒歲祀圜丘．日不奄朔．感祥以祚聖．因事以觀天．天人交合．其則不遠．意者喬岳埽路．望翠華之來．上帝儲思．俟蒼璧之禮久矣．焉可專讓而廢舊勛．羣臣固言．勤帝知罪．至於再．至於三．帝乃揖之曰．欽崇天道．俯率嘉話．恐德不類．敢憚於勤．其撰巡狩之儀．求封禪之故．既而禮官不誡而備．軍政不謀而輯．天老練日．雨師灑道．六甲案隊．八神警蹕．孟冬仲旬．乘輿乃出．千旗雲列．萬戟林行霍濩燐爛．飛焰揚精．原野
為之震動．草木為之風生．歷郡縣．省謠俗．問耆年．舉百祀．興墜典．葺闕政．攸徂之人．室家相慶．萬方縱觀．千里如堵．城邑連歡．邱陵聚舞．其中垂白之老．樂過以泣．不圖蒿里之魂．復見乾封之事．堯雲往．舜日還．神華靈鬱．爛漫乎穹壤之間．是月來至於岱宗．祗祓齋宮．滌濯靜室．凝神元覽．將款太一．議夫泰山者．聖帝受天官之宮．天孫總人靈之府．自昔立國．莫知萬類．克升中而建號．惟七十而有五．我高宗六之．而今七矣．非夫尊位盛時．明德曠代．遼闊難並之甚哉．先時將臻夫大封也．累封壇於高岡．築泰壇於陽阯．夫其天壇三襲．辰陛十二．咸秩眾靈．列座有次．崇牙樹羽．管磬鏞鼓．宮懸於重壝之內．干戚鋋殳．鉤戟戣戳．周衞於四門之外．伐國重器．傳代絕瑞．旅之於中庭．玉輦金轂．翠冒黃屋．夾之於端路．庶官百辟．羌夷蠻貊．襃成之後．讓王之客．敍立於禮神之場．髦頭拏牙．鐵馬金鏃．介冑如雪．旗幟如火．遠匝於清禁之野．於是乎以天正上元．法駕徐進．屯千乘於平路．留羣臣於谷口．皇帝御六龍．陟萬仞．獨與一二元老．執事之人．出天門．臨日觀．次沆壑．宿巉巖．赤霄可接．白雲在下．庚寅．祀高祖於上封．以配上帝．命眾官於下位．以享眾神．皇帝冕裘登壇．奠獻俯僂．金奏作．佾羽舞．撞黃鐘．歌大呂．開閶闔．與天語．請將信公．奉斗布度．懋建皇極．勤恤蒼生．招嘏乎未兆．禳災乎未萌．上下傳節．而禮成樂遍．福壽同歸．而帝賜神策．乃檢玉牒於中頂．揚柴燎於高天．庶衷誠而上達．若憑焰而駕煙．日轡方旋．神心餘眷．五色雲起．拂馬而隨人．萬歲山呼．從天而至地．越翌日．尊睿宗．侑地祇．而禮社首．遂張大樂．覲東后．
國風惟舊．無黜幽削爵之誅．王澤惟新．有眚災大賚之慶．不浹日．至化洽於人心．不崇朝．景福遍於天下．然後藏金匱於祏室．迴玉鑾於上都．煌煌乎真聖朝之能事．而高代之盛節者也．於斯之時．華戎殊俗．異音同歎曰．岳合多雨．山峻多雲．豈有大舉百萬之師．尅期千里之外．乃行事之日．則天無點翳．地無纖塵．嚴冬變為韶景．寒谷鬱為和氣．非至德孰能動天．如此其順者乎．昔人云．自西自東．自南自北．無思不服．今信知聖人作而萬物覩．其心服之謂矣．或曰．祭泰折．主先后．非體歟．曰．是禮也．非宜也．王者父事天．母事地．侑神崇孝．無嫌可也．且夫柴瘞外事．帝王主之．蒸嘗內事．后妃助之．是開元正人倫．革弊禮．起百王之法也．故令千載承末光．聆絕韻．咀甘實．漱芳潤．爍元妙之至精．流不已之淑聲．臣說作頌．告於神明．四皇墳而六帝典．雖吉甫亦莫能名．徒採彼輿人之詩曰．大矣哉．維天為大．維皇則之．率我萬國．受天之祺．子孫百代．人神共保綏之云爾而已矣．
徐堅傳．元宗時．堅充集賢學士．從上封泰山．以參定儀典．加光祿大夫．
裴光庭傳．元宗有事岱宗．中書令張說．以天子東巡．京師空虛．恐突厥乘間竊發．議欲加兵守邊．召光庭與謀．對曰．封禪所以告成功也．成功者．德無不被．人無不安．萬國無不懷．今將告成而懼突厥．非昭德也．大興力役．用備不虞．非安人也．方謀會同．而阻戎心．非懷遠也．此三者．名實乖矣．且諸蕃突厥為大．贄幣往來．願修和好有年矣．若遣一使召大臣．使赴行在．必欣然應命．突厥受詔．則諸蕃君長．必相
率而來．我偃旗息鼓．不復事矣．說曰．善．吾所不及．因奏用其策．突厥果遣使來朝．契丹酋長與諸蕃長皆從行在東封．還遷兵部侍郎．
康子元傳．子元越州會稽人．仕歷獻陵令．開元初．詔中書令張說舉能治易老莊者．集賢直學士侯行果．薦子元及平陽敬會真於說．藉說以聞．並賜衣幣．得侍讀．子元累擢秘書少監．會真四門博士．俄皆兼集賢侍講學士．元宗將東之泰山．說引子元行果徐堅韋縚商裁封禪儀．初．高宗之封．中書令許敬宗議周人尚臭．故前祭而燔柴．說堅子元白奏．周官樂六變．天神降．是降神以樂．非緣燔也．宋齊以來．皆先飲福酒．乃燎．請先祭後燔．如貞觀禮．便．行果與趙冬曦議．以為先燎降神尚矣．若祭已而燔．神無由降．子元議挺不徙．說曰．康子獨出蒙輪．以當一隊耶．議未判．說請決於帝．帝詔後燔．並唐書．
酉陽雜俎．明皇封禪泰山．張說為封禪使．說壻鄭鎰本九品官．舊例封禪後．自三公以下．皆遷轉一級．惟鄭鎰因說．驟遷五品．兼賜緋服．因大酺次．元宗見鎰官位騰躍．怪而問之．鎰無詞以對．黃旛綽曰．此泰山之力也．
史／政書／唐會要／卷三十／大明宮(P.553)
咸亨元年三月四日．改蓬萊宮為含元殿．
長安元年十一月．又改為大明宮．十二月一日．改含元殿為大明殿．
神龍元年二月．復改為含元殿．
上元二年七月．延英殿當御坐．生玉芝一莖．三花．親制玉靈芝詩三章．章八句曰．玉殿肅肅．靈芝煌煌．重英發秀．連葉分房．宗廟之福．垂其耿光．原闕二句．元氣產芝．明神合德．紫微間彩．白蕣呈色．載啟瑞圖．庶符皇
極．天心有眷．王道惟則．幸生芳本．當我宸旒．効此靈質．寶玉獻猷．神惟不愛．道亦無求．端拱思維．永荷天休．
建中元年九月．將作監言．請修內廊．是歲孟冬．為魁罡．不利修作．太史請卜佗時．上曰．啟塞從時．詭妄之書．勿信．乃命修之．
貞元三年十二月．初作元英門觀于大明宮北垣．
史／紀事本末／三朝北盟會編／靖康中帙／卷七十五　靖康中帙五十　起靖康二年正月十六日丙午盡其日(P.563-1)
宇文虛中撰宋故資政殿學士銀青光祿大夫贈特進資政大學士開府儀同三司諡忠顯劉公神道碑曰宋興百七十載祖宗以仁厚忠恕廉恥待士大夫自一命以上無復前世之戮辱亦有致位通顯終身安榮率為子孫數世之利固宜人人自重知所報本
一旦禍生釁京師失守公卿郎吏交首偽庭改作敵營往往為之領袖耳目至誑君父甚至誑迫君父脫甚字告捕宗室致之穹廬之下刪此六字天地悽慘神人憤泣獨二人以死節聞曰資政殿學士劉公鞈曰兵部侍郎李公若水當擾攘變故之際議者不敢昌言其忠虜改作敵人尚高劉公之節至為小殮瘞覆揭示其處平昔無事時公頻使於外未嘗陪鳴玉之閒一入朝言者隨而擊之至在圍城中尚不為時所容一日死難毅然在他人之前乃知忠義之士固自有守方難之興劉公為真定安撫使率軍民固守金人攻城不下則分兵綴之引大軍而南上初即位羽檄召天下兵未集乃屈已捐金幣為城下之盟許割地以和虜刪此字僅退師旬日之閒援兵大集用事者乘士民之憤奏遣數大帥分總而北奏遣數大帥分總西北西誤作而期於北懾燕蘇西解太原之圍其言憤厲明決若可以漏刻制勝獨劉公憂之屢言亟戰怒敵為非是虜酋改作金人以暑度陘會山西之師於雲中所兵皆分就畜牧覘者以兵散將歸告於朝大臣責讓遣使督戰項背相望大將种師中感憤泣下帥眾以出遇敵死之而朝廷所遣別將姚古解潛折可求相繼奔敗中外震恐上知公可用乃以為宣撫使使集
散兵邢邢洺既太原卒陷既而太原卒陷脫而字真定亦為虜改作敵所據事益急乃驛召公赴闕久之虜改作敵合兩路大軍皆至京城下公又申前議以為城大難守兵脆難戰惟有遣使款師緩其攻城之謀開元帥府以節制天下兵使之入援宰相折公於御榻前曰大抵臣僚自北來皆張大虜改作敵勢以戰為非今韐亦然款師非策惟有戰耳公曰今日事勢已至此乃遣使款師固為非策然不出於此以延引日月待援兵之至恐無他計若必欲戰則事有前鑒非臣所敢與知也宰相怒以公為沮國搖民即黜之及城陷召公入見上雪刪此字泣執公手曰不用卿言至此虜改作金人知公名請上書詔召至軍前宰相猶紹公為割地使宰相猶紿公為割地使紿誤作紹公至虜改作敵軍中踰月乃使館伴韓政諭以用公之意因言南朝已擇立他姓自是兵連禍結卒未平定宜與家屬北去以保富貴公慨然曰有是哉歸而沐浴易服取幅紙書曰金人不以我為有罪而以我為可用但貞女不事二夫忠臣不事兩君況主憂臣危主辱臣死以順為正者妾婦之道所謂大丈夫者富貴不能淫威武不能屈此予所以有死也書畢引杯酒以衣自縊而卒鳴呼古語有之謀人之邦國危則亡之公之
始議欲以計款敵而以輕戰激怒為戒顓謀者與公相違卒以致禍顓謀者不能即死而公乃先死此尤為忠臣義士之所難也初金人起自海上屢敗契丹遼東人避亂有浮海之登萊者或言因耶律氏之衰可以復取燕薊太上皇念信誓之重詔大臣集議皆唯唯兩可唯鄭居中鄧洵武以為不然時相乃欲因此固位與童貫相表裏遂遣使持貫書從海道覘其虛實使與虜改作金偕來使還與虜偕來脫還字約我舉兵以夾攻契丹太上重其事依違未決會近臣有窺覬相位者乘閒進策且以言動朝廷曰彼約我以夾攻我若不從彼心反憾起異時兵端彼必蓄憾反起異時兵端誤作彼心反憾起異時兵端悔之無及遂復使通國書許以如約因以燕地為請及宣和壬寅邊臣奏契丹主延禧敗於白水其叔父僭立燕人來請師師到可不戰而下貫自江浙歸遽奏引兵而出太上以公參其軍謀公自越州乘傳至瀛鄚閒而种師道之軍已潰於白溝貫憂懼不知所出公至雄州乃自請詣軍前就師道議歸而語貫曰燕人固守未可輕進且祖宗有誓宜且班師會蔡攸來出所得太上親札曰祖宗信誓指天誓日又曰燕人說則取之不說則勿取之貫以公言契合遂劾奏高陽帥侯益知雄州和詵誣妄誤
國乃分屯以歸未幾耶律死無嗣其攝政議者以乘隙為易貫攸復欲進兵中使自京師來出御札督戰且喻將佐寮屬曰朝廷與金人約夾攻契丹久矣我若罷兵彼將滅遼與我為得無責言乎若使異時生釁誰任其責公曰與夷狄改作金人共事非計也貫怒曰此出上意公以為非計何也公曰自古與夷狄共事鮮無後患刪自古至此十一字事不成則恩威俱廢四解體事成則敵人恃功必有邀索唐以回紇破安祿山納侮召亂百年不已況金人氣燄非回紇之比乎凡爭議踰旬未能奪會郭藥師以涿州降我師遂出劉延慶為大將時當軸大臣乃昔年窺覬相位者欲沮宣撫司乃自京歸遣使厚許幣求燕地於金人欲以不戰而得地自以為功仍遣人密戒延慶以毋輕進時有旨先下涿易功當三省故緩其事凡軍前奏請率多譴卻於是大軍日行十里駐涿州良鄉縣踰月不前將士暴露困怠銳氣銷阻已而卒潰不能再舉金人自居庸入燕以燕歸我增幣鉅億萬金人始益驕傲刪此二字下視中國矣自出師取燕山以至靖康城守公皆參預議謀每與用事者相戾乃繼之以死以明君臣之義與夫危人之國敗人之師而
殺身以謝之者固有閒矣嗟乎前日廷議之臣不度彼已之勢不量可否之宜引道聽塗說小民喧嘩之言以斷天下安危大計既相與敗國矣則又歸過君父滅棄臣子之禮苟可逢迎虜改作敵意求容於偽朝二字改作敵者無所不至也故上北狩所詔札覽之者無不慟絕逮盛德嗣興宗社禍甯誤國從偽者皆幸得生存而公乃先死不獲復見天日嗚呼天人之際善惡之報其果非耶不然則幸而生與不幸而死固自有數而不可致詰耶夫天以高名全節畀忠義之人不待身而後顯則公所以捐其所輕輒取其所重蓋所謂求仁而得仁者是豈可以幸不幸為言哉公歸葬建州之崇安其子以虛中與公契舊目見謀議本末乃以表墓之文見諉因為論著大節事係天下之所以安危者揭示道左且以辨明取燕之失不在上皇仍繫之以詞以概舉公平生之事是區區之夙願也其詞曰劉號著姓始家咸秦建公六世乃遷甌閩曾祖文廣甘於隱淪祖父太素以儒學振顓授魯史其徒千人皇考民先益衍斯文遂繇恩舉廁於縉紳悉以公貴恩封荐臻朝議正舉賁於幽窀英英厥配宜其累姻咸甯感義秩為小君公生而異幼耽
經史來試有司策名上第重慶在堂撫公以喜板輿從養時其甘旨豐城一尉活彼餓民令於隴城調發惟均王師度隴以公從軍驟列朝籍聲稱藹聞時方開邊轉餉是急公總平貨登萬億斥羨於戎以易兵食公無棄財民無靳力帝用錫祉中密寓直郇瑕之寶邊計仰給故籍弗存利源湮塞命公總領制置之職刊燬之餘是捃是緝迄於有成纔期月祕殿論著集英為首或繇材選或以功授八遷至此訓每厚遂總轉運使於關右鄜延謀帥以公守之兵衄湟中聲搖西陲公列將卒乘虛出奇踰月卒解震武之圍隱如長城名動陲夏人款邊自狀其罪願附章聞矜此恫悔僉曰彼反覆未改宜益鏖兵勿恃其紿公曰不然彼累戰敗以我全盛尚慮後害相彼小邦甯無懲艾遂以便宜列言於朝帝有恩言貰此夭驕東暨麟豐西踰臨洮蔚其稼穡更休戍繇自公一言縶彼嗾獒西清次對用旌厥勞公厭乘邊東越剖符越乃澤國湖水是瀦下流灌溉舄鹵膏腴誰俾涸此利其租飯豆羹芋困不重輸籍在水衡好用事改作是須孰敢弗督以速刑書公為喟然疏入以時當宁慨歎恨不夙知盡捐所賦活此憊羸桐溪回穴
有盜竊發既蹂餘杭七州幅裂官吏曹奔官軍氣奪或請公避公顧而言為上郡守其可棄捐乃治闉闍乃礪戈鋋畜牧收野什伍比聯寇改作敵來瞰城公親被堅揮兵出空拳爭先一戰而勝肩體盈川溫台暨明賴公以全越民德公郊墟市飯食必祝願公永年帝聞民情謠譽籍籍予有忠臣功映皎日超陞祕殿命書赫奕寶帶名馬終朝三錫公方應召邊吏請師命公便道往贊樞機幕中抗議人為公危常山請師未至而移汾陽黠虜改作之渠以眾來歸公謂上策不可挽曷以厚廩縻之京師章上報聞後患終遺帝念久勤俾榮故鄉爰自建安易麾福唐式寵其行進職延康過家上冢三組熒煌里民喜來牛酒相望乃揮錫金儲為義莊燕及功緦時其奉嘗公頃過都見辭連造請臺省故例則然或者中公以逢貴權謂於中司有所摘言過領祠宮曾未踰年擢守荊渚復求建安盡還故職以榮使旃盜起河朔再帥常山公之來斯盜方熾單騎入境覘者眙其首柴宏世服耘耔不堪誅求乘憤而起洌彼潢池公以榮利俾還其植歸安田里宏感誠言矢死無二不飭吏士直造戎壘開諭禍福不施笞箠帝用嘉之載錫爾祉
煌煌命服重念粲麗副以名駒繡瑤轡降胡改作人調馬名刪此字欲抗虜此字改作北部詔俾內郡悉空牧圉公以便宜格詔弗與有奸根株窺伺廩庾雜以糠覈壯哉雀鼠廉車之姻視其敢視其枝梧枝梧誤作敢公命劾治趣告獄具營救眾至卒竄他所籍其家資以餉禁旅兵鈐趙繹中貴人子取賂於軍以免戰士公得其實叱下械繫責人憤恨泣訴宸扆上慮佚罰逮治廷尉自是姦贓望風披靡惟時敵人因此造釁管樞暗事專兵以逞尚欲受地開雲中郡公列其實逢彼之慍文移未復敵軍壓境憬彼渠酋改作魁挾我叛師驅馬南牧集都畿帝用屈已要盟乃歸求取金帛所過無遺大臣持詔公以威既竭府庫又取我私公不為應郤之有辭虜改作敵憤未泄環城欲攻負彼犬羊改作恃其勁強舞於梯衡公命蹶張潰其狂鋒久乃逸去全此危墉進職資政寵渥彌豐虜改作敵之再來公護諸將敗亡之餘師殲氣喪公以忠義激於悲壯手執大麾視吾所向有詔來覲閉於重圍獻議不合煩言乘之公斥未久迄至阽危公之畫謀無非先計又以死明君臣之義雖古烈士視公有愧天子震悼相繼還畀舊秩贈大學士易名忠顯惟以節惠公娶李氏進封康樂
繼室曰呂敏於婦學安康名郡承其恩渥公子三人詒訓清忠長曰子羽綽有父風入奉朝請執雁以從進直芸閣亦以似公子翼子翬八品仕初將命東浙帝以詔除管記幕府從公辟書有女出適曰祝可久通籍於朝在列之右二孫珙瑋薿薿並秀公仕三紀屢經郊宥貤彼恩秩升父之後故於常延尚遺二幼公生丁未治平二迨其捐軀缺三字拱辰之麓歲闕三字拱辰之麓應作歲拱辰已崇安之麓新阡起揭兆銘詩亶告來裔
賜進士出身頭品頂戴四川等處承宣布政使司布政使清苑許涵度校刊
三朝北盟會編卷第七十五終
史／紀事本末／三朝北盟會編／炎興下帙／卷一百四十六　炎興下帙四十六　起紹興元年四月十四日庚辰盡二十日丙戌(P.1060-2)
大行隆祐皇太后議諡○舊校云諡議汪藻撰臣伏奉敕禮部狀據太常寺今來大行皇太后崩合差議諡官差臣
撰議諡者臣謹上議曰臣聞承天者地也所以涵六氣而熙功配陽者陰也所以分四時而成物化儷宸極者后也所以奉宗廟而隆化極故古之母儀天下者生也薦其尊名終而述其大行三代尚矣靡得而詳在漢則明德和熹著稱於前在唐則文德懿安垂紀於後皆所以揚椒塗之範炳彤管之輝巍巍乎而與帝德並隆不可貶已恭惟大行隆祐皇太后躬聖善之德茂柔明之資粵自先正魏王有功仁祖之世王室所賴旂常紀之其澤深慶綿用集我太母惟我太母基元祐嬪於泰陵逮事宣仁欽聖兩宮稟二南之規兼四教之善正位宮掖三十餘年含洪光大而體坤道之常進退存亡而得聖人之正及靖康初載天割我家二帝出郊中原無統列辟相視莫知所圖我太母起於危疑之中自任以天下之重手援大寶授之聖明當方隅傾側之時序璇歷纂承之次雖文母以十亂興周不能過也已而六飛南渡按蹕武林元凶闚朝宄自內作天下之勢甚於綴旒我太母投袂而寢禍機立談而銷逆祲坐使天地復正三辰復明四方元元悉免塗炭雖媧皇以鍊石補天不能過也既勳猷崇極如此而乃抑華敦儉率禮蹈和
塞私謁之塗裁外家之寵清淨謙而以道為本沈剛克而與神為謀擁佑聖躬殫誠盡愛煌煌乎度越麟趾思齊之上矣方期清我甸服駕旋舊京虔奉翟車謁款宗廟極四海之養即東朝之安而昊天不辰禍結改作綿慈極郊蠶告畢方開盛夏之祥隙駟難遽掩長秋之御茲天子追慕悼心失圖歎厚載之中傾痛仙游之不返雖遂服不可勉從期之喪而興哀無時每過舉音之節由是命有司考易名之典懋飾終之儀告於神明節以四惠庶幾有以彰淑則而暢徽音謹按諡法明德有功曰昭視民如子曰慈聰明睿智曰獻安民有功曰烈若乃兩值時變當陽御簾基圖既安即復明辟澤及萬世與天無窮非明德有功耶寢興焦勞言動懇惻冒風濤兵革之險濟宇宙生靈之艱非視民如子耶察興替之端知變通之利親庶政以任溥天之責奉真人以膺歷數之歸非聰明睿知耶中微之緒而我振之大亂之源而我窒之從容房帷密幹鴻造密斡鴻造斡誤作幹非安民有功耶嗚呼道之大者理謝形容名之尊者言絕稱謂故古者賤不誄貴幼不誄長而皇后之諡則請之於廟示雖天子必有尊也況我太母盛德元功敻無前比豈膚學之臣
所能擬議意者必受成於宗廟為足以對在天之靈大行隆祐皇太后諡議宜以宗廟之命錫之曰昭慈獻烈皇后臣謹議
子／筆記／宋朝事實類苑／卷三十九／詩歌賦詠　六／大言賦(P.503)
大言賦
蘇易簡為學士承旨日，太宗親書宋玉大言賦賜之。易簡因效玉，亦作大言賦以獻，曰：『皇帝書白龍牋，作大言賦，賜玉堂易簡。御筆煌煌，雄辭洋洋，瓌瑋博達，不可備詳。詔易簡升殿，躬指其理，歎宋玉之奇怪也，因伏而奏言，恨宋玉不與陛下同時。帝曰：「噫，何代無人焉，卿為朕言之。」易簡曰：「聖人興兮告成功，登崑崙兮展升中，地為席兮饗祖宗，天起籟兮調笙鏞。日烏月，曜文明也。參旗井鉞，嚴武衞也。執北斗兮，奠玄酒也。削西華兮，為石也。迅雷三發，山神呼也。流電三激，爟火舉也。禮冊獻兮，淳風還君。百拜兮天神歡，四時一周兮萬八千年。泰山夷兮溟海乾，圓蓋空兮方輿穿，君王之壽兮無窮焉。」』殿上皆呼萬歲，上覽之大喜，又作大言賦銘四句以褒之，易簡刻石于院內之北壁。見楊文公談苑。
子／筆記／宋朝事實類苑／卷四十五／休祥夢兆　一／周克明(P.587)
周克明
景德三年，有巨星見於天氐之西，光芒如金丸，無有識者。春官正周克明言：『按天文錄荊州占，其星名周伯。語曰：「其色金黃，其光煌煌，所見之國，太平而昌。」又按元命包，此星一曰德星，不時而出。』時方朝野多歡，六合平定，鑾輿澶淵凱旋，萬域富足，賦歛無橫，宜此星之見也。克明本進士，獻文於朝，召試中書，賜及第。
子／筆記／癸辛雜識／癸辛雜識前集／牛女(P.16)
牛女
七夕牛女渡河之事，古今之說多不同，非惟不同，而二星之名莫能定。荊楚歲時記云：「黃姑織女時相見。」太白詩云：「黃姑與織女，相去不盈尺。」是皆以牽牛為黃姑。然李後主詩云：「迢迢牽牛星，杳在河之陽。粲粲黃姑女，耿耿遙相望。」若此則又以織女為黃姑，何耶？然以星歷攷之，牽牛去織女隔銀河七十二度，古詩所謂「盈盈一水間，脈脈不得語。」又安得如太白「相去不盈尺」之說。又歲時記則又以黃姑即河鼓，爾雅則以河鼓為牽牛。又
焦林大斗記云：「天河之西，有星煌煌，與參俱出，謂之牽牛；天河之東，有星微微，在氐之下，謂之織女。」晉天文志云：「河鼓三星，即天鼓也。牽牛六星，天之關梁，又謂之星紀。」又云：「織女三星，在天紀東端，天女也。」漢天文志又謂織女天之貞女。其說皆不一。至於渡河之說，則洪景廬辨析最為精當，蓋渡河乞巧之事，多出於詩人及世俗不根之論，何可盡據。然亦似有可怪者，楊纘繼翁大卿楊纘繼翁大卿　稗海本、四庫本於其下有「楊最知音律，善琴。」七字。倅湖日，七夕夜，其侍姬田氏及使令數人，露坐至夜半，忽有一鶴西來，繼而有鶴千百從之，皆有仙人坐其背，如畫圖所繪者。綵霞絢粲，數刻乃沒。楊卿時已寢，姬急報，起而視之，尚見雲氣紛郁之狀。然則流俗之說，亦有時而可信耶！
子／筆記／癸辛雜識／癸辛雜識續集上／文山像贊(P.142)
文山像贊
有傳鄧光薦贊文山像云：「目煌煌兮，疎星曉寒。氣英英兮，晴雷殷山。頭碎柱而璧完，血化碧而心丹。嗚呼！誰謂斯人不在世間。」祝靜得
子／筆記／桯史／卷十三／晦庵感興詩(P.148)
晦庵感興詩
朱晦翁既以道學倡天下，涵造義理，言無虛文。少喜作詩，晚年居建安，乃作齋居感興二十篇，以反其習，自序其意，斷斷乎皆有益於學，而非風雲月露之詞也。余從吾鄉蔡元思念成誦得之，其序曰：「予讀陳子昂感遇詩，愛其詞旨幽邃，音節豪宕，非當世詞人所及，如丹砂空青，金膏水碧，雖近乏世用，而實物外難得自然之奇寶。欲效其體，作十數篇，顧以思致平凡，筆力萎弱，竟不能就。然亦恨其不精於理，而自託於僊佛之間，以為高也。齋居無事，偶書所見，得二十篇，雖不能探索微眇，追迹前言，然皆切於日用之實，故言亦近而易知，既以自警，且以貽諸同志云」。一曰：「昆侖大無外，磅礴下深廣。陰陽無停機，寒暑互來往。皇羲古神聖，妙契一俯仰。不待窺馬圖，人文已宣朗。渾然一理貫，昭晰非象罔。珍重無極翁，為我重指掌。」二曰：「吾觀陰陽化，升降八紘中。前瞻既無始，後際那有終。至理諒斯存，萬世與今同。誰言混沌死，幻語驚盲聾。」三曰：「人心妙不測，出入乘氣機。凝冰亦焦火，淵淪復天飛。至人秉元化，動靜體無違。珠藏澤自媚，玉韞山含暉。神光燭九垓，玄思徹萬微。塵編今寥落，歎息將安歸。」四曰：「靜觀靈臺妙，萬化此從出。云胡自蕪穢，反受眾形役。厚味紛朵頤，妍姿坐傾國。崩奔不自悟，馳騖靡終畢。君看穆天子，萬里窮轍迹。不有祈招詩，徐方御辰極。」五曰：「涇舟膠楚澤，周綱已陵夷。況復王風降，故宮黍離離。玄聖作春秋，哀傷實在茲。祥麟一以踣，反袂空漣洏。漂淪又百年，僭侯荷爵
珪。王章久以喪，何復嗟歎為。馬公述孔業，託始有餘悲。拳拳信忠厚，無乃迷先幾。」六曰：「東京失其御，刑臣弄天綱。西園植姦穢，五族沈忠良。青青千里草，乘時起陸梁。當塗轉凶悖，炎精遂無光。桓桓左將軍，仗鉞西南疆。伏龍一奮躍，鳳雛亦飛翔。祀漢配彼天，出師驚四方。天意竟莫回，王圖不偏昌。晉史自帝魏，後賢合更張。世無魯連子，千載徒悲傷。」七曰：「晉陽啟唐祚，王明紹巢封。垂統已如此，繼體宜昏風。麀聚瀆天倫麀聚瀆天倫　「天淪」原作「大淪」，按叢書集成本文公先生感興詩作「天淪」，嘉靖本、四庫本、學津本亦均作「天淪」，今據改。，牝晨司禍凶。乾綱一以墜，天樞遂崇崇。淫毒穢宸極，虐焰燔蒼穹淫毒穢宸極虐焰燔蒼穹　「天樞遂崇崇」與「向非狄張徒」之間，原無此兩句，諸本均無，恐是岳珂漏記。今據叢書集成本文公先生感興詩校補。。向非狄張徒，誰辦取日功。云何歐陽子，秉筆迷至公。唐經亂周紀，凡例孰此容。侃侃范太史，受說伊川翁。春秋二三，萬古開群蒙。」八曰：「朱光徧炎宇，微陰眇重淵。寒威閉九野，陽德昭窮泉。文明昧謹獨，昏迷有開先。幾微諒難忽，善端本緜緜。掩身事齋戒掩身事齋戒　「齋戒」原作「齊戒」，今據叢書集成本文公先生感興詩校改。，及此防未然。閉關息商旅，絕彼柔道牽。」九曰：「微月墮西嶺，爛然眾星光。明河斜未落，斗柄低復昂。感此南北極，樞軸遙相當。太一有常居，仰瞻獨煌煌。中天照四國，三辰環侍旁。人心要如此，寂感無邊方。」十曰：「放勛始欽明，南面亦恭已。大哉精一傳，萬世立人紀。猗歟歎日躋，穆穆歌敬止。戒獒光武烈，待旦起周禮。恭惟千載心，秋月照寒水。魯叟何常師，刪述存聖軌。」十一曰：「吾聞庖犧氏，爰初闢乾坤。乾行配天德，坤布協地文。仰觀玄渾周，一息萬里奔。俯察方儀靜，隤然千古存。悟彼立象意，契此入德門。勤行當不息，敬守思彌敦。」
十二曰：「大易圖象隱，詩書簡編訛。禮樂矧交喪，春秋魚魯多。瑤琴空寶匣，紘絕將如何。興言理餘韻，龍門有遺歌。」十三曰：「顏生躬四勿，曾子日三省。中庸首謹獨，衣錦思尚絅。偉哉鄒孟氏，雄辯極馳騁。操存一言要，為爾挈裘領。丹青著明法，今古垂煥炳。何事千載餘，無人踐斯境。」十四曰：「元亨播群品，利貞固靈根。非誠諒無有，五性實斯存。世人逞私見，鑿智道彌昏。豈若林居子，幽探萬化原。」十五曰：「飄颻學仙侶，遺世在雲山。盜啟元命祕，竊當生死關。金鼎蟠龍虎，三年養神丹。刀圭一入口，白日生羽翰。我欲往從之，脫屣諒非難。但恐逆天道，偷生詎能安。」十六曰：「西方論緣業，卑卑喻群愚。流傳世代久，梯接凌空虛。顧眄指心性，名言起有無。捷徑一以開，靡然世爭趨。號空不踐實，躓彼榛棘途。誰哉繼三聖，為我焚其書。」十七曰：「聖人司教化，黌序育群材黌序育群材　「黌」原作「橫」，據學津本改。。因心有明訓，善端得深培。天敘既昭陳，人文亦褰開。云何百代下，學絕教養乖。群居競葩藻，爭先冠倫魁。淳風反淪喪，擾擾何為哉。」十八曰：「童蒙貴養正，孫弟乃其方。雞鳴咸盥櫛，問訊謹暄涼。奉水勤播灑，擁篲周室堂。進趨極虔恭，退息常端莊。劬書劇耆炙，見惡逾探湯。庸言戒麤誕，時行必安詳。聖塗雖云遠，發軔且勿忙。十五志於學，及時起高翔。」十九曰：「哀哉牛山木，斤斧日相尋。豈無萌蘖在，牛羊復來侵。恭惟皇上帝，降此仁義心。物欲互攻奪，孤根孰能任。反躬艮其背，肅容正冠襟。保養方自此，何年秀穹林。」二十曰：「玄天
幽且默，仲尼欲無言。動植各生遂，德容自清溫。彼哉夸毗子，呫囁徒啾喧。但逞言辭好，豈知神監昏。曰予昧前訓曰予昧前訓　叢書集成本文公先生感興詩「前訓」作「前語」。，坐此枝葉繁。發憤永刊落，奇功收一原。」馳騁今古，剟華反實，斯可謂志之所存者。其中二篇，論二氏之學，猶若有輕重有無之辨，晚學恨不得撰杖屨以質疑焉。
子／筆記／桯史／卷十五／淳熙內禪頌(P.169)
桯史卷第十五
淳熙內禪頌
中興三朝，授受之懿，追媲堯禹。一時薦紳名士，親逢盛際，濃墨大字，以侈千一之遇者間有之，而史不多見。三松王才臣子俊者，家廬陵，以文鳴江西，嘗作淳熙內禪頌一篇，其文贍蔚典麗。余甲戌歲在九江，才臣自蜀東歸，嘗訪余而出其藁。其文曰：「惟皇上帝，簡在宋德，誕集大命，於我藝祖。厥初造草昧，相時之黔，淪胥於虐，浮頤沈顛，靡所底定。其孰躋之，繄我是恃，寧濡我躬，俾即於夷塗。匪位之懷，我圖我民，匪天我私，惟我有仁。八聖嗣厥理，益以厚厥澤，動植是洽，堪輿是塞。葉氣茲有羡，以溢於罔極，計其攸鍾，是必有甚盛德。使之橫絕今古，焜燿典冊焜燿典冊　集成本、學津本「燿」並作「煌」。，而後天之報施，乃不爽厥則。惟我高宗，克靈承於茲，屬時陽九，天步用艱。犬羊外陵，狗鼠內訌，民罔奠居，皇綱就淪。惟我高宗，克宏濟於茲，左秉招搖，右提干將，灑掃函夏，復壽炎籙，茲惟難能哉！典時神天，歷載三紀，民生春熙，治象日舒，曾靡是居，俾聖嗣是荷，茲惟難能哉！惟我壽皇，紹大歷服，聖謨無所事，改慮我則，闡之俾益光；聖治無所事，改為我則，熙之俾益昌。志靡一不繼，事靡一不述。我興問
寢，明星在天，我往視膳，麗日在戶。起敬起愛，用家人禮，祀越二十八，曾靡間厥肇，思篤於親，爰釋大位。高宗神孫，伊我聖子，我是用禪，先後惟一軌，皇乎休哉！邃古之茫，赫胥大鴻，橧庥繩書，不可攷也已。羲圖炳文，民用有識，孔刪自唐，登載益煥，惟堯聖神，談者稽焉。蕩蕩巍巍，匪天弗則，遜於虞媯，首出帝典。重華是仍，亦以授禹，由姒以降，莫返於古初。或以謂臣，堯、舜、禹之事懿矣，揆之於今，其可儷歟！臣曰：奚直儷之耳！堯陟元后七十載，遭時不易，洚水滋儆，才者十六，未宣乃庸。凶族有四，未麗於辟，日叢萬微，以悴於厥衷。式時元德，歷試罔不績，主祭賓門，天人交歸焉。於廟受終，夫豈其艱？舜生登庸，越其在位。歷載各三十，宅帝即真，又三十有三，稽圖揆齡。九秩式有衍，脫躧萬乘，茲非其時哉！惟我高宗，春秋五十有六，惟我壽皇，春秋六十有三，黃屋赤霄，委以弗留。從容退居，靡俟大耄，以今准昔，其決孰需焉。以虞易唐，媯變而姒，惟械於位，廑廑釋厥負，乃若為天子父，以天下養，後世無傳焉。惟我壽皇，聖孝孔時，力靡遺餘，愛敬既究，熙以鴻號。錫類湛恩，燕及人老，鉅典盛儀，輝赫萬世。惟我皇上，聿駿前躅，日肅輿衛，來覲來省。翼翼如也，愉愉如也，以昔視今，其孝孰隆焉。故曰：奚直儷之耳！臣惟昔者，封禪、典引、正符等篇，其事至末矣，侈於麗藻，以掞不朽。矧今宏休，軼於古始，頌聲弗宣，不其缺歟？作宋一經，以駕帝典，顧瞻朝著，將有人焉，臣賤不敢與茲事。堯極立民，康衢有謠，載
在萬世，不以賤廢。臣誠不佞，請試效之，謹拜手稽首而作頌曰：『太初冥冥，孰究孰營，羲儀圖之，靡麗於成。有聖惟勛，疏之瀹之，斧其不條，而荒度之。匪世不阜，匪穹不佑，可燕可守，而勛以不有。乃遜於華，與世為公，何以告之，曰允執其中。華述厥志，亦以命文命，率克念厥紹，以共闡厥盛以共闡厥盛　集成本、學津本「共」並作「供」。。皇皇惟天，而勛則之，絕德與功，紹者克之。我瞻我稽，閱世惟千，泯泯棼棼，曾莫闖厥藩。天將開之，必固培之，厥培以豐，古尚克回之。豈惟回之？視培淺深，軼而躙之，視我斯今。粵歲己酉，二月壬戌，天仗宵嚴，彤廷曉蹕。穆穆壽皇，如天斯臨，群后在位，奉承玉音。曰予一人，實倦於勤，退處北宮，以篤於親。赫是大寶，畀我聖子，聖子惟睿，天命夙以啟。不吝於權，盍居乃功，釋焉不居，惟壽皇之公。壽皇之公，其孰發之？念我高宗，中心怛之。始時春秋，五十有六，嚮用康寧，以燕遐福。亟其與子，於密退藏，其子為誰？繄我壽皇。壽皇承之，匪亟匪徐，二十八年，四方於於。國是益孚，生齒益蕃，於野於朝，肅肅閑閑。聖子重暉，如帝之初，於千萬年，曾靡或渝。孰條不根，孰委弗源？念我高宗，允遜孔艱。匪高宗是懷，藝祖之思，洗時之腥，仁涵於肌。靈旗燄燄，平國惟九，其酋既貸，矧彼群醜。吾子吾孫，吾士大夫，毋刻爾刑，顧質之書。爾有嘉言，爾則我告，我賞我勸，如彼害何悼。不以干戈，而置詩書，維彼槐庭，謂匪儒弗居。列聖一心，諱兵與刑，維鯁言是聽，惟大猷是經。鍾我高宗，啟我壽皇，爰及聖上，篤其明昌。惟是四條，
式克至今，藝祖高宗，壽皇之心。匪時匪今，振古之式，式勿替厥度，亦以燕罔極。帝開明堂，百辟來賀，四夷攸同，莫敢或訛。不肅不厲，不震不竦，焯其舊章，貽我垂拱。勛迫大耄，乃禪於華，華逮陟方，俾夏建厥家。孰如高宗，及我壽皇，與齡方昌，而遽晦厥光。帝降而王，功弗德之逮，庸不列五帝，而祖三代。孰如我皇？惟德崇崇，顯號鴻休，蔚其並隆。維時壽皇，萬壽無疆，日三受朝，袞冕煌煌。維時皇上，治益底厥極，親心載寧，萬邦以無斁。萬姓謳歌，於室於塗，微臣作頌，以對於康衢。』」又自作序其後，謂元次山言前代帝王，有盛德大業者，必見於歌頌。蓋帝王之世，以詩頌為一件最緊切事，專設採詩之官，以搜求之，重以其時，教養有方，人人能文。故郊祀天地，則有頌；祀四嶽河海，則有頌；講武類禡，則又有頌；薦魚獻鮪等事，亦皆有頌。後世於詩頌既不甚經意，而能文之士，亦不世有，鴻烈麗藻，率不相值。且如有肅宗復兩京之功，又適有元結能作頌；有憲宗平淮蔡之功，又適有韓愈、柳宗元能作碑若雅。是以其功烈益大，彰明灼著，足以傳示無極。韓碑一為人所磨，易以段文昌之作，便俳諧淺陋，讀者悶然厭之，豈復能有所發揚也。子俊於前輩，無能為役，亦詎敢謂能文，然所述淳熙內禪頌，鄉曲一二鉅公，皆盛有所稱道。以為可以庶幾古作者，墮在山林，無階上徹，蓋十有六年於茲。屬者士大夫或惎之，俾自附於東漢傅毅之義，上表投進，亦試擬作表章一通矣。又念齒髮如許，恐有干澤之嫌，以召簡書朋友之譏，亦不
果進也，顧藏之家，以自致其意云。才臣蓋師誠齋，誠齋亟稱其文，有「發而為文，自鑄偉辭。其史論有遷、固之風，其古文有韓、柳之則，其詩句有蘇、黃、後山之味，至於四六，踵六一、東坡之步武，超然絕塵，崛奇層出，自汪彥章、孫仲益諸公而下不論也。小技如尺牘，本朝惟山谷一人，今王君亦咄咄逼之矣。挾希世之寶，而未應時之須，可為長太息」等語。嘗游京師，上史館書，述此頌之意，以杜篤自況，階薦得官，初任徑為成都帥幕，歸遂棲遲衡，泌其節，亦可觀云。
子／醫家／經史證類備急本草／卷第四　玉石部中品　金銀鐵土等附／石硫黃(P.11-2)..[宋版]
廣州石硫黃

榮州土硫黃

【石硫黃味酸溫】太熱有毒【主婦人陰蝕疽痔惡血堅筋骨除頭禿】療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲【能化金銀銅鐵奇物】生東海牧羊山谷中及太山河西山礬石液也【陶隱居】云東海郡屬北徐州而箕山亦有今第一出扶南林邑色如鵝子初出殼名崑崙黃次出外國從蜀中來色深而煌煌俗方用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾【臣禹錫等謹案吳氏】云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結【藥性論】云石硫黃君有大毒以黑錫煎湯解之及食宿冷猪肉味甘太陽之精鬼焰居焉㐲鍊數般皆傳於作者能下氣治脚弱𦝫腎久冷除冷風頑庳又云生用治疥蘚及療寒熱欬逆鍊服主虛損泄精【蕭炳】云硫黃臣【日華子】云石亭脂曾青為使畏細辛飛廉鐵壯陽道治痃□冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
子／醫家／經史證類備急本草／卷第五　玉石部下品　銅錫瓦鹽水土灰等附／自然銅　銗石附(P.27-1)..[宋版]
圖經曰自然銅生邕州山巖中出銅處今信州火山軍皆有之於銅坑中及石間採之方圓不定其色青黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁䰅之類入藥最好火山軍出者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵矢之類又有如不治而成者形大小不定皆出銅坑中擊之易碎有黃赤有青黑者鍊之乃成銅也據如此說雖分析頗精而未見似亂𢇁者耳又云今市人多以銗石為自然銅燒之皆成青焰如硫黃者是也此亦有二三種一種有殼如餘粮擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨往往是此自然銅用多湏鍜此乃畏火不必形色只此可辨也
子／醫家／重修政和經史證類備用本草／卷第四　玉石部中品／石硫黃(P.6-1)..[蒙古定宗四年張存惠晦明軒刻本]
［石硫黃］
［廣州石硫黃］

［榮州土硫黃］

【石硫黃味酸溫】大熱有毒【主婦人陰蝕疽痔惡血堅筋骨除頭禿】療心腹積聚邪氣冷癖在脅欬逆上氣脚冷疼弱無力及鼻衂惡瘡下部𧏾瘡止血殺疥蟲【能化金銀銅鐵奇物】生東海牧羊山谷中及太山河西山礬石液也【陶隱居】云東海郡屬北徐州而箕山亦有今第一出扶南林邑色如鵝子初出殼名崑崙黃次出外國從蜀中來色深而煌煌俗方
【圖】
用之療脚弱及痼冷甚良仙經頗用之所化奇物並是黃白術及合丹法此云礬石液今南方則無礬石恐不必爾【臣禹錫等謹案吳氏】云硫黃一名石留黃神農黃帝雷公鹹有毒醫和扁鵲苦無毒或生易陽或河西或五色黃是潘水石液也燒令有紫焰者八月九月採治婦人血結【藥性論】云石硫黃君有大毒以黑錫煎湯解之及食宿冷猪肉味甘太陽之精鬼焰居焉伏鍊數般皆傳於作者能下氣治脚弱𦝫腎久冷除冷風頑痺又云生用治疥癬及療寒熱欬逆鍊服主虛損泄精【蕭炳】云硫黃臣【日華子】云石亭脂曾青為使畏細辛飛廉鐵壯陽道治痃癖冷氣補筋骨勞損風勞氣止嗽上氣及下部痔瘻惡瘡疥癬殺腹藏蟲邪魅等煎餘甘子汁以禦其毒也
子／醫家／重修政和經史證類備用本草／卷第五　玉石部下品／自然銅(P.24-1)..[蒙古定宗四年張存惠晦明軒刻本]
圖經曰自然銅生邕州山巖中出銅處今信州火山軍皆有之於銅坑中及石間採之方圓不定其色青黃如銅不從鑛鍊故號自然銅今信州出一種如乱銅絲狀云在銅鑛中山氣熏蒸自然流出亦若生銀如老翁鬚
【圖】
之類入藥最好火山軍者顆塊如銅而堅重如石醫家謂之銗石用之力薄採無時今南方醫者說自然銅有兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵矢之類又有如不冶而成者形大小不定皆出銅坑中擊之易碎有黃赤有青黑者鍊之乃成銅也據如此說雖分析頗精而未見似乱𢇁者耳又云今市人多以銗石為自然銅燒之皆成青焰如硫黃者是也此亦有二三種一種有殼如禹餘粮擊破其中光明如鑒色黃類䃋石也一種青黃而有牆壁或文如束針一種碎理如團砂者皆光明如銅色多青白而赤少者燒之皆成煙焰頃刻都盡今藥家多誤以此為自然銅市中所貨往往是此自然銅用多須鍜此乃畏火不必形色只此可辨也
集／別集／鄭思肖集／鄭所南先生文集／我家清風樓記(P.236)
又曷為清風？微噴囊口，浮偃樹杪，飄蕩而來，迂徐而去，有當之者，輕輕泠泠，透骨瑩快，一何妙哉，一何奇哉！此空闊閒靜之所，天地一時之清風，非古今不息之清風。是果何風？道德超邁之清風也。蓋光武故人嚴子陵先生，其人也，胸中空空無物，不肯以眼垂視當世，半夜飛上客星，不覺漢家江山亦俱為之精神。本亦無心，以一絲之微，高懸東都二百年名節，至今人仰先生，如在天上，尚見其標致，散而為清風。併仰懷許由、伯夷、叔齊、屈原、子陵輩，其意遠矣！大丈夫焉能尾尾於人之後乎？微斯人出，後世皆走於威福之下，足以殺其心而役之。許由忘天下之有君無君，夷、齊痛天下之皆無其君，屈原傷一國之不有其君，子陵喜天下之再有其君，此狂奴之所以大恣放其老狂也。大抵古今超邁之人，所出之時皆不同，所遇之事亦不同，高懷勁節則同。輝輝煌煌，俱不可當。寧不以萬乘非為不尊，萬鍾非為不貴。吾之所尊所貴者，惟終身以天理行吾之志而已。大開懷抱，純是古意，初不見其有他，俱未嘗有所學，遺萬形而孤往，超萬濁以立命，永吹此香，浮動終古，其清又至矣。非獨一時薰其風者，抖擻臭夢，瞠寤瞳角；直欲挈此百世之下，措於百世之上，與天地、風雷、日月、山澤豁其昏滯，還我明朗。有能天地之風之所不能，似或有過於風之行乎天下，入乎萬物，故其感動鼓舞後世人心，浮浮然若決水就下，必歸於海，又莫先、莫妙、莫大於此之清風。彼怪風贔
屭，且不能終朝；而此風此意，最清而淡，最有味，最久遠，最無然而不然，胡然而然，以其有不可泯滅者存焉。偉哉偉哉，吾弗得而見許由、夷、齊、屈原、子陵輩矣，將何以為吾清風樓？
集／別集／鄭思肖集／附錄三　題詠／讀鄭所南心史　清　陳去病(P.357)
讀鄭所南心史
清　陳去病
烈女傷故夫，烈士思故國。同此失所人，有恨並何極。卓哉帝宋朝，遺臣貴立節。煌煌正氣歌，噌吰振金鐵。下逮晞髮吟，哀音激清越。俱垂天壤間，彪炳不可滅。而如鄭憶翁，耿耿尤奇特。恥為頂笠民，甚且崇犬德。所以一卷書，冽泉不侵蝕。天使起鐵函，一朝比日出。要為亡明徵，大禍陸沈迫。先機覺斯民，庶幾示之的。果爾復社賢，寧死不披髮。仗義起樓
船，江湖遍流血。天意不可知，中原遽淪沒。大義日消亡，斯道幾垂絕。所幸此史存，纓得傳習。藉明彝夏防，而嗤姚許惑。黽勉勵前修，旁皇勿中輟！
國粹學報
集／詞曲／遼金元宮詞／第二部分一／遼金元三朝宮詞　清　陸長春／金宮詞(P.55)
離宮墆霓水中央，羅淩波萏菼香。月榭風廊隨處住，金蓮川北好乘涼。
[趙秉文滏水集]金蓮川詩：「一望金蓮五色中，離宮風月滿雲龍。向來萏菼香銷盡，何許薔薇露染濃。秋月明邊羅韈步，夕陽低處紫金容。長楊獵罷迴天仗，萬燭煌煌下翠峰。」[金史．世宗紀]大定八年五月，改旺國崖曰靜甯山，曷里滸東川曰金蓮川。又[地理志]西京路桓州。曷里滸東川更名金蓮川。世宗曰：「蓮者連也。取其金枝玉葉相連之義。」[陳剛中玉堂槀]金蓮川詩注：金章宗與李宸妃避暑於此，有泰和宮，今廢。[續夷堅志]引碣石錄：山後涼陘金蓮川，在都西州四百里而近。其地最高，夏至晝六十三刻，夜三十七刻。
集／詞曲／遼金元宮詞／第二部分一／遼金元三朝宮詞　清　陸長春／元宮詞(P.79)
天語煌煌戒百官，求賢難得聖心安。奢華服御休輕進，詔卻淮東七寶鞍。
[元史．仁宗紀]詹事院臣啟：「金州獻瑟瑟洞，請遣使采之。」帝曰：「所寶惟賢，瑟瑟何用焉。若此者，後勿復聞。」先是近侍言賈人有售美珠者，帝曰：「吾服御雅不喜飾以珠玉，生民膏血，不可輕耗。汝等當廣進賢才，以恭儉愛人相規，不可以奢靡蠹財相導。」言者慚而退。又，淮東宣慰使撒都獻玉觀音、七寶帽頂、寶帶、寶鞍，卻之，戒諭如初。
集／總集／全遼文／卷四／重修范陽白帶山雲居寺碑　應曆十五年(P.79)
重修范陽白帶山雲居寺碑應曆十五年
王正
東北方之美者。有若燕山。燕山之殊勝者。有若雲居寺。寺之東一里有高峰。峰之上千餘步有九室。室之內。有經四百二十萬言。梵文泉興。巖穴鱗次。嘉木蔭蘙於萬壑。磴道曲盤於半空。擬西方密藏之山。則鷲峰龍窟。鎮東漢祕文之宅。則天祿石渠。本自靜琬高僧始厥謀。歷道暹迨智菀諸公成其事。原夫靜琬之來也。以人物有否泰。像教有廢
興。傳如來心。成眾生性者。莫大於經。勒靈篇儆來劫者。莫堅於石。石經之義遠矣哉。藏千萬法。垂五百年。曾拔宅而此經存。海飛塵而此經在。粼粼白石。甯懼始皇之焚。岌岌碧巖。不畏會昌之毀。致此雲居之寺。多以石經為名。佛宇經廚。僧坊鐘閣。材惟杞梓。砌則琳珉。古檜星羅。流水環遶。璇提相望。門闥洞開。其中琢玉泥金。後素作繪。般爾之心匠。僧凱之筆精。皎皎然。煌煌然。逞巧計工。焉知幾萬。度材揆室。何啻數千。故太行之山。茲寺為中。若以東西五臺為眉目。孤亭六聘為手足。弘業盤山為股肱。則佛法大體。念茲在茲矣。風俗以四月八日共慶佛生。凡水之濱山之下。不遠百里。僅有萬家。預饋供糧。號為義食。是時也。香車寶馬。藻野縟川。靈木神草。赩赫芊綿。從平地至於絕巔。雜沓駕肩。自天子達於庶人。歸依福田。維摩互設於香積。焉將通戒於米山。面丹□者。熙熙怡怡。謂□闍於斯。俯清流者。意奪神駭。謂殑伽無礙。醵施者。不以食會而由法會。巡禮者。不為食來而由法來。觀其感於心。外於身。所燃指續燈者。所鍊頂代香者。所墮巖捨命者。所積火焚軀者。道俗之間。歲有數輩。噫。佛之下生。人即如是。先是庚子年。寺主謙諷和尚為門徒之時。會僕自皇后臺操觚之暇。被褐來遊。論難數宵。以道相得。和尚與僕約曰。夫人入仕。則竭忠以事君。均賦以利國。平徵以肅民。出家則莊嚴以奉佛。博施以待眾。齋戒以律身。盡此六者。可謂神矣。可謂神矣。自茲以別。迨今十五年矣。復與和尚會於此寺。僕以職倅於瀛。掌記於武定。廉察於奉聖。陟在憲臺。遷在諫署。佐茲邦計有日矣。和尚則歷綱維典寺事。見風雨之壞者。及兵火之殘者。請以經金遂有次序。以壇物畢萃於十方。故建庫堂一座。五間六架。以庖人可供於四眾。故建廚房一座。五間五架。以我佛方轉於法輪。故建轉輪佛殿一座。五間六架。以待賓不可以無位。次建暖廳一座。五間五架。又化助前燕主侍中蘭陵公建講堂一座。五間七架。又化助公主建碑樓一座。五間六架。并諸腰座。建飯廊二十三間四架。次又建東庫四間五架。次建梵網經廊房八間四架。次蓋後門屋四座。餘有捨短從長。加朱施粉。周而復始。不可殫論。於戲。小人入仕之風。不足畏也。和尚出家之理。亦以至矣。乙丑歲。天順皇帝御宇之十五載。丞相秦王統燕之四年。泰階平格擇明。八風草偃。四海鏡清。魑魅魍魎。即其鬼以不神。鳳凰麒麟。亦背偽以歸真。一金之施。期功德以絕倫。一介之士。欲風聲之不泯。和尚慶此得時。懇求作記。僕以靜琬漂木涌泉之異。在唐臨冥報記。諸公舉續刊助之日。在太原智邈碑。燕國土風之狀。在室尚父昉文。更或潤詞。終成誕說。今之所紀。
但以謙諷等同德經營。協力唱和。結一千人之社。合一千人之心。春不妨耕。秋不廢穫。立其信。導其教。無貧富後先。無貴賤老少。施有定例。納有常期。貯於庫司。補茲寺缺。維那之最者。有若前涿牧天水公珣。當舉六條。甚敬三寶。次則三傅隴西疑隹披法服。亦篤佛乘。說無緣為有緣。化惡果為善果。和尚則生生世世。應報宿緣。施者則子子孫孫。共酬前願。故寺不壞於平地。經不墜於東峰。古者。廬嶽蓮花。尚存芳躅。近者。恆山鐵塔。亦錄前身。夫如是。有客稽首靈巖。載為銘曰。
佛滅法兮□□堪哀。　鑿空刊石兮靜琬有才。　仙衣拂兮盡不盡。劫火焚兮灰不灰。　山河未壞兮幾人見。　乾坤相軋兮知誰開。　龍神護兮有道則見。　天人歸兮求福不回。　經五百年千仞上。　夫何有於歲月。　和尚曰善哉善哉。　敬佩斯語。　敢告將來。拓本。
按此碑在房山。文二十三行，行六十四字，《日下舊聞》僅載四百餘字，非全文也。應曆十五年乙丑，上溯十五年為庚戌，辛亥或壬子，非庚子。碑末署：「鹽鐵判官朝議郎行左補闕賜緋魚袋王正述」十八字。又「前鄉貢進士鄭熙書」八字。
集／總集／全遼文／卷六／李知順墓誌　太平八年(P.139)
李知順墓誌太平八年
向載言
粵有高張圓蓋。厚載方輿。上則兩曜七星。以燭其時。下則五岳四瀆。以鎮其國。或儲精而熠熠。或秀氣以煌煌。鍾之者呈祥呈瑞以顯其材也。稟之者為棟為梁以彰其用也。內則貫天地之清氣以為人矣。所以圓首方足。稟性含靈。壽三萬六千之日以為人之世也。代之極數也。賢愚貴賤。又不可逃。限之中。榮辱是非。又不可出昇沉之外。公姓李。字知順。隴西郡人也。祖宗職列。族望源流。更不復書。宋朝備矣。公生在并汾。長於汴洛。幼侍　內庭。出宣　帝命。時屬我朝方興甲馬。叵整師徒。遇崆峒大舉之秋。是寰海橫行之日。未逢大陣。俄捷偏師。俘公而來。遠詣行闕之下。英文睿武聖母承天皇太后服而捨之。體而察之。今皇上見而奇之。委而任之。統和二十四年擢為西頭供奉官。德由世濟。才為時生。光武之用鄧禹。克集元勳。先主之得孔明。須成霸業。未朞。續授中京宮苑副使。公忠勤奉職。清白立身。歷試諸難。頗諳星歲。虹玉抱禮天之用。雅樂含薦廟之音。開泰初。授頒給大使。公藏器於身。待時而動。九苞丹鳳。非惟閣上之禎。五色神蛟。不是池中之物。時有高麗一路。方萌小醜。大撓洪慈。命公
以直抵雞林。遠臨鴨水。斷舡橋而真同拉朽。破車陣而不異摧枯。符陰陽不測之神。助覆載無私之化。尋時納欵。依舊輸誠。特加頒給庫使。公優遊帝座。出入宸居。恒親咫赤之顏。不怠夙宵之志。皇情益注。朝命併加。開泰五年。改授金紫崇祿大夫檢校太保千牛衛大將軍知內承宣事兼御史大夫上柱國隴西縣開國伯食邑七百戶。公紀綱二國。羽翼一時。在魏參席上之珍。居晉為幄中之造。漢皇兩手。不暫捨於斯須。殷相一心。更何分於彼此。又至七年。就拜中京內省使知宮苑司事。只於舊地。不革本官。加食邑九百戶。檢校太傅。公吳虎蜀龍。已彰其譽。燕珉趙璧。方顯其才。桑弘羊心計出人。錢世儀精神滿腹。不輟殿庭之□。遙領藩宣之重。命先公揚州節度使金紫崇祿大夫檢校太傅兼御史大夫上柱國隴西縣開國伯食邑九百戶。龍綸下降。鳳詔初飛。秩預五侯。官踰三品。列土分茅。非不榮也。揚旌仗鉞。非不貴也。國家慮以公祭祀有虧。蒸嘗不接。遂遺一男希言。稟從父訓。疑是天然。真同遺體。果驗承家。娶趙氏為妻。有孫二人。長曰張五。次曰十一。並以鳳毛垂錦。英物摽奇。珠迭曜。二□騰芳。若論莊宅田園。奴僕人戶。牛駞車馬等。卒不能知其數矣。至如黃金白玉。珠犀佩帶。器合衣物。玩好之具。又何復暇算也。公以榮為懼。受寵若驚。進思盡忠。王常之金石。退思補過。內□□肺肝。前來之龍臥南陽。未快三春之波浪。今日之鵬飛北海。始觀萬里之程途。大道方□□□□不吊。寒來暑往。遘夢入於兩楹。以日繫時。忽災纏於二竪。以太平八年五月二十九日。薨於中京貴德坊之私第。享年五十有四。二聖聞之而慘愴。百姓知之而涕零。星使交馳。國門洞達。止於當年八月二十二日。葬於中京東南地約三十之塋。禮也。夫人箕裘貴族。鍾郝良家。夫人即皇甫殿直之女也。幼承后意。長在內庭。具六禮以納。公之為偶也。夫人有違偕老。尚歎未亡。痛石宛之新□。□□夫之不永。噫。公訥言敏行。尚素黜華。歸仰空門。欽崇佛事。外含淳古。內蘊融明。長者之德。君□之風。惟　公之備矣。奈寒暄結癢。天地成疵。追電火以難留。俄風燈之易滅。非公之積善不至也。□合宅小大之不幸也。夫人地卜高原。躬親葬事。靈轜進轍。指蒿里以同歸。丹旐浮空。泛栢舟而斯往。一□百口。俱在道塗。夫人誠之竭矣。禮之畢矣。家道之有無也。載言詩書末吏。螢雪陬儒。斯文見託。可□而言。謹為銘曰。
乾坤覆載。　日月運行。　六合之內。　人之最靈。　川之秀。　星之精。　國之瑞。　人之英。　因物而感。　為時而生。　時之未濟。　我則為舟為楫。　國之未理。　我則為公為卿。　公之霸也。　起自北方。　公之生
也。　□□中央。諸侯器業。珪璧行藏。　詩書顏閔。　富貴金張。　丹青帝載。　左右皇王。　時有更迭。　事有興亡。　公之憂國。　疾致膏肓。　骨沉厚土。　魂返故鄉。　墳有松兮風聲慘慘。　陵有山兮煙色蒼蒼。　庶使百代之人。　登此塚。　過此墓。　歎煙水之茫茫。拓本。
文前題：「故揚州節度使金紫崇祿大夫檢校太傅知中京內省司事提點內庫隴西縣開國伯食邑九百戶李公墓志銘并序」一行四十五字。
又「徵事郎試大理司直守大定府司錄武騎尉向載言撰」一行二十一字。文內揚，原誤楊。「玩好之具」，具，原誤其。
集／總集／遼代石刻文編／太宗、世宗、穆宗、景宗編／重修范陽白帶山雲居寺碑　應曆十五年(P.32)
重修范陽白帶山雲居寺碑
應曆十五年
雲居寺碑，在北京房山雲居寺，碑額篆書“重修雲居寺一千人邑會之碑”，碑文23行，行64字，正書。今據拓本參照《日下舊聞》、《遼文存》錄文。
重修范陽白帶山雲居寺碑。
東北方之美者，有若燕山。燕山之殊勝者，有若雲居寺。寺之東一里有高峰，峰之上千餘步有九室。室之內，有經四百二十萬言。梵文泉興，巖穴鱗次。嘉木蔭蘙於萬壑，磴道曲盤於半空。擬西方密藏之山，則鷲峰龍窟；鎮東漢祕文之宅，則天祿石渠。本自靜琬高僧始厥謀，歷道暹迨智菀諸公成其事。原夫靜琬之來也，以人物有否泰，像教有廢興，傳如來心，成眾生性者，莫大於經，勒靈篇儆來劫者，莫堅於石，石經之義遠矣哉！藏千萬法，垂五百年。曾拔宅而此經存，海飛塵而此經在。粼粼白石，甯懼始皇之焚；岌岌碧巖，不畏會昌之毀。致此雲居之寺，多以石經為名。佛宇經廚，僧坊鐘閣，材惟杞梓，砌則琳珉。古檜星羅，流水環遶，璇提相望，門闥洞開。其中琢玉泥金，後素作繪，般爾之心匠，僧凱之筆精。皎皎然，煌煌然，逞巧計工，焉知幾萬，度材揆室，何啻數千。故太行之山，茲寺為中。若以東西五台為眉目，孤亭
六聘為手足，弘業盤山為股肱，則佛法大體，念茲在茲矣！風俗以四月八日，共慶佛生。凡水之濱，山之下，不遠百里，僅有萬家，預饋供糧，號為義倉。是時也，香車寶馬，藻野縟川，靈木神草，赩赫芊綿，從平地至於絕巔，雜沓駕肩，自天子達於庶人，歸依福田。維摩互設於香積，焉將通戒於米山。面丹□者，熙熙怡怡，謂□闍於斯。俯清流者，意奪神駭，謂殑伽無礙。醵施者，不以食會而由法會。巡禮者，不為食來而由法來。觀其感於心，外於身，所燃指續燈者，所鍊頂代香者，所墮巖捨命者，所積火焚軀者，道俗之間，歲有數輩。噫！佛之下生，人即如是。先是庚子年，寺主謙諷和尚為門徒之時，會僕自皇后台操觚之暇，被褐來遊，論難數宵，以道相得。和尚與僕約曰：“夫人入仕，則竭忠以事君，均賦以利國，平徵以肅民；出家，則莊嚴以奉佛，博施以待眾，齋戒以律身。盡此六者，可謂神矣！可謂神矣！”自茲以別，迨今十五年矣！復與和尚會於此寺。僕以職倅於瀛，掌記於武定，廉察於奉聖，陟在憲臺，遷在諫署，佐茲邦計有日矣！和尚則歷綱維典寺事，見風雨之壞者，及兵火之殘者，請以經金遂有次序。以壇物畢萃於十方，故建庫堂一座，五間六架；以庖人可供於四眾，故建廚房一座，五間五架；以我佛方轉於法輪，故建轉輪佛殿一座，五間六架；以待賓不可以無位，次建暖廳一座，五間五架。又化助前燕主侍中蘭陵公建講堂一座，五間七架。又化助公主建碑樓一座，五間六架，并諸腰座。建飯廊二十三間四架，次又建東庫四間五架，次建梵網經廊房八間四架，次蓋後門屋四座。餘有捨短從長，加朱施粉，周而復始，不可殫論。於戲！小人入仕之風，不足畏也！和尚出家之理，亦以至矣！乙丑歲，天順皇帝御宇之十五載，丞相秦王統燕之四年，泰階平格擇明，八風草偃，四海鏡清。
魑魅魍魎，即其鬼以不神；鳳凰麒麟，亦背偽以歸真。一金之施，期功德以絕倫；一介之士，欲風聲之不泯。和尚慶此得時，懇求作記。僕以靜琬漂木涌泉之異，在唐臨冥報記。諸公舉續刊助之日，在太原智邈碑。燕國土風之狀，在室尚父昉文。更或潤詞，終成誕說。今之所紀，但以謙諷等同德經營，協力唱和，結一千人之社，合一千人之心，春不妨耕，秋不廢穫，立其信，導其教。無貧富後先，無貴賤老少，施有定例，納有常期，貯於庫司，補茲寺缺。維那之最者，有若前涿牧天水公珣，當舉六條，甚敬三寶。次則三傅隴西疑佳披法服，亦篤佛乘。說無緣為有緣，化惡果為善果。和尚則生生世世，應報宿緣；施者則子子孫孫，共酬前願。故寺不壞於平地，經不墜於東峰。古者，廬嶽蓮花，尚存芳躅；近者，恒山鐵塔，亦錄前身。夫如是，有客稽首靈巖，載為銘曰：
佛滅法往兮□□堪哀，鑿空刊石兮靜琬有才。仙衣拂兮盡不盡，劫火焚兮灰不灰。山河未壞兮幾人見，乾坤相軋兮知誰開。龍神護兮有道則見，天人歸兮求福不回。經五百年千仞上，夫何有於歲月？和尚曰：“善哉！善哉！”敬佩斯語，敢告將來。
鹽鐵判官、朝議郎、行右補闕、賜緋魚袋王正述。　前鄉貢進士鄭熙書。
集／總集／遼代石刻文編／聖宗編／李知順墓誌　太平八年(P.187)
李知順墓誌太平八年
李知順墓誌，出土於內蒙寧城縣石橋子村。誌石長74厘米，寬76厘米，已殘為4塊。今據拓本錄文。
故楊州節度使、金紫崇祿大夫、檢校太傅、知中京內省司、提點內庫、隴西縣開國伯、食邑九百戶李公墓誌銘并序。
徵事郎、試大理司直、守大定府司錄、武騎尉向載言撰。
粵有高張圓蓋，厚載方輿。上則兩曜七星，以燭其時；下則五岳四瀆，以鎮其國。或儲精而熠熠，或秀氣以煌煌。鍾之者呈祥呈瑞，以顯其材也；稟之者為棟為梁，以彰其用也。內則貫天地之清氣，以為人矣。所以圓首方足，稟性含靈，壽三萬六千之日，以為人之世也，代之極數也。賢愚貴賤，又不可逃略限之中；榮辱是非，又不可出昇沉之外。公姓李，字知順，隴西郡人也。祖宗職列，族望源流，更不復書，宋朝備矣。公生在并汾，長於汴洛。幼侍內庭，出宣帝命。時屬我朝方興甲馬，叵整師徒。遇崆峒大舉之秋，是寰海橫行之日。未逢大陣，俄捷偏師。俘公而來，遠詣行闕之下。英文睿武聖母承天皇太后服而捨之，體而察之。今皇上見而奇之，委而任之。統和二十四年，擢為西頭供奉官。德由世濟，才為時生。光武之用鄧禹，克集元勳；先主之得孔明，須成霸業。未朞，續授中京宮苑副
使。公忠勤奉職，清白立身。歷試諸難，頗諳星歲。虹玉抱禮天之用，雅樂含薦廟之音。開泰初，授頒給大使。公藏器於身，待時而動。九苞丹鳳，非惟閤上之禎；五色神蛟，不是池中之物。時有高麗一路，方萌小醜，大撓洪慈。命公以直抵鷄林，遠臨鴨水。繼舡橋而真同拉朽，破車陣而不異摧枯。符陰陽不測之神，助覆載無私之化。尋時納欸，依舊輸誠。特加頒給庫使。公優遊帝座，出入宸居。恒親咫赤之顏，不怠夙宵之志。皇情益注，朝命併加。開泰五年，改授金紫崇祿大夫、檢校太保、千牛衛大將軍、知內承宣事、兼御史大夫、上柱國、隴西縣開國伯、食邑七百戶。公紀綱二國，羽翼一時。在魏參席上之珍，居晉為幄中之造。漢皇兩手，不暫捨於斯須；殷相一心，更何分於彼此。又至七年，就拜中京內省使、知宮苑司事。只於舊地，不革本官，加食邑九百戶，檢校太傅。公吳虎蜀龍，已彰其譽；燕珉趙璧，方顯其才。桑弘羊心計出人，錢世儀精神滿腹。不輟殿庭之資，遙領藩宣之重。命公楊州節度使、金紫崇祿大夫、檢校太傅、兼御史大夫、上柱國、隴西縣開國伯、食邑九百戶。龍綸下降，鳳詔初飛。秩預五侯，官踰三品。列土分茅，非不榮也；揚旌仗鉞，非不貴也。國家慮以公祭祀有虧，蒸嘗不接。遂遺一男希言，稟從父訓，疑是天然，真同遺體，果驗承家。娶趙氏為妻。有孫二人：長曰張五，次曰十一。並以鳳毛垂錦，英物摽奇。珠迭曜，二□騰芳。若論莊宅田園，奴僕人戶，牛駞車馬等，卒不能知其數矣！至如黃金白玉，珠犀佩帶，器合衣物，玩好之具，又何復暇算也。公以榮為懼，受寵若驚。進思盡忠，王常之金石；退思補過，望□□□肺肝。前來之龍臥南陽，未快三春之波浪；今日之鵬飛北海，始觀萬里之程途。大道方□，□□不吊。寒來暑往，遘夢入於兩楹；以日繫時，忽災纏於二竪。以太平八年五月二十九日，薨於中京貴德坊之私
第，享年五十有四。二聖聞之而慘愴，百姓知之而涕零。星使交馳，國門洞達。止於當年八月二十二日，葬於中京東南地約三十之塋，禮也。夫人箕裘貴族，鍾郝良家。夫人即皇甫殿直之女也。幼承后意，長在內庭。具六禮以納，公之為偶也。夫人有違偕老，尚歎未亡。痛石之新□，□□夫之不永。噫！公訥言敏行，尚素黜華。歸仰空門，欽崇佛事。外含淳古，內蘊融明。長者之德，君子之風，惟公之備矣！奈寒暄結癢，天地成疵。追雷火以難留，俄風燈之易滅。非公之積善不至也，蓋合宅大小之不幸也。夫人地卜高原，躬親葬事。靈轜進轍，指蒿里以同歸；丹旐浮空，泛栢舟而斯往。一門百口，俱在道塗。夫人誠之竭矣，禮之畢矣，家道之有無也。載言詩書末吏，螢雪陬儒，斯文見託，可待而言。謹為銘曰：
乾坤覆載，日月運行。六合之內，人之最靈。川之秀，星之精，國之瑞，人之英，因物而感，為時而生。時之未濟，我則為舟為楫；國之未理，我則為公為卿。公之霸也，起自北方。公之生也，本於中央。諸侯器業，珪璧行藏。詩書顏閔，富貴金張。丹青帝載，左右皇王。時有更迭，事有興亡。公之憂國，疾致膏肓。骨沉厚土，魂返故鄉。墳有松兮風聲慘慘，陵有山兮煙色蒼蒼。庶使百代之人，登此塚，過此墓，嘆煙水之茫茫。
叢書／武英殿聚珍版叢書／唐會要（武英殿本）／卷八／郊議／開元(P.1-1)..[清乾隆敕刻武英殿聚珍本]
開元十三年四月乙丑撫州三脊茅生有上封事者言曰昔齊桓公九合諸矦一匡天下將欲封禪問於夷吾夷吾對曰江淮間三脊茅生用以縮酒乃可封禪其時無茅桓公大慙而罷自歴千古今始一生昔宣王南征責楚包茅不入王祭不供則是其地其茅今高一尺至八月長足方堪縮酒特望聖恩至時令采用祭泰山幷掘根於苑内植之時宰臣已遣使於岳州採沅江茅乃奏曰管夷吾謂桓公是諸矦不合封禪故稱茅以拒之及伐楚之日尊周室行伯道乃責楚云包茅不入王祭
【圖】
不供若以茅為瑞是不知經義臣等歴任荊楚博訪貢茅沅江最勝臣已牒岳州取訖今稱撫州有茅請移根入苑且貉不踰汶橘不過淮移根苑中信是虚語望勅撫州且進六束與沅江相比用之帝曰可癸酉詔朝集使各舉所部孝悌文武集於泰山之下十一月丙戌至泰山下去山趾五里丁亥帝衮冕服於行宮致齋戊子勅曰封祀告成為萬姓祈福必資淸潔以副朕心其行事官及齋郞應致齋者宜令御史行齋切勿容疎怠有雄野雞飛入齋宮馴而不去久之飛入仗衞忽不見邠
【圖】
王守禮等賀曰臣謹案舊典雌來者伯雄來者王又聖誕酉年雞主於酉斯蓋王道遐被天命休禎臣請宣付史官以彰靈貺冊府元龜
案唐書列傳張說為中書令倡封禪議受詔以諸儒草儀及登封還詔說撰登封壇頌刻之泰山
唐張說封禪壇頌皇唐六葉開元神武皇帝再受命致太平乃封岱宗禪社首鑿石紀號天文煥發儒臣志美立碣祠壇曰厥初生人俶有君臣其道茫昧其氣樸畧因時歘起與運而紛落泯泯沒沒而無聞焉
【圖】
爾後聖人取法象立名位衣裳以等之甲兵以定之於是禮樂出而書記存矣究其源致敬乎天地報其本致美乎鬼神則封禪者帝王受天命告成功之為也閱曩聖之奧訓考列嗣之通術疇若天而不成曷背道而靡失由是推之封禪之義有三帝王之畧有七七者何傳不云乎道德仁義禮智信順之稱聖者逆之號狂悖三者何一位當五行圖錄之序二時會四海昇平之運三德具欽明文思之美是謂與天合符名不死矣有一不足而云封禪人且未許其如天
【圖】
何言舊史者君莫道於陶唐舜禹臣莫德於臯陶稷三臣僃德皆有天下仲尼敘帝王之書繫魯秦之誓明魯祀周公用王禮秦承伯益接周統孔聖微旨不其效歟然秦定天下之功高厚天祿之日淺天而未忘庭堅之德也故大命復集於皇家天之贊唐不惟舊矣其興之也元靈啟迪黃祇顧懷應歸運以義舉撫來蘇以利見湯也無放夏之慙武也無伐殷之戰高祖創業四宗重光有德格天漏皇蒸雲濡露菌蠢滋育氤氳涵煦若天地之覆載日月之照臨溥有
【圖】
形而希景罄無外而宅心百有八年於茲矣皇帝攘内難而啟新命戴睿宗而讚舊服宇宙更闢朝廷始位蓋羲軒氏之造皇圖也九族敦序百姓昭明萬邦咸和黎民於變立土圭以步厤革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謨之神化之然猶戰戰兢兢日愼一日約規誨以進德遂忠良以代工講習乎無為之書討論乎集賢之殿寵勇爵貴金門翼乎鵷
【圖】
鸞之列在庭毅乎貔貅之師居鄙人和𠊓感神寶沓至乾符坤珍千品萬類超圖軼牒未始聞記我后以人瑞為心不以物瑞為意王公卿士儼然進曰休哉陛下孝至於天故合於道前年祈后土人獲大穰間歲祀圜丘日不奄朔感祥以祚聖因事以觀天天人交合其則不遠意者喬岳埽路望翠華之來上帝儲思俟蒼璧之禮久矣焉可專讓而廢舊勛羣臣固言勤帝知罪至於再至於三帝乃揖之曰欽崇天道俯率嘉話恐德不類敢憚於勤其撰巡狩之儀求封禪
【圖】
之故旣而禮官不誡而僃軍政不謀而輯天老練日雨師灑道六甲案隊八神警蹕孟冬仲旬乘輿乃出千旗雲列萬戟林行霍濩憐爛飛焰揚精原野為之震動草木為之風生歴郡縣省謠俗問耆年舉百祀興墜典葺闕政攸徂之人室家相慶萬方縱觀千里如堵城邑連歡邱陵聚舞其中垂白之老樂過以泣不圖蒿里之魂復見乾封之事堯雲往舜日還神華靈鬱爛漫乎穹壤之間是月來至於岱宗祇祓齋宮滌濯靜室凝神元覽將款太一議夫泰山者聖帝受
【圖】
天官之宮天孫總人靈之府自昔立國莫知萬類克升中而建號惟七十而有五我高宗六之而今七矣非夫尊位盛時明德曠代遼闊難並之甚哉先時將臻夫大封也累封壇於高岡築泰壇於陽阯夫其天壇三襲辰陛十二咸秩眾靈列座有次崇牙樹羽管磬鏞鼓宮懸於重壝之内干戚鋋殳鉤戟戣戵周衞於四門之外伐國重器傳代絕瑞旅之於中庭玉輦金轂翠冒黃屋夾之於端路庶官百辟羌夷蠻貊褒成之後讓王之客敘立於禮神之場髦頭拏牙鐵馬
【圖】
金鏃介冑如雪旗幟如火遠帀於清禁之野於是乎以天正上元法駕徐進屯千乘於平路畱羣臣於谷口皇帝御六龍陟萬仞獨與一二元老執事之人出天門臨日觀次沆壑㝛巉巖赤霄可接白雲在下庚寅祀高祖於上封以配上帝命眾官於下位以享眾神皇帝冕裘登壇奠獻俯僂金奏作佾羽舞撞黃鐘歌大呂開閶闔與天語請將信公奉斗布度懋建皇極勤恤蒼生招嘏乎未兆禳災乎未萌上下傳節而禮成樂遍福壽同歸而帝賜神策乃檢玉牒於中頂
【圖】
揚柴燎於高天庶衷誠而上達若憑燄而駕煙日轡方旋神心餘眷五色雲起拂馬而隨人萬歲山呼從天而至地越翌日尊睿宗侑地祇而禮社首遂張大樂覲東后國風惟舊無黜幽削爵之誅王澤惟新有𤯝災大賚之慶不浹日至化洽於人心不崇朝景福遍於天下然後藏金匱於祏室迴玉鑾於上都煌煌乎眞聖朝之能事而高代之盛節者也於斯之時華戎殊俗異音同歎曰岳合多雨山峻多雲豈有大舉百萬之師尅期千里之外乃行事之日則天無點翳
【圖】
地無纖塵嚴冬變為韶景寒谷鬱為和氣非至德孰能動天如此其順者乎昔人云自西自東自南自北無思不服今信知聖人作而萬物覩其心服之謂矣或曰祭泰折主先后非禮歟曰是禮也非宜也王者父事天母事地侑神崇孝無嫌可也且夫柴瘞外事帝王主之蒸嘗内事后妃助之是開元正人倫革幣禮起百王之法也故令千載承末光聆絕韻咀甘實潄芳潤鑠元妙之至精流不已之淑聲臣說作頌告於神明四皇墳而六帝典雖吉甫亦莫能名徒採彼
【圖】
輿人之詩曰大矣哉維天為大維皇則之率我萬國受天之祺子孫百代人神共保綏之云爾而已矣
徐堅傳元宗時堅充集賢學士從上封泰山以參定儀典加光祿大夫
裴光庭傳元宗有事岱宗中書令張說以天子東巡京師空虚恐突厥乘間竊發議欲加兵守邊召光庭與謀對曰封禪所以告成功也成功者德無不被人無不安萬國無不懷今將告成而懼突厥非昭德也大興力役用僃不虞非安人也方謀會同而阻戎心
【圖】
非懷遠也此三者名實乖矣且諸蕃突厥為大贄幣往來願修和好有年矣若遣一使召大臣使赴行在必欣然應命突厥受詔則諸蕃君長必相率而來我偃旗息鼓不復事矣說曰善吾所不及因奏用其策突厥果遣使來朝契丹酋長與諸蕃長皆從行在東封還遷兵部侍郞
康子元傳子元越州會稽人仕歴獻陵令開元初詔中書令張說舉能治易老莊者集賢直學士矦行果薦子元及平陽敬會眞於說藉說以聞並賜衣幣得
【圖】
侍讀子元累擢祕書少監會眞四門博士俄皆兼集賢侍講學士元宗將東之泰山說引子元行果徐堅韋縚商裁封禪儀初高宗之封中書令許敬宗議周人尚臭故前祭而燔柴說堅子元白奏周官樂六變天神降是降神以樂非緣燔也宋齊以來皆先飲福酒乃燎請先祭後燔如貞觀禮便行果與趙冬曦議以為先燎降神尚矣若祭已而燔神無由降子元議挺不徙說曰康子獨出蒙輪以當一隊邪議未判說請決於帝帝詔後燔並唐書
酉陽雜俎明皇封禪泰山張說為封禪使說壻鄭鎰本九品官舊例封禪後自三公以下皆遷轉一級惟鄭鎰因說驟遷五品兼賜緋服因大酺次元宗見鎰官位騰躍怪而問之鎰無詞以對黃旛綽曰此泰山之力也
叢書／武英殿聚珍版叢書／唐會要（武英殿本）／卷三十／大明宮(P.6-1)..[清乾隆敕刻武英殿聚珍本]
上元二年七月延英殿當御坐生玉芝一莖三花親制玉靈芝詩三章章八句曰玉殿肅肅靈芝煌煌重英發秀連葉分房宗廟之福垂其耿光原闕二句元氣產芝明神
【圖】
合德紫微間彩白蕣呈色載啟瑞圖庶符皇極天心有眷王道惟則幸生芳本當我宸旒效此靈質寶玉獻猷神惟不愛道亦無求端拱思維永荷天休
叢書／武英殿聚珍版叢書／華陽集／卷一／五言古詩／白鷺亭(P.1-2)..[清乾隆敕刻武英殿聚珍本]
五言古詩
白鷺亭
白鷺敞西軒棟宇窮爽塏千峰若聯環翠色不可解是時天宇曠六幕無纖靄金斗熨秋江素練橫衣帶乾坤淸且斂氣象朝昏改蘆花作雪風飛舞來滄海九霄汀鶴起萬里檣烏快月上三山頭鳥沒橫塘外蒼茫洲渚寒銀錯星斗大開樽屛絲竹披襟向簫籟余生本江湖偃蹇欣作會淸興雖自發苦嗜亦吾累魚龍憑夜濤□面忽滂湃安得犀燈然煌煌發水怪
叢書／武英殿聚珍版叢書／華陽集／卷三十二／祭文／贈太師定王允良堂祭文(P.17-1)..[清乾隆敕刻武英殿聚珍本]
贈太師定王允良堂祭文
維治平四年歲次丁未月日皇帝遣某官致祭于故太師尚書令兼中書令定王允良之靈惟王生于帝家世大而昌將牙軒軒相紼煌煌遠轡之馳中蹶用傷鳴佩不來奄塗于堂尚冀有知來顧予觴尚饗
叢書／武英殿聚珍版叢書／彭城集／卷一／賦１／鴻慶宮三聖殿賦(P.1-1)..[清乾隆敕刻武英殿聚珍本]
彭城集卷一
宋　　　劉　　　攽　　　撰
賦
鴻慶宮三聖殿賦
臣伏見陛下追述祖考崇奉明祀新作三聖殿以昭孝明功于天下臣以文學中第太常試官祕書目覩盛事不敢以鄙薄自絀輒作古賦一篇以歌詠盛德昔靈光景福之作世稱其美麗然其所謂狀大不出雕刻畫繢文彩之煌煌而
【圖】
已又盛道工人之巧民力之衆材木之多金玉之偉臣以謂王者有作則必智者獻其巧壯者輸其力山林不敢愛其材府庫之聚皆所供億也是物理之常不足以夸大臣愚竊陋之若夫天命廢興之際聖王授受之符非敏智通達未有能究知其始終者固難為寡見淺聞者道也臣竊大之是以略所陋而張所大不敢仰希風人雅頌之列庶幾有其志云爾
蓋上帝之所以選建明聖命以天位者乃所以享德而
【圖】
報功焉未有德盛于前功播于後而其子孫寂寥千載無聲者也賢哲所談六籍之云德莫著于有虞功莫隆于五臣禹平水土夏姒以家司徒后稷是教是食肇商興周歴載數百臯陶大理五刑以明于其苗裔乃興于唐若夫董淳耀以攸司奏庶民之鮮食焚山烈澤害服妖息鳥獸咸若草木允殖固伯益之力焉天報以位俾秦周繼于其子孫誣祖不紹去火卽水叛禮尚刑法以惨急然猶兼六國一天下而不知變于初二世以斃非天不相朕虞之後乃其否德得罪于祖而斷棄也惟伯
【圖】
益之功未報是以大命復集于趙氏焉五代喪德九土分裂海水橫流民用墊溺鳥獸昌熾黔首失職滔滔惑惑蓋若洪流之未闢於是太祖乘火而帝繼益之功天胙吉土曰惟商丘是為星火大辰之居亦曰明堂布政之由出潛離隱或躍在淵以有九有百度正焉削禍戡亂出民塗炭風揮日舒天地正觀荊燕吳蜀楚越梁冀懾威懷仁奔走失氣崛強者執服柔從者加賜太宗承之眞宗成之登封降禪矢直砥平巍巍乎邈三五而儔儷彼漢魏之瑣瑣曾何比京夫伯益始掌火而厎績茂
【圖】
宋以火帝興于火墟天之報施豈不昭昭可推而類也哉且夫積功以凝命而創業因物以胙土出土以建號樂以反初禮不忘其本是故作于原廟建之别都三聖鼎列大厦以居以答景貺以昭成功俾子孫知厥所由億兆仰德而不窮也厥後烈風雲雨電雷震曜儆戒于下濫炎流燒天子怵于大異反己正德伏念七年乃其有得曰天以德訓予而以威震予依類託諭予敢不信夫政不變不足以日新禮不修不足以化民天之示人若曰政禮之敝雖祖宗之為猶當勿憚乎改更於是詔
【圖】
三事飭九卿和布揆于舊政載損載益以承天誡以舉聖職夫旣天行而日白矣乃復閟宮獎夫神衷三后在天對越上穹經之營之不日成之閎偉奇麗所以使宮寢之勿踰也淸閒窅密又鬼神之所都也絜百圍而置楹兮度千仞以架棟擇一木于萬章兮顧餘羨者猶衆般倕人之儔獻巧而林立兮莫不心競而賈用亘長廊其如城兮闢重門其似洞欒栱粲其如星兮侏儒屹其承重如翬斯飛如鳥斯革兮誠可慄其將動闔陰房之密靜兮雖六月其必寒闢陽榮之敞麗兮葢中夜而
【圖】
已旦涉廣除而徑上兮每百盡而一級歴青珉之瑩滑兮曾不得而側立顧風雨之在下兮足以避夫燥濕良非人力之所為兮宜鬼神之攸集於是使夫設色之工後素之巧想象形容圖寫必效夫其龍顔日角天質之顒昻兮臣乃今知眞人之異表於是駕鑾輅登玉虯千乘萬騎雲動而景附兮想平生之豫游旂常繽紛以赩翕兮鐘鼓軒轟簫管發而啁啾雜魚龍之奇技兮蜿蜒曼延於道周百神紛而並迎兮出閶闔而御夫龍舟爾乃川后靜波屏翳息風舳艫相銜若複道之延屬兮亘
【圖】
千里而相通百工備官而夙設兮棹夫讙呼而奏功惟吉行之五十兮餘日力而靡窮旣屆旣止威儀若初以幸夫壽宮乃卽前楹以修祀事威神如在望之可畏殫金玉以備用罄飛潛以薦味帷帳筦簟之安肆几杖筆研之儲偫靡一物之蓋闕兮所以廣孝思而盡心志也守臣侍祠罔不肹飾旣事而旋閟而莫覿列仙之儒偓佺之倫迎神頌祇於其側若夫祝融重黎相土閼伯固已喜動乎魄情見乎色護淸蹕而晞盛德也巍巍大哉不可得而記已且夫天命之不忘人主之大寳也祖宗
【圖】
之有繼子孫之勿替也兹聖王所以正統垂業超商邁周卹嗣錫羨貽厥孫謀使萬有千歲得以睎風而承流也遂作頌曰
崇崇商丘大火主兮曰宋之興道是配兮建邦設都以有九土兮有皇上帝明德輔兮伯益之功邈不可忘兮三聖承承有烈光兮奕奕寢廟神翺翔兮胥千萬年尚無疆兮
叢書／武英殿聚珍版叢書／彭城集／卷五／五言古詩３／瓜步(P.10-1)..[清乾隆敕刻武英殿聚珍本]
瓜步
蒼蒼林表山下惟瓜步水憶昔魏皇帝百萬嘗駐此飲
【圖】
馬江水渾揚旌朔風起經營竟無成歎咤有遺恥去去常畏人閔默垂五紀大江限南北天意固偶爾奈何奸雄才割據爭虎視不有神武功疇能混書軌吾聞淸流戰王業實基始樓舡蔽空來天塹才一葦此時東流波不足投馬箠煌煌軒臺威凜凜向千祀
叢書／武英殿聚珍版叢書／浮溪集／卷三／表／賀赤烏白鵲表(P.10-2)..[清乾隆敕刻武英殿聚珍本]
賀赤烏白鵲表
治格時雍祥昭羽屬生皆異稟凝丹素以成形出若相符信圖書之上瑞必有召此來非偶然伏以烏本陽精鵲知歲事方聖祖紹隆于火德適天時應在于金穰宜爾珍禽呈兹瑞質孝能致哺煌煌儀則之新喜必傳音翯翯羽毛之潔用明諸福之畢至孰謂二蟲之無知恭惟皇帝陛下保合太和緝熙純嘏跂行喙息皆安性命之精嶽貢川珍盡發乾坤之藴是生神物來相昌期將
【圖】
合采以成章乃同時而薦祉徊翔有煒協周家王屋之符粹美而眞異莊子雕陵之見旣九重之有託寧三匝以求安臣等幸列近司喜逢休應有生咸遂宜多可俯之巢同類相求將致來儀之鳳
叢書／武英殿聚珍版叢書／浮溪集／卷十七／諡議／恭上隆祐皇太后諡議(P.1-1)..[清乾隆敕刻武英殿聚珍本]
浮溪集卷十七
宋　　　汪　　　藻　　　撰
諡議
恭上隆祐皇太后諡議
臣伏奉敕命禮部狀據太常寺申今來大行隆祐皇太后崩合差諡議官差臣撰諡議者臣謹上議曰臣聞承天者地也所以函六氣而熙歲功配陽者陰也所以分四時而成物化儷宸極者后也所以奉宗社而隆化基故古之母儀天下者生也薦之尊名終而述其大行三
【圖】
代尚矣靡得而詳在漢則明德和熹著稱于前在唐則文德懿安垂紀于後皆所以揭椒塗之範炳彤管之輝巍巍乎與帝德竝隆不可貶已洪惟大行隆祐皇太后躬聖善之德茂柔明之資粵自先正魏王有功仁祖之世王室所賴旂常紀之其澤深慶綿用集我太母惟我太母基迹元祐嬪于泰陵逮事宜仁欽聖兩宮稟二南之規兼四教之善正位宮掖三十餘年含洪廣大而體坤道之常進退存亡而得聖人之正及靖康初載天割我家二帝出郊中原無統列辟相視莫知所圖我太母
【圖】
起于危疑之中自任以天下之重手援大寶授之聖明當方隅傾側之時序璇歴纂承之次雖文母以十亂興周不能過也已而六飛南渡按蹕武林元凶闚朝宄自內作天下之勢甚于綴旒我太后投袂而履禍機立談而銷逆祲坐使天地復正三辰復明四方元元悉免塗炭雖媧皇以鍊石補天不能過也旣勳猷崇極如此而乃抑華敦儉率禮蹈和塞私謁之塗裁外家之寵淸淨謙沖而以道為本沈潛剛克而與神為謀擁佑聖躬殫誠盡愛煌煌乎度越麟趾思齊之上矣方期淸我甸服
【圖】
駕旋舊京虔奉翟車謁款宗廟極四海之養卽東朝之安而昊天不辰禍結慈極親蠶告畢方開盛夏之祥隙駟難留遽揜長秋之御兹天子追慕悼心失圖歎厚載之中傾痛仙遊之不返雖遂服不可勉從朞歲之喪而興哀無時每過舉音之節由是命有司攷易名之典懋飾終之儀告于神明節以四惠庶幾有以彰淑則而暢徽音謹按諡法明德有功曰昭視民如子曰慈聰明睿智曰獻安民有功曰烈若乃兩值時變當陽御簾基圖旣安卽復明辟澤及萬世與天無窮非明德有功耶寢
【圖】
興焦勞言動懇惻冒風濤兵革之險濟宇宙生靈之艱非視民如子耶察興替之端知變通之利親庶政以任溥天之責奉眞人以膺神器之歸非聰明睿智耶中微之緒而我振之大亂之原而我窒之從容房帷密斡鴻造非安民有功耶嗚呼道之大者理謝形容名之尊者言絶稱謂故古者賤不誄貴幼不誄長而皇后之諡則請之于廟示雖天子必有尊也況我太后盛德元功敻無前比豈承學之臣所能擬議意者必受成于宗廟為足以對在天之靈大行隆祐皇太后諡議宜以祖宗之
【圖】
命錫之曰昭慈獻烈皇后臣謹議
叢書／武英殿聚珍版叢書／雪山集／卷十／贊／自贊(P.5-1)..[清乾隆敕刻武英殿聚珍本]
自贊
一百年前蜀山之下有蘇子瞻煒煒煌煌若鳳若鸞一百年後楚江之濱有王景文波波挈挈半癡半昏横筇
【圖】
踞石風標則一英氣蹴天嗟哉難及贊者子由畫者伯時今則渺然我皆無之吁
叢書／武英殿聚珍版叢書／雪山集／卷十二／雅／樞相宣撫虞公壽雅幷序／江艫(P.5-1)..[清乾隆敕刻武英殿聚珍本]
江艫
江之沄沄艫之賁賁敵之休休震于崑崙仁壽公一臨靡靡其傾
江之洋洋艫之揚揚敵之煌煌孔熾厥芒仁壽公一噓蕭蕭其凉
天子在宮有恫悒悒神主在廟有震岌岌曁我國人以莫不惕
在宮雍雍金石其音在廟湛湛虎兕其扄曁我國人以莫不寧
在庚之寅維公其生在巳之辛維公其成而有斯厄而有斯人匪天之私伊宋之仁
大江之濱采石之津波之淪淪石之粼粼謂公可堙江則可塵山之嶔嶔隰之畇畇謂公可磨山則可簪
叢書／武英殿聚珍版叢書／絜齋集／卷六／策問／祖宗家法(P.1-1)..[清乾隆敕刻武英殿聚珍本]
絜齋集卷六
宋　　　袁　　　燮　　　撰
策問
祖宗家法
問書稱監于成憲詩歌率由舊章良以祖宗之家法後嗣子孫遵而行之不可違也在漢宣帝時宰臣魏相好觀漢家故事數條漢興以來國家便宜奏請施行之而唐世人主亦以太宗爲法政要一書有正色拱手而讀者夫古者聖君之可爲法者多矣顧不取諸彼而惟其
【圖】
祖宗是憲是式意者曰此自吾家法耶恭惟我藝祖皇帝誕膺天命光宅四海繼以太宗眞宗克紹先烈煌煌乎聖德神功與二帝三王比隆竝美漢唐之君不足進焉慶歴中樞臣富弼作爲寶訓一書而三朝制度紀綱之法燦然畢具誠我國家之舊章成憲也歴代寶訓經筵進讀用爲龜鑑豈非萬世大法可遵而不可易歟雖然物有本末事有終始自古爲天下國家者未有不以君德爲本而寶訓則首以賞罰非所當先而先之豈固有深意耶求諫帝王之盛美也是書之末乃始及之豈
【圖】
其所載無非急務非必以先後次第言也三朝立國規模雖非小智所可窺求之是書大畧可見當五季之餘海內分裂未易混一也我祖宗之興遂能削平禍亂鞏固基業傳之罔極何修何營而臻此也上而主威振朝廷尊下而民生阜習俗美內而以大總小如臂使指外而邊陲晏然四裔賓服成績爛然本原所自亦可卽是書而求之歟若用人若攷課若任將帥若制藩臣若謹刑罰若制國用若禦戎敵垂諸後世皆可爲法稽諸前代亦皆合乎今日之治固當以三朝爲式然因時制宜
【圖】
容有不能盡合者故稱堯舜者曰若稽古若者順而行之稽者參而攷之隨時之義不能盡循也然則寶訓所載其事事而遵行之歟抑擇其宜于今者用之歟盍併以告
叢書／武英殿聚珍版叢書／絜齋集／卷十一／行狀／資政殿大學士贈少師樓公行狀(P.1-1)..[清乾隆敕刻武英殿聚珍本]
絜齋集卷十一
宋　　　袁　　　燮　　　撰
行狀
資政殿大學士贈少師樓公行狀
曾祖常朝議大夫贈太師妣翁氏贈陳國夫人
祖异徽猷閣學士朝議大夫贈太師追封楚國公妣馮氏【案】原闕封號無攷
父【案】原闕名無攷贈兗國公妣江氏贈兗國夫人
公諱鑰字大防舊字啟伯姓樓氏著籍于明明今爲慶
【圖】
元府粵自周武王封有夏之後于杞爲東樓公子孫因之以樓爲氏國朝家于婺于明者最著相傳爲明樓氏由婺徙焉本一族也家于婺者紹興間襄靖公炤簽書樞密院事其門始大家于明者□盛久矣公七世祖諱皓六世祖諱杲皆卓卓有賢行至高大父郁寖以昌大自奉化徙鄞卜居于郡城之南儒學精深爲後進師皇祐中擢第得廬江主簿以祿不逮親弗肯仕贈正議大夫太師知興化軍台州皆有惠政楚公當政和間以才侍從再牧鄕邦名所居坊曰晝錦兗公歴官中外仁厚
【圖】
廉直蔚有令聞三世皆以公登廊廟贈至極品門第之盛于是鮮儷矣公幼警敏始就外傅鄉人王先生默李先生鴻漸爲嚴師旣冠三山鄭屯田鍔寓館鄕鄰公又師之隆興元年試于南宮主司偉其辭藝欲以冠多士而所答策偶犯廟諱胡忠簡公贊知貢舉洪公奏言其故有旨置末等之首是歲廷□□士即禮部所次定爲五等賜同進士出身以啓謝諸公胡公大稱之曰此翰苑長才也明年中敎官選調温州州學敎授範物以躬出入冠帶惟謹日與周旋講明爲學之要務在篤實毋
【圖】
溺浮華議論有可採者問所從來具以實對公愛其不欺再三奬之學者日益歸心爭執經席下里居賢士大夫稱美一辭相與定交公亦虛心□擊甚于飢渴于是學問之源委治道之綱目制度之沿革靡不研究胸中之蘊日富秩滿諸公餞送之公請益焉或吿之曰前輩有云拆破籓籬卽大家君之籓籬不憂不拆直恐過甚爾公正色曰某于無利害事則拆有利害事則否聞者悚服乃知公雖氣貌薰然物我渾融而其中介特有不可奪者立朝之大節蓋定于此時矣充詳定一司勅令
【圖】
所刪定官對選德殿論善爲天下者貴實用不貴空言名爲空言而實可厎績者乃所以爲實用名爲實用而行之無益者適以爲空言陛下大開言路收攬人才念治功之未集鄙無用之空言而務求其切于用者誠得孝宣總覈之意而進說者不思旁援曲取毛舉細故民力方匱而言利不已法令日繁而變更益增委以經畫課其績效則蔑焉無稱曾是以爲實用乎魏徵勸行仁義近于空言封德彝法律之說若實可用然太宗惟徵言是從以成貞觀之治且曰惜不使德彝見之然則孰
【圖】
爲實用孰爲空言惟陛下審思之時禁中火公言魏相之事宣帝多以異聞爲言李沆之相眞宗每奏不美之事此忠臣愛君之至也人主尊居九重生殺在我諂士日獻佞說而直臣難以盡言祥瑞之出則潤色以張大其事災異之見則掩覆而變易其占此二臣之所憂也陛下之畏天可謂至矣不以崇高富貴爲樂而惟水旱盜賊是憂天之仁愛陛下亦可謂至矣不以休祥爲太平之應而時出災異爲儆戒之端罪己而興斷非虛語遇災而懼亶惟盛德臣愚欲望陛下深求其故何如斯
【圖】
可謂應天之實勤而行之上答天心下遂人欲今日之異後日之福也上嘉納之修淳熙法議者欲降太學釋奠爲中祀與右學等公曰乘輿臨幸于先聖而拜武成惟肅揖厥禮異矣祀可均敵乎遂得無變兼玉牒所檢討官以進仁宗皇帝玉牒遷秩復因面對申述玉牒中所登載聖語願持守勿渝又請念財賦之孔艱罷土木之不急敢言人所難言公之進用□政龔公力也受知雖深而謁見有時無阿比之迹二歲不遷安恬自若及龔公去國出其門者皆罷而公獨不及力求去添差通
【圖】
判台州太史公以故相侍經幄壯公此舉曰何其決哉宗正丞范揆出領郡事性剛急喜怒過差官吏震惕公俟其氣定徐以一二語解之必翻然以改銅錢之禁入海五里盡沒其貲有商昌法而獄稍緩臨海縣弓兵鄭慶訴守臣及郡丞之正員于朝提點刑獄趙某被旨覈之密以叩公公曰禁所以嚴爲越海也今猶在城下事理甚明而輒誣之又名其守貳階級紊矣而可縱乎趙悟具以實奏遂論鄭慶如法除太常寺主簿以先諱辭改宗正寺主簿奏對稱人主之德與臣下不同百行衆
【圖】
善一毫無歉萬幾庶務一事無闕然後足以御四海而圖治功故雖堯舜之聖而曰儆戒無虞曰兢兢業業一日二日萬幾此心未嘗斯須忘天下惟恐吾身有毫髮之不及也臣不佞竊希古人責難于君恥君不及堯舜之意欲望陛下仰稽往古俯鑒近代兼備其可爲法者而力去其所當戒者又曰國家深長之計不可速成要當審訂凡行之而終無益者必盡省之可行而尚費歲月者明著于籍次第而爲之不辦不止則事有端緒而治效可睹矣遷太府寺丞俄除太常博士班寺丞下上
【圖】
疑焉丞相□議禮之地最要得人臣欲重其選爾公復以家諱請仍舊職許之遷宗正丞對延和殿言天下之大患每起于細微漢之黨錮始于南北二部之謠唐之朋黨始于二三士大夫不得志之徒事之初生若不足慮橫流不止害不可言今朝廷淸明豈復有此然端倪已見不敢不言夫道者天下之所通行學者士君子之所當務秦漢而下此道不明論說相夸去本逾遠國家累聖傳授丕闡大原名儒間出究極微旨然後語道者不涉于異端爲學者不至于無用恭惟陛下得執中之
【圖】
傳體克己之仁嚴謹獨之戒篤正心誠意之學躬行此道于上而士大夫諱言于下凡端謹好修談論經理者例指之爲偽學小則譏笑甚則疾之如仇不謂聖世乃有此風詩曰君子實維秉心無競誰生厲階至今爲梗士大夫自相傾軋爲害最大惟人主能用中然後可以消弭謂宜明詔中外咸推無競之心勿徇偏曲之見精白一意以仰承人主之休德奏畢上曰卿懼其爲黨耶公言陛下建中立極躬行著見屬者趙雄辭位人皆意蜀士必相繼去而陛下方敘遷之或召用焉上曰唐世
【圖】
人主云去河北賊易去朝廷朋黨難朕嘗笑之有何難事特主聽不聰爾公頓首謝又言仁宗開天章閣命名臣條上當世急務太上逐權臣之黨更化善治皆在履位二十餘年之後非始勤終怠者可比臣願陛下益自警勵及此閒暇亟爲永圖採孟子之格言明政刑之二柄丁兗公憂服除選知温州視事之始邑長咸至諭之以經賦之外秋毫不取申吏卒入鄕之禁豪民慢令三不如約始嚴追胥又不服言于郡逮治之宰所欲言有不可形于公牘者密緘以報吏無得預郡計仰于酒課
【圖】
吏請嚴禁公曰吾奉使典州首在布宣德意奈何以是爲急姑置之久而懲其已甚者威刑罕用課入增衍尤詳于聽訟咸得其情已悔而終止者聽其息訟閨門幽昧事則掩覆之或稱辟廱司業之後乞以限田免役爭者不服而莫能難公曰安有終于承直郞而爲司業是必嘗以辟廱正兼攝爾官品旣殊限田隨減可也其人遂屈劉生訴小商負錢十萬官責之償負家忽以商溺死告紛拏于庭旣而得屍沙磧遂以爲眞死矣公謂永嘉尉曰此事可疑者三遺鞋于岸而足貫屝屨一也谿
【圖】
流激急形骸已散二也小人貪賞知死者寡髮爲假髻以實之三也意其流屍乎彼方潛竄而適與兹會故益肆其欺爾不如姑資送之若商實死而密迹捕焉尉如其策果得之平陽道中人以爲神遂正其罪而督逋如故又謂劉生彼藍縷如是何所從出勉使折劵出自汝意于是釋之闔郡服其明恕公又慮鄕落間疾苦不能上達咨于士大夫之郊居者甚悉故田里情狀若親睹然聞樂淸主簿唐煜有能名叩以邑中利害具言有方質者大爲姦利公默不洩久而得其實迹併與其黨號
【圖】
八虎輩黥竄之是邑之左原民多蔬食而盜販者衆牙儈有被重傷幾死者其黨揚聲報仇將以上巳日舉事老而黠者至謂方臘之變閏在五月縣令姓秦今二事皆同變且復起邑人大恐而倡之者主名不立令微伺得之單車至其所指舊習魔敎而今祀神不預陳慶等數人執以詣郡公編隷其爲首者而逐其徒境外堂帖問故公直陳本末且援蘇公洵之語有亂之形無亂之實是謂將亂不可以有亂急不可以無亂弛丞相周益公然之遂錮陳慶終身而公名著矣光宗嗣位赴行在
【圖】
奏事公進言人主初政當先立乎其大者至大莫如恢復欲謀西北先保東南誠能加之聖心自然畏天益謹遵祖宗法益嚴事親益孝求賢必廣用財必儉讒諂面諛之人自疎嗜欲宴安之念自息邊防以修軍政以肅故雖甲兵未動而恢復之計成矣又曰國家用度日廣租稅已重又有茶鹽榷酤之屬旣專其利則不得不立法以禁止之至于今日網密甚矣欲望陛下軫念元元以設禁爲不得已而犯法者非甚可罪凡有創意增益者寢而勿行或懲其尤所以保護元氣而壽天下之脈
【圖】
也除攷功郞中兼禮部進對言無難之世聖人畏之如人之一身時有小疾起居飲食無不戒謹固有尫羸而壽考者強壯之人氣血方盛恣所欲爲疾偶未形因謂之安此固良醫之所懼也今日之無事乃陛下愛日之時無益于治道者宜緩于施行而所當豫備者旦旦而圖之以待可用之機以保盈成之業時民多流移公又曰富弼賑濟之政在本朝爲稱首然攷其時弼守靑州流民乃自河北而來弼不以非吾土之人而不任其責調護惠養委曲周盡迨麥熟而歸又與以道路之費收
【圖】
其強壯以備卒伍今日流民顚頓暴露未知息肩之所臣愚欲望睿慈惻然興念詔監司帥守各以富弼之心爲心隨宜措置救于瀕死實國家之仁澤也攷功爲今顯曹士大夫資歴升轉之屬靡不由之吏緣爲姦小有不合動成留滯公曰昔人以簡要淸通爲尚書郞之選詎當爾耶攷覈精詳宿弊寢革人得所欲焉潘顯伯之獄定法過輕一時官吏俱責公因轉對言宸斷如此足以懲姦矣顧恐自時厥後懲創往事議讞之際未免刻深望速以玉音諭之遷國子司業先是居此官者多以
【圖】
學校舊游爲之前司成許公識公之賢語諸生之送别者曰樓公之進雖不階舍選而修其職業殆將過之旣而信然諸生有與其長交訟者公以爲禮義敎化之地不當遽以法令從事姑遷延之度其兩忿漸息而後罰之有差凡所施爲采諸公議自糾錄而下必擇其實堪表倡者毫髮無私人人悅服會雷雪交作于仲春之月應詔條陳闕政言疎遠之臣惟願陛下之憂勤親密之臣惟願陛下之逸樂憂勤則幽枉必達下情得通而膏澤及民矣逸樂則伺候顔色干求恩澤而私意得行矣
【圖】
陛下自雷雪之變憂形玉色宵旰興嘆度數日間干請必希以是推之聖心憂勤恩倖自遠誠能日謹一日宸襟泰然淵靜鑑明其視燕游之惑豈不相千萬哉又曰今朝行不聞直聲而或以多言見黜士氣消沮無敢論事豈國家之福哉臣願陛下開忠直之路窒宣諭之門遇災而懼不諱盡言力行消弭之道遷太常少卿改太府少卿亦以家諱故兼玉牒檢討官遷起居郞直前奏事言進德可以養生養生可以進德人受天地之中以生氣不可過盛亦不可過弱惟得其中則養生之要心
【圖】
廣體胖神氣舒暢雖有陰陽之寇豈能爲吾害哉兼權中書舍人繳奏錄黃無所顧忌戚里近習望風畏縮時干請恩澤有爲給事中封還而意未厭者援次官故事上問爲誰則以公對上曰朕亦憚之不如止也刑部建言天下獄案多奏裁者中書之務由此不淸請令實有疑者始奏公曰三宥制刑古有明訓宜詳而略傷聖世欽恤之仁力論不可乃止會慶節上壽扈從班集乘輿不出公言陛下承付託之重以天下養猶未足以報天地之恩今百官趨班恭俟鳴蹕而燭殘日出寂不聞聲
【圖】
今日何日而可若此願深思大計形于告諭若曰屬以某事不及稱壽今欲以某日詣重華宮則羣疑頓釋而兩宮交歡矣玉牒會要聖政書成涓日以進而屢更之公言事有至大而陛下以爲至小朝夕之所當行而視之如曠典此所以疑而懼懼而憂進香一出而人心歡然會慶一不出而人心遽駭事可睹矣聖政之成全載壽皇一朝之事玉牒會要足成淳熙末年之書陛下所以奉承詒謀鋪張聖父之閎休者惟有此爾禮儀咸備俄又遲之萬衆震驚莫曉其故殆非所以全聖孝也惟
【圖】
速定其日無復再展以慰天下之人又奏累歲隨班末見陛下上壽重華歡動慈極又見嘉王日趨朝謁恪勤不懈聖心必喜竊料壽皇望陛下之來亦猶此也于是天子感悟越六日進書成禮薄暮乃還侍御史林公大中彈奏大理少卿宋之瑞不從遷吏部侍郞力辭與郡公與給事中尤公袤奏言大中最蒙眷注今因論一少卿而同日與郡實傷國體公議皆願還大中言職或留之論思獻納之班若不可留亦宜優禮以遣之與被論者殊科猶足以示四方也尋詔之瑞與祠知和州劉煒
【圖】
將漕淮西以禁私鑄錢一路大擾而罷廟堂稱其已然之效有旨復與監司公奏煒行一切之政不生事者幸爾尚可以爲功乎此命一出必大駭物論且無以謝淮甸之民丞相頗不悅公曰吾有去爾羅公點時爲兵部尚書爲丞相言之始悟而止公以母老思歸乞祠不允人知其爲劉煒也應公孟明從容語及之公曰士大夫臨小利害此心猶在兼顧間蓋途轍從此分爾某竊鄙之故不敢不勉應公極嘆重之語人曰是公利害之間其守正如此眞可□也內殿奏事論獄者天下之大命
【圖】
欽恤忠厚未有如本朝列聖之臻其極者今士大夫論重囚則曰漢祖約法三章殺人者死論贓罪則曰我太祖立法滿三千者皆死而不知高祖除去秦法則殺人之外凡死罪皆去之矣太祖制法雖嚴比五代已甚輕其後累朝日趨于寛故以太祖爲重今朝廷淸明刑罰當罪然臣每疑州郡斷獄未必皆其本情請以奏案依斷者下提刑司更加詳審或有不當責罰隨之益廣陛下好生之德鄭汝諧除吏部侍郞給事中黃公裳封還錄黃旣累日詔除裳兵部侍郞以失職引咎汝諧請補
【圖】
外不許公言小大之臣一聞給舍臺諫語及姓名不當辨說是非卽合奉身而退所以存亷恥也今裳雖蒙眷留終奪其封駮之職汝諧心不自安必將再辭宜因而從之未報汝諧再有供職之命公言論事者罷被論者留自此給舍臺諫不復可爲矣汝諧憤恚卽乞致仕公力求罷黜居家俟命汝諧竟以修撰知池州公又奏陛下奉兩宮之養應萬務之繁可謂至難矣然實非甚難者一月四朝如期盡禮則事親之道昭矣大昕視朝興居出入皆有定時則君臨之道宜矣飲宴有節則聖體
【圖】
日康賜予有度則財用日積采公議以用人才則衆心服開言路以廣聰明則下情通引以廉恥則臣下之節勵嚴其律度則僥倖之門塞水旱爲災而勤撫之則盜賊消事變始萌而早辨之則姦雄戢凡此十者陛下爲之曉然無難其餘數端英斷之下俄頃可畢而稽留不決深爲國家惜之時丞相以潛邸舊人黜而復召援李絳故事俟于郊者累月樞臣卒而卹典未頒蜀帥死而不除代宮邸近親相繼不幸而喪禮未舉宦閹陳源起于罪籍而未斥去公力贊聖主之決故辭旨明切如此
【圖】
自往歲會慶節輟稱壽禮及是期年公同從官先期奏請至其日又僅用拜表之禮宰執及從官皆求罷卿監而下求免赴宴公積憂薰心得疾幾不可支旣愈請同班奏事不許久之始獲進對上許以必出旣而果出除中書舍人兼實錄同修撰論宗廟社稷之重繫乎陛下之一身陛下之一身主乎陛下之一心側聞陛下晨興之後未與事接而先澄心靜慮天德淸明夜氣沖融照臨百官是非瞭然眞社稷之福也欲望保持此心退朝之暇更以二時頃凝神儲精省閱章奏付之大臣擇而
【圖】
行之則盡善盡美無可議者矣壽皇疾狀著聞中外憂恐宰執請上詣重華宮侍疾從官繼之皆未報上御後殿丞相率同列固請侍從臺諫俱入閤門吏以故事止之不可丞相開陳旣畢抗聲索輦上拂衣起丞相引裾力□公等從之苦言交進上意猶未決宰執引咎出公獨乞對力言陛下視朝輔臣無一在列何以示天下上曰已令宣押矣諸公由是復入兼直學士院時有自列卿擢左史兼西掖者公奏其人重玷臺評實汚淸選斷不可復用且有請避三舍之語丞相言上初欲用某人
【圖】
某人皆以不可對至三而後及此雖深知不可重違上意也卒寢前命上倦于勤內禪詔書實出公手辭婉而切朝野傳誦今天子始卽位內外制雜然俱下公獨當之筆不停綴而皆明白正大得代言體初政有光焉尋進言自古人君臨御之始多能自強銳意求治在位旣久君子日疎小人日親逆耳之言不聞而佞諛之辭日進故偃然自安而不知禍亂之作陛下任天下之重承社稷之託兢兢業業當如今日及其小而圖之則不至于大自其近而防之則不及于遠遷給事中國朝太廟
【圖】
舊爲七世之室太祖祀僖順翼宣四祖而虛其三嘉祐中以親未盡猶虛祫享東向之位以待太祖故尚居昭穆之間英宗祔廟祧僖祖于夾室熙寧五年復以僖祖爲始祖禮官爭之不得紹興間董弅趙渙又請正之言旣行矣諫大夫趙霈沮之而寢淳熙初渙之從子粹中爲吏部侍郞悉條往時羣臣所奏言于孝宗復下之禮官禮部侍郞戴幾先沮之孝宗祔廟當祧宣祖曾少卿三復請乘此時就祧僖祖正太祖東向之位集議御史臺公具陳本末自鄭公僑以下議皆合公爲奏稾其略
【圖】
曰太祖肇造區夏功邁百王廟號太祖蓋以尊無與二今郊祀已配天宗祀已配上帝而在廟獨不得爲始祖祫享獨不得正東向可乎屈受命開基之君列于昭穆之序何以示後揆之禮經僖祖親盡當祧況今日九廟已備乎惟斷自宸衷蚤正鉅典以慰太祖在天之靈尋以祧廟之主宜有所歸復令集議又奏去古旣遠禮制不能盡循按唐張齊賢之言曰古之有天下者事七世始封之君謂之太祖太祖之廟百世不遷至祫祭則毁廟之主皆以昭穆合食于太祖商周遷主皆出太祖後
【圖】
故合食之序尊卑不差漢魏晉隋唐太祖以上皆不合于祫臣等竊謂齊賢之言可施于今日蓋太祖之興上無所因與漢祖同今日旣伸東向之位則僖祖之主當再入于夾室然自熙寧以來推尊旣久難以遽變唐有興聖廟以祀涼武昭王今當效之别立僖祖廟以代夾室順祖翼祖宣祖之主皆藏其中祫祭卽廟而饗于禮爲稱于是度太室之西建四祖廟焉孟冬雷震不已公旣草罪己詔又條陳時政曰雲漢之詩宣王側身修行誠實溢于言語之外桑林自禱六事自責懇切可風伊
【圖】
陟告大戊曰妖不勝德德者非他至誠之謂也陛下肆頒明詔責躬求言修荒政布德澤亦可謂應天之實德矣然臣區區愚慮猶恐有聲音笑貌之爲有無人則輟之偽要在益自修省慄慄危懼如前日雷轟于上之時則是心精一矣待制朱公熹以鴻儒碩學侍講經帷上尊禮之俄有除職與郡之旨公奏陛下容受直言無愧仁皇熹之正直陛下所知也若閔其耆老當此祁寒立講不便何如𢌿之內祠仍令修史少俟春和復還講筵則君臣之義始終周盡矣不報內侍毛伯益以宣勞轉
【圖】
行遙郡公奏此曹甚衆趨走服役何勞之云此門一開僥倖者多矣上意不悅丞相謂公繳奏誠是顧八寶之至嘗宣力爾令下之初上卽俾宣諭某謂給舍欲其舉職當俟有勞而始敘之今果封還始敢具述上意公曰宮守所在不容狥私此君相美意也始與侍讀趙忠定公嘗同攷試南省官舍又比鄰時時徒步還往每謂人曰樓公當今人物也直恐臨事頗少剛決爾及見其持論堅正始嘆曰吾于是□□所望矣□吏部尚書兼侍讀初公爲館伴使知閤門事韓侂冑副之上之受禪也
【圖】
侂冑預聞傳命遂尸其功有弄權之漸吏部侍郞彭龜年因內引力攻之且求去于是侂冑轉一官在京宮觀彭公除待制與郡樞密林公時在西掖公與之合辭論奏陛下始潛嘉邸眷禮賓僚一旦龍飛延見訪問幾無虛日天下不以爲私而誦陛下好賢念舊之美今惟龜年猶在從列天資伉直敢于論事陛下之腹心也其可去乎惟更加三思留龜年于經筵不然則命侂冑以外祠與龜年事體適稱猶庶幾焉彭公竟去公久列從班負廟堂之望侂冑聞其不助己也怒天官之除雖陽遷
【圖】
之而實抑之也時臺諫誦言故相定鼎乗龍之夢有□心銜恨者對公云云公曉之曰趙嘗夢李公召入禁中取御鑪金瓶授之曰朕之用卿如此湯瓶又夢立班殿下見白龍升天未幾上以縗服御極其夢兆止此爾而便謂之定鼎乗龍可乎某親聞諸趙公不可誣也主人唯唯同僚有竝坐者退而言曰某代爲公汗下公自知直道難行去志已決于是請對言天尊地卑乾坤定矣然天不以高爲貴而以下濟爲光明君臣亦然其分貴嚴其情貴通唐末五季之際去古遠矣而宰輔進見命
【圖】
坐賜茶猶有坐而論道之意藝祖收攬權綱可畏可仰然與趙普圖畫大計或夜半而躬至其家其相與何如也陛下臨朝淵默巍如上帝臣下奔走拜伏罔敢不恭人主之尊不患不至矣欲望明泰否之道而通君臣之情陛下體天之下濟羣臣以卑而上行歡欣交通而後天下可爲也先是諫臣假尊君之說排逐賢相榛塞正途上下之情日益隔絶故公言及之對畢求去堅確除顯謨閣直學士知婺州朝辭又奏陛下日宴坐朝躬親聽斷不爲不勤矣然猶慮僅能趨辦目前未必及于幽
【圖】
遠治道多端未可謂止于斯也陛下試于淸燕之時披輿地圖某爲監司帥臣某爲郡守某爲將帥人之才不才政之治不治察其事實而賞罰隨之此我孝宗聖訓所謂朕日于天下游行一匝者惟陛下取以爲法始公自永嘉趨召至是九年暫還里中展省先墓遇太夫人得疾公亦雅志閒退三奏乞祠提舉太平興國宮申命牧婺以繳奏寢御史又攻之奪其職久之乃復差知寧國府是日丁太夫人□坐□□□再奪職又逾年始復遂告老至于再許之除龍圖閣直學士食興國之祿前
【圖】
後凡七□□□□□□入都門權臣于天下善類中怨公最深□□□□□□□□有雅故見攻雖急不敢深怨樓公嘗與共事一旦□我實不能堪羣姦窺知其意協力排根怨毒□甚久而後稍悔悟舊于都亭□中以□藏蘇黃門答其伯祖忠彥辭嘉彥尚主詔草求公跋語公作詩曰今日猶存卯君筆向來誰造粉昆書又爲言其所以然一日以示從班曰某與樓公本厚意若拳拳有寄聲使□□□公不爲動盜權益甚晦迹愈深親故間以利害□□□効持書之役公指席□曰寧死于
【圖】
此此志不可移也時廉恥道喪阿尊事貴者無日不數于權姦之門甚者召自外來未及對而先謁之公謂某曰紹興間從臣有初入都門者秦丞相使人諷之來見答曰豈有人臣未見天子而先謁宰相者乎當時士大夫猶能守正不爲權貴屈今此風衰矣太息久之公之官永嘉也聞寺正薛公季宣深于兵略屢請問焉乃知兵者古人之常若樂舞行綴之類皆兵法也每言儒不知兵無以應猝惟講之有素則緩急可用然自隨仲舅尚書汪公大猷使燕見所歴險要之地皆爲金據知深
【圖】
入之難故初被召雖嘗進恢復之說及聞權臣妄開邊隙則蹙額曰南渡今八十年州縣積貯惟有虛名閫外禦戎委之債帥而欲疲民以逞深恐非□無益至逆曦之變則又曰三世爲將道家所忌負□□僭必無與者旣而皆如其言公之識慮可謂明且□矣閒適旣久德望益尊天子更新大化招延舊德起公于旣老除翰林學士固辭不許進對首言天道好生惡殺本朝以不殺爲家法而金嗜殺猶故其將孰佑乎擁兵南來不能大入皆由不嗜殺人積累忠厚天實相之也次陳十餘年
【圖】
來無復公道紀綱隳廢賄賂公行仕者朘削民財以奉權臣則美官可翹足而待兵官尅剥士卒以媚權臣則將帥可計日而取民力益竭軍政大壞今籍其家資數累鉅萬皆出于鞭箠膏血之餘陛下縱未能捐以與民亦宜救其倒垂之急會計凡目以補經費少紓州縣之督趣則吾民受賜矣上傾聽之遷吏部尚書兼翰林學士兼侍讀頃之兼修國史實錄院修撰時和好未定公數預集議屢言關隘最不可失奉使王柟再行蜀帥收復關外四州敵情寖屈于是就和金嘗指公及林正惠
【圖】
公姓名問柟爲誰答云舊爲從臣自侂冑擅朝兩人絶不交通故更化之始皆召歸爾金驚歎良久知嘉定元年貢舉旣奏名摭對策中有益于時者爲一編以進趙丞相之子崇憲奏雪其父寃朝廷令兩省史官看詳公與今吏部尚書汪公逵等言紹熙之末宰執惟乞建儲孝宗升遐留正引疾而去人情洶洶汝愚始決大計翼戴聖明正位宸極天地宗廟實臨之橫遭讒誣卒以貶死十餘年間是非貿亂賞罰倒置權臣旣誅汝愚諸子始敢有請今當亟與辯明立碑賜額等事次第而舉檢
【圖】
會章奏誣以叛逆者泯絶其迹正趙師召乞斬汝愚之罪重蔡璉漏洩幾事之責毁龔頤正所著續稽古錄板皆所以昭雪故相之辜也從之除端明殿學士簽書樞密院事兼太子賓客公耆德宿望二三大臣待之加敬倚以爲助公亦輸寫肝膈無纖芥嫌疑之迹廟堂之上以是協和股肱明主羽翼儲貳兩宮無間言進同知樞密院事參知政事公之伯父故揚州太守璹爲於潛令時圖耕織之勞因事爲詩嘗以進御公重繪二圖仍書舊詩而跋其後獻之東宮請時時省閱知民事之艱難
【圖】
太子斂袵聽受且致謝焉公宿昔誦顧愷之之言曰命有定分非智力所移惟應恭己守道信天任運而闇者不達妄意僥倖徒傷雅道無關得喪每以此語爲持循之要掖垣瑣闥風節凜然所養者固矣洎爲執政不忘斯言終身途轍有一無二遵乎正道而已行險詭遇而他岐是適公所不爲也其言曰古人所謂三公三孤者取其至公無私故謂之公孤立無黨故謂之孤旣名其官可無其實哉日思東歸屢有陳控上曰卿忠直正賴輔佐又曰忠實老成東宮亦固留之或問公何去之果
【圖】
公曰昔人所以不安其位者有數端焉人主之眷已衰同列之隙已成在下者軋己不樂者見攻遂不得已而去今皆無之顧老軀不堪勉強爾南郊侍祠馳驅得疾予吿者三求去不已除資政殿學士知太平州辭進大學士提舉萬壽觀居從其便賜以器幣香茗東宮再有頒丞相及兩執政送之江亭握手欷歔殆不忍别旣還鄕乞休致愈力轉兩官致仕命下而公薨實嘉定六年四月己丑享年七十有七積階至金紫光祿大夫爵至奉化郡公食邑至五千二百戸眞食千二百戸遺奏聞
【圖】
天子震悼贈少師輟視朝一日賻白金五百兩帛五百𤴓官其後如格越數月東宮讀唐鑑終篇第賞官屬念公舊僚賜銀若絹皆再百焉娶王氏工部尚書俁之孫女德性寛平曉習書史有中原故家之風封太原郡夫人子男四人淳承議郞行籍田令濛幼亡潚奉議郞新通判臨安府治承奉郞監西京中嶽廟女二人長適迪功郞監中嶽廟王棐次適從政郞鄭圭皆以公大禮恩封孺人孫男七人杓從政郞杞承務郞栝登仕郞枎機栘㭁孫女一人曾孫男一人十月有旨以杓爲添差沿
【圖】
海制置司準備差遣俾護公葬七年二月辛酉諸孤奉公之柩葬于鄞縣通遠鄕四明山報忠福善寺左馬鞍褭之原公資稟高明風儀峻整頎然如長松巨柏立乎羣木之表接對賓客語音琅琅聽者忘倦而事親篤孝下氣怡聲承顔順志躬執鄙事有所敎飭一言一句服膺不忘倅台之日兗公以議幕沿檄公以行縣會于天台奉二老山行覽觀奇趣□容累日□蕩山秀絶聞天下之官永嘉侍太夫人遊焉又修行春賞柑故事安輿所至旌纛前列公從其後太夫人年登耋耄奉承惟謹
【圖】
宛陵之命或謂公姑受諸公曰親老矣跬步不敢離雖展墓不越三宿禮九十者其家不從政可遠役乎色養無違慈顔悅豫至年九十五乃終公忠孝感神有相之者矣家素淸貧重以建炎之禍先廬故物一簪不留兗公依外舅少師江公以居辛苦植立不墜先緒宦游旣久生理尚窄樸素如寒士諸子無復豪習公從師里校至無蓋以障雨敝衣糲食僅免寒飢以此益自磨厲日充日長器業宏偉爲時名臣仲兄大理丞錫出守嚴陵迎二親就養數月而兗公薨護喪以歸十月三旬而寺
【圖】
丞卒適歲大祲闔門百口外而襄奉內而伏臘多方經營僅無闕事明年畢寺丞之葬弟有孤女悉力嫁之皆身任其責斯已艱矣後雖通顯自奉甚薄食飯不過適口服用僅足而止奉祠家居日虞不給夫人撙節用度纖微必計始有餘米罷祠之後賴以相續及再得祠而米適盡矣平生靜專瑣瑣塵務不經于心惟酷嗜書潛心經學旁貫史傳以及諸子百家之書前言往行博采兼取森如武庫曾侍郞逮嘗問雨必以夜所出公曰此鹽鐵論中語曾喜報其兄大理卿逢曰吾兄弟往來于
【圖】
懷者今豁然矣崔府君廟食甚盛而逸名氏多以爲漢之子玉或曰此魏之伯深爾及公奉詔作顯應觀碑推尋其實始知其爲唐之賢令山經地志星緯律歴之學皆欲得其門戸研精字書偏旁點畫纖悉無差世所承用而于義未安者亦必辯正之謂字者朋友所以表其德不當自言姪者對姑立稱不當以爲兄弟之子甲子所以繫日非紀年也不若直書其年正寢爲今聽事非寢室也不當于此書卒及其他精審皆如是屬辭敘事以意爲主不事雕鐫自然工緻舊有詩聲晚造平淡而
【圖】
中有山高水深之趣以銘墓爲請者與之不靳英辭妙語散落人間殆如唐人所謂碑版照四裔者而屬稾之初後生小子輒指其瑕欣然改定曾不自知其名位之崇德齒之尊也懼儒學之不續勉勵諸子俾世其家頻舉謝太傅自敎兒之語自正議先生與太師相繼登第太師之子宗博及楚公復繼之鄂州史君鍔臨安敎授鈜皆公之從兄也爲同年進士而公及從弟鏞從子汶淮後先相望皆預是選一門決科之盛至如此淳三預薦書與二弟俱嗜學杓亦偕漕計駸駸乎躋登顯要矣
【圖】
然公所謂世其家者詎止于此榜書齋以攻愧曰人患不知其過知之而不能改是無勇也自號爲攻愧主人小有過差不敢自恕期至于無愧之可攻銘諸座右曰逆境進德順境誤人其子隨牒州縣以詩送之于淳則曰知行勤所職通塞聽何如于潚則曰不應頻來往恃有檄可沿皆所以勉其進修也慕杜正獻公范忠宣公之爲人豐淸敏公鄉之先達也賦荷花詩有人心正畏暑水面獨搖風之句蔡元長見之曰此人豈肯受我籠絡公心敬之以爲標的能言其賢德甚詳淳熙中有以
【圖】
剛直自名致位顯榮者密察其言規切上躬一語不及公無取焉觀其所稱慕及其所不與者足以知其心矣薦士于朝必以公議所與今將作監楊公簡故知濠州劉仲光度支郞官鄭肇之宗正丞李兼之流世皆賢之下至于片言可錄小善可書者亦稱道不置仁于宗族同氣加厚歡焉無間三弟一兄子皆奏以官故吏部侍郞莫公叔光中書舍人陳公傅良與公所師屯田鄭公皆潛藩舊學也莫鄭二公不得親見龍飛之盛陳公雖幸見之一斥而竟不復公前後力爲上言之莫公遂被
【圖】
追榮之恩陳鄭二子亦拜君命公于師資甚篤故所以勸導明主者亦出于此李先生公童幼時所受業爾人所易忘念其子仁常賑卹之終身韋布場屋之交窮達不侔賓接如舊劇談樂飲客至未嘗託故曰彼或有求從違在我烏得不見吿急者與書庶或周之雖饋之薄不疑輕己以故人亦不厭乳母趙氏去而不知所在博訪得之年垂七十矣攜以之官率其婦子敬待以禮其篤厚類如此公生長外氏外祖少師及越國王夫人撫之敎之與諸孫等公事之如大父母諸舅如諸父尚書
【圖】
舅長于政事公屢請問以居官治民之要啟吿甚悉且曰子以辭華知名若外庸奏最斯通才矣後聞其爲政可紀甚喜及列于朝數進讜言又益喜尚書謫居康廬或勸之貽書近習求爲己援卒不屈公亦不降志于權姦舅甥風操若是相類耶公以辭學士奉祠而尚書及從母之子中書舍人陳公居仁亦然鄕人遂有一舅二甥三學士之語莫不榮之四明他山源泉注于城中匯而爲湖舊有十洲三島之勝最南一洲密邇故廬楚公之守鄕郡也築錦照堂懷綬軒刻祐陵御製其上中燬
【圖】
于兵舊觀蕪沒隆興初郡復新之更名竹州久而寖壞于是上從其請以私錢自葺之求奎畫錦照及東宮書懷綬以爲賜煌煌乎有光于初矣藏書旣富欲别貯之營度累歲執政之次年東樓始成有登臨之快叢古今羣書其上而累奇石于前嶄然有二十四峯之狀又取楚公登封令時所藏嵩嶽圖石刻列屏其下仍以仰嵩舊名名之雅好琴弈達其妙趣得閒之後方將攜以自隨往來于錦照東樓之間極燕衎之適以遂其初志而病尼之矣歸舟中觀書不輟弟鏞以詞來賀援筆賡之
【圖】
雅麗如平日又賦鑑湖二詩其始歸也臥于别榻旬餘而更得其正而終焉怡然不亂遺稾皆藏于家方將編次成集葬有期諸孤以當世知公莫詳于某屬狀其行某誠鄙陋然我高祖父光祿公實師事正議先生源流相續以至于今公又不以衆人遇我嘉泰開禧間從公于寂寞之濱數以安于命義保全名節之語勉我斯意厚矣一日語及吾道一以貫之某叩其旨見吿以會歸于一之說某曰此乃吾以一道貫之非吾道一以貫之也夫道未嘗不貫公聞之矍然已而稱善再三契合如
【圖】
此何敢忘諸庸敬述其梗槩上之太史氏以備采擇辭雖不工庶幾乎古良史不虛美之意云
叢書／武英殿聚珍版叢書／蒙齋集／卷十六／贊／四賢堂贊(P.13-1)..[清乾隆敕刻武英殿聚珍本]
四賢堂贊
卽心是道勿助勿忘愛親敬長易簡平常煌煌昭揭神用無方再拜象山萬古芬芳
道若大路曲折萬端辨析毫釐用力甚難上續伊洛昭
【圖】
哉可觀考亭遺規世世不刊
偉歟東萊氣象春融相門事業元祐申公益閎以大問學磨礱其學伊何萬折必東
復齋之德碩大以寛其儀如鳳其臭如蘭弟兄琢磨惟義所安此意寂寥令我心酸
某旣贊四先生之盛德矣復有謏聞願畢其說以與同志共之世謂鵝湖之集諸老先生論議未能悉同以是妄加揣摩其失遠矣夫子嘗云君子和而不同不同乃所以為和不蘄于合乃所以為一致也天生
【圖】
英賢扶□斯道忠君愛親敬長一性靈明與天地並亘萬古□可磨滅者或入之也漸或為之也勇勇非無漸而漸非不勇也顧其所由之門然耳鵝湖之集誰得而議其異哉君子講學旣切之又磋之旣琢之又磨之反覆辨明惟求一是若慮其不相合心非而口然之此乃淺丈夫之所為耳何足以窺諸老先生之門牆耶
叢書／武英殿聚珍版叢書／蒙齋集／卷十九／四言詩／述易述雅二章與趙清臣□帥(P.6-1)..[清乾隆敕刻武英殿聚珍本]
大雅不作訏謨音希公旣奏功衮衣盍歸歸矢爾謨琅琅厥辭用添帝聰燭于幾微天位孔艱夙夜弼違逆耳為忠隱情乃欺擇乎二者上帝監兹煌煌祖業忠臣念之
叢書／知不足齋叢書／歸潛志／卷之九(P.1-1)..[清乾隆鮑廷博校刊本]
趙翰林周臣為學士楊之美為禮部尚書二公相得甚歡葢楊雖視趙進稍後且齒少趙以其學問政事過人雅重之而楊事趙亦謹正大初朝廷以夏國為北
【圖】
兵所廢將立新主以趙公年德俱高且中朝名士遂命入使冊之旣行館閣諸公以為趙公此行必厚獲葢趙素淸貧也至界上朝議罷其事飛驛卒遣追囘一云併驛追囘當驛卒之行也楊公在禮部召至授以一卷書封印甚謹諭以直至學士面前開拆卒旣至趙所先授以省符次白有禮部實封趙公疑訝不知為何事啟之乃楊公詩一首也其詩云中朝人物翰林才金節煌煌使夏臺馬上逢人唾珠玉筆頭到處灑瓊瑰三封書貸揚州命半夜碑轟薦福雷自古書生多
【圖】
薄命滿頭風雪卻迴來趙公撫掌大笑後朝野喧傳以為笑談
叢書／知不足齋叢書／歸潛志／卷之末　提要補正(P.1-1)..[清乾隆鮑廷博校刊本]
四庫提要補正
胡玉縉撰
歸潛志十四卷
元劉祁撰祁字京叔渾源人第十二卷題曰錄崔立碑事國朝郭朝釪編纂金詩所採錄僅及前七卷知其未見全帙此本一十四卷與王惲渾源世德碑相合當猶從元本傳錄
玉縉案時有兩劉祁一字仲文眞定人見傳記類西使記下一字文季渾源人又案郭編奏進後旋蒙改為御定全金詩朝當為元楊氏楹書隅錄有校舊鈔本並載施國祁識語云此舊鈔原校與鮑刻略同惟歸潛堂記之銅壺此作銅臺向閱鮑本壺字不解曾擬改作鞮字今見此
【圖】
臺字乃知舊本之足貴彭元瑞知聖道齋讀書跋云卷中敍崔立碑事乃京叔平生疚心處鮑氏附注元裕之外家別業上梁文郝陵川辨甘露碑詩可謂得是非之公京叔裕之乃兩造之辭其以伊誰受賞一語歸獄京叔則京叔並不諱言之且以其時京叔安用崔立所賜之進士出身為也陵川乃裕之門下士觀其集中裕之墓誌京叔哀辭於二子軒輊可見要之碑辭之作無論為元為劉而裕之乃右司員外郞京叔布衣情事有間特附此備考玉縉案趙翼廿二史箚記金史條後亦論崔立碑事可參李慈銘桃華聖解盦日記丁集八一云一卷至六卷雜記人物雖意主詩詞而旁及時事略如傳體七卷雜記宣宗南渡後政敎風俗之弊八卷九卷雜記文章詞賦十卷雜記時事十一卷錄大梁被
【圖】
圍事十二卷錄崔立碑事及辨亡雜議論十三卷皆泛論事理而附以雜文及詩十四卷為歸潛堂記及同時人所作銘詩京叔多交金源名士熟於掌故其所聞見足以傳信予嘗謂說部之佳者如世說語林唐語林國史補宋之春明退朝錄揮麈錄金之此書元之輟耕錄皆足稱小史與他書之偶存故事者不同惟京叔文筆頗拙又世仕完顏而以身久不第於宣哀二宗頗無恕辭幽蘭之炬靑城之刑千古慘變而苛貶末帝京叔稱哀宗為末帝與金史及諸書皆異絕無哀痛之言文人浮薄可太息也至其辨金之亡不咎宣宗輕棄燕都而摭拾浮談亦為非要余已於丙辰年日記中論之詳矣玉縉案今印本自咸豐癸亥始無丙辰日記又戊集二云歸潛志載正大初朝廷以夏國為北兵所廢將立新主命趙公秉文入
【圖】
使册之旣行館閣諸公以為必厚獲至界上朝議罷其事飛驛追囘楊之美為禮部尚書寄以詩云中朝人物翰林才老學叢談作謫仙才金節煌煌使夏臺馬上老學叢談作得句逢人唾珠玉筆頭到處灑瓊瑰老學叢談作揮毫落紙散瓊瑰三封書貸揚州命老學叢談作一封書貸揚州牧半夜碑轟薦福雷自古書生多薄命老學叢談作窮達書生略相似滿頭風雪卻囘來案金宣宗元光二年十二月崩哀宗卽位是月夏神宗遵頊傳位於子德旺非由蒙古所廢次年金改元正大至四年蒙古滅夏是時金已自顧不暇安能尚為夏計夏國旣覆册立新主將置之何地且使者安得尚有厚獲徧考金史各書俱無其事庶齋老學叢談亦載此詩而云趙秉文奉使西夏中塗聞夏主殂而囘楊以詩戲之疑盛氏所紀為得實京叔雖身歷其時恐亦有傳聞之誤也
叢書／知不足齋叢書／洞霄圖志／卷之五　人物門／列仙／晉／閭丘元同先生(P.10-2)..[清乾隆鮑廷博校刊本]
閭丘元同先生
閭丘方遠字大方舒州人生州之天柱山下二十九歲師香林左元澤旣得道已乃徧尋名山至餘杭天柱異而止焉葢餘杭與舒州咸有天柱山傳記所載天有八柱者也錢武肅王師事之號元同先生唐景福二年為築上淸壇㮄草堂每三元開授法籙乾寧二年與先生相度地理改觀基為甲向營建一新表奏其道業於朝昭宗累詔不起乃就加命服賜號妙有大師光化三年親製觀記稱先生朝修虔懇科戒精嚴實紫府之表儀乃淸都之輔弼加以降神之地
【圖】
卽舒州之天柱山也身生天柱之前往脩天柱之下察其符契信不徒然葢摭薦章語天復二年二月十四日沐浴焚香端坐返眞顏色不變有異香三日方散是夜武肅王夢先生騎鶴訪別明日訃至及就壙但空棺而已後有人見於廬阜自言我捨大滌歸隱灊山天柱源也先是太平靑領書自漢于眞人傳授卷帙浩繁複文隱祕先生鈔為二十卷文約旨博學者便之弟子夏隱言等十人受思眞鍊神之旨今道院僅十八齋而派出先生者十有四焉
贊曰降神古舒得道餘杭兩柱擎天千里相望殊庭翼翼命服煌煌鶴背永訣貍首空藏先生曷歸匡廬阻長厥有神孫百世彌昌
叢書／知不足齋叢書／洞霄圖志／卷之六　碑記門／宋／洞霄宮碑(P.11-1)..[清乾隆鮑廷博校刊本]
宋
洞霄宮碑
造化之初昆侖㫄薄一氣旣分天積氣於上地積塊於下明為日月幽為鬼神聚為山嶽海瀆散為萬物萬物之至靈為人人之至靈為聖哲為僊眞而道為天地萬物之宗幽明鉅細之統此虙羲黃帝老子所以握乾坤司變化也其書為易六十四卦道德五千言陰符度人西昇生神之經列御寇莊周關尹喜之書其學者必謝去世俗練精積神棲於名山喬嶽略
【圖】
與吾敎弗類而篤於父子之親君臣之義與堯舜周公孔子遺書無異則正吾敎之大指也臨安府洞霄宮舊名天柱觀在大滌洞天之下蓋學黃老者之所廬其來久矣至我宋遂與嵩山崇福獨為天下宮觀之首以寵輔相大臣之去位者亦以提舉洞霄超拜左相者則其地望之重殆與昭應景靈醴泉萬壽太一神霄寶籙為比他莫敢望在眞宗皇帝時始制詔改宮名賜仁和縣田十有五頃以奉齋醮悉除其租賦至政和間宮以歴歲久穿壞漫漶徽宗皇帝降度
【圖】
牒三百命兩浙轉運司復興葺之歲度童子一人為道士建炎中又廢於兵火高宗皇帝中興大業聞之當宁歎息迺紹興二十五年以皇太后之命建昊天殿鐘經二閣表以崇閎繚以脩廡費出慈寧宮梓匠工役具於修內步軍司中使臨護犒賜狎至旣不以命有司而山麓之民亦晏然不知有役一旦吿成金碧之麗光照林谷鐘磬之作聲摩雲霄見者疑其天降地涌而神運鬼輸也可謂盛矣及上脫屣萬幾頤神物表遂以乾道二年自德壽宮行幸山中駐蹕累
【圖】
日敕太官進蔬饍親御翰墨書度人經以賜自有天地卽有此山殊尢之迹今迺創見慶元六年九月葆光大師宮都監潘三華與知宮事高守中同知宮事水丘居仁以吿游曰願有紀以為無窮之傳游以疾未能屬槀同知宮事王思明及其徒李知柔踵至以請會游被命紬史又不克成嘉泰三年四月史成奏御乃能叙載本末如此且作銘曰
在宋祥符帝錫帛書迺作昭應比隆河圖元豐景靈列聖攸居元祐上淸以祝帝儲祕宇煌煌
【圖】
煥於天衢徽祖神霄誕彌九區迨我高皇省方東吳睠言天柱鎭茲行都警蹕來臨神明翊扶乃御幄殿穆淸齋居天日覆照雨露涵濡迄今遺民泣望屬車三聖嗣興光照聖謨千礎之宮鶱騰太虛傑閣鴻鐘震於江湖肆作誦詩億載不渝
中大夫充寶謨閣待制提舉佑神觀兼同脩國史實錄院同脩撰兼祕書監陸游撰幷書丹題額開禧元年歲在乙丑四月望日同知宮事王思明知宮事水
【圖】
丘居仁住持都監兼通明殿焚脩高守中立石
叢書／知不足齋叢書／尊德性齋小集／卷之一／張衡山南山瑞芝(P.2-1)..[清乾隆鮑廷博校刊本]
張衡山南山瑞芝
君不見商山昔有龐睂叟道德高風聳山斗茹芝歲久得長年身與此山俱不朽張公道與此老同失身偶墜世網中卻從神武挂簪紱林泉歲晚殊從容壽宮誰遣
【圖】
芝生柱三秀煌煌照庭宇平生心地只天知天遣芝為靈府助商山之老長茹芝公雖不茹亦不疑商山南山兩不朽公壽定應山與齊
叢書／知不足齋叢書／尊德性齋小集／卷之一／張衡州南山壽芝(P.12-2)..[清乾隆鮑廷博校刊本]
張衡州南山壽芝
煌煌慶色金壺重婉婉高枝兒臂拱團團更著綫暈紅鬱鬱時看祥靄動使君少日抱奇才可與斯世作楹棟黃堂坐嘯晚方貴急流引退心殊勇平生陰德只天知壽骨巉然天所縱靈華更向壽宮出和氣疑與商山共
【圖】
翻嫌四老太多事采掇辛勤走巖隴何如邱壑著胸中靜閱世氛如幻夢朝餐不用閑草木夜氣自有眞鉛汞殊祥坐使神物效異卉不煩天女供閑中禪悅更尋源鬧裏塵緣徐脫鞚從渠童子尚饒舌強出松陰談谷董梅云谷董作骨董禪語也此篇多禪語要知無本是性宗看我當機呈大用
叢書／小萬卷樓叢書／謝幼槃文集／卷第一　古詩１／雙蓮閣(P.1-2)..[清咸豐錢培名輯刊本]
雙蓮閣
水芝凝露披芳塘淺糚穠畫爭煌煌其間豔異不世出連芳並蔕知何祥有如一座兩殊色盈盈植立漢昭陽九回沈水不須沐風梳露洗皆生香公如瑤林映紅粉粲然一笑傾澄觴故開華閣挂銀牓大篇金薤垂琳琅吾聞草木正瑞世箑蒲扇暑芝生房須煩丹靑顧陸手貌取絕豔歸明光
叢書／小萬卷樓叢書／謝幼槃文集／卷第四　古詩４／讀葛洪傳(P.3-1)..[清咸豐錢培名輯刊本]
讀葛洪傳
葛洪鍊丹砂卻老得遐壽鶴駕安在哉巖穴遺井舊勞生亦何為荏苒度昏晝煌煌崑山芝未暇擷三秀寄謝浮邱翁何由挹其袖
史／載記／馬氏南唐書／卷之二十五　談諧傳第二十一／彭利用(P.4-1)..[四部叢刊本]
彭利用廣𨹧人也顯徳中周師下淮南遂奔建康僑廬𨹧利用性朴鄙頗拘古禮雖燕居常拱手正坐對家人稚子下逮奴𨽾言必據書史㫁章破句以代常談俗謂之掉書袋因自爲彭書袋每出遠塗雖冐雨雪不徹冠幘或喻之曰䟦渉勞頓當従簡易利用對曰有禮則安無禮則危焉可悖之以爲先聖之罪人
【圖】
哉或問其髙姓對曰隴西之遺苗昌邑之餘胄又問其居處對曰生自廣𨹧長僑螺渚其僕嘗有過利用責之曰始予以爲紀綱之僕人百其身頼爾同心同徳左之右之今乃中道而廢侮慢自賢故勞心勞力日不暇給若而今而後過而勿改予當循公㓕私撻諸市朝任汝自西自東以遨以逰而已時江南士人毎於宴語必道此以爲戲𥬇利用䘮父客弔之曰賢尊窀穸不勝哀悼利用對曰家君不幸短命諸子糊口四方𡚖見相如之壁空餘仲堪之棺實可痛心疾首不寒而栗苟泣血三年不可再見遂大慟客復勉
【圖】
之曰自寛哀慼兾闋䘮制利用又曰自古毀不㓕性杖而後𧺫卜其宅兆而安厝之雖則君子有終然而孝子不匱三年不改何日忘之又大㱆欷弔者於是失𥬇會隣家火災利用徃救徐望之曰煌煌然赫赫然不可嚮邇自鑚燧而降未有若斯之盛其可撲㓕乎又嘗與同志遠逰迨至一舎俄不告而返詰旦復至或問之故利用曰忽思朱亥之椎猶𠋣陳平之戸切恐數鈞之重轉傷六尺之孤其言可哂者𩔖如此利用雖舉進士之才調鄙俚多𩔖俳優故凡六上不第一夕宴寢而䘚年六十
嗚呼古今一道也學古而不知其變祗爲腐儒而已彭利用摘裂章句不曉理道原其用心蓋亦苦學而陋者也徒以其言𩔖俳優可爲戲𥬇故附談諧傳云
史／職官／百官箴／卷三／史臣箴(P.11)..[四庫全書本]
史臣箴
煌煌柱史正色寒芒史臣象之敢有不忠趙盾崔杼不畏鈇鉞畏此簡書則莫我敢曷嗣書而死再嗣書之南史有聞執簡趨之諸侯有是我曷無之喜諛惡直我自疎之秉筆左右宰相是隨直書無諂貞觀有輝不聞帝王親自觀史設令遂良不記天下亦皆記之永徽以來乃弗肎堂對仗故事雖復具文仗下之後爾謀爾議皆不與聞馮定有請宰臣不悅宰臣自謀而遑君之恤文
宗孔文文皇是師右史左史咨質所宜挺挺魏摹有祖風烈文宗嘉之曰卿忠切宰相奏事備錄以藏昭獻之政尚有典刑取史以觀摹曰不可後必諱屈毋為始禍聖哉祖宗言路天開升陛紀錄臣錫陳之更不進本臣修是謀立於座後事有弗知臣修是政史職不頺幸弗二史濡墨立螭讒慝頗僻則不敢肆昔也豈前先稟中書臣存言之神宗感悟權臣用事言路榛塞居是官者諉無言責拜命之初僅一造膝高宗懲之弊例以革彼檜不仁缺官不補記注不修積年十五高宗懲之迴職載舉忠簡臣銓有言必疏四失當正孝祖是聴於斯萬年取法乾淳强為善爾毋催不錄彼牆有茨自以為宻書之於經市朝之撻畏人知之曷若自克九臯至深聲聞于天史臣不書豈無他人日見史臣是亦盤銘日厯十稔疇肯曠職有五不可汗青無日漢郡國計先上太史副上丞相今寧有此褒貶脫口漏言四馳監修是稟直書者希見讎貴族率多諱避聖訓具存去愛憎私察
攸所修渠曰實錄逼於權勢扈蒙可削毋用匪人以輕厥職亂臣賊子革心寒骨寢彼邪謀化為良弼侍臣司史敢告車僕
史／雜史／元代白蓮教史料彙編／廬山蓮宗寶鑑／念佛正願卷第七／白侍郎發願求生淨土文(P.120)
白侍郎發願求生淨土文
《記》曰：我本師釋迦如來說，言從是西方過十萬億佛土，有世界號極樂，以無八苦四惡道故也；其國號淨土，以無三毒五濁故也；其佛號阿彌陀，以壽無量、願無量、功德相好光明無量故也。諦觀此娑婆世界眾生，無賢愚，無貴賤，無幼艾，有起心歸佛者，舉手合掌必向西方；有怖厄苦惱，開口發聲必先念阿彌陀佛。又範金合土，刻石綉紋，乃至印水聚沙，童子戲者，莫不率以阿彌陀為上首，不知其然而然。由是而觀，是彼如來有大誓願於此眾生，眾生有大因緣於彼國土，明矣。不然則南北東西過去現在未來佛甚多矣，何獨如是哉！何獨如是哉？
唐中大夫、太子少傅白居易當衰暮之歲，中風痺之疾，乃捨俸錢，命工人杜敬宗按《阿彌陀》、《無量壽》二經畫西方世界一部，高九尺，廣丈有三尺，阿彌陀佛坐中央，觀音、勢至二大士侍左右，人天瞻仰，眷屬圍繞，樓臺伎樂，水樹花鳥，七寶嚴飾，五彩彰施，爛爛煌煌。功德成就，弟子白居易焚香稽首，跪於佛前，起慈悲心，發弘誓願：願此功德回施一切眾生。一切眾生有如我老者，如我病者，願離苦得樂，斷惡修善，不越南部，便睹西方。白毫大光，應念來感；青蓮上品，隨願往生。從現在身，盡未來際，常得親近而供養也。欲重宣此義，而說讚曰：極樂世界清淨土，無諸惡道及眾苦，願如我身老病者，同生無量壽佛所。
史／雜史／宋人軼事彙編／卷十九／唐珏　林德暘　謝翺　鄧剡(P.1048)
鄧中齋剡字光薦，丞相信國公客也。宋亡，以義行著。其所賦鷓鴣詞，有曰：「行不得也哥哥，瘦妻弱子羸馱。天長地久多網羅，南音漸少北語多。肉飛不起可奈何，行不得也哥哥。」其意可見矣。其所贊文丞相像有曰：「目煌煌兮疎星曉寒，氣英英兮晴雷殷山。頭碎柱兮璧完，血化碧兮心丹。嗚呼！孰謂斯人不在人間？」時虞伯生集挽丞相詩曰：「徒把金戈挽落暉，南冠無奈北風吹。子房本為韓仇出，諸葛安知漢祚移？雲暗鼎湖龍去遠，月明華表鶴歸遲。何須更上新亭飲，大不如前灑淚時。」
子／筆記／玉壺清話／卷一(P.1)
景德三年，有巨星見於氐之西，光芒如金圓，無有識者。春官正周克明言：「按天文錄、荊州占，其星名周伯，語曰：『其色金黃，其光煌煌，所見之國，太平而昌。』又按元命苞，此星一曰德星，不時而出。」時方朝野多歡，六合平定，鑾輿澶淵凱旋，方域富足，賦斂無橫，宜此星之見也。克明本進士，獻文於朝，召試中書，賜及第。
子／筆記／夷堅志（涵芬樓藏板）／支志　七十卷／戊　十卷／卷第十　十一事／朱南功(P.5-1)..[涵芬樓藏板]
朱南功
朱南功字元勣湖州安吉人自幼嗜書博覽強記目之所歷意之所會皆手自抄寫諸子百家之書摘奇會粹名曰筆耕曰諸子粹言紹興丙子歲始預州貢旣而退飛不偶常客于諸公貴人之門趙公碩彥膚與為友壻旣持閩使節招致於館舍論心莫逆淳熙甲辰三就免舉試先兩月方從閩歸而平生所作文多不涉舉業
【圖】
畦徑正月至臨安寓脩文巷邸道陌邊枉不與流輩往還滿意焚舟一戰以償夙志省試罷一夕夢大神金甲煌煌儀矩甚偉持黑牌入室其上唯書一福字掛於壁初時絕明白須臾隱滅與牌俱黑遂悟按悟字似當作寤意以神吿福字為嘉祥稍語所善者或疑字滅於黑其兆當不得大佳已而下第勉應特恩又入第五等乃授福州助教其時已六十三歲不可納敕乃拜命未幾而卒
子／筆記／齊東野語／卷一／蜜章密章(P.6)
蜜章密章
密章二字，見晉書山濤等傳，然其義殊不能深曉。自唐以來，文士多用之。近世若洪舜俞行喬行簡贈祖母制，亦云：「欲報食飴之德，可稽制蜜之章。」蜜字皆從虫。相傳謂贈典既不刻印，而以蠟為之。蜜即蠟，所以謂之蜜章。然劉禹錫為杜司徒謝追贈表云：「紫書忽降於九重，密印加榮於後夜。」李國長神道碑云：「煌煌密章，肅肅終言。」王崇述神道碑云：「沒代流慶，密章下賁。」宋祁孫奭謚議云：「密章加等，昭飾下泉。」又祭文云：「恤恩告第，蹏書密章。」密字乃並從山，莫知其義為孰是。豈古字可通用乎？或他別有所出也。
子／筆記／雲麓漫鈔／附錄四　諸書題跋／二余嘉錫四庫提要辨證卷一五子部雜家類(P.301)
(二)余嘉錫四庫提要辨證卷一五子部雜家類
雲麓漫鈔十五卷
彥衛字景安，紹熙間宰烏程，又通判徽州。此書有開禧二年序，自署新安郡守，其所終則不可考矣。
嘉錫案：宋史宗室世系表二十三，彥衛為魏王廷美第四子廣陵郡王德雍六世孫。說郛卷十四有宋趙某所著就日錄，引此書稱為雲麓趙昂景安漫鈔，字同而名異，未詳其故，豈彥衛一名昂歟？書錄解題卷十一云：「雲麓漫鈔二十卷，續鈔二卷，通判徽州趙彥衛景安撰。續二卷，乃中庸說及漢定安公補紀也。彥衛紹熙間宰烏程，有能名。」提要所敘彥衛官爵，全出於此。錢大昕潛研堂金石文跋尾續第五云：「周年酬唱詩，紹熙改元正月五日，提點浙西刑獄建安袁說友起巖會同年之在吳下者於姑蘇臺，與集者凡十二人，人各賦七言律詩一篇，皆隆興元年木待問榜進士也。」
補正卷一百十。其十二人中有浚儀趙彥衛景安。本書卷一第二條即云：「慶元五年，余為天台倅。」勞格讀書雜識卷十一「趙彥衛」條云：「赤城志十「秩官門」通判題名，慶元二年四月趙彥衛以朝奉大夫至，四年六月替。攻媿集三十四，朝奉郎知湖州烏程縣趙彥衛為鄉民訢水傷擁併死八人降一官制。蘭亭考十載詩一首，註：趙徽州彥衛倅台日，常許蘭亭二三說。丙辰春，因以詩扣之，此其次韻也。」據其所考，知彥衛又嘗通判台州，與本書合，可以補提要所未備。宋之徽州亦稱新安郡，彥衛蓋嘗兩官其地，前為通判，後為知州，否則陳直齋傳聞不審，誤以知州為通判也。宋會要第一百三冊云：「慶元六年四月九日，朝請大夫主管建寧府武夷山沖佑觀劉坦之、朝散大夫幹辦行在諸司糧料院趙彥衛並放罷，以監察御史林采言：『昔台州之民，洪水蹂踐，死於非命，坦之為守，彥衛為倅，坐視不恤。今或祠祿，或六院，公論未當。』」據此，則彥衛倅台州後，曾以罪罷官，其後復官守倅，蓋起自謫籍也。又第一百六十六冊云：「嘉泰二年二月二十八日，新差權知隨州趙彥衛言：『恭惟國家，祖功宗德，超冠百王，真賢實能，遠踰前代。史館成書有三朝國史、兩朝國史、五朝國史，莫不命大臣以總提，選鴻儒以撰輯。秘諸金匱，傳寫有禁。近來忽見有本朝通鑑長編、東都事略、九朝通略、丁未錄，與夫語錄家傳，品目煩多，鏤板盛行於世。其間蓋有不曾徹聖聽者，學者亦信之，然初未嘗經有司之訂正，乞盡行索取私史，下之史館，公共考核。或有裨於公議，即令存留，仍不許刊行，自餘悉皆禁絕。如有違戾，重寘典憲。』從之。」是彥衛知徽州之前，嘗先知隨州。蓋已屢典州郡矣。宋史寧宗紀云：「嘉泰二年二月癸巳，禁行私史。」不言其所以
然。李心傳建炎以來朝野雜記甲集卷六曰：「頃秦丞相既主和議，始有私史之禁，時李忠簡嘗以此重得罪。秦相死，遂弛語言律。近歲私史益多，郡國皆鋟木，人競傳之。嘉秦二年，言者因奏禁私史，且請取李文簡續通鑑長編、王季平東都事略、熊子復九朝通略、李柄丁未錄及諸家傳等書，下史官考訂，或有裨於公議，乞即存留，不許刊行，其餘悉皆禁絕，違者坐之。」所紀較宋史為詳，然不書言者姓名，讀宋會要，乃知其人即彥衛也。彥衛以為諸家私史，有不曾徹聖聽，亦未經有司之訂正者，故奏請禁絕。心傳則曰：「文簡所著長編，凡九百餘卷，孝宗甚重之。季平、子復皆嘗上其書，除職遷官，仍付史館。柄以父任監行在都鹽倉，乾道八年夏，上其所編丁未錄二百卷，自治平四年至靖康元年。詔特改京官付國史院。」夫此四書者，雖純駁不同，然皆嘗經宋朝祖宗之御覽，付之史官，加以特賞，而彥衛乃請更下史館考核，豈當時史官之學識，果優於孝宗朝史臣李燾、洪邁輩乎？續通鑑長編等，皆煌煌數百卷之書，紀本朝之政事，大抵以國史為本，彥衛悉請不許刊行，甚者嚴加禁絕。乃其所著漫鈔，間載朝野之事，不過短書小說之流，亦未嘗徹聖聽、經考核者，而竟一刻於漢東學宮，再刻於新安郡齋，此何說耶？然則彥衛之奏禁私史，其必有故矣。按彥衛仕宦於慶元、嘉泰、開禧之間，皆韓侂冑專權竊政之時也。雖蕞爾小官，未必與侂冑有何關涉，然嘗為御史林采所劾罷。林采者，以攻擊偽學，久居言路者也，則其不容於侂冑之黨明矣。乃居不二年，已起徒步，綰郡符，當侂冑威福自恣，賄賂公行之日，果以何道而致此耶？私史雖多，於國計民生，有何大關
係？且亦何與外郡牧守事？而彥衛亟亟建言，惟恐燬滅之不盡，此必因當時人之語錄家傳，紀述時事，為侂冑所惡，彥衛乃為此奏，以獻媚權姦耳。其涉及續通鑑長編等書者。特欲擴大其事，以示所言不專為時人發也。心傳記此事，先敘秦檜禁私史以為緣起，其意可知。此奏上後，即獲俞允，數年之間，彥衛又換守徽州矣。隨乃邊境僻郡，徽則東南大藩，且中書堂除十五闕之一也。若非自結權臣，安能得此於廟堂乎？自此以後，彥衛姓名，遂不見簡牘，蘭亭考稱之曰趙徽州，蓋官止於此，疑其與侂冑俱敗矣。嗟夫！士大夫讀書稽古，亦欲垂聲名於後世，而不能忘情富貴，遂不惜以讒言邪說，取媚當時，方冀幸其事之弗傳，而不意七八百年之後，猶有人能發其覆於故紙堆中也。一時之所得無幾，尚不能必其無後患，而笑罵且至於無窮，若彥衛者，可以鑒矣。余讀宋會要，有感於彥衛之事，遂詳考之如此，亦欲垂空文以為世戒云爾。
子／筆記／清波雜志校注／卷七／31劉莘老詩(P.327)
31劉莘老詩
劉莘老丞相工詩，送安厚卿二人使高麗云：「杳杳三韓國，煌煌二使星。海神無暴橫，天子有威靈。」時以為絕唱，後四句不傳。
子／筆記／夢溪筆談校證／夢溪筆談／卷十九　器用(P.623)
夢溪筆談卷十九
校證第十九
宋錢塘沈括撰
器用
禮書所載黃彝，乃畫人目為飾，謂之『黃目』。予遊關中，得古銅黃彝，殊不然。其刻畫甚繁，大體似『繆篆，』又如欄盾閒所畫回波曲水之文，中閒有二目，如大彈丸，突起煌煌然，所謂『黃目』也。視其文，髣髴有牙角口吻之象。或謂『黃目』乃自是一物。又予昔年在姑熟王敦城下土中得一銅鉦，刻其底曰：『諸葛士全茖鳴鉦。』『茖』即古『落』字也，此『部落』之『落。』士全，部將名。其鉦中閒鑄一物，有角，羊頭，其身亦如篆文，如今時術士所畫符。傍有兩字，乃大篆『飛廉』字。篆文亦古怪。則鉦閒所圖，蓋『飛廉』也，飛廉，神獸之名。淮南轉運使韓持正亦有一鉦，所圖飛廉及篆字，與此亦同。以此驗之，則『黃目』疑亦是一物。『飛廉』之類，其形狀如字非字，如畫非畫，恐古人別有深理。大抵先王之器，皆不苟為。昔夏后鑄鼎，以知神姦。殆亦此類，恨未能深究其理，必有所謂。或曰：『禮圖罇彝皆以木為之，未聞用銅者。』此亦未可質，如今人得古銅罇者極多，安得言無？如禮圖甕以瓦為之，左傳卻有『瑤甕，』律以竹為之，晉時舜祠下乃發得『玉律』，此亦無常法。如『蒲穀璧，』禮圖悉作草
稼之象，今世人發古冢，得蒲璧，乃刻文蓬蓬如蒲花敷時，穀璧如粟粒耳。則禮圖亦未可為據 。
【19一＊三一九
子／儒家／朱子語類／卷第八十一／詩二／烝民(P.2136)
「既明且哲，以保其身。」曰：「只是上文『肅肅王命，仲山甫將之；邦國若否，仲山甫明之』，便是明哲。所謂『明哲』者，只是曉天下事理，順理而行，自然災害不及其身，可以保其祿位。今人以邪心讀詩，謂明哲是見幾知微，先去占取便宜。如揚子雲說『明哲煌煌，旁燭無疆；遜于不虞，以保天命』，便是占便宜底說話，所以它一生被這幾句誤。然『明哲保身』，亦只是常法。若到那舍生取義處，又不如此論。」文蔚。
子／醫家／本經疏證／本經序疏要／卷之四／心下滿急(P.1-1)..[清道光二十九年(1849)刻本]
心下滿急卽胷痹之類歟不然何以篇中有橘枳生薑湯茯苓杏仁甘草湯也心下滿急卽水飲之所為歟不然何以篇中有枳朮湯小半夏湯小半夏加茯苓湯也夫心下滿急之氣結不行固有類於胷痹其為病之根固不出於水飲第言其處則曰心下言其狀則曰滿急能不推求其故混同胷痹水飲治之乎夫曰心下則其處狹於胷中曰滿急則其狀甚於脹痛蓋貯物充盛毫無空隙謂之滿急如弦張謂之急通評虛實論王註非特不波及於腹且不徧於胷以為胷痹
【圖】
則胷痹有緩有急此則但急不緩以為支飲則支飲在傍此則在中所據之地甚微所憑之勢甚猛自是胷中之氣為水飲所格急切不能升降金匱要畧曰病人胷中似喘不喘似嘔不嘔似噦不噦徹心中憒憒然無奈者生薑半夏湯主之彼則言其所欲不能之跡此則言其為病之根若生薑半夏湯則正煌煌列於篇中者也更詳篇中之義此證係以陰困陽特其陽有盛有衰其最衰者宜化陰以伸之其次則導陰以舒之百合庵閭子其最盛者雖困於中仍能劫陰以助陽卻宜通陽以救陰者石膏其等限不可紊也篇中僅臚藥十味與腹脹滿篇同者四與痰飲篇同者六
【圖】
與上氣欬嗽篇同者四祗石膏一味無同焉以其病固與腹脹滿同狀而部位異與痰飲同體而動靜異與上氣欬嗽同源而趨向異耳
子／醫家／御製本草品彙精要／玉石部　卷之一至六／卷之六　下品之下／自然銅(P.1-1)..[清康熙四十年進呈寫本]
本草品彚精要卷之六
玉石部下品之下
石之金
自然銅　　　　　　　　石生
自然銅主療折傷散血止痛破積聚名醫所錄
〔名〕石髓鉛
〔地〕〔圖經曰〕生邕州山巖中出銅處今信州火山軍皆有之於銅坑中及石間採之方圓不定其色靑黃如銅不從鑛鍊故號自然銅今信州出一種如亂銅絲狀云在銅鑛中山氣熏蒸自然流出亦若生銀如老翁鬚之類入藥最好火山軍者顆塊如銅而堅重如石醫家謂之銗石用之力薄今南方醫者說自然銅有
【圖】
兩三體一體大如麻黍或多方解纍纍相綴至如斗大者色煌煌明爛如黃金䃋石最上一體成塊大小不定亦光明而赤一體如薑鐵屎之類又有如不冶而成者形大小不定皆出銅坑中擊之易碎有黃赤有靑黑者鍊之乃成銅㨿如此說雖分析頗精而未見似亂絲者又云今市人多以銗石爲自然銅燒之皆成青熖如硫黃者是也此亦有二三種一種有殼如禹餘糧擊破其中光明如鑒色黃類䃋石也一種靑黃而有墻壁或文如束針一種碎理如摶砂者皆光明如銅色多青白而赤少者燒之皆成煙熖頃刻都盡今醫家多誤以此爲自然銅市中所貨往往是此自然銅用多須鍛此乃畏火不必形色只此可辯也〔雷公云〕石髓鉛卽自然銅也凡使勿用方金牙其方金牙真似石髓鉛若誤餌吐殺人其石髓鉛色似乾銀泥〔别錄云〕自然銅出信州鉛山縣銀塲銅坑中深處有銅鑛多年鑛氣結成似馬氣勃色紫重食之
【圖】
苦澀是真自然銅今人只以大𥔒石爲自然銅誤也〔别說云〕今辰州川澤中出一種形圓似蛇含大者如胡桃小者如栗外有皮黑色光潤破之與銗石無别但比銗石不作臭氣耳入藥用之殊驗
〔時〕〔生〕無時
〔質〕類方金牙
〔色〕靑黃
〔味〕辛
〔性〕平
〔氣〕氣之薄者陽中之陰
〔臭〕腥
〔主〕筋骨折傷
〔製〕〔雷公云〕如採得先搥碎同甘草湯煑一伏時至明漉出攤令乾入臼中擣了重篩過以醋浸一宿至明用泥六兩鹽一兩令勻名爲六一泥固封甆合子約盛二升已來於文武火中養三日夜纔乾便用葢葢了泥固火鍛兩伏時去土抉蓋研如粉用若修事五兩以醋兩鎰爲度
〔治〕〔療〕〔日華子云〕排膿消瘀血續筋骨
〔合治〕合酒摩服治產後血邪安心止驚悸○研極細末水飛過合當歸没藥各五分酒調頓服療打撲損服藥後仍以手摩痛處
〔贗〕方金牙及大𥔒石爲僞誤服吐殺人銗石燒之有臭氣亦爲僞
子／醫家／本草述／卷之四　五金部／自然銅(P.4-2)..[清嘉慶十五年(1810)還讀山房刻本]
自然銅
按自然銅．前哲俱云出銅坑中．命斯名者．以其未經礦煉．煉之乃成銅也．獨孤滔謂爲銅礦多年．礦氣結成．是或然也．觀赤銅屑．亦與斯銅皆能接骨．而斯名更著．得非此爲得銅之精氣者歟．然所說不一．姑錄蘇頌所述．有曰南方醫者說自然銅有兩三種．一種大如麻黍．或多方解纍纍相綴．至如
【圖】
斗大者．色煌煌明爛如黃金鍮石．入藥最上．一種成塊大小不定．亦光明而赤．一種如薑鐵屎之類．又有如不冶而成者．形大小不定．皆出銅坑中．擊之易碎．有黃赤．有靑赤．煉之乃成銅也．又云今市人多以銗石爲自然銅．燒之成靑焰如硫黃者是也．此亦有二三種．然不必詳析言之．但其三種．俱畏火．不等於自然銅之須火煅．只此卽可辨也．
子／醫家／本草詩箋／卷五／蔓草／紫葛(P.9-1)..[清道光二年羣玉山房重刊本]
紫葛
苗似葡萄丈許長根呈紫艷色煌煌含甘帶苦
【圖】
滋殊美去毒存寒性亦良癰腫獨消除醜惡氣凝兼散退炎凉莫因賤物輕捐棄血不能和還賴匡
子／類書／宋稗類鈔／卷三／忠義(P.117)
鄧中齋剡字光薦．丞相信國公客也．宋亡以義行著．其所賦鷓鴣詞有曰．行不得也哥哥．瘦妻弱子羸．天長地久多網羅．南音漸少北語多．肉飛不起可奈何．行不得也哥哥．其意可見矣．其所贊文丞相像有曰．日煌煌兮星曉寒．氣英英
兮晴雷殷山．頭碎柱兮璧完．血化碧兮心丹．嗚呼．孰謂斯人不在人間．時虞伯生集挽丞相詩曰．徒把金戈挽落暉南冠無奈北風吹．子房本為韓仇出．諸葛安知漢祚移．雲暗鼎湖龍去遠．月明華表鶴歸遲．何須更上新亭飲．大不如前灑淚時．
集／別集／謝疊山全集校注／卷五／詩／七言絕句／五星(P.147)
五星
五緯煌煌裹在秦，項王稱霸沛公臣。誰知四百年天下，已屬寬仁大度人。
叢書／ 稗海／野客叢書／卷二十一／傅說刑人(P.14-1)..[明萬曆中會稽半埜堂商濬校刊稗海本]
傅說刑人
西齋詩話曰孫僅傅巖詩曰刑人一旦起幽深功業煌煌照古今謂當時有胥靡修築巖道而傅說在困約中代之以假其貲是為胥靡傭資也僕謂此說是矣然謬用者不獨一孫僅而已自荀卿以來蓋已失之矣荀子曰鄉也胥靡之人俄而授天下
【圖】
之大器是指傅說也賈誼鵩賦亦曰禍兮福所倚福兮禍所伏斯游遂就兮卒被五刑傅說胥靡兮乃相武丁張晏注曰傅說被刑築於傅巖武丁以為相師古注不辯其非但曰胥靡相隨之刑是皆以傅說為刑人矣且傅巖之作豈特孫僅之誤前此如吕温作傅巖銘亦嘗曰脫刑人之衣而被公袞之服又曰說始胥靡武丁卽祚蓋已如此言矣
叢書／正誼堂全書／張南軒先先生文集／卷之七／銘／讀書樓銘(P.7-1)..[清康熙張伯行編同治左宗棠增刊本]
讀書樓銘
醴陵丁明發請於某曰家有小樓為羣從講習之所敬求某以讀書名之而因銘以告
洪惟元聖研幾極深出言為經以達天心天心煌煌聖謨洋洋有赫其傳惠我無疆嗟我學子生乎千載孰謂聖遠遺經猶在孰不讀書而昧厥旨章句是鑿文采是事矧其所懷惟以祿利茫乎四馳其曷予曁嗟我學者當知讀書
【圖】
匪有所為惟求厥初厥初惟何爾所固然因書而發爾知則全維誦維歌維究維復維以泳游勿肆勿梏維平乃心以會其理切於乃躬以察以體積功旣深有燁其明迥然意表大體斯呈聖豈予欺實發予機俾予自知以永於為若火始然若泉始達推之自茲進孰予遏若登泰山益高益崇維理無形維經無窮嗟哉學子盍敬念茲以是讀書則或庶幾
叢書／正誼堂全書／二程粹言／卷之下／聖賢篇(P.6-2)..[清康熙張伯行編同治左宗棠增刊本]
或問聖人有過乎子曰聖人而有過則不足以為聖人矣曰夫子學易而後無大過者何謂也子曰非是之謂也猶删詩定書正樂之意也自期年至於五十然後乃贊易則易道之過誤者鮮矣曰易亦有過乎曰如八索之
【圖】
類亂易者多矣
子曰聖人之道猶天然門弟子親炙而冀及之然後知其高且遠也使誠若不可及則趨向之心不幾於怠乎故聖人之敎常俯而就之曰吾無隱乎爾吾非生知好古敏而求之者也非獨使資質庸下者勉思企及而才氣高邁者亦不敢躐等而進也
子曰損益文質隨時之宜三王之法也孔子吿顏淵為邦者萬世不易之法也
子曰孟子論子濯孺子之事特曰不背師可稱也非言事君之道也事君而若此不忠之大也
子曰齊威之正正擧其事爾非大正也管子之仁仁之功爾非至仁也
或問泰伯之三讓子曰不立一也逃焉二也文身三也
或問趙盾越境果可免乎子曰越境而反且不討賊猶不免也必也越境而不反然後可免耳
子曰泰山雖高矣絕頂之外無預乎山也唐虞事業自堯舜觀之亦猶一點浮雲過於太虛耳
子曰桓魋不能害己孔子知矣乃微服過宋象將殺己舜知之矣乃同其憂喜饑溺而死有命焉而禹稷必救之國祚修短有數焉而周公必祈之知性命並行而不相
【圖】
悖然後明聖人之用
子曰顏囘在陋巷淡然進德其聲氣若不可聞者有孔子在焉若孟子安得不以行道為己任哉
或問聖人亦有為貧之仕乎子曰為委吏乘田是也或曰抑為之兆乎曰非也為魯司寇則為之兆也或人因以是勉子從仕子曰至於饑餓不能出門戸之時又徐為之謀耳
子曰子厚之氣似明道
子曰天子之職守宗廟而堯舜以天下與人諸侯之職守社稷而太王委去之惟聖賢乃與於此學者守法可也
子曰聖賢在上天下未嘗無小人也能使小人不敢肆其惡而已夫小人之本心亦未嘗不知聖賢之可說也故四凶立堯朝必順而聽命聖人豈不察其終出於惡哉亦喜其面革畏罪而已苟誠信其假善而不知其包藏則危道也是以雖堯舜之盛於此未嘗無戒戒所當戒也
或問伐國不問仁人然則古之人不伐國其伐者皆非仁人乎子曰展禽之時諸侯以土地之故暴民逞欲不義之伐多矣仁人所不忍見也況忍言之乎昔武王伐紂則無非仁人也
子曰强者易抑子路是也弱者難彊宰我是也
子曰信一也而有淺深七十子聞一言於仲尼則終身守之而未必知道此信於人者也若夫自信孰得而移之
劉安節問曰志篤於善而夢其事者正乎不正子曰是亦心動也曰孔子夢見周公何也子曰聖人無非誠夢亦誠不夢亦誠夢則有矣夢見周公則有矣亦豈寢而必夢夢而必見周公歟
子語楊迪曰近所講問設端多矣而不失大槩夫二三子豈皆智不足以知之由不能自立於眾說漂照之間耳信不篤故也仲尼之門人其所見非盡能與聖人同也
【圖】
惟不敢執己而惟師之信故求而後得夫信而加思乃致知之方也若紛然用疑終亦必亡而已矣
子曰其亡其亡繫于苞桑漢王允唐李德裕功未及成而禍敗從之者不知苞桑之戒也
李觀有言使管仲而未死內嬖復六人何傷威公之伯乎子曰管仲為國政之時齊侯之心未蠱也旣蠱矣雖兩管仲將如之何未有蠱心於女色而盡心於用賢也
或問郭璞以鳩占何理也子曰擧此意向此事則有此兆象矣非鳩可占也使鳩可占非獨鳩也
或問孔子不幸而遇害於匡則顏子死之可乎不死乎子
【圖】
曰今有二人相與遠行則患難有相死之道況囘於夫子乎曰親在則可乎子曰今有二人相與搏虎其致心悉力義所當然也至於危急之際顧曰吾有親則舍而去之是不義之大者也其可否當豫於未行之前不當臨難而後言也曰父母存不許友以死則如此義何子曰有可者遠行搏虎之譬也有不可者如游俠之徒以親旣亡乃為人報仇而殺身則亂民也
子曰知幾者君子之獨見非眾人所能及也穆生為酒醴而去免於胥靡之辱姜肱為土室之隱免於黨錮之禍𧃎山守箕山之節免於新室之汙其知幾矣
子曰漢世之賢良擧而後至若公孫弘猶强起之者今則求擧而自進也抑曰欲廷對天子之問言天下之事猶之可也苟志於科目之美為進取之資而已得則肆失則沮肆則悅沮則悲不賢不良孰加於此
子曰守節秉義而才不足以濟天下之難者李固王允周顗王導之徒是已
劉安節問高宗得傅說於夢何理也子曰其心求賢輔雖寤寐不忘也故精誠旣至則兆見乎夢文王卜獵而獲太公亦猶是也曰豈夢之者往乎抑見夢之者來乎曰猶之明鑑有物必見豈可謂與鑑物有往來哉
或問周公欲代武王之死其有是理邪抑曰為之命邪子曰其欲代其兄之死也發於至誠而奚命之論然則在聖人則有可移之理也
子曰聖賢於亂世雖知道之將廢不忍坐視而不救也必區區致力於未極之間强此之衰難彼之進圖其暫安而冀其引久苟得為之孔孟之屑為也王允之於漢謝安之於晉亦其庶矣
子曰仲尼無迹顏子之迹微顯孟子之迹著見
子曰顏子示不違如愚之學於後世和氣自然不言而化者也孟子則顯其才用蓋亦時焉而已矣學者以顏子
【圖】
為師則於聖人之氣象類矣
子曰古人以兄弟之子猶子也而人自以私意小智觀之不見其猶也或謂孔子嫁其女異於兄弟之女是又以私意小智觀之不知聖人之心也夫孔子蓋以因其年德相配而歸之何避嫌之有避嫌之事賢者且不為而況聖人乎
子曰陳平言宰相之職近乎有學
子曰顏子非樂簞瓢陋巷也不以貧累其心而改其所樂也
子曰伯夷不食周粟其道雖隘而又能不念舊惡其量亦
【圖】
宏
朱光庭問周公仰而思之者其果有所合乎子曰周公固無不合者矣如其有之則必若是其勤勞而不敢已也
子曰游酢楊時始也為佛氏之學旣而知不足安也則來有所請庶乎其能變
謝良佐旣見明道退而門人問曰良佐何如子曰其才能廣而充之吾道有望矣
子曰顏子虛中受道子貢億度而知之
子曰子厚堯夫之學善自開大者也堯夫細行或不謹而其卷舒運用亦熟矣
子曰邦無道而自晦以免患可以為智矣而比干則非不知也
子曰顏孟知之所至則同至於淵懿溫湻則未若顏子者
子曰觀武帝問賢良禹湯水旱厥咎何由公孫弘曰堯遭洪水不聞禹世之有洪水也而不對所由姦人也
子曰堯舜生而知之者也湯武學而至之者也文之德似堯舜禹之德似湯武雖然皆聖人也
子曰身之言履也反之言歸乎正也
子曰仲尼元氣也顏子猶春生也孟子則兼秋殺見之矣
子曰學聖人者必觀其氣象鄕黨所載善乎其形容也讀
【圖】
而味之想而存之如見乎其人
子曰魯衞齊梁之君不足與有為孔孟非不知也然自任以道則無不可為者也
子曰顏子具體顧微耳在充之而已孟子生而大全顧未粹耳在養之而已
子曰傳聖人之道以篤實得之者曾子是也易簀之際非幾於聖者不及也推此志也禹稷之功其所優為也
子曰聖人無夢氣淸也愚人多夢氣昏也孔子夢周公誠也蓋誠為夜夢之影也學者於此亦可驗其心志之定否操術之邪正也
子曰周勃入北軍問士卒如有右袒將何處哉已知其心為劉氏者不必問也當是之時非陳平為之謀亦不能濟矣迎文帝於霸橋而請問則非其時見河東守尉於其國而嚴兵則非其事幾於無所能者由不知學也
子曰仲尼渾然乃天地也顏子粹然猶和風慶雲也孟子巖巖然猶泰山北斗也
周茂叔曰荀卿不知誠子曰旣誠矣尚何事於養心哉
子曰王仲淹隱德君子也其書有格言非其自著也續之者𠞰入其說耳所謂售偽必假眞也通之所得粹矣非荀揚所及續經其偽益甚矣自漢以來制詔之足紀者
【圖】
寡矣晉宋以後詩之足采者微矣
孫覺問孔明何如人也子曰王佐曰然則何以區區守一隅不能大有為於天下也子曰孔明欲定中原與先主有成說矣不及而死天也曰聖賢殺一不辜而得天下則不為孔明保一國殺人多矣子曰以天下之力誅天下之賊義有大於殺也孔子請討陳恆使魯用之能不戮一人乎曰三國之興孰為正子曰蜀之君臣志在興復漢室正矣
子曰楊墨學仁義而失之者則後之學者有不為仁義者則其失豈特楊墨哉
子曰與巽之語聞而多礙者先入也與與叔語宜礙而信者致誠也
子曰君子正己而無恤乎人沙隨之會晉侯怒成公後期而不見魯當是時國家有難彼曲我直君子不以為恥也
子曰世云漢高能用子房非也子房用漢高耳
子曰揚子雲去就無足觀其曰明哲煌煌㫄燭無疆則悔其蹈亂無先知之明也其曰遜於不虞以保天命則欲以苟容為全身之道也使彼知聖賢見幾而作其及是乎苟至於無可奈何則區區之命亦安足保也
子曰堯夫襟懷放曠如空中樓閣四通八達也
子曰揚子雲之過非必見於美新投閣也夫其黽勉莽賢之間而不能去是安得為大丈夫哉
子曰韓信多多益善原作辨分數明而已
子曰君實謂其應世之具猶藥之參苓也可以補養和平不可以攻治沈痼自處如是必有救之之術矣
或問舜能化瞽象於不格姦而曷為不能化商均也子曰舜以天下與人必得如己者故難於商均之惡豈聞如瞽象之甚焉
子曰張良進退出處之際皆有理蓋儒者也
子曰孔門善問無若顏子而乃終日如愚無所問也
子曰司馬君實能受盡言故與之言必盡
子曰顏子默識曾子篤實得聖人之道者二子也
或謂顏子為人殆怯乎子曰孰勇於顏子顏子曰舜何人也予何人也有為者亦若是有而若無實而若虛孰勇於顏子
或問漢文多灾異漢宣多祥瑞何也子曰如小人日行不善人不以為言君子一有不善則羣起而議之一道也白者易汙全者易毀一道也以風雅考之幽王大惡為小惡宣王小惡為大惡一道也
子曰孟子言己志有德之言也論聖人之事造道之言也
子曰子貢之知亞於顏子知之而未能至之者也或問伊尹出處有似乎孔子而非聖之時何也子曰其任也氣象勝
子曰人有顏子之德則有孟子之事功孟子之事功與禹稷並
或問孟子何以能知言子曰譬之坐乎堂上則其辨堂下之聲如絲竹也苟雜處乎眾言之間羣音囂囂然已且不能自明尚何暇他人之知乎
子曰孔子為宰為陪臣皆可以行大道若孟子必得賓師
【圖】
之位而後行也
子曰明叔明辨有才氣其於世務練習蓋美才也其學晚溺於佛所謂日月至焉而已者豈不可惜哉
游酢得西銘誦之則渙然於心曰此中庸之理也能求於語言之外也
子曰和叔任道風力甚勁而深潛縝密則於與叔不逮
鮮于侁問曰顏子何以能不改其樂子曰知其所樂則知其不改謂其所樂者何樂也曰樂道而已子曰使顔子以道為可樂而樂乎則非顏子矣他日侁以語鄒浩浩曰吾雖未識夫子而知其心矣
或謂佛氏引人入道比之孔子為徑直乎子曰果其徑也則仲尼豈固使學者迂曲其所行而難於有至哉故求徑途而之大道是猶冒險阻披荊棘以祈至於四達之衢爾
孟子曰可以仕則仕可以止則止可以久則久可以速則速孔子也孔子聖之時者也知易者莫如孟子矣孟子曰王者之迹熄而詩亡詩亡然後春秋作春秋天子之事也知春秋者莫如孟子矣
子曰孔子之道著見於行如鄕黨之所載者自誠而明也由鄕黨之所載而學之以至於孔子者自明而誠也及
【圖】
其至焉一也
子曰聞善言則拜者禹之所以為聖也以能問於不能者顏子之所以為賢也後之學者有一善則充然而自足哀哉
或問舜不吿而娶為無後也而與拂父母之心孰重子曰非直不吿也吿而不可然後堯使之娶耳堯以君命命瞽瞍舜雖不吿堯固吿之矣在瞽瞍不敢違而在舜為可娶也君臣父子夫婦之道於是乎皆得曰然則象將殺舜而堯不治焉何也子曰象之欲殺舜無可見之迹發人隱慝而治之非堯也
子曰伊尹之耕於莘傅說之築於巖天下之事非一一而學之天下之賢才非人人而知之也明其在我者而已
子曰董子有言仁人正其誼不謀其利明其道不計其功度越諸子遠矣
或問陋巷貧賤之人亦有以自樂何獨顏子子曰貧賤而在陋巷俄然處富貴則失其本心者眾矣顏子簞瓢由是萬鍾由是
子曰有學不至而言至者循其言可以入道門人曰何謂也子曰眞積力久則入荀卿之言也優而柔之使自求之饜而飫之使自趨之若江河之浸膏澤之潤渙然冰
【圖】
釋怡然理順杜預之言也思之思之又重思之思而不通鬼神將通之非鬼神之力也精誠之極也管子之言也此三者循其言皆可以入道而三子初不能及此也
子曰孔子敎人各因其才有以文學入者有以政事入者有以言語入者有以德行入者
子曰老氏之言雜權詐秦愚黔首其術蓋有所自
或問高宗之於傅說文王之於太公知之素矣恐民之未信也故假夢卜以重其事子曰然則是偽也聖人無偽
子曰盟可用要之則不可用要而盟與不盟同使要盟而可用則賣國背君亦可要也是故孔子舍蒲人之約而
【圖】
卒適衞
子曰顏子之怒在物而不在己故不遷
子曰仲尼之門不仕於大夫之家惟顏閔曾子數人而已
或問小白子糾孰長子曰小白長何以知之子曰漢史不云乎齊威殺其弟蓋古之傳者云爾有如子糾兄也管仲輔之為得正小白旣奪其國而又殺之則管仲之於威公乃不與同世之仇也若計其後功而與其事威聖人之言無乃甚害於義而啟後世反復不忠之患乎
子曰生而知之者謂理也義也若古今之故非學不能知也故孔子問禮樂訪官名而不害乎生知也禮樂官名
【圖】
其文制有舊非可鑿知而苟為者
子曰人所不可能者聖人不為也或曰周公能為人臣所不能為陋哉斯言也
子曰荀子謂博聞廣見可以取道欲力行堯舜之所行其所學皆外也
子曰工尹商陽追吳師旣及之而曰我朝不坐宴不與殺三人足以反命夫商陽惟當致力君命而乃行私情於其間慢莫甚焉孔子蓋不與也其曰殺人之中又有禮焉蓋記禮者之繆也
子曰曾子易簀之際志於正而已矣無所慮也與行一不
【圖】
義殺一不辜而得天下不為者同心
子曰孔子之道得其傳者曾子而已矣時門弟子才辯明智之士非不眾也而傳聖人之道者乃質魯之人也觀易簀之事非幾於聖者不足以臻此繼其傳者有子思則可見矣
劉安節問孔子未嘗以仁許人而稱管仲曰如其仁何也子曰闡幽之道也子路以管仲不死於子糾為未仁其言仲者小矣是以聖人推其有仁之功或抑或揚各有攸當聖人之言類如此學者自得可也
子曰在邦家而無怨聖人發明仲弓使之知仁也然在家
【圖】
而有怨者焉舜是也在邦而有怨者焉周公是也
子曰堯舜孔子語其聖則不異語其事功則有異
子曰象憂喜舜亦憂喜天理人情之至也舜之於象周公之於管叔其用心一也管叔初未嘗有惡使周公逆度其兄將畔而不使是誠何心哉惟管叔之畔非周公所能知也則其過有所不免矣
子曰齊王欲養弟子以萬鍾使夫國人有所矜式其心善矣於孟子有可處之義也然時子以利誘孟子門人故孟子曰我非欲富也如其欲富則辭十萬而受萬乎故當知孟子非不肯為國人矜式者特不可以利誘耳
子曰不已則無間天之道也純則不二文王之德也文王其猶天歟
或問莊周何如子曰其學無禮無本然形容道理之言則亦有善者
子曰世之博聞强識者眾矣其終未有不入於禪學者特立不惑子厚堯夫而已然其說之流亦未免於有弊也
子曰瞻之在前未能及也忽焉在後則又過也其差甚微其失則有過不及之異是微也惟顏子知之故興卓爾之歎也
或問後世有作虞帝弗可及何也子曰譬之於地肇開而
【圖】
種之其資毓於物者如何其茂也久則漸磨矣虞舜當未開之時及其聰明如此其盛宜乎後世莫能及也胡不觀之有天地之盛衰有一時之盛衰有一月之盛衰有一辰之盛衰一國有幾家一家有幾人其榮枯休戚未有同者陰陽消長氣之不齊理之常也
子曰知之旣至其意自誠其心自正顏子有不善未嘗不知知之至也知之至是以未嘗復行有復行焉者知之不至耳
子曰善惡皆天理謂之惡者或過或不及無非惡也楊墨之類是也
明道十五六時周茂叔論聖道之要遂厭科擧慨然欲為道學而未知其方也及汎濫於諸家出入於釋老者幾十年反求諸六經而後得之
明道志康節之墓曰先生少時自雄其才慷慨有大志旣學力慕高遠謂先王之事為可必致及其學益老德益卲玩心高明觀天地運化陰陽消長以達乎萬物之變然後頹然乎順浩然乎歸德氣粹然望之可知其賢然不事表暴不設防畛正而不諒通而不汙淸明坦夷洞徹中外其與人言必依於孝弟忠信樂道人之善而未嘗及其惡故賢者樂其德不肖者服其化所以厚風俗
【圖】
成人材之功亦多矣昔七十子學於仲尼其傳可見者惟曾子所以吿子思而子思所以授孟子者耳其餘門人各以其才之所宜為學雖同尊聖人所因而入者門戶則眾矣況後此千有餘歲師道不立學者莫知所從來獨先生之學得之於李挺之挺之得之於穆伯長推其源流遠有端緒今李穆之言及其行事槩可見也而先生湻一不雜汪洋高大乃其所自得者多矣然而名其學者豈所謂門戶之眾各有所因而入者與語成德者昔難其居若先生之道以其所至而論之可謂安且成矣
伯湻旣沒公卿大夫議以明道先生號之子為之言曰周公死聖人之道不行孟軻死聖人之學不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理滅矣先生生千四百年之後得不傳之學於遺經天不憖遺哲人早世學者於道知所嚮然後見斯人之為功知所至然後見斯名之稱情山可夷谷可堙明道之名亙萬古而長存也
叢書／正誼堂全書／石守道先生集／卷之上　書／上孔中丞書(P.18-1)..[清康熙張伯行編同治左宗棠增刊本]
上孔中丞書
夫子之道不行於當年傳於其家直四十餘世以俟子孫如此其遠也夫子沒後世有子思焉安國焉穎達焉止於發揚其言而已有漢相光唐相緯雖得位亦不能盡行其道夫子之道其肯鬱然蟠伏於是乃躍起奮出散漫於天下天下人皆可以得之漢高祖唐太宗能得之於上以之有天下三百年孟軻揚雄文中子韓愈能得之於下以之有其名於億萬世惟孔氏子孫無有得之者俟四十餘世僅二千年閣下乃得之今夫子之道不專在於天下在於閣下也閣下又且赫然有聲烈於天下復得位於朝見用
【圖】
於天子閣下不徒一本無不徒二字能得夫子之道其將以夫子之道事於聖君施於天下俾國家爲二帝爲三王爲兩漢爲鉅唐矣夫子之志曰吾志在春秋春秋天子之事也世衰道微邪說暴行有作臣弒其君者有之子弒其父者有之夫子懼之而又時無君己無位不能誅不能止乃作春秋焉所以正王綱擧王法故春秋成亂臣賊子懼爲司寇則七日而誅少正卯於兩觀之下攝相事則齊終不敢窺兵河南當時之君則昏也當時之位則攝也尚不及閣下得明君有大位爲中丞逾月而未有擧焉閣下在朝朝廷尚有姦臣在位天下蠹賊未悉除是夫子之道猶未免盡
【圖】
擧一本多豈字夫子直四十餘世僅二千年以俟閣下宜念之且天子之設御史府尊其位崇其任不與他府並舊有大夫則中丞亞大夫而領其屬今大夫闕則中丞其長也故中丞之任特重焉中丞之責尤重焉君有佚豫失德悖亂亡道荒政咈諫廢忠慢賢御史府得以諫責之相有依違順旨蔽上罔下貪寵忘諫專福作威御史府得以糾繩之將有驕悍不順恃武肆害玩兵棄戰暴毒民御史府得以擧劾之君至尊也相與將至貴也且得諫糾劾之餘可知也御史府之尊嚴也如軒陛之下廟堂之上進退百官行政敎出號令明制度紀賞罰有不如法者御史得言之
【圖】
御史府視中書樞密雖若卑中書樞密亦不敢與御史府抗威爭禮而反畏悚而尊事之御史府之重其無與比然須得如閣下者居之始貴矣易曰苟非其人道不虛行禮曰人存則政擧閣下聖人之後又能得聖人之道以方重剛正公忠淸直烈烈在於朝爲天子獻可替否贊謀猷持紀綱天下想望其風采者十五年間𥳑於淸衷期將大用且厯試於外更觀其能連更三大藩皆卓然有治聲聞於天子一作宇浹於天一作日下御史府中丞虛位日班於紫宸殿下珮金煌煌行聲鏘鏘且有百數天下弗錄之乃南走三百里以驛召閣下直入其府登其位自陛下獨決萬機
【圖】
來登崇俊良黜去纖人革故鼎新百度修擧太平之望日月比隆然而天人之心猶鬱然不大舒釋者以閣下尚稽大任也至是天人之心始大舒釋矣閣下自初及終皆以直道進詩曰靡不有初鮮克有終介嘗聞朝大夫語曰有某官爲某官時忠鯁讜直謇謇敢言觸龍逆鱗不避誅死由是人主知之聲名藹然聳動朝野不四五年取顯仕今爲某官位彌高身彌貴祿厚惠渥私庭曳靑綬者五六人門前炎炎可炙手顧此勢力榮寵有所惜也如有物塞其耳如有葉蔽其目如有鍼鉗其口朝廷有闕政國家有遺事若不聞若不覩而不復言則嚮之忠鯁讜直謇謇敢言
【圖】
乃沽名耳其以爲速進之媒乎噫士之積道德富仁義於厥身蓋假於權位以布諸行事利於天下也豈有屑屑然謀夫衣食者歟正色直己立於朝以行其道乃使天下有此論庸無傷乎古今君子少小人多君子常不勝小人小人不惟常勝君子而又不能容之惡直醜正嚚嚚實繁幸而有一君子在於朝則百小人排之非鐵石心腸剛正不折未有不從而靡者小人不容君子也如是而不能死節以永終譽中途晚節須有渝變宜其爲小人之所排也今有人位未顯身在下能堅正不顧其身敢直言極諫犯天子顏色封章抗疏論天下利害羣小人必叢立指點曰此
【圖】
人求速進也沾虛名也非以行道也吁吾徒不見容於小人也不取信於天下也固若是乎學周公孔子之道不用則卷而懷之用之則肯已乎實將施及國家布於天下以左右吾君綏吾民矣羣小人排毀不已吁可怪也閣下亦當大警戒之勿使天下有所論則君子幸甚天下幸甚不宣介頓首再拜
叢書／正誼堂全書／高東溪先生遺集／卷之下／謝賀州張守(P.2-1)..[清康熙張伯行編同治左宗棠增刊本]
謝賀州張守
伯樂去而凡馬空敢希囘盼象罔來而元珠得實出無心收錄雖後於眾人襃揚特過於常分伏念登賦稟不厚矯拂難勝鐵心石腸誓將堅守奴顏婢膝固所羞爲此意太高於時寡合屬主張於公是肯顧望而詭隨念以直道而事人誠心無愧謂居下流而訕上俗子無知有如皎日之明猶畏鑠金之眾慮莫逃於遣黜矧有望於薦掄淺陋曷取其該通戇愚近類乎剛直過情得譽何地歸思此蓋伏遇知府朝議忠厚持心淸修飭己分憂南服得諸侯之寶三儷美古人有君子之道四煌煌知燭汪汪量波是俾寒微例歸陶冶登當謹思勉勵仰稱品題雖拜官於公朝未
【圖】
容私謁旣待我以國士敢負深知
叢書／正誼堂全書／范文正公文集／卷之九　襃賢祠錄／祭文／邦瑞等祭墓文(P.22-1)..[清康熙張伯行編同治左宗棠增刊本]
邦瑞等祭墓文
昔吾范氏始於陶唐根本深固弈葉流芳漢有淸詔郡國流行唐有春官鳳闕平章世家河南譜系甚詳咸通以後一枝渡江爰居度處闔閭舊邦麗水哦松誥牒猶藏子孫保之為今甘棠四世而後文正挺生少長北地卽家潁昌學問淵海聞望珪璋條奏十事嘉謀孔彰昭陵注倚國之棟樑四子顯貴悉稱元良監簿忠宣恭獻侍郎封胡羯末華萼相光父子勳業巍巍煌煌具載信史代曰無雙化窮數盡玉藏洛陽佳城鬱鬱拱水蒼蒼炎運中微紐解皇綱地維云絶南北異疆市無寧居後昆徬徨離湯沐之故邑
【圖】
不復敬止於梓桑別祖父之先塋不克時奉於烝嘗孤兔得以出沒荊榛從而蕪荒多厯年所幾易星霜邱壠寥閴風悲白楊瞻望弗及念切羹牆坤軸旋轉咸歸職方車同軌轍衢出康莊展敬松匍匐跟蹡恭拜墓下我心則降目想英靈如侍其㫄有肴在俎有酒在觴幽㝠感格歆于馨香福我後人地久天長
叢書／武英殿聚珍版叢書／續呂氏家塾讀詩記／卷一／讀陳風(P.44-2)..[清乾隆敕刻武英殿聚珍本]
東門之楊昬姻失時而女歸愆期也東門之楊其葉牂牂此仲春時也當仲春之昬以會男女此其時也明星煌煌猶未之至可謂愆期遲歸矣
叢書／武英殿聚珍版叢書／春秋考／卷四／隱公(P.1-1)..[清乾隆敕刻武英殿聚珍本]
親迎逆女本是二事兩禮不相干吾固言之矣親迎見于六禮而逆女不預蓋逆女非婚禮之正在他國則逆在國中則不逆不可以為常也自公羊穀梁誤合為一
【圖】
皆以經書逆女為譏不親迎故學者至今莫能辨凡經言迎與逆皆以客主為別迎寒逆暑所主者陽也暑以陽為主而我為客故言逆寒以我為主而陰為客故言迎非止此也鄉飲酒言迎賓而祭言逆尸亦鄉飲酒以我為主故也今女在他國以父母為主故言逆迎在吾國以壻為主故言迎二名豈可亂哉推其失蓋自不知讀禮之過也士昬禮昬旣告期有日矣初昬父醮子而命之曰往迎爾相承我宗事子諾而往迎旣奠鴈于堂降出授婦綏御輪而先反此親迎之禮也非獨士為然
【圖】
昬義父親醮于而命之迎男先于女也子承命以迎主人筵几于廟而拜迎于門外壻執鴈入揖讓升堂再拜奠鴈蓋親授之于父母也降出御婦車而壻授綏御輪三周先俟于門外婦至壻揖婦以入共牢而食合巹而酳所以合體同尊卑以親之也蓋天子諸侯無不皆然以其行之在初昬之時故謂之昬禮則親迎云者昬之日事豈謂越竟而逆者乎以情度之凡娶于他國皆前期逆而至于國然後以其日迎爾是故郊特牲男子親迎男先于女剛柔之義也壻親御授綏親之也親之也
【圖】
者敬而親之先王之所以得天下也出乎大門而先男帥女女從男夫婦之義由此始也曾子問女在塗而壻之父母死如之何子曰改服布深衣縞總以趨喪女在塗而女之父母死則女反如壻親迎未至而有齊衰大功之喪則如之何子曰男不入改服于外次女入改服于內次然後卽位而哭是皆一時之事非謂越竟言也其在詩東門之揚陳風刺男女多違親迎女猶有不至者曰昬以為期明星煌煌則亦非前期之所言也著齊風刺時不親迎曰俟我于著俟我于庭俟我于堂則亦
【圖】
非越竟之所譏也知此則知逆之非迎也
叢書／武英殿聚珍版叢書／東漢會要／樂／卷八／詩頌(P.8-1)..[清乾隆敕刻武英殿聚珍本]
明堂詩於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗與緝熙允懷多福
叢書／武英殿聚珍版叢書／南陽集／卷一／賦／後感知賦幷序(P.4-1)..[清乾隆敕刻武英殿聚珍本]
後感知賦幷序
前感知賦隴西李翺作其感梁補闕肅也後感知賦南陽趙湘作其感羅著作處約也端拱二年秋九月湘窮悴在衢適羅君銜欽恤之命南來湘始聞羅君好詩復以王命迅遽罔以留駕不暇以所爲文爲贄但獻詩二軸就館一見稱賞過分且曰當垂名爾豈止博一第換一官而
【圖】
已余當力薦子之善于公卿大夫之前也逮夫去衢赴輦下過蘇杭揚泗之間逢知識之士往往不語他事而騰口振齒首鼓其名南北之人有來衢言是事時時聞之踰一年羅君不祿湘不幸也又一年湘田再舉抵京師復于朋友間聞君吹唱之聲猶在耳也又聞以湘章句題公卿屋壁間其志也蓋欲使王公大人共知之然後共成之聆其說酸腑墮睫不知身之所以處也嗚呼知己不易得也羅君當時之譽確然未
【圖】
嘗輕許湘也何人獲譽如是得非天與之而又奪之耶所以恨者惟始一見未得盡贄文藝是所贄之淺而受知之深矣苟天授羅君使湘再見得罄所有羅君必當直薦于明天子之前況于公卿大夫乎不知梁肅之知李翺能如是乎噫趙湘之賢不如李翺羅君之知踰于梁肅是使湘泣而增感不知天之奪羅君耶厄趙湘耶因作後感知賦比夫翺之作或辭有所淺而感有所深者亦無多愧也其辭曰
惟歲庚子西風其凉余未知名悴于遐荒羅君駕軺聿來南鄕其儀鏘鏘其聲煌煌文價沸騰以充四方余將求知冀于道芳始聞好詩風教用昌因貢其有僅三十章始獻刺而登門終覽辭而登堂一見君子婉兮淸揚鼔舌大稱發言尤良若金應石類宫入商確謂其藝垂名必當一第匪艱一官乃常吾歸京師子詩在囊公卿大夫吾其首揚去衢赴京道阻且長或經蘇而涉杭或過泗而館揚逢人有言益稱允臧聽者在側視者在旁心怪色變眉伸目張自東自西或昭或彰洎止帝墟厥
【圖】
臂思攘嘗題獻詞公卿之牆奮于異人啓于周行詢我且譽于湘有光將使立事乎淸朝受吉乎黄裳辛丑不幸羅君云亡目惟血零心如刃傷上不可窮乎高天之蒼蒼下不可問乎厚地之茫茫嗚呼羅君天胡不祥知我之深曷罹其殃昔梁去世翺旣顚兮且狂今羅奄泉湘亦悽而復惶湘之文莫甚乎翺羅之知特深于梁羅生則余之道兮汪洋羅沒則余之道兮微茫噫嘻噫嘻天錫余知何始與也而終奪之羅之知兮若是余欲報兮何爲朝夕之池兮余謂可以挹嶔巇之華兮余謂可
【圖】
以持惟羅之知兮雖今日後日徒念茲在茲羅君去兮余將疇依不遇厥德雖恨可追已而已而
叢書／武英殿聚珍版叢書／祠部集／卷六／七言律詩１／張君枉道顧予因書短篇以荅來貺(P.20-1)..[清乾隆敕刻武英殿聚珍本]
張君枉道顧予因書短篇以荅來貺
煌煌肉食有高冠附者如馳順坂丸吾子與時誠異嚮窮山為我肯相看更煩溢幅投㙨琲自媿無門借羽翰努力壯年求祿仕而今行路倍云難
叢書／武英殿聚珍版叢書／淨德集／卷三十一／七言古詩／遊文水壽寧院(P.5-1)..[清乾隆敕刻武英殿聚珍本]
遊文水壽寧院
重巖一水源何長下浸十頃同江鄉環堤數里植垂柳綠陰交蓋西風涼危橋迤邐渡前岸古寺直枕山之岡門闌閟邃戸庭闊金碧間鬭皆煌煌并人事佛素已謹挾以富力尤輝光三朝宸札舊所賜奎文寳蹟人間藏有如方嶽處厚地鎮壓萬衆傳無疆西園嘉卉不知數春暉盡許開琳琅東偏小池亦足愛秋色未老芙蕖香寺旁有曰武陵者高碑大字言其詳武周一旦改唐祚天傾地轉無乾綱睿皇書碑李嶠記當時氣燄安可量神功距此四百載孤墳雖在郊原荒年年秋潦過墳側
【圖】
枯盡白草空斜陽且憐景物為一飲誰暇對酒論興亡
叢書／武英殿聚珍版叢書／茶山集／卷四／五言律詩／挽程伯禹尚書三首(P.20-2)..[清乾隆敕刻武英殿聚珍本]
璧水三千士文闈第一人煌煌持紫槖亹亹逼鴻鈞得郡還辭劇居家更乞身期頤如可料愁絶上元春
叢書／武英殿聚珍版叢書／文定集／卷十八／啟／為虞宣撫賀正(P.10-2)..[清乾隆敕刻武英殿聚珍本]
為虞宣撫賀正
伏以夏正三朝雖輿情之胥慶尹躬一德尤百順之交歸民具□曕理必有至恭惟某官爲時柱石秉國樞機金節煌煌帝咨裴度之重赤舄几几人望周公之還宜茂對時益多受祉一相處內方承𠕋命之嚴三壽作朋永協頌聲之盛應辰猥以弱植託于大鈞閱歲籥之洊更望門庭而伊阻其爲禱系罔旣敷陳
叢書／武英殿聚珍版叢書／淳熙稿／卷二／五言古詩／向監稅以前韻見貽復用韻答之(P.13-2)..[清乾隆敕刻武英殿聚珍本]
向監稅以前韻見貽復用韻答之
鄒陽困游梁自喻託枯朽功名彼何能慷慨終無取寧知古君臣義蓋存師友高謝亦有人班班推廣受先師有遺言何有居夷陋歎息柳儀曹枉尺贊五就詩書自靑衿事業見白首基本苟不定歲月寧能又煌煌瀟湘姿肯雜樝梨餖而彼倚市門詎復工刺繡騏驥伏鹽車駑駘空滿廐置是勿易談舊矣憎多口君詩定自佳官
【圖】
乃等尉候詩成不自足乃復過我牖同官有歐沈一時眞頗有要加萬鎰彫必待無價手君其往從之我亦瞠其後
叢書／武英殿聚珍版叢書／章泉稿／卷二／五言律詩／道傍菊一首奉呈安福丞公彭子壽(P.13-1)..[清乾隆敕刻武英殿聚珍本]
道傍菊一首奉呈安福丞公彭子壽
彼美東籬菊胡為官道傍蓬生雖翳翳秉色故煌煌風
【圖】
露與湔洗牛羊違踐傷未嗟愆節物終必在醫囊
叢書／武英殿聚珍版叢書／南澗甲乙稿／卷二十一／墓誌銘／朝奉大夫軍器監丞魏君墓誌銘(P.34-2)..[清乾隆敕刻武英殿聚珍本]
朝奉大夫軍器監丞魏君墓誌銘
君諱叔介字端直世爲建康人以其考葬王父于宣城縣因家焉遂爲宣城人王大父贈太子太傅諱覺夫人陶氏贈于文安郡王父贈少傅諱樞夫人林氏贈于慶
【圖】
國考則諱良臣參天子大政爲學士資政殿贈太保諡敏肅君于敏肅爲季子生十二年喪其妣秦國夫人趙氏哀慕如成人旣長侍敏肅疾至刲股爲藥餌刺指血寫佛書祈以己年延父之年舉族稱其孝居喪盡禮事二兄悌睦人曰是可移以事君矣初爲南嶽廟者再服除得監左藏東庫待次省罷主管臨安府城南左廂公事南廂最號劇衆謂君始仕爲難君強敏自奮裁決無留壅老吏畏戢一時貴人賢公卿稱薦之異時頑惡好訟者噤不敢逞閱再歲無一事審訴于府于臺省而君
【圖】
持以無私始富商訟牙儈乞取積其贓至數萬緡監繫累年餘百家貧不能償君爲請于朝釋之然挾權勢以隱征者則正色究理不顧有炭賈以萬斤入市曰此某官所市也君倍罰之巨舶載海物揭黃旗于上每曰進御而私售自若君不問其詐第籍其有盡輸內東門弊遂革江潮囓岸壞民廬東宮領尹工部侍郞沈夏貳府事盡以屬君他官特往來視役也御府賞賜以香茗綵幣君以石貫堅木爲岸心築碎石以易其舊第賞乃居次君恬不問提轄□□□□□□□私鹽之禁舊例獲
【圖】
鹽類雜砂礫以增權衡之□□加其罪君悉□之試補吏胥私託一不受曰吏不嫻會計害可勝言時頻歲課不登增入至二百萬緡遷軍器監丞其以軍器物輸者定爲先後程日綱吏舉無滯歎淳熙四年正月幾日以疾不祿年纔三十有八也嗚呼以君之才而資孝謹闓爽有立方寖用于時使壽而光顯顧可量哉君初以父恩補承務郞嘗從所親使于敵以榷貨增羡皆得賞積階朝奉大夫其始仕也修贄以文謁黃尙書通老黃公留語終日亟稱不容口最後與司農韓卿子雲厚善朝
【圖】
夕往來遂以二女歸君之二子蓋君好學不倦攻苦爲文詞而疎于財利務周人之急或有勸其增治田產則謝曰吾藉先人業懼亡以堪也臨終顧諸子俾務學而已有定齋耘藁幾卷藏于家娶曾氏朝散郞權發遣高郵軍崇之女封宜人四男子大中承務郞監常州在城都稅務剛中從事郞秀州華亭場支鹽官執中文中皆將仕郞二女子在室大中等以是年九月辛酉葬君昆山鄕衮山之原而未有銘爲之銘曰
惟材之良梗柟豫章培之拱把仰爲楹梁匪繄斧斤缺
【圖】
折用傷魏爲大名其系煌煌有偉敏肅勳登廟堂施及厥支宣大而昌矧其春秋甫仕而強矧其才能旣試而張剸劇治繁則莫不長弗予其年曷希其光塞之必流後其益芳
叢書／武英殿聚珍版叢書／拙軒集／卷一／七言古詩／題左閣使瓊花后土像(P.18-1)..[清乾隆敕刻武英殿聚珍本]
題左閣使瓊花后土像
維揚瓊花天下無木犀避舍梅前驅梁園移植有深意
【圖】
要識姑射冰肌膚絶品豈知神所寓等閒未許京塵汚空煩腰鼓揭春雷打徹梁州殊不顧明年詔遣歸故宮玉蘂爛漫縈天風香聞二十四橋外熱惱坐變淸凉中世間無物那容久一夢兵煙化烏有無雙亭上月依然可憐空照傳杯手何人收取斤斧餘栗玉其色差温如三都賦客眼靑白歎惜流落潛欷歔十襲珍藏咨國匠寸龕為刻柔示音祇像禕翟煌煌玉座閒想見嶽瀆來稽顙歲時香火必躬親靈爽舍此依何人酒胡賤役何足道居士强名安得神物理細思寧有間犧樽毋忽溝中
【圖】
斷不如塗樗社櫟兩不材得盡天年保無患
叢書／知不足齋叢書／䂬溪詩話／卷之一(P.1-1)..[清乾隆鮑廷博校刊本]
張舍人遺織成褥段云服飾定尊卑大哉萬古程煌煌珠宮物寢處禍所嬰錦鯨卷還客始覺心和平其意
【圖】
在明分守警貪饕屏斥玩物嚴道義之大節豈直專爲詩哉就中和平之語尢可人意世有豪橫凶人强委饋于善士而不能驟絕之其心媿恥雖欲和平不可得也
叢書／知不足齋叢書／臨漢隱居詩話／臨漢隱居詩話(P.1-1)..[清乾隆鮑廷博校刊本]
夏鄭公竦評老杜初月詩微升紫塞外已隱暮雲端以為意主肅宗此鄭公善評詩也吾觀退之煌煌東方星柰此衆客醉其順宗時作乎東方謂憲宗在儲也
叢書／知不足齋叢書／玉壺清話／卷之一(P.1-1)..[清乾隆鮑廷博校刊本]
景德三年有巨星見於天氐之西光芒如金圓無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命
【圖】
苞此星一曰德星不時而出時方朝野多歡六合平定鑾輿澶淵凱旋方域富足方一作萬賦斂無橫宜此星之見也克明本進士獻文於朝召試中書賜及第
叢書／知不足齋叢書／碧雞漫志／卷之二(P.1-1)..[清乾隆鮑廷博校刊本]
古書亡逸固多存於世者亦恨不盡見李義山絕句云本來銀漢是紅牆隔得盧家白玉堂誰與王昌報消息
【圖】
盡知三十六鴛鴦而唐人使王昌事尢數世多不曉古樂府中可互見然亦不詳也一曰相逢狹路間道隘不容車如何兩少年挾轂問君家君家誠易知易知復難忘黃金爲君門白玉爲君堂堂上置樽酒使作邯鄲倡中庭生桂樹華燈何煌煌兄弟兩三人中子爲侍郞五日一來歸道上自生光黃金絡馬頭觀者滿路𠊓入門時左顧但見雙鴛鴦鴛鴦七十二羅列自成行一曰河中之水向東流洛陽女兒名莫愁莫愁十三能織綺十四採桑南陌頭十五嫁爲盧家婦十六生兒字阿侯盧
【圖】
家蘭室桂爲梁中有鬱金蘇合香頭上金釵十二行足下絲履五文章珊瑚桂鏡爛生光平頭奴子提履箱人生富貴何所望恨不嫁與東家王以三章互考之卽知樂府前篇所謂白玉堂與鴛鴦七十二乃盧家然義山稱三十六者三十六雙卽七十二也又知樂府後篇所謂東家王卽王昌也余少年時戲作淸平樂曲贈妓盧姓者云盧家白玉爲堂于飛多少鴛鴦縱使東牆隔斷莫愁應念王昌黃載萬亦有更漏子曲云憐宋玉許王昌東西鄰短牆予每戲謂人曰載萬似曾經界兩家來
【圖】
葢宋玉好色賦稱東鄰之子卽宋玉爲西鄰也東家王卽東鄰也載萬用事如此之工世徒知石城有莫愁不知洛陽亦有之前輩言樂府兩莫愁正謂此也又韓致光詩何必苦勞魂與夢王昌祗在此牆東業唱歌者沈亞之目爲聲家又曰聲黨又曰貢聲中禁案業唱歌者至此二十一字與上下文無涉似當析出別爲一條李義山云王昌且在牆東住未必金堂得免嫌又云欲入盧家白玉堂新春催破舞衣裳對雪云又入盧家妒玉堂
叢書／知不足齋叢書／南湖集／卷之二／七言古詩１／劉宗古畫過海壽星(P.11-2)..[清乾隆鮑廷博校刊本]
劉宗古畫過海壽星
南極煌煌山川精輝明淵耀爲天經化成仙人渡滄溟黑風不作魚龍腥冉冉風氣如雲停峩冠曵帶從竛竮脩髯炯目玉鍊形神光轉映浮中庭穹龜坐踞捐輜軿遼東令威姓維丁翔空欲下搖霜翎予方厭世爭腐腥棲心元域全攖寧此圖誰將掲素屏細觀混體通百靈誅馘飛毒命門扃淸音透頂聞雷霆披蘿重岡斸松苓我命在我同千齡
叢書／知不足齋叢書／翰苑羣書／卷之下／次續翰林志(P.19-1)..[清乾隆鮑廷博校刊本]
淳化中公方在宿直夜將及乙就枕已久忽鈴索聲動卽中使齎御草書宋玉大言賦以賜公卽具簪笏張燭望宸居再拜而發焉續有劄子云朕草宋玉大言以賜卿不識來朝因呈文書
【圖】
將來讀與卿及凌晨對敭方盡詳悉公乃自撰大言賦以進詞曰　皇帝書白龍牋作大言賦賜玉堂臣易𥳑御筆煌煌雄詞洋洋瓌瑋博達不可僃詳詔臣陞殿躬指其理且歎宋玉之奇怪也因伏而奏曰恨宋玉不與陛下同時　帝曰噫何代無人焉卿為朕言之臣曰聖人興兮吿成功登崑崙兮展升中崑崙南屬地居天地為席兮饗祖宗天起籟兮調笙鏞日烏月兔耀文明也參旗井鉞嚴武衞也執北斗兮奠元酒也削西
【圖】
華兮為石䃭也飛雲涌霞騰燔燎也刳鯨腊鵬代鶼鰈也飛雷三發山神呼也流電三激爟火舉也禮載獻兮淳風還君百拜兮天神懽四時一周兮萬八千年太山融兮溟海乾圓葢宂兮方輿穿君王壽兮無窮焉時殿上皆呼萬歲
叢書／知不足齋叢書／皇宋書錄／卷之中／石延年曼卿(P.7-1)..[清乾隆鮑廷博校刊本]
石延年曼卿
晁氏讀書記云善書札縱酒不羈
六一詩話云工於書筆畫遒健體兼顏柳為世所好嘗以澄心堂紙草書籌筆驛詩至今藏之號為三絕
王直方詩話云以書名世大字愈妙龜山寺三佛名榜最為雄偉張文潛有詩云煌煌三佛榜
【圖】
鐵貫金石紐能道其妙處
東坡書曼卿詩筆後云范文正公祭曼卿文其略曰曼卿之筆顏筋柳骨散落人間寶為神物
叢書／知不足齋叢書／錢塘先賢傳贊／宋秦王忠懿錢公(P.13-2)..[清乾隆鮑廷博校刊本]
宋秦王忠懿錢公
忠懿字文德諱俶武肅孫也漢乾祐初襲封吳越王太祖受命遣子入貢王師討江南以為東南招撫制置使李煜貽書曰今日無我明日豈有君忠懿不答以書來上率兵拔常州又遣將平潤州來朝京師歸國視事功臣堂徙坐東偏曰西北神京在焉天威不違顏咫尺豈敢寧居乎太宗卽位忠懿來朝以十三州表獻闕下詔封淮海國王改賜寧淮鎭海崇文耀武宣德守道功臣端拱元年八月卒是夕有大星墮正寢追封秦王諡忠懿忠懿雖極富貴性儉素自奉甚薄常服大帛之衣幃
【圖】
帳茵褥皆用紫絁云事見國史贊曰
眞人龍興　揮斥六合　我有土田　圖獻閶闔
吳芮分茅　忠載令甲　煌煌大星　流光累葉
叢書／知不足齋叢書／清波雜志／卷之七(P.1-1)..[清乾隆鮑廷博校刊本]
劉莘老丞相工詩送安厚卿二人使高麗云杳杳三韓國煌煌二使星海神無暴橫天子有威靈時以為絕
【圖】
唱後四句不傳
叢書／知不足齋叢書／灊山集／卷之一／羅巨濟闢學之西序為軒以奉板輿之樂(P.13-1)..[清乾隆鮑廷博校刊本]
羅巨濟闢學之西序為軒以奉板輿之樂余名之曰難老軒
龜息六用藏禽戲兩翼張俛仰何自苦要與宇宙長深山具竈火煮沙烹硫黃此又出下策中乾外徒強我有不朽計事具泮水章佳哉羅江東意師張曲江重席坐日永脫屨來鴈行舉醆醉六經抵掌談三王靑雲去一蹴壽域開八荒始知吾道中大有卻老方以此施其母何疑壽而康煌煌忘憂花秀色迎朝陽願子多釀酒容我時登堂
叢書／知不足齋叢書／清雋集／辭弔富沙梨山大王祠(P.10-1)..[清乾隆鮑廷博校刊本]
辭弔富沙梨山大王祠
梨山之陽兮有廟煌煌州人祭享兮釃酒椎羊
【圖】
王之未死兮守土此方王之旣死兮州人不忘建山之峭兮建水之長建秔之粲兮建茗之香州人禱福兮王錫吉祥魂之來歆兮雲旗央央蛇虎遁伏兮松桂芬芳梨花燁燁兮王之甘棠自古詩人兮憔悴異常王之爵位何嗇于唐昔駕五馬兮今衣衮裳詩人之窮兮詩人之昌
叢書／知不足齋叢書／鄭所南先生文集／我家淸風樓記(P.1-1)..[清乾隆鮑廷博校刊本]
鄭所南先生文集
我家淸風樓記
有以嚴陵淸風閣記示吾者正恨不能飛上富春山頂恣觀千尺釣臺焉吾矍然而言曰未能遂其超邁之志深有愧於古人吾當自作淸風樓記非東坡所記之淸風閣亦非越山赴官齋之淸風樓曰淸風樓者頗多皆非吾淸風樓吾無家焉有樓樓固無風則有昔乾坤一索風雷生再索日月出三索山澤具先天之乾初爻始
【圖】
動曰㢲六子首出莫先於風乾天初以陽剛變為陰柔散一氣撓乎萬物曰雷曰日曰月曰山曰澤曰晴曰雨曰寒曰暑曰萬物咸有資於風六子最柔順最能變化天地之機莫妙於風人但見無形而吹有觸而空入萬物之不可入至八荒之不可至此風也殊不知宣乎四時晝夜之中柔風也持乎萬古虛空之外剛風也是以乾坤六子最周流最無邊際莫大於風風之為風抑神矣風之變化皆不同風之名亦皆不同
【圖】
又曷為淸風微噴囊口浮偃樹杪飄蕩而來迂徐而去有當之者輕輕泠泠透骨瑩快一何妙哉一何奇哉此空闊閒靜之所天地一時之淸風非古今不息之淸風是果何風道德超邁之淸風也葢光武故人莊子陵先生其人也胷中空空無物不肎以眼垂視當世半夜飛上客星不覺漢家江山亦俱為之精神本亦無心以一絲之微高懸東都二百年名節至今人仰先生如在天上尚見其標致散而為淸風併仰懷許
【圖】
由伯夷叔齊屈原子陵輩其意遠矣大丈夫焉能尾尾於人之後乎微斯人出後世皆走於威福之下足以殺其心而役之許由忘天下之有君無君夷齊痛天下之皆無其君屈原傷一國之不有其君子陵喜天下之再有其君此狂奴之所以大恣放其老狂也大抵古今超邁之人所出之時皆不同所遇之事亦不同高懷勁節則同輝輝煌煌俱不可當寧不以萬乗非為不尊萬鍾非為不貴吾之所尊所貴者惟終身以
【圖】
天理行吾之志而已大開懷抱純是古意初不見其有他俱未嘗有所學遺萬形而孤往超萬濁以立命永吹此香浮動終古其淸又至矣非獨一時薰其風者抖擻臭夢瞠寤瞳角直欲挈此百世之下措於百世之上與天地風雷日月山澤豁其昏滯還我明朗有能天地之風之所不能似或有過於風之行乎天下入乎萬物故其感動鼓舞後世人心浮浮然若決水就下必歸於海又莫先莫妙莫大於此之淸風彼怪風
【圖】
之贔屭且不能終朝而此風此意最淸最淡最有味最久遠最無然而不然胡然而然以其有不可泯滅者存焉偉哉偉哉吾弗得而見許由夷齊屈原子陵輩矣吾弗得而見許由夷齊屈原子陵輩矣將何以為吾淸風樓然吾之淸風樓非天地之淸風亦非有超邁道德之淸風特吾自淸風其非淸風耳非淸之淸風而無風非風之風淸而無淸非世界為世界鏗鏘萬象為窻戸非窻戸玲瓏八紘何待見披拂草木始超
【圖】
於上棟下宇何必欲驚覺天人有藉於機動籟鳴嗟大塊之噫氣安能疏而為此情縱擎天之大柱豈解複而為此屋旣不墮於十二重之間必又過於九萬里之速誰動誰靜消息出沒無成無壞基址堅密其氣匪天地之氣其形匪土木之形此意不可得終莫見其推雲送雨之迹所見苟不高何以空其憑欄眺遠之心莫盪泬寥而突兀泬寥不見高明而擎聳高明拔木揚沙之怒號飛亷未悟天然多景消暑之品題騷
【圖】
人終為物轉鵬摶鷁退豈從於南北東西而至鼠墜燕空只為是杞梓楩楠所建欲譬大江千帆寧如此快何止去地百尺無所不見好翻天上至活之機輪宏開劫外不朽之規模終歲東南舶櫂倒走大海水萬倍岳陽大觀壓破洞庭湖甚於醉太初冰露浴沆瀣而流芳涼笑彼住蓬萊宮闕擘杳冥而開畫圖別有秋聲空翠撲簌其飛難以井幹麗譙髣髴其影或與造物游何者為梯不藉扶搖送居然到頂至潔潔於雪
【圖】
至爽爽於月疇能更誦大王所獨之賦至高高於天至深深於泉想應不是仙人所居之境天籟吹萬不同慵聽物外緒言老子此興不淺浪傳江左奇才馬牛不相及誠有異矣星辰還可摘何其卑哉滿鼻生香日日幾信催花滿耳吹笛聲聲五月落梅雖無重疊之間架而輪奐屹然高映於紫雲雖無作止之時節而意度穆如自舞於碧空終不以劉琨之嘯以於菟之嘯以造五鳳之手假合而作其不可作竊勿與元龍
【圖】
之卧與淵明之卧與賦八詠之詩議論其同而不相同其實不絢五彩壯麗無淸風外之樓而亦不受一塵點染無樓外之淸風吾如是而謂之淸風樓也夫但問得此非淸風之淸風誰歟自吾昔得之而為吾也天地風雷日月山澤得之為天地風雷日月山澤道德之士得之為道德之士忠臣孝子得之為忠臣孝子百姓得之為百姓萬物得之為萬物四時晝夜得之為四時晝夜萬古虛空得之為萬古虛空非融握萬
【圖】
古虛空四時晝夜天地風雷日月山澤道德忠孝百姓萬物之機而委之終不得見此非淸風之淸風本無淸風而為淸風亦無樓而為樓其吾之眞淸風樓乎安得出世間八風又出天外八風之人握手登此無淸風樓之淸風樓相與恣傲游泳讚罵賞弄非淸風之淸風也哉
叢書／知不足齋叢書／侯鯖錄／卷之二(P.1-1)..[清乾隆鮑廷博校刊本]
東坡先生在嶺南言元祐中有見李白酒肆中誦其近詩云朝披夢澤雲笠釣靑茫茫此非世人語也少游嘗手錄其全篇少游敘云觀頃在京師有道人相訪風骨甚異語論不凡自云嘗與物外諸公往還口誦二篇云東華上淸監淸逸眞人李白作也詩云人生燭上花光滅巧妍盡春風遶樹頭日與化工進昔我飛骨時慘見當塗墳靑松靄朝霞縹緲山下村旣死明月魄無復玻璃魂念此一脫灑長嘯登崑崙醉著鸞鳳衣星斗俯可捫又云朝披夢澤雲笠釣靑茫茫
【圖】
尋流得雙鯉中有三元章篆字若丹蛇逸勢如飛翔歸來問天姥妙義不可量金刀割靑素靈文爛煌煌燕服十二環想見仙人房暮跨紫鱗去海氣侵肌涼龍子善變化化作梅花妝遺我纍纍珠靡非諸本靡靡明月光勸我穿絳縷繫作裙間當揖子以疾去談笑聞餘香
叢書／知不足齋叢書／霽山集／卷之二／雜詠十首酬汪鎭卿(P.1-1)..[清乾隆鮑廷博校刊本]
霽山先生集卷第二
白石樵唱
雜詠十首酬汪鎭卿
踆烏不停飛踆七倫反淮南子日中有踆烏踆趾也謂三足烏也斂景下蒙谷蒙谷卽昧谷也葢日出之處征途險在前而況車折軸漢景帝徵臨江王榮旣上車車軸折臨江父老流涕曰吾王不返矣夸父追羲和欲挽丹砂轂意遠力不任化作鄧林木山海經夸父不量力欲追日影逐之於嵎谷之際渴飲河渭不足將北飲大澤未至道渴而死棄其杖化為鄧林之木廣雅曰羲和日御也此又借夸父之事以明忠臣義士之志也漫漫夜何如長歌飯觳觫此言力不能挽回世變但當長歌飯牛以終餘年耳復何為哉
【圖】
百感湊孤夜江樓起呼月秋蟲聲轉悲念此衆芳歇人生非金石靑鬢忽已雪踰淮橘心移考工記橘踰淮而北為枳地氣然也出山泉性汩猗蘭抱孤芳不受宿莽沒宿莽字出離騷經注草冬生不死楚人名之曰宿莽橘心移泉性汩皆言世情遷變之速而猗蘭孤芳則自喻之辭也
老來屏人事北窻寄高眠飄颻御風遠銀闕開九天虎豹不見嗔豈子有仙緣玉座覆紅雲玉座見道經又翊聖傳云玉帝所居常有紅雲擁之香爐霏紫煙黃冠立小兆小兆臣道家所稱冉冉導我前下土蟣蝨臣盧仝月蝕詩地
【圖】
上蟣蝨臣吿天帝王微衷懷欲宣兵戈幸休息饑饉方連綿洪惟大生德實制水旱權願言回哀眷與世蘇倒懸皇靈閔臣請曰其啟豐年再拜謝闕下回颷墮林泉夜雷聲殷殷甘澤朝盈田沈思喜且驚魂交非偶然士抱當世憂天猶為之憐況此咎證臻庸非燮理愆貞觀有房杜米斗曾三錢此篇亦寓言耳
鳳德嗟已衰宣尼欲浮海賴有載道經神功補元宰六經所以載道而其神功妙用又足以補造化之不及刪詩挽風變
【圖】
繫易憂世駭春秋筆削嚴西秦書乃采夫子定書所以采秦誓者非與之也葢傷周道之衰而天下必歸於秦也故此詩云微義將警周逆悲大運改寓意深遠非達古今之變者孰能識之微義將警周逆悲大運改悠悠千古心後死文乃在
子有憂世心蒿然見眉睫林希逸口義曰蒿目者半閉之目也欲閉不閉其目蒙茸然故曰蒿目崇交擬昔人西風寄三疊宋邢居實有秋風三疊歌寄秦少游作詩匪雕鎪要與六義涉詩有六義一曰風二曰賦三曰比四曰興五曰雅六曰頌臣甫再拜鵑杜子美杜鵑行云我見常再拜重是古帝魂是有六義之旨高風或可躡肎作蟋蟀鳴悲
【圖】
涼和秋葉
靑蓮不墮劫佛書有靑蓮妙相之說不墮劫謂天地劫數遷變佛身常在不壞金鼎能回枯此道家回生起死之事吾道寄疏水此外何所須此吾儒樂道脩身以俟命之事豈不念百年奄忽歸丘墟生死同晝夜逆天詎敢居朱文公感興詩但恐逆天理偷生詎能安異端紛溺人微此吾其魚詩意謂異端之學紛紛然務以溺人與洪水無異若無此聖人之道吾亦為其所溺而為魚矣此葢略用歐公集序論孟子配禹之功一段微意
淪惡易如墜進善難如登危哉方寸地風雨吹
【圖】
冥冥言人心之險有如此者尺水增丈波鰍鱔亦為鯨此喻小人得勢亦能變化而成大也海桑空變易天地終淸寍感此坐中夕踈林起秋聲結意未嘗說盡此詩家之妙也
漢日落西崦淮南子日入崦嵫孤彗明中州本類星末類彗小者數寸長或竟天見則兵起大水主除舊布新之象此言漢日落孤彗明以喻漢德衰曹氏簒也曹操竊弄權柄挾天子以令諸侯亦猶妖彗假借日光以為明耳玄德負英猛欲挽無萬牛劉僃字玄德雖欲挽回漢室柰無萬牛之力言力不任也龍鳳一已逝斯人復安求劉僃任荊州訪士於司馬徽對曰此間有伏龍鳳雛諸葛孔明龎士元也區區守江左老此以菟裘左傳隱公使營菟裘
【圖】
吾將老矣大義固不識卑哉孫仲謀孫權字仲謀但知守江左如營菟裘之計而已至於經理中原恢復漢室大義固不識也先生詩言及此則宋室南渡諸君臣皆不能無愧
垂垂大厦顚一木支無力此言文天祥事精衞悲滄溟銅駝化荊棘英風傲几碪東坡嚴顏碑詩嚴子一何賢談天傲碪几濱死猶鐵脊韓文濱於死而益固黃山谷詩平生脊骨硬如鐵　自首至此葢言宋祚將傾非一人所得扶持也文天祥雖有精衞之志而滄海不可以木石塡也是以不免故國淪於丘墟銅駝化為荊棘耳然國有廢興事有成敗古今之常臣子之心鞠躬盡瘁死而後已此天祥之所以為忠義也血染沙場秋寒日亦為碧蔡𤥎詩沙
【圖】
場白骨兮刀痕箭瘢莊子萇弘死於蜀藏其血三年而化為碧注碧玉也天祥以戊寅歲被執赴燕至壬午年始賜死此所謂血染沙場秋也惟畱唫嘯編千載光奕奕天祥有江湖吟嘯集行於世葢述其所遭亂亡時事也　批云予嘗見文公遺像鄧中齋題云目煌煌兮踈星曉寒氣英英兮疾雷殷山頭碎柱而璧完血化碧而心丹嗚呼孰謂斯人不在世間此作尢雋拔也
權臣坐偃月棄官如飄蓬此言謝枋得事唐李林甫為相起堂名偃月每欲有所中傷卽坐其中沈思久之若笑而出卽其家破矣賈似道在宋專權用事與林甫無異謝枋得以己未歲提兵援瑞州北兵退似道打算招軍錢枋得償萬楮餘無所償甲子枋得校文江東漕闈發策詆時政諷賈相賈大怒貶枋得興國軍及兹顚沛秋翻
【圖】
然挺孤忠乙亥賈相敗朝廷起枋得為江西提刑尋擢江東制置使募兵援饒州拒戰於安仁又戰於信州皆不捷一死未得所罔羅挂飛鴻時欲死節或勸之曰死且未晚乃止國亡枋得棄家變姓名入居建寧之唐石山甲申大赦乃出時程御史文海畱承旨夢炎交薦之皆力辭不受戊子秋魏參政天祐入京執拘北行枋得不肎以死自誓渡淮已不食蛻槁夷齊風渡采石卽不食己丑夏四月至燕卒于驛子定之護骸歸葬信州何人續遷史表為節義雄漢司馬遷作史記列傳以伯夷為首尚節義也後之秉史筆者亦當以天祥枋得為節義之首
叢書／古今醫統正脈全書／重廣補注黃帝內經素問／遺篇／刺法論第七十二(P.1-1)..[民國十二年(1923)北京中醫社修補清光緒間江陰朱文震刊本]
黃帝內經素問遺篇
宋朝散郞太醫學司業劉溫舒原本
刺法論第七十二
黃帝問曰升降不前氣交有變卽成暴鬱余已知之如何預救生靈可得卻乎卻之言去也何以去之歧伯稽首再拜對曰昭乎哉問臣聞夫子言旣明天元須窮法刺可以折鬱扶運補弱全真瀉盛蠲餘令除斯苦夫子者祖師僦貸季折謂折伏也扶謂扶持也蠲除也斯此也令除此苦也帝曰願卒聞之歧伯曰升之不前卽有甚凶也木欲升而天柱窒抑之木欲發鬱亦須待時木發待間氣也至天作間氣之時作也欲發可刺之也當刺足厥陰之井足厥
【圖】
陰之井卽大敦穴在足大指端去爪甲上如韭葉三毛之中乃足厥陰之所出也於平旦水下一刻時以手按穴得動脈下鍼可及三分畱六呼如得氣急出之先刺左後刺右又可春分日吐之無此管也火欲升而天蓬窒抑之火欲發鬱亦須待時火鬱待時至天作左間氣之時也其發也君火春分相火小滿卽欲發之時也故君火相火同法卽是二時而可預刺之也君火相火同刺包絡之滎心包絡之滎在手掌中勞宮穴也水下二刻以手按穴動脈應手刺可同身寸之三分畱六呼得氣而急出之先左後右又法當春三泄汗也土欲升而天衝窒抑之土欲發鬱亦須待時土鬱待時至天作左間氣之時也土發鬱日維辰維也多於間維發之也可預刺之也當刺足太陰之兪足太陰之兪太白穴在足內側核骨下陷者中足太陰之所注也水下三刻刺可同身寸之二分畱七呼氣至急出之先左後右金欲升而天英
【圖】
窒抑之金欲發鬱亦須待時金鬱待時至天作左間氣之日也夏至之後金欲發鬱之時在火王後作可預刺也當刺手太陰之經手太陰之經者經渠穴也在兩手寸口脈陷者中手太陰之所行也動脈應手於水下四刻刺可同身寸之三分畱三呼氣至急出鍼先左後右水欲升而天內窒抑之水欲發鬱亦須待時水鬱待時至天作左間氣之時也發於辰維之後火得王之時水可作也可以預用鍼刺之也當刺足少陰之合足少陰之合陰谷穴也在膝內輔骨之後大筋之下小筋之上按之應手屈膝而得足少陰之所入也刺可同身寸之四分畱三呼動氣應手可刺急出之先刺左後刺右帝曰升之不前可以預僃願聞其降可以先防防護者也歧伯曰旣明其升必達其降也升降之道皆可先治也亦可以升而先刺也木欲降而地皛窒
【圖】
抑之降而不入抑之鬱發散而可得位三日不降八日　欲降而鬱先散而然後作地間氣者也降而鬱發暴如天間之待時也降而不下鬱可速矣降之不下急速如天鬱也便可刺之降可折其所勝也折勝其標而虛其本也故折其勝也當刺手太陰之所出刺手陽明之所入手太陰之所出少商穴也在手大指之端內側去爪甲如韭葉手太陰之井也刺可同身寸之一分畱三呼而急出之手陽明之所入曲池穴也在肘外輔屈肘兩骨之間陷中手陽明之合刺可同身寸之一寸五分畱七呼動氣應手至而急出之火欲降而地玄窒抑之降而不入抑之鬱發散而可矣二日不降七日降欲下而鬱散之速可刺之也當折其所勝可散其鬱火鬱折水可以除之當刺足少陰之所出刺足太陽之所入足少陰之
【圖】
出湧泉穴也在足心陷者中屈足捲指宛宛中足少陰之井刺可同身寸之三分畱三呼動氣至急出之先左後右足太陽之所入委中穴在膕中央約文中動脈應手足太陽之合也刺可同身寸之五分畱七呼氣至而急出之先左後右二次同其法刺也土欲降而地蒼窒抑之降而不下抑之鬱發散而可入五日不降十日降欲降而鬱散而可速刺之當折其勝可散其鬱土鬱折水可除其苦當刺足厥陰之所出刺足少陽之所入足厥陰之所出太敦穴也在足大指端去爪甲上如韭葉及三毛之中足厥陰井也刺可同身寸之三分畱十呼動氣急出之足少陽之所入陽陵泉穴在膝下同身寸之一寸胻骨外廉陷者中是足少陽之合刺可同身寸之六分畱十呼動氣至急出之金欲降而地彤窒抑之降而不下散抑之鬱發散而可入四日不降九日降欲下而鬱散可速刺也當折其勝
【圖】
可散其鬱金鬱折火可以除之當刺心包絡所出刺手少陽所入也心包胳所出中衝穴也在中指之端去爪甲如韭葉是手心主之井刺可同身寸之一分畱二呼動氣至急出之手少陽之所入天井穴也在肘外大骨之後肘後同身寸之一寸兩筋間陷者中屈肘得之手少陽合刺可同身寸之一寸畱十呼動氣應手至而急出之水欲降而地阜窒抑之降而不下抑之鬱發散而可入一日不降六日降欲下而鬱散先可刺之也當折其土可散其鬱折其所勝可以散之也當刺足太陰之所出刺足陽明之所入足太陰之所出隱白穴也在足大趾之端側去爪甲如韭葉足太陰之井刺可同身寸之一分畱三呼得氣至乃出之足陽明之所入三里穴在膝下三寸胻骨外廉兩筋間足陽明之所合刺可同身寸之五分畱十呼得氣至而急出之帝曰五運之至有前後與升降往
【圖】
來有所承抑之可得聞乎刺法歧伯曰當取其化源也是故太過取之不及資之太過取之次抑其鬱取其運之化源令折鬱氣不及扶資以扶運氣以避虛邪也不及者當資其化源以補其所虧令不勝資取之法令出密語資取化源法方明於玄珠密語第一卷中黃帝問曰升降之刺以知要願聞司天未得遷正使司化之失其常政卽萬化之或其皆𡚶然與民為病可得先除欲濟羣生願聞其說明其遷正故可預防歧伯稽首再拜曰悉乎哉問言其至理聖念慈憫欲濟羣生臣乃盡陳斯道可申洞微申顯也洞深也微妙也言可盡顯深妙太陽復布卽厥
【圖】
陰不遷正卽天運不和順四序失合而作疫也不遷正氣塞於上當寫足厥陰之所流氣舒而復塞之故寫之當寫足厥陰之所流行間穴也在足大趾之間動脈應手陷者中足厥陰之滎刺可同身寸之六分畱七呼動氣至而急出之厥陰復布少陰不遷正天失時令卽氣令不正也不遷正卽氣塞於上熱欲化而風乃布外也當刺心包胳脈之所流心包胳脈之所流勞宮穴也在掌中央刺可同身寸之三分畱六呼動氣至而急出也少陰復布太陰不遷正子午天數有餘丑未不得中正也不遷正卽氣畱於上雨欲化而熱布於天當刺足太陰之所流足太陰之所流大都穴也在足大趾本節後陷者中足太陰脈之滎也刺可同身寸之三分畱七呼動氣至而出之太陰復布少陽不遷正丑未天數有餘寅申未得中正不遷正則氣塞未通
【圖】
熱欲化而雨復布天當刺手少陽之所流手少陽之所流液門穴也在手小指次指間陷者中手少陽之滎也刺可同身寸之二分畱三呼動氣至而急出也少陽復布則陽明不遷正寅申天數有餘卯酉未得司天不遷正則氣未通上燥欲治天熱化復治當刺手太陰之所流手太陰之所流魚際穴也在手大指本節後內側散脈文中手太陰之滎也刺可同身寸之二分畱三呼動氣至而急出之陽明復布太陽不遷正卯酉天數未終辰戌未得司正不遷正則復塞其氣寒欲行天而燥復化當刺足少陰之所流足少陰之所流然谷穴也在足內踝前起大骨下陷中足少陰之滎也刺可同身寸之三分畱三呼動氣至而出之帝曰遷正不前以通其要願聞不退欲折其餘無令過失可得明乎歧伯曰氣過有餘復作布正是
【圖】
名不過位也卽名布正再治天而不能退位使地氣不得後化新司天未可遷正故復布化令如故也新歲司天未得中司去歲司天仍舊治天是故氣過天令失常故與民作災之病也己亥之歲天數有餘故厥陰不退位也至子午之年猶尚治天風行於上木化布天風溼之化不令風化至酷作災當刺足厥陰之所入足厥陰之所入曲泉穴也在膝內輔骨下大筋上小筋下後陷者中屈膝而得之足厥陰之合也刺可同身寸之六分畱七呼動氣至急出其鍼也子午之歲天數有餘故少陰不退位也至丑未之年猶尚治天熱行於上火餘化布天燥清之虧雨化不令熱化復行天令也當刺手厥陰之所入心包之所入曲澤穴也在肘內廉下陷者中屈肘而取之手厥陰之合也刺可同身寸之三分畱七呼動氣至而急出之丑未
【圖】
之歲天數有餘故太陰不退位也至寅申之年猶尚治天也溼行於上雨化布天寒化虧熱化不令溼化復布行天令當刺足太陰之所入足太陰之所入太陰陵泉穴也在內側輔骨下陷者中足太陰之合刺可同身寸之五分畱七呼動氣至而急出之也寅申之歲天數有餘故少陽不退位也至卯酉之年猶尚治天熱行於上火化布天燥淸令虧熱化復治布行天令當刺手少陽之所入手少陽之所入天井穴也在肘外大骨後肘後上一寸兩筋間陷中屈肘得之手少陽之合也刺可同身寸之三分動氣至而急出之也卯酉之歲天數有餘故陽明不退位也至辰戌之年猶尚治天也金行於上燥化布天風化虧而寒化不令淸化復治布行天令當刺手太陰之所入手太陰之所入尺澤穴也在肘約文中動脈應手手太陰之所合也
【圖】
刺可同身寸之三寸畱三呼動氣至而急出之辰戌之歲天數有餘故太陽不退位也至己亥之年猶尚治天也寒行於上凜水化布天熱化令虧風化不令寒化復治布行天令當刺足少陰之所入足少陰之所入陰谷穴也在膝下內輔骨之後大筋之下外筋之上按之應手屈膝而得之足少陰之合刺可同身寸之四分動氣至而急出之故天地氣逆化成民病以法刺之預可平痾人氣通乎天地也氣交有變前後餘退可依天元刺其餘源始終可平也黃帝問曰剛柔二干失守其位使天運之氣皆虛乎與民為病可得平乎天運如虛可以法刺可除之也歧伯曰深乎哉問明其奧旨天地迭移三年化疫是謂根之可見必有逃門是謂根究天地之災必有遐危逃生之門戶假令甲子
【圖】
剛柔失守柔得其位上失其剛雖得交司數可未至甲子上未終司己卯下雖遷正是謂柔平孤虛其下也剛未正之己不得其甲卽土運反虛而木迺勝剛未正柔孤而有虧甲不正於己也土運不令正失少陰不化是故天與皆虛而使邪化疫者也時序不令卽音律非從司天猶布而中運有勝至矣甲未至而己已至律無音而呂有聲卽黃鍾大宮不應夾鍾少宮卽應以表己卯下位孤主土運者也如此三年變大疫也甚則速首尾三年至詳其微甚察其淺深大虛而布政日久卽深也深卽甚矣運未正卽勝至久卽深甚也甚卽深首尾二年至者也欲至而可刺刺之則以明其刺法者卽是布正而未遷正者可刺其卽今之病也只言知者是以三年中有大疫至刺補其天之之吉也卽其細詳微甚知其所至之期可先齊之者也當先補腎兪土疫至而腎虛者先補之腎兪在骨第十四椎下兩傍各同身寸之一寸五分未刺時先口銜
【圖】
鍼暖而用之用圓利鍼臨刺時呪曰五帝上真六甲玄靈氣符至陰百邪閉理念三徧自口中取鍼先刺二分畱六呼次入鍼至三分動氣至而徐徐出鍼以手捫之令受鍼人咽氣三次又可定神魂者也次三日可刺足太陰之所注足太陰之所注太白穴也在內踝核骨下陷者中足太陰脈之所注也先以口銜鍼令溫欲下鍼時呪曰帝扶天形護命成靈誦之三徧迺刺三分畱七呼動氣至而急出其鍼也又有下位己卯不至而甲子孤立者次三年作土癘其法補瀉一如甲子同法也卽甲子甲戌甲申甲午甲辰甲寅并及己丑己亥己酉己未己巳己卯凡甲己上下失守皆此一法而已其刺以畢又不須夜行及遠行令七日潔淸淨齊戒所有自來腎有久病者可以寅時面向南淨神不亂思閉氣不息七徧以引頸嚥氣順之
【圖】
如嚥甚硬物如此七徧後餌舌下津令無數仙家嚥氣可以深根固蔕以子受母氣也嚥下氣令腹中鳴至臍下子氣見母元氣故曰反本還元也久餌之令深根以養固蔕也故嚥氣津者此名天池之水可久餌之資精氣血蕩滌五藏先溉元海一名離宮之水一名玉池一名神水不可唾之但可餌之以補精血可益元海也假令丙寅剛柔失守柔得其位上失其剛也雖得其交歲而丙未遷正治天下辛巳獨治其泉上位丙失其剛干故中水運不得運太過也反受土勝之上剛干失守下柔不可獨主之柔干在上猶言不及何況柔失剛者也中水運非太過不可執法而定之不以諸丙年作其水太過也當推之天數而知有虧也布天有餘而失守上正天雖主治之此卽布正之化正司主歲未得正位也天地不合卽律呂音異柔干至而呂有音應剛干未遷而律管無聲卽少羽鳴響而大羽無
【圖】
聲也如此卽天運失序雖有化而非常化也後三年變疫變有微甚故有遲速當推其天數之淺深也詳其微甚差有大小大差七分小差五分每一分一十五日大差速至小差徐徐而至之也徐至卽後三年至甚卽首三年推數差速卽知運遲當先補心兪心兪在背第五椎下兩傍各一寸半用圓利鍼於口中令溫暖次以手按穴得其氣動迺呪曰太始上淸丹元守靈誦之三徧先想火光於穴下然後刺可同身寸之一寸半畱七呼得氣至次進鍼三分以手彈之令氣至而下鍼得動氣至而徐徐出鍼次以手捫其穴令受鍼人閉氣三息而嚥氣也次五日可刺腎之所入腎之所入陰谷穴也在膝內輔骨之後大筋之下小筋之上按之應手屈膝而得之用圓利鍼令口中溫暖先以手按穴迺呪曰太微帝君五氣及真六辛都司符扶黑雲誦之一徧刺可入同身寸之四分得動氣至而急出之又有下位地甲子辛巳柔不
【圖】
附剛亦名失守卽地運皆虛後三年變水癘卽刺法皆如此矣卽丙寅丙子丙戌丙申丙午丙辰辛丑辛亥辛酉辛未辛巳辛卯如此上下失守皆推大小差而刺之其刺如畢慎其大喜欲情於中如不忌卽其氣復散也令靜七日七日後神氣實而水疫不傷心欲實令少思思卽傷神居當澄心而神守中卽道自降而其氣復上人亂想勞神卽陰中鬼王勞神卽神役苦志心亂故天人命實卽神和志安心靜卽中也假令庚辰剛柔失守乙得其位上失其庚卽謂柔失其剛也雖得其歲卽庚未得中位也乙得下位以治其地上位庚失其剛干故中金運不得大過反受火勝之也上位失守下位無合乙未在下主地孤立也上無剛干正之天運虛乙庚金運故非相招上下相招陰陽相合也司天與運各得其化布天未退中運勝來不以陽年
【圖】
元勝復支干不合有上下相錯謂之失守庚不與乙相對合也姑洗林鍾商音不應也失守卽同聲不相應也姑洗上管庚辰太商不如應林鍾下管乙未少商獨應矣如此則天運化易故四序非常也三年變大疫金疫又名殺疫詳其天數差有微甚大差七分卽氣過一百五日卽甚矣小差五分卽氣過七十五日卽微也微卽微三年至微卽徐也甚卽甚三年至甚卽速也當先補肝兪肝兪在背第九椎下兩傍各一寸半用圓利鍼以口溫暖先以手按穴得動氣欲下鍼而呪曰氣從始淸帝符六丁左施蒼城右入黃庭誦之三過先想靑氣於穴下然後刺之三分得氣而進鍼鍼入五分動氣至而徐徐出鍼以手捫其穴令受鍼人嚥氣次三日可刺肺之所行肺之所行經渠穴也在手寸口陷中手太陰經也用圓利鍼於口內溫令暖先以左手按穴而呪曰太始上真五符帝君元和氣合司入其神誦之三徧
【圖】
刺可同身寸之三分畱二呼動氣至而出其鍼也刺畢可靜神七日慎勿大怒怒必真氣卻散之又或在下地甲子乙未失守者卽乙柔干卽上庚獨治之亦名失守者卽□□孤主之三年變癘名曰金癘亦名殺癘其至待時也詳其地數之等差亦推其微甚可知遲速爾速至共三年遲卽後三年其至如金疫刺法同前也諸位乙庚失守刺法同卽天運各異金殺丁之災化民病也同刺而卻之也肝欲平卽勿怒怒卽陰生肝為陽神也陰生卽陽天夜臥念安其志勿誦惡語卽陽神魂守中假令壬午剛柔失守下得其位上失其主卽司天布正木運反虛也雖交歲而天未遷正中運勝卽地見丁酉獨主其運故行燥勝天未勢化是名二虛者已上壬未遷正下丁獨然卽雖陽
【圖】
年虧及不同災亦然三日肝自病風化不令運失其壬木得其位天如布退可得遷正不假復而正角上下失守相招其有期推之天別又及幾分天如復位故得相招者也差之微甚各有其數也差七分計一百五日卽大差之期也差五分卽七十五日其下者又微也律呂二角失而不和同音有日上律蕤賓下呂南呂上大角不應下少角應故二角失而不和也後壬午遷正之日卽上下角同聲相應微甚如見三年大疫微卽至乙酉甚卽至甲申甚速微除也當刺脾之兪脾之兪在背第十一椎下兩傍各一寸半動脈應手用圓利鍼令口中溫暖而刺之卽呪曰五精智精六甲玄靈帝符元首大始受真誦之三徧先想黃氣於穴下然後刺之二分得氣至而次進之又得動氣次進之二進各一分畱五呼卽徐徐出鍼以手捫之令其人不息三徧而嚥津也次三日可刺肝之所出也肝之所出大敦穴也在足大趾端去爪甲
【圖】
如韭葉及三毛之中足厥陰之井也用圓利鍼令口中溫暖而刺之卽呪曰真靈至玄大道冥然五神各位氣守三田誦之然後可刺入同身寸之三分畱十呼動氣至而出其鍼刺畢靜神七日勿大醉歌樂其氣復散又勿飽食勿食生物歌樂者卽脾神動而氣散也醉卽性亂飽卽食脹故慎忌之食生物卽傷脾氣也欲令脾實氣無滯飽無久坐食無太酸無食一切生物宜甘宜淡淡入胃也宜益府淡者土之薄味也而又次於甘者無閒坐無久臥故養脾也又或地下甲子丁酉失守其位未得中司卽氣不當位下不與壬奉合者亦名失守非名合德故柔不附剛天地二甲子上下不相招故陰陽有錯卽中運失其歲合之常政也卽地運不合三年變癘故名木癘又名風癘其至有卽亦推其微甚其刺法一
【圖】
如木疫之法卽諸丁壬上下失守皆同一法刺之假令戊申剛柔失守戊與癸合也天地二甲子卽戊申合癸亥也下位癸亥至地其主地正司也上下位戊申過丁未天數未退而復布天故失守戊癸不合也戊癸雖火運陽年不太過也戊未正司癸下獨治故非太過反受水勝之也上失其剛柔地獨主其氣不正故有邪干水運失守於上中下運有虧也故天虛而地猶主之中見火運水來犯之故曰邪干迭移其位差有淺深天數過差亦有多少卻得奉合合要在日數也欲至將合音律先同中火運徵也上下二律呂上窮太少二徵合音同如此天運失時三年之中火疫至矣速至庚戌也徐徐至辛亥所作也當刺肺之兪肺兪在背第三椎下兩傍各一寸半動脈應手用圓利鍼令口中溫暖先以手按穴迺刺之呪曰真邪用摶氣灌元神帝符反本位合其親誦之三徧刺
【圖】
之二分𠊱氣欲至想白氣於穴下次進一分得氣至而徐徐出其鍼以手捫之於其穴也然可立愈也刺畢靜神七日勿大悲傷也悲傷卽肺動而真氣復散也几喜怒悲樂恐皆不可過矣此五者皆可動天亂真神也故聖人㤀緣滅動念可存神也故神能主形神在形全可以身安道常長存也人欲實肺者要在息氣也無太喘息慎勿多言語及呼吸多氣喘及言語多及飲冷形寒食減多大忌悲傷喜怒冷傷其肺神也又或地下甲子癸亥失守者卽柔失守位也卽上失其剛也卽亦名戊癸不相合德者也卽運與地虛後三年變癘卽名火癘與火疫同也卽法刺一體卽諸戊諸癸上下同一體是故立地五年以明失守以溼法刺於是疫之與癘卽是上下剛柔之名也窮歸一體
【圖】
也卽刺疫法只有五法卽總其諸位失守故只歸五行而統之也此皆五疫癘歸天地不相和之氣化為疫癘大傷人之命也故達天元可通法刺復濟生民也黃帝曰余聞五疫之至皆相染易無問大小病狀相似不施救療如何可得不相移易者其病相染著如何得不相染也歧伯曰不相染者正氣存內邪不可干避其毒氣天牝從來復得其往邪毒之氣在於泄汗反下取之其氣入於中毒氣至腦中流入諸經之中令人染病矣如人嚏得此氣入鼻至腦中欲嚏出令勿投鼻中令嚏之卽出爾如此卽不相染也氣出於腦卽不邪干從鼻從入腦欲干復出卽無相染也氣出於腦卽室先想心如日卽正氣存中而神守其本卽邪疫之氣不犯之欲將入於疫室先想靑氣自
【圖】
肝而出左行於東化作林木如春柏之蒼翠次想白氣自肺而出右行於西化作戈甲如劒戟之明白利刃次想赤氣自心而出南行於上化作燄明如赫赫之炎燥次想黑氣自腎而出北行於下化作水如波浪之黑色次想黃氣自脾而出存於中央化作土如天地之黃色五氣護身之畢以想頭上如北斗之煌煌然後可入於疫室卽正氣存中而邪疫不干又一法於春分之日日未出而吐之用遠志去心以水煎之飲二盞吐之不疫者也又一法於雨水日後三浴以藥泄汗注汗出臭者無疫也又一法小金丹方辰砂二兩水磨雄黃一兩葉子雌黃一兩紫金半兩粉作末令細之同
【圖】
入合中外固了地一尺築地實不用爐不須藥制用火二十斤煆之也七日終常令火及二十斤候冷七日取次日出合子埋藥地中七日亦須吉地者佳也取出順日研之三日煉白沙蜜為丸如梧桐子大每日望朿吸日華氣一口冰水下一丸和氣嚥之服十粒無疫干也黃帝問曰人虛卽神游失守位使鬼神外干是致夭亾何以全真願聞刺法歧伯稽首再拜曰昭乎哉問謂神移失守雖在其體然不致死或有邪干故令夭壽邪未干而不病邪欲干而有卒亾也只如厥陰失守天以虛人氣肝虛感天重虛卽魂游於上
【圖】
□虛天虛又遇出汗於肝而三虛散神游上位左無英君下卽神光不聚而白尸鬼至令人卒亾者也邪干厥大氣身溫猶可刺之目中神彩有四肢雖冷心腹尚溫如口中無涎舌卵不縮者非感厥也卽名尸厥故可救之復蘇刺其足少陽之所過足少陽之所過邱墟穴也在足外踝下如前陷者中去臨泣同身寸之五寸足少陽之原也用毫鍼於人近體煖鍼至溫以左手按穴呪曰太上元君常居其左制之三魂誦之三徧次呼三魂名爽靈胎光幽精誦之三徧次想靑龍於穴下刺之可以同身寸之三分畱三呼可徐徐出鍼親令人按氣於口中腹中鳴者可治之次刺肝之兪在背第九椎下兩傍各一寸半用毫鍼著身溫之左手按穴呪曰太微帝君元英制魂真元及本令入靑雲又呼三魂各如前三徧刺入同身寸之三分畱三呼次進二分畱三呼復取鍼至三分畱一呼徐徐出卽氣及而復活人病心虛又遇君相二火司天失守感而三虛又或汗出於心
【圖】
卽致神魂逆於上入泥丸遇火不及黑尸鬼犯之令人暴亾不出一時可救之四肢冷氣雖閉絕不變色舌卵如不縮者可救目中神彩不變者可刺之也可刺手少陽之所過手少陽之所過陽池穴也在手表腕上陷者中手少陽之原也用毫鍼人身溫煖以手按穴呪曰太一帝君泥丸總神丹無黑氣來復其真誦之三徧想赤鳳於穴下刺入二分畱七呼次進一分畱三呼復退畱一呼徐徐手捫其穴卽令復活也復刺心兪在背第五椎下兩傍各一寸半用毫鍼著身溫煖以手按穴呪曰丹房守靈五帝上靑陽和布體來復黃庭誦之三徧刺可同身寸之七分畱一分次進一分畱一呼退至二分畱一呼徐徐而出鍼以手捫其穴也人脾病又遇太陰司天失守感而三虛重虛而汗出於脾因而三虛智意二神游於上位故曰失守又遇土不及靑尸鬼邪犯之於人令人暴亾不出一時可救之也四肢冷而身溫脣溫者可
【圖】
活之矣口中無涎卽名尸厥可刺足陽明之所過足陽明之所過衝腸穴也在足跗上骨間動脈去陷谷三寸足陽明之原也用毫鍼著人身溫煖以手按穴呪曰常在魂庭始淸太寍元和布氣六甲及真誦之三徧先想黃庭於穴下刺入三分畱三呼次進二分畱一呼徐徐退而以手捫之者也復刺脾之兪在背第十　椎下兩傍各一寸半用毫鍼以手按之呪曰太始乾位總統坤元黃庭真氣來復游全誦之三徧刺之三分畱二呼進至五分動氣至徐徐出鍼人肺病遇陽明司天失守感而三虛人虛天虛又汗出於肺因而三虛卽魂游於上故曰失守之也又遇金不及有赤尸鬼干人令人暴亾不出一時可救之雖無氣手足冷者心腹溫鼻微溫目中神彩不轉口中無涎舌卵不縮者皆可刺活也可刺手陽明之所過手陽明之所過合谷穴也在手大指次指間手陽明之原也用毫鍼著人體溫煖先以手按穴呪曰靑氣真全帝符日元七魄
【圖】
歸右今復本田誦之三徧想白氣於穴下刺入三分畱三呼次進鍼至五分畱三呼復退一分畱一呼徐徐出鍼以手捫其穴復活也復刺肺兪肺兪在背第三椎下兩傍各一寸半用毫鍼著體溫煖先以手按穴呪曰左元真人六合氣賓天符帝力來入其司誦之三徧鍼入一寸半畱三呼次進二分畱一呼徐徐出鍼以手捫其穴也人腎病又遇太陽司天失守感而三虛人虛天虛又感出汗於腎感而三虛卽腎神退游於黃庭雖不離體神光不聚故失守也又遇水運不及之年有黃尸鬼干犯人正氣吸人神魂致暴亾氣絕四肢厥冷心腹微溫眼色不易脣口及舌不變口中無涎卽可救也可刺足太陽之所過足太陽之所過京骨穴也在足外側大骨下赤白肉際陷者中是足太陽之原也用毫鍼著人身溫煖以手按穴呪曰元陽育嬰五老及真泥丸玄華補精長存想黑氣於穴下刺入一分半畱三呼迺進至三分畱一呼徐徐出鍼以
【圖】
手捫其穴也刺足少陽之兪在背第十椎下兩傍各一寸半用毫鍼先以手按穴呪曰天玄日晶太和昆靈真元內守持入始淸誦之三徧刺之三分畱三呼次又進五分畱三呼徐徐出鍼以手捫之黃帝問曰十二藏之相使神失位使神彩之不圓恐邪干犯治之可刺願聞其要五神失守以明刺法又言十二神之妙用也歧伯稽首再拜曰悉乎哉問至理道真宗此非聖帝焉究斯源是謂氣神合道契符上天人氣動合司天神氣相合田乎盛衰也心者君主之官神明出焉任治於物故為君主之官故心從形有神託心斯存是故心者神之舍也卽真心失守虛而神不守位卽𡚶游諸室五神不安而乃令虛也可刺手少陰之源手少陰之源者卽是兌骨穴也此是真心之源在掌後兌骨之端陷者中一名中都用長鍼口中溫煖刺入三
【圖】
分畱三呼進一分畱一呼徐徐出鍼以手捫其穴復蘇也肺者相傳之官治節出焉位高為君故官為相傳主行榮衞故治節由之喘息而自然有多語失節飲冷形寒悲愴是以肺神不守位卽虛也可刺手太陰之源肺之源出於太淵在掌後大筋一寸五分間陷者中手太陰之所過用長鍼以口中溫鍼以手按穴刺入同身寸之三分畱三呼動氣至而徐徐出鍼以手捫穴肝者將軍之官謀慮出焉勇而能斷故曰將軍潛發未萌故曰謀慮出焉怒而氣上遇氣交不前因而神失守神光不聚可用前法刺之全神守者也可刺足厥陰之源足厥陰之源太衝穴也在足大趾本節後二寸陷者中乃肝脈所過為源用長鍼便於口中先溫鍼以手按穴刺可入三分畱三呼進二分畱二呼徐徐出鍼以手捫之也膽者中正之官決斷出焉剛正果決故官為中正直而不疑故決斷出焉交動而卒怒怒而不息氣上而不守位使人中正不利欲成膈噎神光不聚未
【圖】
有邪干先可以刺治之者也可刺足少陽之源足少陽之源邱墟穴也在足外踝下如前陷者中去臨泣穴五寸足少陽之所過也用長鍼於口內溫鍼先以左手按穴刺可同身寸之三分畱三呼進至五分畱二呼徐徐出鍼以手捫之也膻中者臣使之官喜樂出焉膻中者在胷兩乳間為氣海手厥陰包絡之所居此作相火位故言臣使主其喜樂中及驚喜怒思恐卽神失守位使人如失志恍恍然神光不聚邪來干之可用刺法治之正神和也可刺心包胳所流勞宮穴也在手掌中央動脈手心主之所流也用長鍼於口中溫先以左手按穴刺可同身寸之三分畱二呼徐徐出鍼以手捫其穴也脾為諫議之官知周出焉心有所憶謂之意意中出焉謂之智智周萬事皆從意智也故知周出焉意有所著欲念生他想勞意不已智有所存神游失守則神元不聚可預治之者也可刺脾之源脾之源在足內側核骨下陷者中是足太陰之所過為源用長鍼於口內溫鍼
【圖】
先以左手按穴刺可入三分畱五呼進至三分畱五呼卽可徐徐而退鍼以手捫之胃為倉廩之官五味出焉包容五穀是謂倉廩之官勞養四傍故云五味出焉飲食飽甚汗出食飽房室卽氣畱滯注神游失守邪干未至可以預治全真可刺胃之源胃之源衝陽穴也在足跗上如同身寸之五分骨間動脈上去陷谷穴五寸是足陽明之所過用長鍼於口中溫鍼先以左手按穴刺可入三分畱三呼進至二分徐徐出鍼以手捫其穴大腸者傳道之官變化出焉傳道為傳不潔之道變化謂變化物之形故云傳道之官變化出焉男子有反之過故失守位邪非干之以刺法刺之卽令反卻蘇也可刺大腸之源大腸之源合谷穴也在手大指次指曲骨間手陽明之所過也用長鍼口中溫鍼刺入三分畱三呼進至二分畱一呼徐徐出之也小腸者受盛之官化物出焉承奉胃司受盛糟粕受元復化傳入大腸故云受盛之官化物出焉受而有異非合不合神失
【圖】
守可刺全真者可刺小腸之源小腸之源腕骨穴也在手外側腕前起骨下陷者中手太陽之所過也用長鍼於口中溫鍼先以左手按穴刺可入三分畱三呼進二分畱一呼徐徐出鍼次以手捫其穴也腎者作強之官伎巧出焉強於作用故曰作強造化形容故曰伎巧在女則當伎巧在男正曰作強人強作過失動合於三元八正之日故神失守位也故預刺而可全真者也刺其腎之源腎之源出於大谿在足內踝下跟骨之前陷者中足少陰之所過為源用長鍼於口中溫鍼先以左手按穴刺入三分畱一呼進一分畱一呼徐徐出鍼以手捫其穴也三焦者決瀆之官水道出焉引道陰陽開通閉塞故官司決瀆水道出焉決瀆者如四瀆入大海不離其水百川入海只江河淮濟入海不變其道故曰四瀆也三焦決瀆卽精與水道不相合也故曰三焦者上中下上焦者主內而不出或非內而卽內故不守中焦者主腐熟水穀或情動於中人或非動而動是謂孤動者神失守位下焦者主
【圖】
出而不內或當出而不出者故曰神失守位刺三焦之源三焦之源陽池穴也在手表腕上陷者中手少陽脈之所過也用長鍼於口內溫鍼先以左手按穴刺可入三分畱三呼進一分畱一呼徐徐出鍼以手捫之也膀胱者州都之官精液藏焉氣化則能出矣位當孤府故曰都官居下內空故藏精液若得氣海之氣施化則溲便注泄氣海之不足則閟隱不通故曰氣化則能出矣人若滯便而合氣注膀胱故精泄氣動水道不宣通故神失守位卽可以刺法全真者方知此法大妙也刺膀胱之源膀胱之源京骨穴也在足外側大骨下赤白肉際陷者中足太陽之所過用長鍼於口中溫鍼先以左手按穴刺可入三分畱三呼進二分畱三呼徐徐而出鍼以手捫其穴也凡此十二官者不得相失也失則災害至故不得相失失之則神光不聚故有邪干犯之卽害天命宜先刺以全真也是故刺法有全神養真之旨亦法有修真
【圖】
之道非治疾也故要修養和神也神為主養之宗故作先也道貴常存補神固根精氣不散神守不分內三寶卽神氣精一失其位三者皆傷三者同守故曰元和也然卽神守而雖不去亦全真神如去卽死矣然雖在其體身中而未去者亦非守位而全真也人神不守非達至真神不守卽光明不足故要守真而聚神光而可以修真真勿令泄人為知道至真之要在乎天玄人在母腹先通天玄之息是謂玄牝名曰谷神之門一名神顗一名上部之地戶一名人中之岳一名胎息之門一名通天之要人能㤀嗜欲定喜怒又所動隨天玄牝之息絕其想念如在母腹中之時命曰返天息而歸命迴入寂滅反太初還元胎息之道者也神守天息復入本元命曰歸宗人有諸疾守位之神可入玄中之息而歸命之真全神之道可久覬也
