子／宗教／正統道藏／洞真部／本文類／靈寶無量度人上品妙經／卷之十四　地四　日精陽明品／元始无量度人上品妙經／第一日精陽明飛空之音(P.第01冊　144-1)..[上海涵芬樓影印本]
第一日精陽明飛空之音
元始赤精　三元頼成　朱光照徹
色洞幽冥　青林金華　瓊實熒熒
赤城萬里　絳闕紅庭　五帝無為
萬仙列卿　億民遊散　飲光食英
后妃玉女　燒香奏罌　兆能引霞
奔神高清　金顏寳冠　錦旛繡旌
前導六甲　後從六丁　陽明之威
陰醜滅形　帝錫長生　延年久齡
上真之道　九陽是稱
子／宗教／正統道藏／洞真部／本文類／靈寶無量度人上品妙經／卷之二十七　玄七　紫光丹靈品／元始无量度人上品妙經(P.第01冊　270-2)..[上海涵芬樓影印本]
元始无量度人上品妙經
元始洞玄靈寶本章紫光丹靈上品妙首九轉度人太一隱韻玉丹自然混洞赤晶華元上真生育天地造化群靈太有玄宮燿光彌綸開導九淵交絡天根太一蔚微萬物生神
熒熒丹景圓照通明外連四虛包含玉嬰元始大劫五緯流形是為靈瑞紫極高清鬱嶽蕭山太上玄京上通圓曜瑤闕飛精神運廣筵昌玉純英方臨帝仞元化開生太微明堂青霞碧城安鎮十方貫氣八冥下連列宿降妙群星巍巍上帝安坐玉垣中有紫陽大範之真中有光飛玄極之君中有丹華符應元君中有靈通上妙真人中有開天化氣司生司育九微八道皇老尊神丹靈上範宸極度人載天持地列聖開生共宣洪化度劫回津
今日降鍊萬神臨軒
子／宗教／正統道藏／洞真部／本文類／靈寶無量度人上品妙經／卷之二十九　玄九　降真延壽品／元始无量度人上品妙經／北方七天(P.第01冊　294-2)..[上海涵芬樓影印本]
二十八天二十八帝諸天隱諱諸天隱名天中空洞自然靈章諸天隱韻天中之音天中
之尊天中之神天中之真天中之靈分神降真和合氤氲真神高尊降駕上清無量之奧深不可詳有知降真延壽度人今日欣慶受度歷關諸天注簡誠通徹感幽玄飛降九真泛景太玄三真監舉昇入天門東斗主筭西斗記名北斗落死南斗上生中斗大魁度人降真青帝奏書白帝破券赤帝露文黑帝紀願黃帝開通道真合變青天命神越玄九冥赤天火鈴斬伐魔魂白天操戟嚴陳帝敕黑天總靈萬萬神兵黃天布炁列真齊至五天
上真萬神之尊飛行三界驅役雷霆揚旗擲火九醜奔驚降真延壽福德安榮盡摧鬼鋒諸天齊功上天度人蕩滅北酆冥官鬼庭殺氣橫空仰降高真五華蔚葱八海練淨六天沖融天帝按籍上卿典封紫皇注壽億劫齊終後役電吏前催驛龍敢有干試拒遏上真騁煙絳房舞輪北清真降玉符易質童嬰上偕帝友刻位丹瓊搖光熒熒碧杳萬程中列九宮協宸玉京續益生氣靈機內營恍惚變化躬接仙真司命秉筆帝君授經壽命無窮
萬神咸聽三界五帝列言上清
太光沉謐萬劫開光眇浩非迹混氣成空空無復色空無復淵空極生風風降為澤風澤洞虛天中之天天中之神神為天真降氣運神天地用成三界爰立萬象容停天上天下無幽無冥無形無影無極無窮溟涬大梵遼廓無光神真布化運度自然元始安鎮雲霞結篇九天虎篆八威龍文植化靈人格降上真真道流行萬範開張真光洞流二十八天轉輪宸樞周回十方旋斗遶垣還度天端二
十八舍總氣北元煇映冥合真景通玄玄中太皇上帝高真泛輿景霄時來帝庭撫璈激音奏響雲營翩翩羽旗列聖來賓注命玉曆延壽度生氣具神備自然成真真中有神長生大君左神公子皓華尊神帝一輔皇神母弼卿儼坐三宮保命生根真氣下接壽命日增上遊上清燕息金房九曲之內細微之中下鎮人身泥丸絳宮中總道空混洞神真九孔受靈萬氣齊仙仙道貴生无量度人出入天門俯車紞膽巾檢閱人世罪福禁戒宿命
因緣普受開度鬼質生身身得受生上聞諸天諸天之上降真有門中有空洞謠歌之章三真靈篇辭參高真
子／宗教／正統道藏／洞真部／本文類／靈寶無量度人上品妙經／卷之三十二　黃二　五行順治品／元始無量度人上品妙經(P.第01冊　325-1)..[上海涵芬樓影印本]
元始無量度人上品妙經
元始洞玄靈寳本章五行順治真化度人百魔隱韻離合自然大無元冥杳寂無真空極生神真炁神存兩半同升陰陽始分黑白二物為天之尊中黃為土四氣潜形赤明開圖
乃有五星熒熒列位道之淵靈太空真土鎮德自名鎮之父母甲己為源絪緼相求土形乃生乙庚合氣土乃孕金金德神武承天之根金液化水丙君辛臣水性潤下金土感化句芒吐綠青芽起雲雲回上清癸魄戊魂日月含育赤精揚煙煙息體合氣歸返真神化無門無門為空空為土公九還七返至道之宗是曰五行順治而通陽順則福陰逆為凶順治五行惟帝之亨萬天凝粹浩劫乂寧五行尅伏鬱拂差勝自非通神不知至聖土為
中主五劫氣彊木來尅之非謂勝制欲其順昌木極金犯金勝火流火炎水濟凡此皆為尅伏世之鄙愚不悟天道貴其中順惟其平調為帝之德順治無偏玄之又玄至寳順生礫石迊成瓊臺玉闕金樓碧城鬱羅蕭臺玉山上京上極无上大羅玉清若亡若存隨意而營浩浩梵氣瀰漫無形中有大帝三清之君中有九老仙都之真中有黃元九素大神中有白元皓空之君中有太玄五靈洞微之神中有青華九仙丈人中有赤書紫文之君
中有太皇萬福順治元化延壽度厄尊神今日校錄諸天臨軒
子／宗教／正統道藏／洞真部／本文類／靈寶無量度人上品妙經／卷之三十七　黃七　七星除祅品(P.第01冊　373-2)..[上海涵芬樓影印本]
靈寳無量度人上品妙經卷之三十七　黃七
七星除祅品
道言昔於北清玄靈天中大魁羅上妙寳華土受元始度人無量上品玄靈妙天內號太虛無上常容天其天帝主名曰緫監鬼神居其宮殿思道因緣言我植福位為天帝住不遷界中與北方諸天世界通為一境十方天中及以天下一切大力鬼神國土咸我部屬我以福業故周足神通禁制魔種歸依三清奉太上玉律金科威被鬼𡙁而今元始上帝
當降此天為諸天人十方眾生說無量度人無上法門我今處極真世界聞聽法味實為忻快當與天中聖人僊真一切部寮男女等眾遠詣玉京恭請元始天尊降此天中為眾說法敕命侍香金童都文瑜傳言玉女馮道倩啟蘂玉九色之蘊索三天降真洞瓊寳香然丹天火玉驛龍捧爐千真奏煙靈幡寳幢奇花珍供百千萬人俱詣玉京蕭臺金闕叩禮元始三說其辭仰祈大慈不違本念降眄天中宣演道法度脫一切開通靈虛使內識
洞玄外伏魔試再拜長跪伏俟聖言天尊告曰吾本無形以道為質住此玉京散為五形變神萬億吾今住此見為十方無極世界無量眾生各各演說法要明曉至真示玄清之路汝所居天上干無色下臨崑山傍及北臺幽嶽鬼都無不統御北清玄靈俯及酆羅近於海際密與人際攴連貫接人世眾錯臭濁難堪為諸六天遊精八方鬼神殺戮啖食一切人民不滿天壽橫被夭傷於三元本命年限運會之上陰謀鬼吏遘說冥官妄作災凶
種種刑害是致呼魂之聲趣死之哀不絕於耳覩此厄害身縈災疾我今欲下彼天說度人法汝以挺生空洞乘此天位未明至道微妙大法吾以妙无天帝出生三氣三寳天君造立混沌分別萬天使帝闕列峙億真翔集三萬六千日月一時同明吾以是也吾下化為玉宸大混居紫玉寳闕華蓋之下紫微垣中號北極大帝龍衣玄服垂絛大弁左右十二元士雷公霹靂居其傍三十六將衛其後五帥四德導其前赤明開圖之初為上清神
公開皇之後為北陰大帝平定功成位居中天紫極之庭十方世界望之不動謂之辰樞者是也然有形皆動惟無形不動北極星與羣星相遠三度有奇而中空者北辰上帝真形也望之炯炯五星煇映熒熒有光者帝座也但可見座豈可遽謁其帝也此北極大帝緫制三界星宿鬼神萬神千靈莫不叩頭請命五嶽四瀆山川之神皆再拜伏候乞請水旱風雨北極是吾第五化身位居皇極正統玉帝為祖立太空之元在九宮則號中黃太
一衣紫錦袍腰十二流金火鈴狀如嬰兒手把七元口吐青色今居天中蔭華蓋乘斗車履三台席大角坐明堂左右七人服紫繡者北斗七星之精也汝宜徃彼請下天中論說法要開度天人天帝聞是說已整冠執圭再拜臣今上請北極帝君降此天宮願聞大法乃與天眾辭禮元始下詣中黃紫庭華宸玉闕之下真官導前執法從後俓達北極大帝御前具陳上事再拜作禮辭懇志切涕泗交下帝君被玄龍之服以降言曰吾上為元始
天尊敷揚至教當允斯請于是天帝垂光俯眄北清玄靈太虛無上常容天中寳闕之內三氣寳明之殿將昇法座當說是經周廻十過以召十方始當詣座五天大神七元真君上聖高尊太虛真人無鞅數眾乘空而來彩霞亘虛雲光四布瓊臺鳳駕羽節金幢雜色寳蘊蓊曖鬱勃洞煥太無七日七夜諸天神真日月飛仙星真雲將璇綱玉緯一時停輪剛風啟韻豁落流光山川林木緬同玉色土變碧璃柔明瑩潤眾真侍座北極帝君先嚮
玉京心拜元始至恭修敬乃登玄空浮光五色龍臺之座說經一遍諸天大聖同時稱善是時一國男女皆聽北極帝君宣標玄旨無量度人七星除祅最上法要說經二遍七星明燿玄符見空說經三遍巨斧钁天山開石裂說經四遍乾坤交泰四海澄源說經五遍僊樂滿空靈香遠馥說經六遍天虹周遍跨空成橋說經七遍七真下觀魔精喪膽說經八遍鬼帝驚逃萬魔摧伏說經九遍天垂甘露珠璣散飄說經十遍鬼神悟道幽品登僊
是時一國是男是女莫不傾心皆受護度咸得長生
子／宗教／正統道藏／洞真部／本文類／靈寶無量度人上品妙經／卷之四十四　宇四　洞神禳災品／元始无量度人上品妙經(P.第01冊　452-1)..[上海涵芬樓影印本]
元始无量度人上品妙經
元始洞玄靈寳本章洞神禳災妙品天福度人百魔隱韻離合自然洞神赤文无无上真元始祖劫化生諸天青華木真萬物生根生氣流布精液氤氳木之尊神元氣之子氣生真水水變生木木含青華之氣為萬物之主其青華木精中含明性化而為火火色赤明通妙成真自然生神體洞太虛解悟誠明其氣長生炎動熒熒名曰洞神洞神至真物得生成一切邪殃見之悉寧為道真體災凶邪
偽莫可禦當地有五金得火見精萬物入火變化无方易骨登玄思妙全天理臻又玄如世災殃非正之歸洞神乘之萬災折摧洞神九陽生福无量得者長存物感永臧神風揮激丹霞飄揚屈曲成文三景同光禳災護生刻榜瓊堂上通三天无无道鄉下極玉山鬱羅混黃中施群類救禳災殃嚥佩神文引吸太陽紫烟內凝燦灼煒煌為道之要超升之門天真之因化生神靈制運保民皆由洞神神氣大梵周迴十方中有禳災回福之神滅
禍延生之君洞神解厄尊神東華度命之君太皇萬福丈人中有扶桑定命除災之神消災散禍道德之君禳祈應契无量度人今日校錄諸天臨軒
子／宗教／正統道藏／洞真部／本文類／靈寶無量度人上品妙經／卷之四十六　宇六　除禳水火漂焚品／元始无量度人上品妙經／第二禳解火難焚𤑔之章(P.第01冊　478-2)..[上海涵芬樓影印本]
第二禳解火難焚𤑔之章
火官察惡　　領典南司　　大星熒熒
老人赤衣　　臂弓鶉首　　乘駕辟非
萬物頼功　　流火玉池　　天機御省
六門景煇　　下官竊政　　亂行誅夷
中夜忽起　　疾風交馳　　碧煙如龍
烈爓橫施　　萬丈灼灼　　聲侔隱雷
驚呼垣奔　　迷不出帷　　肉潰脂流
殤鬼急追　　斷髻焦髮　　氣逐餘灰
䰟遊冥冥　　猛火離離　　脫有來饗
惡鬼齅之　　渴不得飲　　困不獲栖
僊聖在天　　孰謂使知　　天官按行
執凶紏非　　玉符制火　　鬼道莫違
帝君有命　　普獲純禧　　生民晏安
不涉傾危
子／宗教／正統道藏／洞真部／本文類／靈寶無量度人上品妙經／卷之四十九　宇九　消除病癘跛痾品／元始无量度人上品妙經／第一天醫大神拂魔除病飛空之音(P.第01冊　507-2)..[上海涵芬樓影印本]
第一天醫大神拂魔除病飛空之音
熒熒五色　　維此神丸　　為世凡夫
百病孔艱　　冤憤幽憂　　日殞殊顏
繼緣著境　　神志不安　　寒比冰烈
熱極火然　　命等風燈　　沈冥永歎
我施大慈　　悟爾癃殘　　絳宮既平
照映億千　　虛明无礙　　徹地通天
玉帝聳觀　　群仙列言　　度爾證仙公
萬氣常調完　病從緣業生　魂逝役鬼官
徒今爾親徒　悲苦垂辛酸　不知道无形
輪轉生死間　見道守虛无　飛神玉京山
爾時上智慧　邪試當无干
子／宗教／正統道藏／洞真部／本文類／靈寶無量度人上品妙經／卷之五十　宇十　蠲化水火災癘品／元始无量度人上品妙經／第三無色界魔王水火災癘不及玉清神化歌(P.第01冊　519-1)..[上海涵芬樓影印本]
第三無色界魔王水火災癘不及玉
第01冊　519-2
清神化歌曰
雲營廓落　　浩蕩帝青　　龍母九目
萬里蟠形　　黑煙蓊鬱　　太音雷霆
屈繞玉山　　八十萬層　　俯觀日月
熒熒火星　　下臨九天　　玉闕金城
我界自然　　無有火兵　　九靈真母
諸惡不經　　道空大妙　　無上僊真
昇入無形　　不染六塵　　與神氣合
湛然長存　　天谷綿綿　　智覺不分
知本無為　　浩劫為尊
子／宗教／正統道藏／洞真部／威儀類／太上泰清拔罪昇天寳懺　結三(P.第05冊　390-1)..[上海涵芬樓影印本]
弟子某式憑眞誥虔禮上眞懇禱至誠一心懺悔蓋夫熒熒不滅縱之可以焚大麓涓涓不止壅之可以浮巨舟凡夫造罪源乎一心若不絕源終難制止相近之性習以為常日造一二遂積萬千始于方寸之情迷至此罙天之罪業謂天可罔謂人可欺善惡之懲以為虛誕日就月將鬼簿潜錄惡貫罪盈人怨
神怒天曹之善記削名地獄之罪籍添字人間造罪陰不赦原萬劫千生滿猶受報或墮餓鬼或為畜生饑渴焦勞鞭撻楚痛不遇上眞聖力拯拔永淹此苦終無解脫雖有勝因竟何懺悔弟子某幸生人世值此聖因獲安覆載之間得沐亭育之德兢兢自居日慎無懈尚恐居近惡鄰游習惡行耳聞目視心念身為不自省知暗成罪釁旣昧蠲除之法難迯墜墮之殃是以今對道前特伸懺悔伏願往愆宿垢一禮而蕩滌無遺聖號玉書一誦
而塵勞頓盡福自天錫善假人為身位清虛閫閾怡泰見存者壽筠長茂福祿日增亡逝者神識不迷逍遙雲路削罪名於黑簿注善字於丹臺一念所祈萬靈咸祐某無任志誠懇禱之至
子／宗教／正統道藏／洞真部／威儀類／北斗本命延壽燈儀　為二之四(P.第05冊　477-1)..[上海涵芬樓影印本]
北斗本命延壽燈儀
法事如式
伏以元綱示像迺垂上屬之科梵炁經天故有命星之宰一歲而纏週六度三甲而次遍九宮緫下土之群靈回凶示吉符上天之列曜決𠘶咸亨有感必通無幽不燭以今讃燈弟子某人虔遵聖教遙感眞司焚紫鳳之熒熒光通玉斗焰紅蓮之爍爍照徹金衡伏願太極頒祥南宮度命保壽年之遐遠資福祉之無窮稽首歸依虔誠讃詠
長生保命天尊
臣眾等志心皈命某本命星君諸靈官
子／宗教／正統道藏／洞真部／方法類／無上玄元三天玉堂大法／卷之三十　劒四／壇頂威儀品／南方鎮天丹靈玉符(P.第06冊　522-1)..[上海涵芬樓影印本]
南方鎮天丹靈玉符

呪曰
雲房唱玄歌赤炁散離明朱雀吐炎霧赤帝焰熒熒烜赫三炁備重陰忽開明上有朱陵
府煉形歸一真
右握午訣思南方三赤之炁盤旋勃勃入壇叩齒三通咽津三過心中赤衣三人自左鼻出
子／宗教／正統道藏／洞真部／方法類／修真十書／卷之十六　李二／鍾呂傳道集　三／論魔難(P.第07冊　493-2)..[上海涵芬樓影印本]
論魔難
呂曰內觀以聚陽神鍊神以超內院上踴以出天門直超而入聖品旣出旣入而來往無差或來或往而遠近不錯欲住世則神與形合欲升仙則遠遊蓬島若此功滿三千而自內觀以得超脫不知陰鬼邪魔如何制使奉道之人不得升神仙者也　鍾曰奉道之士始有信心以恩愛利名一切塵勞之事不可變其大志次發苦志以勤勞寂寞一切清虛
之境不可改其初心苦志必欲了於大成止於中成而已必欲了於中成止於小成而已又況不識大道難曉天機所習小法而多好異端歲月蹉跎不見其功晚年衰老復入輪回致使後來好道之士以長生為妄說超脫為虛言往往聞道而不信心縱信之而無苦志對境生心以物喪志終不能出於十魔九難之中矣　呂曰所謂九難者何也　鍾曰大藥未成而難當寒暑於一年之內四季要衣真氣未生而尚有飢渴於一日之間三飡
要食奉道之士所患者衣食逼迫一難也及夫宿緣業重流於今世填還忙裏偷閑猶為尊長約束於尊親曰不忍逃離一向清閑而難為得暇奉道之士所患者尊長邀攔此二難也及夫愛者妻兒惜者父母恩枷情杻每日增添火院愁車無時休歇縱有清淨之心難敵愁煩之境奉道之士所患者恩愛牽纏三難也及夫富兼萬戶貴極三公妄心不肯暫休貪者惟憂不足奉道之士所患者名利縈絆四難也及夫少年不肯修持一以氣弱
成病頑心絕無省悟一以陰報成災見世一身受苦而與後人為誡奉道之士所患者災禍橫生五難也及夫人以生死事大急於求師之人不擇真偽或師於辨辭利口或師於道貌古顏始也自謂得遇神仙終久方知好利之軰奉道之士所患者盲師約束六難也及夫盲師狂友妄指傍門尋枝摘葉而終無契合小法異端而互相指訣殊不知日月不出出則大明使有目者皆見雷霆不震震則大驚使有耳者皆聞彼以爝火之光井蛙之
語熒熒唧唧而豈有合同奉道之士所患者議論差別七難也及夫朝為而夕改坐作而立忘悅於須臾而厭為持久始於憂勤而終於懈怠奉道之士所患者志意懈怠八難也及夫身中失年年中失月月中失日日中夫時少將名利不忘於心老而兒孫甞在於意年光有限勿謂今年已過以待明年人事無涯勿謂今日已過以待明日今日尚不保明日老年爭却得少年奉道之士所患者歲月蹉跎九難也免此九難方可奉道九難之中
或有一二不可行持但以徒勞而不能成功者也　呂曰九難旣已知矣所謂十魔者可得聞乎　鍾曰所謂十魔者凡有三等一曰身外見在二曰夢寐三曰內觀如滿目花芳滿耳笙簧舌於甘味鼻好異香情思舒蕩意氣洋洋如見不得認是六賊魔也如瓊樓寳閣畫棟雕梁珠簾繡幕蕙帳蘭房珊瑚遍地金玉滿堂如見不得認是富魔也如金鞍寳馬重蓋昂昂侯封萬戶使節旌幢滿門青紫靴笏盈床如見不得認是貴魔也如輕煙蕩
漾暖日舒長暴風大雨雷震電光笙簧嘹喨哭泣悲傷如見不得認是六情魔也如親戚患難眷屬災傷兒女疾病父母喪亡兄弟離散妻妾分張如見不得認是恩愛魔也如失身火鑊墮落高岡惡蟲為害毒藥所傷路逢兇黨犯法身亡如見不得認是患難魔也如十地當陽三清玉皇四神七曜五嶽八王威儀節制往復翱翔如見不得認是聖賢魔也如雲屯士馬兵刄如霜戈矛闘舉弓箭齊張爭來殺害驍捷難當如見不得認是刀兵魔
也如仙娥玉女羅列成行笙簧嘹喨齊舉霓裳雙雙紅袖爭獻金觴如見不得認是女樂魔也如幾多姝麗艶質濃粧蘭臺夜飲玉體輕裳殢人驕態爭要成雙如見不得認是女色魔也是此十魔難有不認者是也旣認則著旣著則執所以不成道者良以此也若以奉道之人身外見在而不認不執則心不退而志不移夢寐之間不認不著則神不迷而魂不散內觀之時若見如是當審其虛實辨其真偽不可隨波逐浪認賊為子急起三昧
真火以焚身一揮群魔自散用紫河車搬運自己之陽神超內院而返天宮然後以求超脫今古好道之流有清淨之心對境改志往往難逃於十魔九難空有好道之虛名終不見得道之實迹或而出離塵勞幽居絕迹而志在玄門於九難不能盡除在十魔或著一二非不得道也而於道中或得中成或得小成而於仙中或為人仙或為地仙若以盡除魔難序證驗而節節升遷以內觀合就陽神指日而歸三島
子／宗教／正統道藏／洞真部／記傳類／列仙傳／卷下　海七／主柱(P.第08冊　262-2)..[上海涵芬樓影印本]
主柱
主柱者不知何所人也與道士共上宕山言此有丹砂可得數萬斤宕山長吏知而上山封之砂流出飛如火乃聽柱取為邑令章君明餌砂三年得神砂飛雪服之五年能飛行
遂與柱俱去云
主柱同窺　道士精徹　玄感通山
丹砂出穴　熒熒流丹　飄飄飛雪
宕長悟之　終然同悅
子／宗教／正統道藏／洞真部／記傳類／茅山志／卷之二十八　火四／金薤編　一／齊梁詩／寄懷華陽道士(P.第09冊　304-1)..[上海涵芬樓影印本]
寄懷華陽道士
華陽門外五芝生飧罷愁君入杳冥遙夜獨
棲還有夢昔年相見便忘形為分科斗侵鉛槧與說蜉蝣坐竹櫺醮後幾時歸紫閣別來終日誦黃庭閒教辨藥童名甲靜識歸巢鶴姓丁絕澗飲羊春水膩傍林燒石野煙腥深沉谷響含疏磬片段嵐光落畫屏休採古書探禹穴自刊新曆鬭堯蓂珠宮鳳合迎蕭史玉籍人誰訪蔡經架上黑緣長褐穩案頭丹篆小符靈霓軒入洞齊初月羽節升壇拜七星當路獨行衝虎豹向風孤嘯起雷霆凝神密室多生白敘事聯編盡殺青匝地山形皆
暗寫隱天竽籟秖閒聽分張火力燒金灶拂拭苔痕洗酒缾翠壁上吟朝復暮暖雲邊臥醉還醒倚身長短裁筇杖借客高低結草亭直用森嚴朝北帝愛將清淺問東溟常思近圃看栽杏擬借鄰峰伴采苓揜樹半扉晴藹藹背琴殘燭曉熒熒舊來捫蝨知王猛欲去為龍歎管寧蟾魄幾應臨蕙帳漁竿獨尚枕楓汀含煙細草無端綠冒雨閒花作意馨掠岸驚波沉翡翠入簷斜照礙蜻蜓初征漢棧宣飛檄待破燕山好勒銘漢籍按：畫底線處新文豐與上海涵芬樓殘缺，據三家本補六轡未收千里馬
一囊空負九秋螢我悲雌伏真方衲他聘雄才似建瓴合在深崖齊散木自求滄海點浮萍頻拋俗物心還爽遠憶幽期目剩冥已買扁舟束真誥手披仙語任揚舲
子／宗教／正統道藏／洞真部／讚頌類／金籙齋三洞讚詠儀／卷中　鳥三　宋真宗皇帝　御製／太清樂(P.第09冊　431-2)..[上海涵芬樓影印本]
苾芬清夜列皇闈太清樂星斗熒熒瑞氣滋太清樂玉酒更無餘瀝在太清樂飆車默有降臨期太清樂太清樂　右六
子／宗教／正統道藏／洞玄部／威儀類／靈寶領教濟度金書／卷之一百四十　問七之二／科儀立成品　一百二十九祈禳通用　五／紫府送星醮儀／亞獻(P.第13冊　156-1)..[上海涵芬樓影印本]
亞獻
具位臣某謹重誠上啟
三清上聖十極高真紫微帝君周天星宰醮筵內外一切真靈伏聞紫微拱億天之御提挈群生青羅張列曜之靈攜持庶類蠢蠢奚止於萬姓熒熒各戴於一星遙睇層霄仰瞻乾象剛柔明暗既好樂之有殊逆順盈虧況經行之靡定強弱異度喜怒殊躔際的劫羊刃則災患雲臻遇祿馬貴人則吉祥日闢天時易邁人事難周爰請命以陳情諒建極而錫福伏願太陽在御眾惡逃形挽天河而洗
攙搶景星垂廕臨端門而班爵祿瑞日呈祥夜光消陽亢之憂素曜散炎精之厄地㬋芒角重華扇仁惠以祓除執法怒淩伺辰布和柔而勝伏企少陽少陰天乙之曜制神首神尾太乙之威躍矢無煩揮戈奚暇天月二德斥刑害於金井數中印祿三奇蕩戰衝於銀河局內落伏吟返吟之目勾官符病符之名運限澄清命身皎潔福源流瑩絕門外之風波壽域宏開宴壺中之日月金華定錄玉液留顏耀簪紱於于門燦詩書於鄴架春融萬
宇茂莊椿竇桂之華慶藹一庭恊周藻謝蘭之盛倉箱日富隴畝雲連或土木之經營冒方隅之禁忌各安所部俾相厥居太歲太陰統靈祇而薦祉九良九煞勒龍鬼以承符蒙如丹禱之私允賴玄恩之被臣與醮官等不勝虔禱之至稽首再拜
子／宗教／正統道藏／洞玄部／威儀類／靈寶領教濟度金書／卷之一百九十七　平二之一／科儀立成品　一百八十六安宅齋用　四／謝恩醮儀／初獻　重稱法位(P.第13冊　460-2)..[上海涵芬樓影印本]
初獻
重稱法位
具位臣某謹同誠上啟
三清上聖十極高真圓穹之仙聖真靈方域
之曹僚主執三界內外一切真靈臣聞元始開圖灑八紘之法雨虛皇撫運疏九軌之慈雲林林奠枕於蒼生奕奕覆盆於赤子巢居穴處昭洪荒淳厚之風榲峙欂衡彰末運澆浮之俗方維攸設禁界爰興昭昭明星俯靈輝而御政熒熒暗煞潛威炁以持鈞非上扣於德音曷下收於刑令今齋主某謀心生聚苦志修營興百堵以奠蝸廬相其原濕飭五材而恊龜策食彼林泉爰鳩畚鍤之徒肆肇斧斤之役庶工雨集眾力雷同輪奐美哉幸
茨之迄就版築備矣慶丹雘之有成練日修居涓辰爰處深慮相宅之經始爰暨作室之告終綿歷歲時周延疆界冒陽躔之旁午戾徵鉤淩犯陰煞之張皇祅氛鼓怒匪覃釐於圓昊曷斂福於方垓齋按三天肅真靈而懺謝壇崇九地降仙聖以祈禳覬奉龍恩悉頒鶴祉更潔蓬茅之陋庸殫蘋藻之誠瑟縮蕪章殷勤藤櫝覬鑒觀於蟻悃庶徼輅於鴻庥具有心詞謹當宣告
子／宗教／正統道藏／洞玄部／威儀類／靈寶領教濟度金書／卷之二百　平三之二／科儀立成品　一百八十九安宅齋用　七／弧矢燈儀(P.第13冊　474-1)..[上海涵芬樓影印本]
向客關祝辟土弧矢神燈並已周圓伏以眾
星拱北辰之尊熒熒化育六曜近南極之邃奕奕統臨雖名弧矢以宣威實顯權衡而輔德仰觀俯察興家既藉於天光後築前營耆室宜消於地禁臣向來奉為齋主某人某事關祝弧矢星燈伏願明星煥彩暗曜韜輝七煞三刑毋犯福德之位九良五鬼免臨吉慶之方定命撞命以收威金神匱神而斂暴即使齋主某千災電掃萬福雲臻舉案齊眉周澗克符於樂事扶床坐膝謝庭永紹於芳猷合桑梓以熙熙會松蘿而穆穆狼星息警坐
觀倉庫之山崇鶉曜收威永絕門庭之原燎公無九橫私有千祥為如上緣請聖明證念三清無上天尊福生無量天尊五龍安鎮天尊
向來
子／宗教／正統道藏／洞玄部／威儀類／靈寶領教濟度金書／卷之三百二　羌四／表榜規制品　十玄靈經懺用　二／祈祿齋進爵祿陞官職表(P.第14冊　625-2)..[上海涵芬樓影印本]
祈祿齋進爵祿陞官職表
具位臣姓某
上言今月某日為某崇建某齋幾晝夜祈求爵祿護國寧家謹具表奏
聞者
臣伏以東璧號圖書之府主領詞華南斗
稱賢良之星典司爵祿赫赫儲精於天上熒熒稟粹於人間欲遂榮途須陳德悃臣誠惶誠恐稽首頓首伏念齋主某傳心文獻勵志詩書生際清時願預入官之選欣逢昌運期遂求仕之良慮玉緯有犯於躔離而金經或傷於運限舊愆未滌新障難除非請命以維持曷皈神而應感恭惟
太上無形無名虛無自然至真大道無上元尊金闕玉陛下
三靈主宰萬化權衡冀申飭於清曹為曲
頒於洪澤即俾某往返萬里動無室外之憂涉歷數旬靜有心中之喜始從州縣終至省臺無三年淹即依榮於藥砌有九遷寵須受命於槐庭祿享萬鍾望隆九鼎嘉拜生成之惠允昭化育之私臣下情無任激切之至謹奉表奏以
聞謹言
年　月　日具　位　臣　姓某上表
子／宗教／正統道藏／洞玄部／方法類／靈寶玉鑑／卷之四十　盖六／鍊度更生門　三／太陽火鍊符(P.第17冊　438-2)..[上海涵芬樓影印本]
太陽火鍊符午文離炁
三景流輝合真洞明
招搖炳煥魑𩲕熒熒
九炁列正陰陽混凝
光彩合璧乾象回靈
景耀玄衢萬炁六并

呪曰
南方之君　赤炁之精　熒惑使者　丙丁將軍
朱雀炎神　赫赫陽晶　五行造化　萬類發生
天帝有勑　光徹幽冥　急急如太陽帝君律令
子／宗教／正統道藏／洞神部／玉訣類／道德真經指歸／卷之十一　能九(P.第20冊　702-2)..[上海涵芬樓影印本]
道德真經指歸卷之十一　　　　　能九
蜀郡嚴遵字君平　撰　　谷神子　註
道者萬物之奧開導物也善人之寶體以弱也不善人之所不保俟拘約也美言可以市得所欲也尊行可以加人比高爵也人之不善好為逆也何棄之有為寵削也故立天子置三公賢聖一也雖有拱璧謂輕貨也以先駟馬謂安居也不如坐進此道言行修也古之所以貴此道者人心和也何不曰求以得謂勢則也有罪以免無以為也故為天下貴尊寵奇也
指歸木之生也末因於條條因於枝枝因
於莖莖因於本本因於根根因於天地天地受之於無形華實生於有氣有氣生於四時四時生於陰陽陰陽生於天地天地受之於無形吾是以知道以無有之形無狀之容開虛無導神通天地和陰陽寧調四時決萬方殊形異類皆得以成變化終始以無為為常無所愛惡與物大同群類應之各得所行所謂道者萬物之奧善人得之以翕以張清淨柔弱默默沌沌仁宛和淖潤澤虛平大小周密纖微無形玄達萬事以歸
無名終始反覆萬福自生動得所欲靜失所患在人之上威德自明攻堅勝大莫與為雙故善人之所寶者也凶人得之以發以張堅剛以疏實動以先驕溢以壯大盛滿以強極廣修大以無疆照察察以熒熒顯的的以彰彰疆大終小不禍自生動失所欲靜得所傷心憂志削乃反正常神氣煩促趨翕去張鬱約而辭卑拘制而體降迫險而賓伏慘怛而忠信改容而易節與君子同罪定而言善臨死而愛身一奉天數變性易
情安貧樂困卑賤為常尊天敬鬼視人如王上比牛馬下列犬羊天網以發自然不聽吁嗟痛哉為戒甚明不善之人不以保身乃以累真及累之成方悔不及所謂臨渴掘井不若理於未亂二者殊塗皆由道行在前在後或存或亡善人先道而存凶人後道而亡故言行者治身之獄也時和先後大命之所屬也是以君子之立身也如喑如聾若樸若質藏言於心常處玄默當言深思發聲若哭和順時適成人之福應對辭讓直而不飾故言滿天下而不多振動四海而不
速連接萬物而不有辭動天下各得所欲美言可以市也其經世也氣志窅冥而形容隱匿居如驚恐貌似不足偆偆漻漻消如冰釋遇時而伸遭世而伏與天同憂中心惻惻計畫不行隨時反側謙虛止足卑損自牧樂下如水久而不忒下之又下之至於元極天下應之故能有國尊行可以加人夫何故哉人之情性樂尊寵惡卑恥損之而怨益之而喜下之而悅止之而鄙古今之通道而人心之正理也賢者既然小人尤甚是故
尊美言行事無患矣古之將民何棄之有桀紂之吏可令順信秦楚之卒可令順善所謂人所不善何棄之有故能得其心天下可有不得其意妻妾不使何以效其然也夫爵尊天下富有四海威勢無量專權擅柄人之所畏也立天子也去徒步離卒伍鴻舉龍興起佐天子發道揚德施行所有恩流萬姓光顯祖考人之所利也置三公也以人之所畏求人之所利言不美行不敬雖執大璧操珍物而進之安車駟馬而載之則是賢者之心
疑惑下否玄聖深隱君子不來以天子有可畏之威三公豐利人之祿下修言利之美但恃己以臨人執玉帛之惠人不為之降故云不如坐進此道也言行修於內則神氣踰於外無有駟馬之勞寶璧之費海內之士響應風起俊雄英豪輻至蜂止聖人下之朝多君子以坐進此道故古之所以貴此道者夫何故哉言順天地而不已行合人心而不恃名成而不顯功遂而不有情性自然不以為取將以順道不以為己萬物歸之為天下宰所謂不求以得有罪以免故為天下貴也
子／宗教／正統道藏／洞神部／玉訣類／道德真經疏義　一／卷之十二　忘五／為無為章第六十三(P.第21冊　71-2)..[上海涵芬樓影印本]
圖難於其易為大於其細天下之難事必作於易天下之大事必作於細
徽宗註曰千丈之堤以螻蟻之穴潰百尺之室以突隙之煙焚白圭之行堤也塞其穴是以無水難丈人之慎火也塗其隙是以無火患天下之事常起於甚微而及其末則不可勝圖故聖人蚤從事焉
疏義曰傳曰無使滋蔓蔓難圖也故慮遠者不忽於其易經曰為之於未有故知幾者必察於其細千丈之堤可謂川有防矣以螻蟻之穴小而不止其潰則涓涓不塞將成江河百尺之室可謂居之安矣以突
隙之煙微而不慎其焚則熒熒不救炎炎柰何白圭之行堤也必塞其穴是以無水難丈人之慎火也必塗其隙是以無火患然則圓機之士其作炳於忽眇綿用智於未奔沈每及於此所以發韓非之論也由是觀之天下之事常起於甚微矣詩於吉日必曰慎微者以事起於甚微故也及其末則不可勝圖矣易於思患必曰豫防者以其末為難圖故也聖人智通於神所以蚤從事者知此而已與荀卿所謂先事慮
患謂之豫同意
子／宗教／正統道藏／洞神部／玉訣類／文始真經註／卷之五　賢一／五鑑篇／第二十章(P.第24冊　670-1)..[上海涵芬樓影印本]
關尹子曰天下之理小不制至於大大不制至於不可制
凡在天之下所有事理譬如水火涓涓不塞漸成江河熒熒不救炎炎奈何又如積
木成林積石成山積惡成禍可不慎歟故云天下之理小不制至於大大不制至於不可制也
子／宗教／正統道藏／洞神部／玉訣類／太上玄靈北斗本命延生經註　二／卷下　陰三(P.第28冊　665-1)..[上海涵芬樓影印本]
削落三災九厄此註見前文保見今眷屬安寧
中戒經云生民熒熒各戴一星人人各有
本命星辰自有災福然大概必隨主炁之者一國以帝君相輔為主炁一門以家長為主炁也主炁有道者能回易天經轉災為福我命在我不在於天是道也能包括天地把握陰陽所以大數不能拘陰陽不能寇也若未能行道施功必不能逃於命分矣年月厄會之時當期患難若或輕生迷本不貴人身恣其三業縱其六根造業積愆災來必重至於延累親族合門受禍不為小矣何謂也以六親眷屬皆起於本
命之元者也且如生我者為母養我者為父同類者為兄弟我剋者為妻財我生者為子孫皆起我命之元也又如以本命加生月數至生時為命宮男女逆順以次分而行之一十二位一曰命宮二曰財帛宮三曰兄弟宮四曰田宅宮五曰子孫宮六曰奴僕宮七曰妻妾宮八曰疾厄宮九曰遷移宮十曰官祿宮十一曰福德宮十二曰相貌宮以三元四柱五行支干加而臨之行來歲位運限所及遇災即災遇福即
福所以當先祝我本命元辰驛馬也元辰者我之神也驛馬者我之心也夫人之元辰外寄於目內藏於心目則外視於萬物心則內馳於萬機心目所馳神亦奔競故謂之元辰驛馬者馳事而不息者也人能收心復照存玄靈於巳則卻走馬以糞內養形神胎息自固然後三尸去體九蟲消亡三災九厄何從而至在時受命百神和暢所謂眷屬安寧是也
子／宗教／正統道藏／洞神部／玉訣類／太上老君說常清靜經註　二　是二(P.第28冊　759-1)..[上海涵芬樓影印本]
夫人神好清而心擾之人心好靜而欲牽之
夫人之生也本乃神清心靜及其長也為情欲所牽如此者欲生也故欲字從谷從欠谷者無漏之稱欠者不足之號神有所愛為之情心有所欲為之貪亢倉子曰水
性本清而不得清為土渾之人性本靜而不得靜為事汨之汨者亂也太上言此二品夫人神本好清靜而不得清靜者為心不能體清靜之道心有愛戀之情故擾亂之心不能得清靜矣夫人神好清而心擾之心元本好清靜而所以不得清靜者為心中有好欲之貪而牽引之故曰人心好靜而欲牽之文中子曰靡者常樂無求貪者常憂不足靡者常樂無求則神好清心好靜貪者常憂則不足心擾之欲牽之白
雲翁曰欲者貪愛之源奢淫之本若人能稟此清淨之道神必清神清則心不能擾之心靜則欲不能牽之或曰看此經者還得神磨而心不擾還得心靜而欲不牽有驗乎答曰昔唐懿宗皇帝有女號曰同昌公主娶韋駙馬公主欲其宮嫌不自在帝乃賜一宅奇過王宮金樓玉閣賜內庫錢五百萬貫公主心中不足重奏曰無寶貨也皇帝罄內庫之寶以實其宅至于房櫳戶牖無不差珍異寶飾之又以金銀為欄
樂曰食樻水槽金鐺金盆瓮以銀絲為笟籬箕筐以水晶瑠璃玳瑁為床榻以金龜銀鰲又琢五色為合盤百寶為圓案公主尚起欲心又奏無米麥皇帝開內庫將到金麥銀米五十斛賜與公主又奏曰堂內無坐室幃幕於是帝又賜公主連珍帳幔綴珍珠為邊又賜與公主寒溫藥一把冬懸即暖夏懸即涼又賜公主九鸞寶釵一隻每戴之頭上有九色霞光公主每出乘之七寶車駕四面綴五色玉香囊貯辟寒
香辟邪香辟塵香皆別國之貢也其輦上以雜寶龍腦金屑刻鏤水晶碼瑙等盤為龍鳳瑞四面纓絡珍珠裝綴於輦上周圍之頂用碧玉蓮花上綴金珍一顆珠上霞光高三尺四面用金絲掛玉流蘇其中自然有天樂之音聲每一出遊香風滿路馥郁芬芳奇香半載不息珠光燦爛熒熒照耀往往看之者唯見其目不見其端公主富貴甚極尚有不足之心意想皆不及蓬萊之境因此而病公主居於大內自小常
念太上老君說常清靜經甚謹公主召醫官至乃米宗為治之至晚與香臘燭二寸使米宗歸之其香氣酷烈異常而散於四鄰或有人登門而問之米宗以實言之是其燭香也燭長二寸被五色文卷之而爇至於天明不盡香氣三二百步聞之其煙上結成華蓋樓臺之狀仙花朵朵而奇異也公主疾甚重令左右取太上老君清靜經於碧玉匣中取寶香名為通天之香焚之念此真經未及一七遍有朱衣使二人
曰府君請公主曰我乃帝王之女安能坐邀我令左右執之左右弗應其使曰乃陰府之事何管帝女二使以手拽之起公主叫左右左右無救被二使駈擁而行似出長安北門行數里公主害腳痛不能行一使曰我取馬一疋須臾牽馬引白馬一疋陰暗之中行百餘里前到一大城中亦有人煙公主曰我乃飢也吏曰此中食皆焦爛心不可聞見之須臾風吹復初如故公主掩目不敢覩之又見數十男女脫衣
露體以火燒鐵錍通紅烙其身流血滿地皆成血泥公主問吏曰此人何罪受其苦痛吏曰此人於陽間乃奢佚之罪也公主驚曰我還如何吏曰亦復如是須臾之間有鬼吏頭生兩角手提鐵槌曰公主脫衣公主曰我乃帝王之女也鬼曰此間不管帝王女脫衣公主知不得已而乃脫其冠服默念太上老君說常清靜真經一卷其鬼吏曰疾脫衣公主念經又脫一件其鬼吏遂以手攬其衣公主身如熱油沃心而
痛又急念之至三毒消滅之處忽然見金光一道其鬼吏盡皆乘空而禮拜見一真人乘紫雲而下乃太極真人也太清宮中聞念混元老君常清靜經自念經一卷已達三清之境太上老君使吾下降幽獄赦宥罪人公主至心禮拜真人公主曰是弟子念經來是當今懿宗皇帝女也真人曰犯何罪而至此其鬼吏曰犯貪欲之罪須臾眾鬼吏曰乃酆都大帝皆禮太極真人也其太極真人身放光明照耀幽獄真人
謂其帝女曰不可有欲罪莫大於欲欲者淫亂之本也罪莫大於貪貪者僣妒之源也謂重也小則滅身大則亡家世間不悟道者不達清淨之理不知恬淡之機唯知醴餚以充其口富貴以榮其身而顧其甘口之食是傷命之斧富貴奢華惹怨之機既有其怨豈不入地獄而何不虛無清淨慈惠忠信孝敬和順謹儉柔弱清潔則與道同也無顧奢華守寂淡奢華者地獄之因謹儉者天堂之本真人謂公主曰吾救
汝陽間能改奢華之欲否公主再拜曰能改真人曰吾有五戒十善六齋三會五臘五忌汝能行之公主曰能行真人曰能持則為天官不能持則為下鬼真人曰五戒者一不殺生二不嗜慾三不口是心非四不盜物五不淫亂十善者一孝養父母二忠奉君師三忘心萬物四忍怒防非五止爭解惡六損己救窮七生養濟人八道邊義井植樹九為人興利除害十讚三寶經為人解說常生善念凡人常行此五戒十
善別有天人善神衛護永免災殃長臻福祐唯在堅誠而公主曰何名六齋每月初一日初八日十四日十五日二十九日公主日何名十齋每月初一日初八日十四日十五日十八日二十三日二十四日二十八日二十九日三十日此十日乃十方救苦天尊救度地獄三塗五苦應諸等眾罪魂公主曰何名三會真人曰正月七日遷舉上會七月七日慶生中會十月五日建生下會公主曰何名五臘真人曰正月
一日天臘五月五日地臘七月七日道德臘十月五日民歲臘十二月王侯臘公主曰何名五忌真人曰一忌甲子太一真君錄人罪犯二忌庚申三尸言人罪犯三忌本命星官計人功行四忌八節八神計人善惡五忌三元天地水三官錄人罪福太極真人曰遇逢此日可設醮修齋持經供養以祈求景祐公主再拜禮真人曰一一遵依道旨真人乃放光明照其幽獄皆得生天矣勑使碧衣童子引公主速歸真人
乃昇天而去化北陰酆都大帝一切鬼神皆大歡喜其碧衣童子引公主至一金門已推而入其公主忽然驚覺公主身在碧牙床上蓋其錦被公主開目視之見駙馬宮人在側乃圍而泣之公主擁被而坐宮人曰公主睡多時不敢驚動公主曰富貴乃若石中燧火榮華如水上浮漚時光有若南柯一夢其病頓愈公主乃入宮內奏帝所有珍寶盡數還納於內庫乞身歸道帝曰何也公主具說陰府之事一一奏帝
帝乃歡喜依公主所奏以崇仙坊金仙觀改為玉真觀公主自入觀之後而不出觀門雖有貴戚駙馬親等公主令人監門並不能得見公主每日唯念太上老君說常清靜真經不曾惰慢至三年後復見真人於紅光之中乃謂公主曰上昇至近證為天仙火急修為功果道罷不見公主乃建黃籙大醮至上元十五夜鸞鶴自天而降月華如晝香風馥郁其鶴至於庭前公主乘鸞背冉冉登空而去遂留下唐多令詞
一闋云性命兩如何奢華勿太過守貞廉謹儉安和以已方人無橫禍歎緣分少貪多也囉擊破是非窩敲開名利鎖澄心取性且蹉跎暗想高低哀與樂猛省悟若南柯也囉人皆具說人人皆寫其詞京師乃為供養此者同昌公主悟此清靜真經乃為驗乎故曰夫人神好清而心擾之人心好淨而欲牽之
論曰能守清淨者貪欲不能移險阻不能危不以祿位惑其志不以貧賤改其心不
以毀譽度其色不以榮華亂其神同昌入夢酆都感太極真人說戒能受之猛捨富貴而甘其寂淡三戒行周備可為仙人也
子／宗教／正統道藏／洞神部／威儀類／太清道德顯化儀　忠三／上壽供獻(P.第30冊　617-1)..[上海涵芬樓影印本]
獻燭
臣聞原燈燭之雖微濟陰陽之不及蘭膏繼晷吐朱燄之熒熒陽燧取精揚丹輝之熠熠乃若太清之仙境豈資爝火之餘光義或取於報陽禮宜供於列炬臣心如此鑒一點之長明道力發之遍十方而洞照臣等仰對道前謹伸奉獻
慧光無礙天尊
子／宗教／正統道藏／洞神部／威儀類／太清中黃真經／卷上　盡一之二／九仙真炁章第十(P.第30冊　810-1)..[上海涵芬樓影印本]
居在丹田內熒熒
服炁成者丹田炁自平實可上昇下遊三丹田中凝納若雞子炳煥如燭光照數里無不耀赫為丹田神炁之妙此也
子／宗教／正統道藏／洞神部／眾術類／大還丹照鑑　如六／識鉛汞第二(P.第32冊　306-2)..[上海涵芬樓影印本]
識鉛汞第二
夫修大藥先明鉛汞之真元合煉成丹須達坎離之正理鉛包陰髓是為虎而坎方汞產陽精故稱龍而離位坎月離日會來往之梯媒離女坎男應返還之綱紀鉛受辛育故被褐而懷金汞稟甲胎自著緋而含木鉛非世錫汞豈凡銀鉛是天地之根基汞是陰陽之靈氣鉛含日魄汞飲月魂鉛是真鉛汞非常汞抽五行之筋髓相結成金合兩象之精華變凝成液日虧月滿魄沉而自喪陽魂月缺
日盈魂消而却終陰魄陰陽感合配成龍虎之夫妻水火返交斷出乾坤之丹藥陽能制魄運行而自作金形陰以拔陽返轉而始為神質陰陽滿足待成出世之丹砂水火數終便是騰霞之流液紅霜鼎上忽赫赫之朝霞素粉爐中奪熒熒之瑞雪澄澄血彩曉日吐於扶桑湛湛水輝秋月浸於寒渚青峯迅鶴孤棲桂樹之花芳霄漢橫霓迥族芙蓉之翠艶搗研之際散芬馥之馨香丸撚之時流光輝之微動變煉成寳服食廻顏刀圭而頓得
沖虛羽化而翱翔天地
子／宗教／正統道藏／洞神部／眾術類／大還丹金虎白龍論　松三之二／識鉛汞第二(P.第32冊　372-1)..[上海涵芬樓影印本]
識鉛汞第二
凡修大藥先明鉛汞之真源合鍊神丹須達坎離之正理鉛包陰髓是名虎而坎方汞產陽精故稱龍而離位坎月離日會來往之梯媒離女坎男合還返之綱紀鉛受辛育故被褐而懷金汞稟甲胎自著緋而含木鉛非世錫汞豈凡銀鉛是天地之根基汞是陰陽之靈氣鉛含日魄汞飲月魂鉛是真鉛汞非常汞抽五行之筋髓相結成金合兩象之精華
湆凝成液日虧月滿魂沉而自喪陰魂月缺日盈魂消而卻終陽魄陰陽感合配成龍虎之夫妻水火反交鍛出乾坤之丹藥陽能制魄運行而自作金形陰已成陽反轉而始成神質陰陽滿足得為出世之砂水火數終便是騰雲之液紅霜鼎上吐爀爀之朝霞素粉鑪中噴熒熒之瑞雪澄澄血彩曉日出於搏桑湛湛冰輝秋月浸於寒浦晴峰俊鶴孤棲桂樹之芳華晴漢橫霓迥簇芙蓉之翠豔擣研之際散芬馥之馨香剉碾之時流光輝之
洞徹變鍊成寶服食冲天刀圭而頓便昇騰羽化而翱遊鳳闕
子／宗教／正統道藏／洞神部／眾術類／許真君石函記／卷上　之五之二／太陽元晶論(P.第32冊　475-2)..[上海涵芬樓影印本]
許真君石函記卷上
太陽元晶論
玄元大道無象無形感於自然而有動靜動者元陽也元陽即元精元精生真火發生於玄玄之際離合而成䰟乃日之始判也明出扶桑九炁澄輝騰光遍照普天之下所謂陽明之輝紅離透景也晶明照耀湧出龍光結成金霞玉氣珠彩祥烟瑞光滿於空中雲藏九重聖藏雲光賢藏雲光金藏雲光玉藏雲光珠藏雲光香藏雲光華藏雲光水藏雲光
火藏雲光放種種光洞照天地分霞逐彩布氣生靈生靈者始生一一生二二生三三生萬物也水陸並濟不可勝計至於幽陰糞壤之中堅剛頑石之所山巖草木生地成形善走能飛凶妖惡怪無不遍也無不通也且能飛者有尋妖逐怪之禽善走者有數夫不可當之獸至大有駝牛象馬之畜至小有芥粟微末之蟲朽蠧腐化胎生卵濕含靈蠢動無不從也無不由也各各稟性分形因儀化質隨方逐位各分其色得紅而紅得黑而黑得
青而青得白而白得黃而黃五行變易感位而生豈假染哉至於含化育彩含化者石中感氣化而生靈育彩者乃色分淺白輕黃淡紅微翠深青沉黑異綠奇紅妙顏絕色各得其態皆神運氣化而成自然之質也物得之者氣稟有淺深故色象無定体任其大道自化者也故云無形之形神化之化可謂道也所謂在天懸象在地成形在石成珍聚精而為寳寳即光明也奇哉大道如是孰能結金華也火盛消金金伐木榮木榮者表陽而枝
布裏陰而華施陰真君云金華生兮天地寳人會此言真至道也須臾時分斗轉象逐虧盈盈則木盛而堅青虧則華伐而凋零何也始則陰陽相伐而成者道之委也伐則華殘亂落如飄紅粉是䰟躍弄精神輕紅飛䰟靈紅有淺深粉有重輕色深体輕飛而炎上者若紫霜玄蓋在鼎凝結即地黃金粉色淺体重養之色變庚黃是火養鮫鮹乃丹陽換骨也䰟隨魄住魄逐䰟生䰟耀紫華魄以收陽收陽䰟氣入魄腹藏䰟在魄腹日月氣雙龍
呼虎彩虎吸龍光二氣吞併籠罩四方合和四象氣稟中央故氣一變而為水二變而為砂三變而為汞四變而為金五變而成丹此丹聚天地之靈晶奪日月之光明攝坎離之水火追地魄合天䰟龍虎作丹砂飛烏走兔華和光同入室唯尊九五家藥物是非理白虎青龍髓根蔕出黃芽金銀滿我家若將濟人命人命永年華得服之者飛天涉水龍鶴可駕此無它皆之所化也藥化者火得神用藥有靈通道合自然功成妙矣或問調和鼎
鼐吸九龍紅日之膏膘其義何哉答曰鉛為神器器與神通器因神化神器合和共為一体自然呼吸相應則神隨吸至光逐神彩霞落青雲琉紅墜速靈晶上降撮歸水府龍宮養之紫壽金胎真氣化為金液潛隨造化汞自然生經歷十二時中循環戊己火分四正則二至二分二至則子午辰論之則千變萬化出入虛無開張眾妙之門現出昇天藥祖得而修之豈不長生昇雲飛朝玉帝為清真靈妙之神仙豈容易而求哉此道真祕煉士
罕得而聞之所以流浪生死去仙道遠矣且夫龍光者乃火中之精晶中發明明中出光光中生燄炎燄通靈光明熾盛中有金碧空青圓光九萬廣曠無邊熒熒鬱儀之光耀太陽南明太陰北黑南北相契兩神相得男女相和水火相濟水得火而生光明也夫太淵玄英者純黑体也潛形沈彩豈能化現玄英黑月因抱陽之氣得以生明積陽易陰成其歲月陽居其數推遷不止故有圓缺虧盈常在晦朔之間晦而生暗朔而生明故三日陽
生震動於東太陽鬱儀之光結璘生明寄体西方之位諭如結璘友於東西道在得朋喪朋是謂鬱儀結璘也大哉大陽鬱儀之光淵明四隅歸光於中名曰五德五德者五星也光分萬象各得微明為月夜照曉則藏輝晝夜交光乾坤合体也謂月含其光是日之精是謂交光曉出於東暮落於西故曰合体大丹若不以日月交光乾坤合体更假何物而為之乎則非人間水銀朱砂五金八石所謂太陽玄元之妙也乃飛䰟騰化則至精至靈
感而遂通則至神至聖非熒熒鬱儀之光且孰如是也然則日月循環推移於上而成其歲功於下也日來月徃南而復北北而復南故有生死之道也死者謂夏至之後日窮南陸陰氣以盛陽氣漸消道窮既極歸於坤元萬物所以死也而極於亥生者冬至之後日窮北陸陽氣漸長整乎乾元亨而得利貞萬物所以生也而極於巳日則運移南北故有生死之道也且夫冬夏二至春秋二分乃天地之四正春生夏長秋殺冬藏蓋順天地陰
陽生萬物也此夫大還丹之妙用其為一體也所謂法天象地鑄鼎泥爐須擇福地名山方可建立壇宇山要異秀地貴朝陽虎勢龍峯朝山疊水常有奇禽異獸隱寳藏珍遠隔坵墳人希跡絕自然招福迎祥凡用必生於賢貴可作煉丹之所也聖人能體天之道法地之生把日捉月包乾褁坤欲得烏精先求兔髓乃羲皇之取象也先文後武合易道而行焉水火抽添得在於神功妙用自然陽生於金室也且夫陽生於金室也且夫陽生者
復子時興黃鍾應律陽氣通行漸歷臨泰至巳則乾剛數盡坤柔將至陰生姤午漸歷否剝坤亥將終運移歲月丹道將成子出母胞脫胎神化姤午是離火生汞也復子是坎水生鉛也汞因鉛結鉛因汞伏乃子母想戀而成丹也自合自然至精至妙不可不思也要在細求真訣志悟玄通別假驗真是非可見吾因達日月懸明之象千變萬化之機生生浩浩無窮無極得之者豈不壽同天地何得輕議於非人哉故少立道論非成篇軸述此
言之精為丹砂之祕籙如同口訣聽吾所囑妄傳非人殃禍疾速戒之戒之
子／宗教／正統道藏／洞神部／眾術類／許真君石函記／卷上　之五之二／日月雌雄論(P.第32冊　478-1)..[上海涵芬樓影印本]
日月雌雄論
夫南華至極金闕神室圓明廣大浩劫無窮輪須彌兮無差曉夜霞散落兮處暗處明循環九十萬億行健而布氣生靈日華天寳龍光照耀烈火霞明燄燄通靈通靈達聖恍朗飛䰟䰟飛晶靈透體光明光圓九萬周帀金城陽洞之中空青之林須神龍化中有金神金剛密跡紫霞鬱鬱紫壽紫神霞英英生紫
壽紫生霞英紫靈潛應而出紫真青陽紫極至真至靈生生相續元始元晶者晶乃英靈獨透元始者為萬寳之初先也傳萬氣之祖氣藏萬物之元氣氣本無質神運氣化上則經天下則緯地交躔如度合景如梭一往一來南而復北日道南行萬物形消數極日迴北陸萬物潛應皆生黑赤二道交躔黃道運行南北人能觀天之道執天之行招攝龍晶虎飡霞餌須是玄門匠手能修金鼎調爕則以陰陽盜虛無自然成質虛無何有象逐何
生幽陰隱兮內懷鉛德火動兮外陽舞空勝光八萬丈下臨神室無窮流霞駐景深入虛極之庭補助河東運入明堂正德寳華光滿五彩霞生兮化青青之土火動兮變灼灼之紅蓮慘陰無光兮真鉛沉黑舒陽現明兮真汞浮白潔白見寳兮可造黃金䰟定魄凝兮片片霞新馬齒如霜兮水銀成粉能點死尸兮歸䰟復醒其功莫測兮鬼神莫能驅其奧火數難明兮至聖莫能知其用玄元妙化若有若無若有者真鉛而有象若無者火自於
虛無離火虛化兮華化火華化全憑兮火化功孰能用兮無中化火丹砂就兮火化無中有火隨爻變無遂火無生丙辛之氣兮化真水而滋乙庚化真金丁壬之氣兮化真木能滋戊癸化真火甲己之氣化真土土能生萬物為丹母父母傳胎列名九九道元年是曾祖子子孫孫子繼父乾道成男坤道女青道氣出黃道東迅雷忽發昇青空雷天大壯震東卯四陽應候榆華老凋零落葉亂紛紛斗轉星移魁在卯白道氣出黃道西鬱鬱金華
生金雞金生西旺兌西酉薺麥何曾不衰杇四陰風地觀斜陽斗轉星移罡在酉赤道氣出黃道南熒熒赫赫常炎炎正陽火旺離南午巳午至丁一陰祖天風遁起火瓓珊盛極則衰衰在午黑道氣出黃道北華池神水元烏黑黑中漸長一陽生復卦因茲發兆萌黃鍾建子漸通理天地經綸復更始日行黃道運其中月行九道為太一九道九鼎至神室上古軒轅曾制服黃帝乘龍昇紫微七十二臣皆羽客登雲天兮步虛空飛入金城兮丹
霄偃仰從茲得作真銓客曾遇神君賜大藥隨鸞從駕經峨嵋不枉區區受勞役茅茨不剪路難行荊棘侵天沒遠山峨嵋峻嶺難登涉禮請皇人駕晚還不受傍門并小術不言咽唾成金液不煉小便為秋石不言辟榖與休粮不解搖肩并數息不曾閉目弄精䰟不言握固擒魔賊不言陰景滋靈物不言三峯御女術成道成仙上上機世間學者不能依說與凡流都不信讀了旌陽記可知
子／宗教／正統道藏／洞神部／眾術類／許真君石函記／卷下　之六／聖石指玄篇(P.第32冊　485-1)..[上海涵芬樓影印本]
許真君石函記卷下　　　之六
聖石指玄篇
萬象虛生何所約妙化本因丹汞作扶桑東出金烏精炎燄羽毛光爍爍飛走陽火名曰䰟暮落朝榮晦還朔紅輪駕起景陽車循亡還合遊匡郭現出真精透體砂爍石流金孰辨博光濟乾坤受日霞萬物生因丹化作丹砂則非有為物不煉五金燒八石太虛中有顆還丹化作夜明珠不識珠光鬱鬱現丹霄玉兔澄輝逐卦爻坤生震兌乾將巽艮坤終始
復陽爻陽往陰來神聖藥仙真號曰紫金膏一點瞽人雙目明二點枯骨再生肉三點頑石化作金四點長河化酥酪五點春華不墮葉日月長開永不絕凡磁瓦礫盡成金朽物沾之色變新勞瘵傳尸若得藥服之立効便身輕愚者只言身內物盡向房中尋配匹即非身內氣和精精去氣消何所入百神解散盡遺亡老倒形枯成癖疾聖人言此總成非爭如煉取黃金液師言金液昔何因盤古初分大道根本是龍精生虎髓甲乙庚辛化壬
癸丙丁朱雀火神飛飛下玄天合戊己上降下升三十六赫赤交躔在南北微微騰倒天地精妙造盡從三五一三五與一何所云生天生地亦生人生天能有回天力生地堅牢萬物榮生人人中分貴賤福淺丹砂豈能煉志士先須認取鉛不辨真鉛枉修煉天有五賊見者昌鉛含五彩態殊祥生自無名天地始有名萬物母非凡非凡通聖人難識即在玄元藏恍惚杳杳冥冥期至精激陽為電生光明光明盤旋分五色下有鉛精人不識春
元草木夏如氷秋不聚霜冬沒雪含和長養漸通靈黃芽不與世鉛親黃芽養經八百歲化為青汞卒難尋青汞水銀難尋覓周流四大無窮極青汞又經八百歲化作青金轉難得青金本是青龍骨生數為三成數八三八數終汞氣青化作青埃飛上升上升永作仙人祿浩劫元明為五福翡翠景雲曰青埃升赴清都歸所屬翠華進入紫陽宮昭陽殿起龍光紅光明晃耀照無窮極陽絕景陰消空鉛分五彩燄飛空青赤白黑黃居中熒熒皎
皎色融融紫神瑞氣丹霞籠萬神呼吸鉛氣通玉童玉女啖太空飡食其輝天老翁羣仙飲食壽無窮先朝玉帝現玄穹說是還丹藥祖宗此鉛不與世鉛同懸空晃朗朗懸空落霞光透水晶宮隱明內昭金雞容呼吸風雲會虎龍龍呼於虎虎呼龍浩氣結成真至藥人飡迅速入雲中改形換骨身飛空貌同元始天尊容共分一氣天地同返本還源是祖宗說盡萬般差別法總與金砂事不同住世鉛精五金主七十二石之父母煉士英靈採
得來傾下先須去陰土鉛砂摶成如土塊六一固濟相愛護用火煆煉一晝夜火滅烟消土化灰騰鉛倒製入灰池火發鉛鎔化神水神水元因出白金先取白金為鼎器白金即是水銀胎返本還源水銀製水銀便是長生藥不是凡間水銀作朱雀炎空飛下來摧折羽毛頭與脚水銀緣此不能飛鍊作金丹為大藥更言恐怕泄天機此言聞者世間稀不是叮嚀頻囑付好色貪財如獸畜如違戒約有神明攝入酆都罪不輕更有九泉無限苦
不可等閑容易語等閑容易泄非人萬劫沉淪受冥苦
子／宗教／正統道藏／洞神部／記傳類／龍角山記　不七／慶唐觀金籙齋頌(P.第33冊　76-1)..[上海涵芬樓影印本]
慶唐觀金籙齋頌
朝議郎左拾遺內供奉傳陵崔明允　纂
空洞之中溟涬之際靈文尚矣混成眹焉混成者何象帝之先靈文者何龍漢之年五劫交周尊神遞運九炁列正元始自然冶於流火之庭鍊於陽明之館二儀得之以定位三景得之以發光赤明開圖碧落普度玄元奄有大道遂荒真宗天法之以無倪皇仰之而未及犧軒應運堯舜乘時均至化而思齊酌玄風而殆庶獨立千古湛兮若存首出百王悠兮不極矣粵若祖聖系襲神宗先天不違後天繼代錫胤慶遠𣲖源流長國家纂戎欽
承前烈三合一德六葉同道平陽郡玄元宮者興王之肇兆也惟初授命載告休徵權輿靈迹俶落祠宇昭彰於國史乃今昇平配永嘉瑞增修清廟大建閟宮明白於御碑因吾道為天下程由兹地為天下式非夫至聖孰能預之哉皇帝御辨無為齋心正一寤寢有感髣髴真容昭孝孫之精誠貽烈祖之玄訓開元得聖像天寳獲靈符丕慶再集而繁昌至教遂興而畢備祗崇冊禮其高莫二袞龍克光於像設冕旒追尊於帝位雖猗那商頌
生人周雅儔之於昔今則過矣於鑠兹山會神之㝢西對姑射北隣天柱寔通仙之秘府也正殿肅穆廣庭森沉峰巒左右松栝交陰總虛無以靜深也石壇重堦瓴甓環甃隱訣三五洞章護持三元表辰八月降誕每至是日展法於斯修金籙齋啟玉皇印道家之寳王者之儀靡盛於此矣乃開乾門闢坤戶氣引廣莫風和不周八卦行乎其中矣仰列宿躡魁罡落日淪陰夕時沆𤅈六甲佐乎其旁矣仙侶頒次羽人步虛朝拜九天醮祠五老
想勾陳則黃雲垂覆存太乙則白鶴來翔其餘侍香玉童傳言玉女縹緲煙景徘徊元空求之希微宛如契合厥惟鎮皇極叶時邕外以廓清萬里戎夷向化內以義安兆庶年榖滋稔滅格檡興昌光動植生成陰陽氣茂利兵所指則戢干戈靈官所臨則消疵癘矧感通上界神降祺福景命來假天子萬年者乎觀主臣郭處寂虔恭是勤夙夜匪懈稟師之錄佩嶽之符躬執科儀爰謀法要開元十六載御題觀額因隸於兹二十五年上疏議齋
帝俞其請於是內使高真自王城而至綸言秘旨從天上而來諸侯肅臨郡邑蕆事革故垣棟鼎新經像彤彩赩赩金光熒熒曾是所營曾是有成利乎永貞太守臣裴眺并寮屬等惟道孚敬誼形于政奉敭休慶眾合觀徒眾等皆相與遵乃宗極體乎自然熙淡漠於元和抃恬愉於大順微臣甞佐汾邑親覩聖蹤強名道原用述真宰從窅冥而辨物因象罔而得之其詞曰
三炁之宗　粵玄元始　朱靈丙午　赤明斯紀
太上道君　託胎洪氏　後天合德　其惟我李
爰初啟運　符命歸唐　海縣攸屬　六葉重光
天寳是膺　萬壽無疆　大君推策　考曆元陽
空玄之中　自然妙有　無鞅之眾　勃勃珠口
迎不見前　隨不見後　外物雖變　我法彌久
龍角嵯峨　肇興靈跡　仙宮乃建　清都斯宅
洞裏天長　寰中地隔　皇矣大道　臨下有赫
金籙秘訣　玉京玄言　陞壇之禮　眾法之門
聖祖貽訓　永告孝孫　於兹授命　永保元元
克昌厥後　大慶常存　刊此樂石　以奉至尊
天寳二年歲次癸未十月丙寅朔十五日庚辰下元齋建
子／宗教／正統道藏／洞神部／記傳類／天壇王屋山聖跡　不八／附　唐嵩高山啟母廟碑銘(P.第33冊　96-2)..[上海涵芬樓影印本]
唐嵩高山啟母廟碑銘并序
登仕郎崇文館直學士臣崔融　奉勑譔
臣聞天地生成其法自然之謂道陰陽鼓舞其功不測之謂神然則物或類感事因通變乾棟傾而三光北馳坤輿缺而百川東瀉河淪越嶲有郡邑之為魚水陷歷陽有吏人之化鼈訪遺蹤於女峽風雨蕭條徵往事於姑泉絃歌響亮盈虛靡定合散焉常不知誰子既老氏之多情忽然為人寧賈生之足辯仰觀俯察裁識幽明之故原始反終未窮死生
之說得於道而失於道義有必然出於機而入於機理無或廢知變化者其知神之所為乎臣謹按啟母廟者蓋夏后啟之母也漢避景帝諱啟之字曰開厥後相傳或為開母而顧野王輿地志盧元明嵩高記並不尋避諱之旨以為陽翟婦人事不經見諒無所取粵若玉斗璇璣李母之居鄰北極金臺石室王母之宅在西山氣為母則群物以萌日為母則容光必照坤為母則上下交泰后為母則邦家有成故華胥履迹而雄氏孕女登感神
而炎運作星流華渚而白帝生月貫幽房而黑精降明明有夏穆穆嵞山予娶於度土之辰女婚於台桑之地搜奇帝紀摭異歸藏束生發蒙而有迷韓子稱賢而不朽漢臣之筆墨泉海陳其令名秦相之一字千金敘其嘉應士歌南國徒聞候禹之詞石破北方終見生余之兆則郭璞所謂陽城西啟母石李彤所謂嵩山南啟母祠隨巢之說有徵鴻烈之言無爽者矣昔者鸞川之上母變空桑豚水之濱男生破竹美人之虹名螮蝀仙婦之月
作蟾蜍精衛衘木而償冤女尸化草而成媚山崩蜀道臺候婦而無歸石立武昌亭望夫而不及論乎誕載群下莫尊於帝王語乎遷易凡百無聞於感致美矣哉不可得而稱也大唐革去故鼎取新與運而生繼天而作握乾元而造物海內知春闢混沌而為家域中無外天皇膺歷數順謳歌金匱玉板服文武之能事衢室廟堂承祖宗之茂烈垂衣裳而作元后端拱北辰負黼扆而朝諸侯嚮明南面周邦赫赫其道洽於成康漢室巍巍其化
鍾於文景東漸西被遠安邇肅海三年而無波雲連月而不散天瑞降地符昇靈鳳五文歲時來苑囿神龍八卦昏旦游池沼禮云乎哉無取於周旋揖讓樂之謂也必在於移風易俗司祿益富家國於是乎有餘司命益年臣人於是乎不夭明王三懼未甞遺戒慎之心天子四鄰莫能展弼諧之用家安其業但聽於鄰雞人得其和遂同於野鹿表讖記奏河圖四十六事之著明曷云尚也登太山禪梁甫七十二封之可識何以加乎且夫窮聖
神備道德滋萌元氣開闢太初斯乃天皇氏之所以應乎天也依土地明神靈駕六羽而上騰度九州而下濟斯乃人皇氏之所以順乎人也造書契教畋漁合五緯而節四時登九天而類萬物斯乃犧皇氏之所以制人法也務播殖該變通甞藥以救兆人聚貨而交天下斯乃農皇氏之所以興人利也振夔鼓載龍旗天則玄女授符帝則黃神降斗斯乃軒轅氏之所以除人害也均度量正都邑總秋令於金天分瑞官於鳳紀斯乃帝昊氏之
所以為人極也潔祭祀義鬼神履時以象天養財以任地斯乃帝頊氏之所以為人教也秋乘馬春乘龍順三辰而天道平建五正而人事理斯乃帝辛氏之所以為人政也明如日晦如陰人無識其名帝何力於我斯乃帝堯氏之所以昭君德也聞一善舉八才帝唱動而爛星雲天歌發而蹌鳥獸斯乃帝舜氏之所以章后功也夫三統者道之大五行者生之宗三皇法之而列五帝則之而序道以三興德以五立非天下之至聖孰能兼於此
乎而猶雖休勿休損之又損下明詔發德音尊天而重人省方而廵狩舉星畢曳雲梢召風伯以清塵命山靈而護野馳洛邑騖襄城天迴而地游雲合而霧杳周穆王來游太室先徵夏啟之居漢武帝有事嵩高即訪姒開之石徒觀其丹青歲古霜露年侵聖情有睠興言改葺其山則古文之外方其地則新邑之中土銘壇邐迤斜分玉女之臺碑闕相望近對石人之廟金草生而五色貝樹長而三花紫雲合沓於溪澗白霧氛氳於巖嶺考之
易林信惟神明所伏求之遁甲固以威靈肅然夫其命有司乘務隙因高背下察隱嶙之餘基審日觀星揆摧殘之落搆周官置臬郢匠揮斤異態神行全模造化紅葩奪日飛累榭於山間綺綴衝風架廻廊於木末仙人在棟神女臨窻周施玳瑁之椽徧覆瑠璃之瓦赤玉為階道黃金作門闕山如白岸樹似青溪羞蘊藻於前庭藉生芻於後徑蘭香夾水居然洗沐之資竹帚臨風自隔囂塵之慘夢臺雲雨宋玉對而先驚楚璧山川屈原書而
幾倦壽宮憺兮不擾象設安兮逾肅霜羅曳曳雲錦披披鴛鴦褥兮翡翠幬白羽扇兮青絲履垂玉鸞之佩若往而若還戴金雀之釵不長而不短其居處也曖曖昧昧陰閉陽開其被服也煌煌熒熒霞駮雲蔚鼎俎則麟胎鳳卵烝蕙然蓂餌膳則木蜜金膏玉漿瓊酒當是時也合五嶽訊九魁選太陰命玄關馮夷鳴鼓女媧清歌左蒼龍兮吹箎右白虎兮縆瑟金真拂座玉女焚香肅肅習習天媛來風雨雰雰霏霏神姬下霜雪孔雀飛而儀鳳
舞弄玉邀歡軿車合而羅綺陳智瓊陪宴麻姑服道變海水而來遊織婦希風填河津而下謁洛妃綽約江妃緜眇玄女以明月為珠素女以穨雲作髻九天真母八極夫人畢集於茲矣青霞衣兮翠雲裘靈連蜷兮既留車廻風兮馬飛電視倏忽兮無見昔者濟陰山下降堯母之精靈湘川水曲留舜妃之響像壝壇或在徒聞分福之名棟宇不修誰辯安歌之處豈知夫三仙福地百姓尊祠挾王者之都畿當聖人之順動犧牲玉帛可以洽氣
和神幼婦外孫可以披文相質虔奉綸旨式陳壯觀雖周人作詩自得后妃之美而魏臣獻賦終慚神女之工敢作銘曰
九州地險　五嶽天中　蛟龍洞穴　日月仙宮
蓄洩雲霧　震蕩雷風　笙歌近接　鐘鼓遙通
昔在媯帝　鴻泉未塞　昏墊下人　汎濫中國
於鑠大禹　顯允天德　龍畫旁分　螺書徧刻
佩文壯海　省土南方　還從碣石　更下台桑
予娶有禮　我都攸昌　八年不顧　四載惟荒
宛委既登　轘轅佇鑿　家室誤往　熊羆方作
天道幽祕　生涯糺錯　其化則遷　其靈是託
宓妃之舘　仙女之臺　物類通感　精魂去來
巫山廟立　漢水祠開　壝壇歲古　棟宇年摧
皇矣大唐　麗哉神聖　應圖受籙　體元居正
赫赫高祖　天有成命　明明太宗　於兹為盛
重光累洽　下武嗣文　負扆而化　垂衣以君
三靈肹蠁　六氣氤氳　魚鼈咸若　鷄犬相聞
重譯請命　殊鄰稟朔　化及中孚　風移大朴
天秩百禮　人和萬樂　汾水可遊　崐山何邈
隨巢舊說　夏啟遺居　盛德不泯　嘉聲在諸
周王轉蹕　漢帝廻輿　聿懷降鑒　其祀如初
虞衡掌木　班倕葺宇　虹亘梅梁　龍盤桂柱
草積庭楥　水周堂廡　石室罕儔　軒宮為輔
珠簾洞捲　玉座含清　金翠的瓅　羅縠輕明
儀形若動　侍衛疑生　依俙有物　𢠵怳無聲
帝子湘川　天孫漢曲　翩緜縹緲　躊躇蹲躅
神女弄珠　靈妃啟玉　倏來忽往　星繁電燭
壯矣麗矣　神之聽之　聦明是屬　景福無欺
夫人立舘　幼婦鑴辭　巍巍皇室　萬萬餘基
子／宗教／正統道藏／洞神部／記傳類／甘水仙源錄／卷之九　息九／鄠縣秦渡鎮重修志道觀碑(P.第33冊　229-2)..[上海涵芬樓影印本]
甘水仙源錄卷之九　　　息九
夷門天樂道人李道謙　集
鄠縣秦渡鎮重修志道觀碑
前鄂州教授雪溪逸人俞應卯　撰
祖師重陽以全真名教者即無極之真二五之精妙合而凝所以為萬善之原也號之為師之祖者蓋師道立則善人多善人多則朝廷正而天下治也道之體大而無外細而無內道之用無物不有無時不然不以堯而存不以桀而亡不以愚而不足不以賢而有餘
何者蓋元氣敷施陽以剛之陰以柔之木金水火以布列之此氣也人得之所以為人也太極渾浩健以行之順以立之仁義禮智以綱紀之此理也人得之所以為道也乾父坤母既以五性之全一理之真而賦之人而人不能全此真者不為嗜好奪之則為強暴失之不為名利汨之則為忿慾亡之此真之不能全則天下宜乎無善人無善人則國何由而治天下何由而平惟能全是道之真者可以為帝王師可以為後世法推而行之則無
非飲純飫朴之俗神而化之豈有茹名嗜利之風子雲昧此所以有事莽之污所以有投閣之駭子房識此所以成相漢之業所以成赤松之遊斯道也先天而天弗違後天而奉天時修之則吉悖之則凶信不誣矣惟黃帝師是道於廣成故垂衣裳而天下治舜受堯之天下師是道於巢許而萬國寧武丁學是道於甘盤而啇中興苟非其人道不虛行且太上玄元生於三代之時嘗為柱下史矣遇周室道衰不能推其所為遂著道德之編以
貽後世其曰道大而又曰王配天地之大豈不與吾夫子一王之法同其功乎南華真人生於戰國之時嘗為漆園吏矣因天下爭奪不能展其所行故寓其言於道以示諸人曰易以道陰陽春秋以道名分蓋亦與吾夫子尊王之心合其志也迨西漢之四皓以是道定國本之計於一言東漢之嚴光以是道契中興之主於平昔至於晉宋齊梁歷唐暨宋時雖不古而斯道自存如許旌陽葛勾漏陶隱居寇謙之司馬子微東華正陽純陽與夫
希夷亦善推其所全之真以及當時之君其正陽純陽陰陽不測之神至今常顯於寰宇之內故重陽祖師得以繼是道之正傳全一真之妙理師本醴泉人也姓王氏於金朝初興之日舉進士中甲科人物魁梧天資秀偉方瞳熒熒美髯郁郁奈何道與時違故不以軒冕利祿縈其心常以水竹煙霞樂其志遂卜終南劉蔣而居焉一日遇鍾呂於甘河傳是道之妙訣以重陽為號以嚞為名於所居之室四隅各植海棠一株繼而策杖出關東
歸海上有問其故則曰我向丘劉譚裏捉馬去人皆未諭其旨未幾從遊者七其所親侍者四馬鈺譚處端劉處玄丘處機是也號馬為丹陽譚為長真劉為長生丘為長春西還抵汴遽謂門人曰東華鍾呂之約不敢愆期吾後事在劉蔣全真之教汝軰當勉之言畢具湯沐奄然而逝汴之名公巨卿賢士大夫無有不赴弔者既而四師輦仙櫬以入關中遵遺命而葬劉蔣事畢將歸四宗師憩於秦渡鎮真武堂茂樹之下彷徨然猶有慕師之
戚執手分袂各述其所蘊之志俱不負祖師之囑長春隱於太公之磻溪長生寓東周之瀍水長真居水南之朝元惟丹陽反築室於場為今之終南重陽萬壽宮也自是全真之教漸興師宗之德益著於興定間有景慕四真之事者依真武堂經營宮室以奉香火恩例賜額為志道觀值金祚將終民多凶暴觀宇灰燼恭惟大元聖文神武奄有四海生民綏定百廢俱興惟志道廢址尚存荊榛堙塞一日洞真真人于君道經秦渡載瞻故基慨
然有過河洛思禹之心對羹墻見堯之感遂命門人駱志通鳩工事材構殿宇聚徒眾恢拓乎宗師之跡增光乎玄教之風使一祖四宗之德業為可大可久之基豈不偉歟予於暇日徜徉琳宇間覽紀事於碣石者與道體往往相違是以慊焉一日志通表四真之事跡丐予屬文紀述其事嘗觀太史公序九流之說儒與道特冠於眾流之上道之與儒同此一理儒之與道同此一機通其變則天下無弊法執其方則天下無善教若非圜機之
士不足以論此也然教之在天下亦何常師之有且祖師以全真名教者豈非吾儒真實無妄之理乎其鍊形修性豈非大易窮神知化之妙乎方其護祖師之柩歸而克葬之後高弟能繼志述事者有之廬其墓側者有之於斯時也何異乎吾夫子歿而門人治任將歸相向而哭之意歟及其長春宗師被詔北庭而好生之德感動人主轉不殺之機於一言之頃於斯時也又何異乎吾孟子告時君不嗜殺人者能一之之仁歟由是觀之則祖
師所修之道宗師所繼之志既可以帝王之取法則又足以致天下之治平大非秦皇漢武之時方士雜學之比亦非晨門荷蓧之徒長沮桀溺之軰觀今日書同文車同軌四海之內晏然朝廷之政清肅然後知植海棠之意不誣於其先丘劉譚馬之事有驗於其後噫是道也自常清觀之神妙難測由至人守之不外乎一真之理故全真之教雖遺世獨立而尊君親上之心常存雖遐遯隱居而愛人利物之仁愈切即無思無為之誠以顯其
有感有應之理在宗師既能神知來而智藏往於門人又能繼其志而述其事豈不有補於聖明之朝乎非志於道其孰能與於此哉從而贊之曰道體渾浩兮無臭無聲陰陽肇判兮成象成形幽潛淪隱兮升降八紘惟人為貴兮萬物之靈原始要終兮故知死生嗜慾之汨沉兮出入莫測其心列仙之相傳兮秪欲全乎無極之真不先覺於重陽兮孰開妙理於我人為道之紀綱兮橐籥乎二五之精志道復古兮奐然而一新真人常在兮道
備而德純一祖四宗兮亘萬古以皆春
子／宗教／正統道藏／洞神部／表奏類／萃善錄／卷下　澄六／天師入覲回山奉旨修金籙齋宿啟詞(P.第33冊　385-2)..[上海涵芬樓影印本]
天師入覲回山奉旨修金籙齋宿啟詞
皇帝若曰敬恭卜日致山川社稷之心禮樂事天備玉帛鼓鐘之實乃三極交孚之際當一炁戒肅之初於行用金其土皆玉端倪仰止德曷敢於二三戴履孔昭威不違於咫尺雲車穆穆星幄熒熒錫命會同神合吉時合序降祥茲至日重暉月重明七政咸齊五兵
不試
子／宗教／正統道藏／太玄部／上清無英真童合遊內變玉經　取五之一(P.第34冊　44-1)..[上海涵芬樓影印本]
三經同卷　　　　　　　　　　　取五
上清無英真童合遊內變玉經
上清神寳洞房真諱上經
洞玄靈寳九真人五復三歸行道觀門經
上清無英真童合遊內變玉經
玉保王青童道君始就道境泛霄丹林下矚洞海引味流精結養華童日闕萬里九門忽開丹光紫霞煙氣合明五帝撫掌神烏啄明心目注視精魂交接太和自生金體和暢玉
保青童道君招揖閑暇虛極生神安寢玄宮三元九始盻不至庭忽有神人淩雲戴月絡帶天辰玉真秀銳青骨柔明以告青童曰子遠感日精坐致月液當得天英養乎金形於是雙景分光洞照子身子丹田中自生芝英玉華珞珞矣示子要訣使民知真一得無英可以仙身無英者青陽之繁芽也真童者青童一索之男也存子身中子思之即來也來即同遊混合而變也招之有敘理不可妄也夫子身氣傳水之精為志也志土也火所出
也土傳火之精為神神氣積具而有骨骨之精為子目中之瞳子目之匡廓子身之玄䆫也雙珠熒熒者子之神鏡也上通日月之光下灌子之伏牛也此數者所以來無英也無英靈物也來則子自知之至其日伺之來則動其處有物著子身中也欲為之向日拜祝先臨目即見有紅氣滿前也因閉目又見紅色甚而為波揚也即緊閉目以目精隔皮理視之見紅紫作寳色中有百花紋轉如車輪也子即以鼻引之自項下脊穿腎達踵而復
貫丹田中見其色如前狀心祝曰
神招炁接　內想外來　神氣密會　日晶流煙
洗我故髓　延易生真　無英青陽　繁芽浡興
洞開陰景　魍魎絕形　日月融光　養我聖身
上登玉保　後聖之臣
月亦如之以其日時獨居寢焉以心伺之當有物來入自其處謂左足應立春其日戊寅己丑左胷應春分其日乙卯左手應立夏其日戊辰己巳膺喉頭首應夏至其日丙午右手應立秋其日戊申己未右胷應秋分其日
辛酉右足應立冬其日戊戌己亥腰尻下窮應冬至其日壬子是其日時伺之引歸丹田中看何所得之耳不必皆至其所然無英與歲甲合自然內遊於一身矣交際兩暉朝朝為之夜坐忽有飛光來子前子視之即滅矣久則可定觀光中有物形具焉則子無英子狀也丹田亦有此狀也行之為上清之真非詔諸下學也青童道君行其道以訣出東華玉宮付諸真人按如明科
右東華保晨玄黃道君傳學道者
子／宗教／正統道藏／太玄部／道樞／卷之十六　初四／中黃篇(P.第35冊　305-1)..[上海涵芬樓影印本]
中黃篇五榖養形亦以害生餐服元和安而延齡
人受形於胎故以精血為根靈識元氣為本
於是吾明五藏焉觀夫元氣浩然凝結成質育以五藏法五行之相應也明以七竅象七曜之照也夫人之腹有五行之正氣順之則無疾逆之則為害矣首天也足地也心之氣骨之氣節之氣皆大此所謂神宅也如此則修道易成且壽矣道以心識為用如用心捨情則直上于九天此其大要者也夫嬰兒在胎無聲無息合于至理既出于胎六識潛萌體襲五榖貪恚並生隨識所用口受外味以忘識身受內役以喪情神離形以散壞形離
神以去生殊不知皮肉相應筋骨相成肝合乎筋其外爪心合乎脉外色脾合乎肉其外唇肺合乎皮其外毛腎合乎骨其外髮鹹者骨之傷也苦者血之傷也甘者肉之傷也辛者氣之傷也酸者筋之傷也夫孰知其以哉氣陽也味陰也味歸形形歸氣氣歸精其初豈不相資耶而後皆相反焉於是精食氣而其精傷矣形食味而其形傷矣故榖氣盛而元氣衰以至于老焉春之月七旬有二日損苦增辛以養吾肺夏之月七旬有二日損
酸增甘以養吾脾秋之月七旬有二日損辛增酸以養吾肝冬之月七旬有二日損鹹增苦以養吾心四時之季各旬有八日損甘增鹹以養吾腎如是亦可以壽三百齡矣先之以除欲以養其精後之以辟榖以存其命食胎氣食靈元斯不死之道也有華胥國者太上之庭者其外三十里上羅飛棘下布蒺藜至華胥者先徑其中焉夫飛棘蒺藜者其猶吾之三彭也歟三彭亡則吾登乎胎仙之區矣九仙君曰道之要蓋十有八章焉經曰專
修靜定身如玉但服元和除五榖何謂也心者隨時所動先當淨居內絕所思外絕所欲則元氣自足矣世以五榖為肥膚之具不知為壞身之本也經曰鹹味辛酸五藏病津味入牙昏心鏡此之謂也於春三月淨理一室肆几設床施茵至子之時一氣初生則淨其心神叩齒三十六通以左右手握固仰臥瞑目俟喘息之出即閉口鼓滿其氣以嚥入為度漱以嚥之若入于腹汩汩以飢為度飢即更服焉氣入之後如其口燥即飲胡麻
之液巨勝三大升去皮九蒸九曝茯苓三兩細研為末先下巨勝末三兩次下茯苓未煎數沸少入酥蜜久焉氣自暢通而安和所嚥流滑胡麻之液可以止矣久之腸中之滓盡則嚥其氣自如湯液至臍之下服氣之初溲溺赤黃勿懼矣夫湯液不絕則腸中之滓不盡終不能洞曉是非矣欲絕水榖宜自量而已無遠近之限焉或三十日或五十日或百日三丹田自然以次停滿故三十日下田滿則神氣足而不泄且不飢矣六十日中田滿則體無虛羸行步健矣九十日上田滿則內凝結
而外克肥矣於是三焦平實神凝體清淡無所思可以棲心聖境以學胎仙若夫或食或斷使人志散喜貪諸味則榖之氣難遣求仙者之大病焉此內養形神者一也經曰子能守之三蟲棄得見九真五牙氣何謂也夫服津液則得不飢況於服氣者乎故絕榖者則魂魄變改三尸動搖矣然服氣之初或十有四日或二十八日滓穢既出漸覺其體虛弱百節無力此元氣未達也惟勿懼焉當堅守之使下田滿則飢渴除矣始也膚色黃瘠後
當悅澤矣如兼食而行則無効大抵服氣欲速達於五藏必絕其湯液絕五十日閉目內想脾中之氣行自心而起散至四肢仰臥祝曰中央戊己內藏元氣黃色內堅用之可理丹陽莫辭朱陵共議得達四肢黃雲大起於是每至丑之時而勿差焉歷二十八日內見脾中之氣鬱如黃雲過于四肢久之其氣可以滅燭吹火百步之外如大風可興雲霧以蔽其身矣三尸者一居腦宮腦宮者上丹田也其色白青使人思飲食好嗜慾動搖其
心焉一居明堂明堂者中丹田也使人貪財賄好喜怒精神恍惚焉一居腹胃腹胃者下丹田也使人愛衣服荒酒色撩亂其情焉夫能用心堅強以食其氣則三十日上蟲死六十日中蟲死九十日下蟲死於是五藏之中有五行之正氣運應於九天無所不通矣此食氣玄微者二也經曰五牙咸惡辛酸味何謂也五味不絕五藏之靈氣不生矣此五牙咸惡者三也經曰蒸筋曝骨達諸關握固潛通開百竅何謂也服氣五旬而未能絕水榖
之氣遇天晴霽於正午之時坐密室施床設席散髮於枕上握固漸於二脇傍然後叩齒七通端心瞑目如覺微悶即用力握固稍稍筋脉開靈氣漸通於骨肉之間津汗潤澤於皮膚之上數數運行自然顏色光而氣力倍閉氣鍊形元氣通行於毛髮毛髮跳躑矣此煙霞淨志者四也經曰百竅關連總有神何謂也百竅通於百穴百穴通於百脉之上有二穴焉通於肝脉肝脉通於心脉故心悲則淚腦之上亦有穴焉通於鼻脉鼻脉
通於心脉故心悲則鼻酸腦熱則鼻乾蓋百脉與百竅相望百關與百節相連是以一穴閉則一病生一脉塞則一經亂矣服氣者則諸脉通暢胃腹無物以停留寒熱不侵毒物不干吾之萬神始得歸集於身痍痕客氣消矣此百竅關連者五也經曰何物為冤七七裏謂也其滓既盡最當絕其水榖者四旬有九日其至切者也稍稍百脉洞達返照如燭俗心頓捨五藏怡和不能堅精則前功亡矣此長存之道者六也經曰滯子神功去路
難大都榖實偏為病何謂也榖氣堅實則五藏壅滯神氣不凝而靈光不照矣此鹹美辛酸者七也經曰榖實精華與靈隔纏羅六府昏諸脉何謂也榖氣精華化而為涎為膜以纏羅於五藏六府關節筋脉焉夫服氣五六十日見其滓盡而不知榖氣精華未出也於是有飲食之思其情散蕩殆為三尸之所動及夫後溲或如膿或如血或如壞脂或如雞糞乃榖氣欲出也踰三二十日或如涎如膜者出則榖氣之精華矣此榖實精華者八也
經曰自辯元和九仙氣何謂也榖氣盡則識元氣矣此三蟲宅居者九也經曰由子運動呼吸生居在丹田內熒熒何謂也神氣既足則呼吸運動能興雲霧而得隱形無滯矣丹田之氣平實則上升下游結如雞子其光照乎數里筋骨康強其體和平矣此九仙真氣者十也經曰胎息真仙食氣得却真氣成胎息何謂也服氣二百日五藏即虛可以學胎仙矣先須密室厚氈累席其枕之高四指而與身平捨其心識握固仰臥初閉其息自
十至十五以及三十五十一百息使其心不動移晝夜十二時凡一千六百五十息焉方其氣絕則以魄留守其身魂游上天矣百息之後魂神當見其魄魄陰神也不欲人之生焉其神七其衣黑衣其冠黑冠其柄黑璽是為玄母若見之則當存念祝曰玄母玄母吾身之主長養筋骨莫離尸戶吾與魂父同游天去次見三人各長一尺有五寸其衣朱衣其冠朱冠其柄朱璽引上元宮諸腦之神百餘而出其身則見一氣於二丹田中狀如白
雲光照洞達則謹呼三魂之名一曰爽靈二曰胎光三曰幽精得此陽神領其腦宮之神引其光神游于上天初出之時覺其身從黑房而出見諸鬼神詭形異質或大或小惟勿懼焉俟無所見始為良矣故為斯道者必求同志而與之居慮其有所見而生怖畏身不得去也則使同志者記其喘息之數焉此胎息真仙者十一也經曰五藏真氣芝苗英何謂也其肝木也生於火克於土來自東方其色青蒼受之於陽潛伏此氣閉固千息則青
色周流而凝結矣其行之也自子之時當隔一時至五十日見其氣如青雲想之可以治人之浮熱時疫臃腫疥痒急嗽之疾其心火也生於木克於金來自南方其色赤受於朱陽潛伏千息赤色當出每午之時存想其氣其心大如雞子稍稍赤氣自頂而散祝曰南方丙丁赤龍居停陰神避位陽官下迎思之必至用之自成五十日則赤氣如火之光可以治人之冷疾其肺金也生於土克於木來自西方其色白服之千息白色當出每丑之
時存想其氣狀如白珠其光住于眉間呪西方庚辛太微玄冥內應六府外為肺神見於氣上游于丹田固護我命用之成仙存念一過四旬有九日肺中有氣狀如白雲能照厚地一切寶物及察人之善惡視表知裏不行存想五氣之法則須服氣三年然後見五藏之中由不辨生克寒熱之理寒則用心之氣心氣者火也熱則用腎之氣腎氣者水也故不知用氣則無効其脾土也生於火克於水來自中央其色正黃閉之千息則黃
色昌矣日一想其氣而無時焉四旬有九日自見其氣可以身入垣壁而人不得見矣其腎水也生於金克於火來自北方其色黑是為下元主持命房其中有真守之勿忘夫五藏之神氣每至五更之始各存想其色其氣俱出於頂則止不須一一想焉如是者其功緩踰百日而効五藏真氣者十二也經曰太極真宮住碧空何謂也上界之宮也故上界以七珍精氣為日月下界以陰陽託氣為日月下界一年三百六十日是為上界一日
十二時焉此太極真宮者十三也經曰更上寥天入太微何謂也九天第五殿也此九氣真仙者十四也經曰靜理修真為聖人九行空門列真載何謂也九行者一曰慈愍為衣二曰止捨為食三曰正心為乘四曰專志為財五曰謙下為牀六曰順義為器七曰勤惠為屋八曰修空為宅九曰布施為華此太微玄宮者十五也經曰諸行無心是實心因心運得歸天去何謂也無心之心因有心也此九行空門者十六也經曰六府萬神常有常
何謂也大腸之府主于肺堂鼻柱中央以為候色其重十有二兩其長一尺有二寸其廣八寸大腸十有二曲其貯水榖一斗二升十二時中有神焉衣冠各如其色十有一人水榖氣盡則其神見矣腎府者主其內宮外應於耳為宅門戶蓋精主腎腎為後宮內列宮女左壬右癸循環於二耳有元神守之嗔怒則傷腎腎傷則失其志喪其元神嗔怒者道之忌也腎合氣於膀胱上應於舌根氣液往來是以膀胱二府合為津門而氣海循環以
為要路焉服氣未成當節言語以養其津其中有神三百六十以應一歲之位其氣既成常抱不貪之行則當見其神而合神理此六府萬神者十七也經曰勿泄天章子存志何謂也始終不泄則天神助之矣此勿泄天章者十八也
子／宗教／正統道藏／太玄部／道樞／卷之二十五　誠一／准易繫辭篇(P.第35冊　376-2)..[上海涵芬樓影印本]
准易繫辭篇乾轄其始坤括其終蕞爾之形易行于中
抱黃子道士張抱黃样符中年已七十餘至岳麓訪隱者周成不遇見橋人秀水黎白授以此書曰首有七竅體有四肢乾坤定矣乾轄其始坤括其終貴賤位矣陰下而六陽上而九剛柔斷矣覺以陽開暝以陰闔吉凶生矣純陰索男純陽索女變化見矣九竅相盪五藏相通六府相須三宮相統八卦相扶五行相照權之以長男運之以少女狀之以老翁名之以姹女弱之以嬰兒和之以乳母耳
目樞要口鼻輔助津液調和骨髓堅固藏府光明神魂擁護陽老成父陰老成母地出醴泉天降甘露火生於木金生於水得生於神失生於鬼神昇天文鬼入地理木者火之母水者金之子二木成林兄弟也二火成炎姊妹也木者金之妻水者火之夫火作鈆宗水為汞祖鈆以易知汞以簡能易知則鈆歸簡能則汞歸鉛歸則有親汞歸則有功有親則可久有功則可大易簡得則天上之室立矣是故仙人以身觀卦以性觀藥日月相催風
雨相薄蒼虬捧爐飛廉鼓橐丹光瑩然金精閃爍融而為川結而為岳鍊氣焉而分清濁繫辭焉而明生死陰陽相返而權變化晦明相推而循晝夜水火相奔而定高下是故震者動也青龍之象離者麗也朱雀之象兌者悅也白虎之象坎者陷也玄武之象巽者順也騰蛇之象艮者止也勾陳之象是故仙人所居而安者青龍之宮也所樂而玩者白虎之乘也所開而游者天之閽也所閉而掩者地之扃也是故左則觀其龍而安其東右則
觀其虎而玩其西南則觀其日而安其午北則觀其月而玩其子是以自天祐之吉無不利木者甲乙火者丙丁水者壬癸金者庚辛土者戊己寅卯者賊夫土者也巳午者賊夫金者也申酉者賊夫木得也亥子者賊夫火者也四季者賊夫水者也是故列其耳者存乎艮分其目者存乎坎辨其鼻者存乎震驗其口者存乎兌陰之泄者存乎離陽之漏者存乎巽是故身有上下氣有消長性有堅虛物有衰旺道也者各指其所之德也者各指
其所為性與天地準壽與天地齊法與天地並是以知天地之根識父母之慾父之情為魂母之血為魄魂勿遣散魄勿遣離故上以認其天機下以洞其人謀享金石之年齡變金玉之肌膚者乎耳之失艮故不聞目之失坎故不見鼻之失震故不嗅口之失兌故不言泄之失離故不走漏之失巽故不食是故日有魂月有魄經天緯地之謂文一陰一陽之謂道炎之者火潤之者水煖之者就燥決之者就濕命之者同聲相應蒸之者同氣相
求順而藏之曰潛龍明而覩之曰見龍悅而豢之曰人龍呼而走之曰躍龍浮而登之曰飛龍高而上之曰亢龍六龍乘時而不困百姓日用而不知故君子之道長矣小人之道消矣上下交通而志行矣天地相感而物生矣顯諸聖藏諸用凡煉陽而消陰真水之用生矣真火之用妙矣生卯之位真火也生酉之位真水也火胎之位子水胎之位午西側之位日東殘之位月傾西北之位者乾闕東南之位者巽乾終上九之位艮坤終上六之
位巽絕於巳者之謂逆絕於亥者之謂順龍虎相從之謂仙陰陽不測之謂神以言乎天則不壞以言乎地則不陷以言乎火則不滅以言乎水則不竭以言乎木則不朽以言乎金則不消夫乾其閉也純其開也真是以大生焉夫坤其閉也平其開也靈是以廣生焉耳以配甲戌目以配甲子鼻以配甲寅口以配甲申泄以配甲午漏以配甲辰道之微矣乎仙人所以用而治性也道之寂矣乎真人所以取而存命也性治則空空則清以効天
命存則通通則靈以法地天降甘雨地長草木山澤通氣龍蛇起陸父母結形道運乎其中矣日月變神道滋乎其中矣鉛汞存存性命之門龍虎綿綿性命之原仙人有以見上丹田之明明故謂之上清有以見中丹田之熒熒故謂之中清有以見下丹田之凝凝故謂之下清玄武之上關不可開也勾陳之中關不可闢也青龍之下關不可闡也白虎之上尸不可養也朱雀之中尸不可留也騰蛇之下尸不可畜也閉之而內靜啟之而外動
啟閉必彰乎變化變化以定其性命鳴鶴在陰其子和之我有好爵吾與汝縻之論曰真人降其龍而出其神劔則千里之外應之況其邇者乎伏其虎而舉其神燭則萬里之外從之況其邇者乎劔降其龍燭伏其虎龍虎者神仙之車駕也車駕之就昇天之主也神仙者龍虎之門戶也門戶之通則出入之機也同人先號咷而後笑論曰從凡入聖仙人之徑自地昇天真人之緣龍虎同心天地為金水火相薄長河成酪不出戶庭無咎論曰
三惑之生也六蔽之階也聞淫哇之聲則失聽視華美之色則失明嗅香馨之味則失思多發語言則失志陰動則失真精陽散則失元氣是以真人包括而無用謹密而不出也耳目誨惑口鼻誨貪淫慾誨衰竭思慮誨煩亂鬼神之所闞盜賊之所招也五位相得而各有合所以成變化而動鬼神論曰金丹之術百數其要在神水華池神仙之術百數其要在抱一守中坎以象水震以象木兌以象金離以象火四象為藥二氣為爐煉之而後
虛服之而上昇也竅數九藏數五一身相得而各有合七情既立而各有成萬物藏用而各有喻千神內扶而各有守天數順行地數逆取白金之籙青玉之符黑水之契朱火之圖此可以脫塵世而入層霄者也炎帝之宅乎午黑帝之宅乎子青帝之宅乎卯白帝之宅乎酉初陽起純陰必當天地之曆引龍虎之精也是以四神入鼎九變成丹赫而養之流而納之凡人之氣有仙人之道四焉凡人之身有仙人之本五焉不治其性者實而不
空泥而不通不保其神者離而不合呼而不答不愛其生者溷而不清作而不寧不修其心者病而不愈弊而不補故曰凡人之氣有仙人之道四焉此之謂也以金德者尚乎肺以水德者尚乎腎以木德者尚乎肝以火德者尚乎心以土德者尚乎脾是以仙人將有為也將有行也其棄色也如泥其節情也如遺其保淳也如癡其養志也如龜至精不失以保乎肺居於金堂非天上之白精其孰能與於此乎疾雷破山大風振海音樂遏雲鈴
皷動地巍然自安超然獨處外聲不入以保乎腎居於珠宮非天上之黑精其孰能與於此乎大不見於太山細不見於秋毫文不視於秀麗目不視於粉黛黑白若不分是非若不辨眾人之皎皎而己獨昏昏眾人之彰彰而己獨冥冥徹然內鑒志光不散以保乎心居於丹臺非天上之赤精其孰能與於此乎不耽五味不嗜八珍不畏洪水不憂大旱煒然似有華筵之嘉殽茫然似有沃田之嘉榖無思也無為也無去也無就也豐然不瘦怡
然不飢不思不動以保乎脾居於玉房非天上之黃精孰能與於此乎不言而信不笑而樂惟神也不疾而速惟體也不嚴而治至樂無聲以保乎肝居其瓊樓非天上之蒼精其孰能與於此乎故曰凡人之身有仙人之本五焉此之謂也耳初六目初二鼻六三口六四陰六五陽上六凡人也死之根也陽初九陰九二口九三鼻九四目九五耳上九真人也生之根也視龍之形鱗而青虎之質毛而白日之魂晝而熱月之魄夜而寒以此修心
退藏謹密天地相交之謂泰日月相逐之謂易地氣上騰天氣下降日盈則𣅔月滿則虧龍吟雲起虎嘯風生清氣歸天陽以上昇濁氣歸地陰以下墜孰能與於此乎論曰金公曰鉛木公曰汞黃婆謂之真土天地謂之爐陰陽謂之炭坎離謂之藥物子午謂之進退水火謂之作用卯酉謂之抽添運轉謂之河車澄明謂之天酒貴而謂之金花玉液異而謂之青霜絳雪養而謂之嬰兒姹女生而謂之黃芽大藥熟而謂之九轉丹砂成而謂之
再生嬰兒奇而謂之神物光而謂之寳珠是故氣海凝液海液海凝血海血海凝精海精海凝骨海骨海凝神海神海凝真海是以補其筋者莫靈乎肝補其氣者莫靈乎肺補其肉者莫靈乎脾補其髓者莫靈乎腎補其脉者莫靈乎心補其命者莫靈乎父精補其性者莫靈乎母血是以身有九竅聖人塞之身有五藏聖人煉之身有三關聖人通之身有三尸聖人滅之身有萬慮聖人滌之身有千魔聖人降之身有百疾聖人脫之身有十惡
聖人削之是以心宮有王所以無為而治之肝宮有相所以無思而得之肺宮有伯所以不召而自來膽宮有將軍所以不怒而自威脾宮有大夫所以不令而行之腎宮有烈女所以不禁而自止也龍精其魂之所蘊耶虎威其魄之所畜耶龍精著而火珠照乎其前矣虎威振而水珠曜乎其後矣龍精喪則無以見其魂魂無見則火珠幾乎沒矣虎威滅則無以見其魄魄無見則水珠幾乎沉矣是以巽進初九謂之不漏離進九二謂之不言
震退初六謂之不動坎退六二謂之不窺艮退六三謂之不聞三陽守體謂之丈夫三女變形謂之男子七竅不動謂之混沌二氣交感謂之氤氳黑白成質謂之大寳虛無生性謂之元神窒而空之存乎少男艮合而明之存乎中男坎絕而和之存乎長男震歛而益之存乎少女兌翕而復之存乎中女離閉而順之存乎長女巽是以人之生也泰在乎其中矣人之死也否在乎其中矣耳之不聽黑精在乎其中矣目之不視青睛在乎其中矣
鼻之不嗅白精在乎其中矣口之不言赤精在乎其中矣陰之不動地精在乎其中矣陽之不散天精在乎其中矣神而明之上天之亨衢通矣默而成之天下之能事畢矣東方之神骨骼者也南方之神氣息者也西方之神經絡者也北方之神血脉者也中央之神肌肉者也角亢者青龍之光斗牛者玄武之光奎婁者白虎之光井鬼者朱雀之光房者木星之中宮虛者水星之中宮昴者金星之中宮星者火星之中宮齒牙者青龍之餘爪
甲者白虎之餘毛髮者玄武之餘氣息者朱雀之餘音聲者天之餘影跡者地之餘乾巍然示人得一者也坤混然示人抱一者也夫五賊者盜此者也三田者耕此者也種芝者陽虛之所生也種玉者陽秀之所孕也藥力就乎內神通發乎外積陰散其小積陽至其大動天地感鬼神莫善乎元精蹈水火貫金石莫妙乎至理福萬民壽九域莫大乎真氣煉五神立四極莫先乎神用夫堅百骸者莫過乎真金壯百筋者莫大乎真木換百脉者
莫越乎真水升百神者莫勝乎真火填百節者莫及乎真土何以保身曰無勞何以保命曰無欲何以治性曰無思何以治神曰無邪是故真人多陽而無陰凡人多陰而無陽非謂其無陰也蓋陰變而歸純陽者也非謂其無陽也蓋陽變而歸純陰者也夫純陽者仙之氣也純陰者鬼之氣也仙之一成宅乎陽界也鬼之一就宅乎陰界也是以仙人日中無影雪中無跡乘水不溺入火不焦行空不墜透山無碍劔斫不絕藥鴆不盡千魔恐懼
萬神悅隨蓋取純陽之氣也夫凡人履則滯凝駐則妨塞萬慮所集萬病所攢上遠天門下近地戶逢明則覺見暗則瞑智慧不通嗜欲不息困而忘返逝者如斯蓋取純陰之氣也夫肺白者上應太白心赤者上應熒惑肝青者上應歲星脾黃者上應鎮星腎黑者上應辰星黃道者上應太陽白道者上應太陰晝主生者上應南辰夜主死者上應北辰所以聖人下修人事上應天心也耳聽極必聾目視極必瞽鼻嗅極必窒口言極必喑泄流
極必罄漏消極必終此所以取六極而捨五福者也言其大聦者內聽者也言其大明者內見者也言其真氣者內萌者也言其至聲者內運者也言其陽精者內煉者也言其陰滓者內淘者也天下之至健言乎虎者也天下之至順言乎龍者也天下之至神就乎大藥者也九聖明乎外八卦者也九竅明乎內八卦者也修之者長生久視者也
子／宗教／正統道藏／太玄部／玄真子外篇　甚八／卷中／鸑鷟(P.第36冊　769-1)..[上海涵芬樓影印本]
造化之初九大相競風之飄䬑于貴切然曰䬌䬌匹周切乎之飍飍香幽切乎而䬒䬒乎之飂飂乎而扇鴻濛而么飉力么切㕭於交切嘐古苞切鼓𧯌呼勞切䜮力刀切而悲咤䬄呼出切□呼交切蹶石拔木蹙浪奔濤其孰能大乎吾之大乎而雲之氣騰然曰翕乎忽乎之滅沒乎者漨扶龍切
浡蒲忽切洇於鄰切煴之蓊鬱乎者蒙乎昧乎之昏晦乎者靉靆黭於甘於敢二切黮敕成都甚二切之䨢徒感切䨴徒對切乎者翳海吞山遏日漫天其孰能大乎吾之大乎者雷之聲填然曰諜轟轟乎轢轢忽犖犖乎虩虩磤衣謹切輪奔乎轂乎些欻電烻烈缺砉呼覓切霆驚劈歷乎些若獨不聞乎洪濤震鼓猛獸唬怒彼碌碌者莫吾之與巨其孰能大乎吾之大乎些海之濤奔然曰浩乎汗乎之澶漫乎且澎乎湃乎之滂沛乎且何鯤鵬頒鰓相來切臭翼之聲邪乎且翻
鼇盪鯨崩壺倒瀛其孰能大乎吾之大乎且火之熛然烈然曰烘乎炵他冬切乎之煥爛乎焉翕乎煜乎之煽炫乎焉㶼烏來切灼爍烜爀燏愈律切𤐰涸澤燋山熾日熏天其孰能大乎吾之大乎焉日之燿照然曰煌煌乎陽陽乎歟晶晶乎之熒熒乎歟杲杲曈曈炎炎赫赫光天照地流金鑠石其孰能大乎吾之大乎歟地之震殷然曰坤乎崙乎之坱圠磅礡之乎之崔乎嵬乎之坳墝确䃗音剝之乎之浸海流河而有常奔山走陵而无疆其孰能大
乎吾之大乎之天之鳴𥥈胡萌切然曰乾乎圓乎之慤乎只穹乎崇乎廓乎只昊恢恢之顛顛旻蒼蒼之玄玄包水旋風蓋地寰空其孰能大乎吾之大乎只空之寥𣪯六宗切然曰豁乎沈乎之曠宕乎哉虛乎无乎之漭浪乎濛同茫唐青冥蒼茫廓兮而㝩苦郎切㝗力蕩切包天裹地誕陰育陽其孰能大乎吾之大乎哉既而九大各自競能風之擊曰孰有大乎吾曹之大矣空應之曰吾聞太上之言道名之大可詣而問焉於是雲停其氣風息其飄日
罷其燿海弭其濤地復其震火滅其熛天靜其鳴空喪其寥於是乎俾雷之迸入道之境聲者讓響形者讓影不有不无不動不靜九大觀之各慙而還遂相讓為无為之色相與成无為之域以終乎塵劫之極而已焉乎欹道之形也虛道之影也无道之聲也初道之響也如昔之為狀乎廓然其虛者空也莫然其无者滅也永然其初者遠也靜然其如者定也字之曰遺遐明默慤博玄圓者何也遺以盡其失遐以邈其遙明以照其光默以湛
其寂慤以堅其固博以大其廣玄以神其妙圓以䂓其周故曰德者得也得乎不得不得乎得斯之謂乎得其德者何也文宣德之而无我老氏德之而未孩南華德之獨與天地精神往來而不敖睨於萬物噫沖虛德之泠然御風顏回德之同於大通然則大寥德之无終始已矣夫延吾思之不能竟也將何以窮有物之既乎燿夜者燭腹也橐體者篋軀也戴芥者負垢也苗蜩者根蟬也睛星者眩華也燭腹之蟲循乎墻篋軀之蟲出乎隙負
垢之蟲游乎業根蟬之蟲植乎土篋軀哂乎燭腹曰子之自謂養生之固者也燭乎腹燿乎夜見乎險阻審乎取捨然而世人相有炫明之患恠乎物亡乎身未若吾之晦迹之逍遙也負垢哂乎篋軀曰子之自謂養生之固者也槖乎體篋乎軀進則外乎首而行恐則內乎元而靜然而出入有首鼠之患怪乎物亡乎身未若吾之蓋形之逍遙也根蟬哂乎負垢曰子之自謂養生之固者也蓁然芥孽然垢徐然步物之不疑子之動也糞然形物
之不疑子之生也然而慮風火有驚恐之患未若吾之瘞體之逍遙也之數蟲者各以能之相哂也於是眩華聞之哂乎根蟬曰子之自謂養生之固者也藏乎口匿乎目虛乎心實乎腹根乎足潤水土於外而不行苗乎脊受風日於外而屢長無覊䧿之嫌者矣然而累乎質礙乎有苟遇掘鑿之患恠乎物亡乎身未若吾之瞥然之逍遙也根蟬曰吾稟乎造化之奇妙乎古今之知藏口匿目虛心實腹之數蟲者其於衞生莫吾如也向吾聞
子之聲昧子之形狀子之有自何而生眩華曰吾生乎目之眩長乎視之亂其徐也聯若星之貫其疾也紛若華之散取之而不得捨之而不克謂无而有謂有而无其來也儵見乎造化其去也寂歸乎太虛能游乎不物之域者方覩乎吾之逍遙之墟域同乎于圓也方也于方也圓也故曰至圓无圓而能方至方无方而能圓孰能圓乎方者曰太圓孰能方乎圓者曰太方故太方有言曰昔吾方子之圓而子弗知吾之方太圓曰曩吾圓爾之
方而爾不知吾之圓若然者何也其有以哉是故䂓乎虛者虛之不知其圓也矩乎空者空之不知其方也然則游心乎太寂之鄉令䂓矩无措其巧者其唯太圓之與太方乎
子／宗教／正統道藏／太玄部／劉子／卷之一　無一／防慾第二(P.第36冊　778-2)..[上海涵芬樓影印本]
防慾第二
人之稟氣必有情性性之所感者情也情之
所安者慾也
慾者貪愛之原奢淫之本也故夏癸商辛以慾亡國慶封智伯以慾亡家皆由不防微慮遠積小成大故太公六韜曰兩葉不去將尋斧柯熒熒不滅炎炎柰何此為小之不除禍之大也
子／宗教／正統道藏／太玄部／劉子／卷之七　無七／慎隟第三十三(P.第36冊　832-2)..[上海涵芬樓影印本]
而好顛蹷者輕於小也苟兢其步雖履除能安輕易其足雖夷平也路亦躓智者識輕小之為害故慎微細之危患每畏輕徵懍懍焉敬懼也若朽索之馭陸馬也鴻毳性輕積之沉舟繒縞質薄疊之折軸以毳縞之輕微能敗舟軸者積多之所致也故墻之崩隤必因其隟
劔之毀折皆猶于璺尺蚓穿堤能漂一邑寸煙泄突致灰千室怨之始也微於隟璺及其為害大於墻劔禍之所傷甚于邑室將防其萌急於水火夏書曰怨豈在明不見是圖故怨不在天亦不在小熒熒不滅能焚崑山涓涓不絕能成江河怨之所生不可類推禍之所延非可情測或怨大而成小或憾輕而至重深讎不必危而睚眦未可易也譬如風焉披雲飛石卷水𢴺木而人血脉不為之傷隟穴之風輕塵不動毛髮不搖及中肌膚以為
深疾大不為害小而成患者大風散漫小風激射也故漢祖免貫高之逆
貫高為趙王相欲殺高祖於栢人亭高祖行至栢人亭欲宿心動問左右名何亭左右曰此是栢人亭高祖曰栢人亭者逼迫於人遂疾夜遁得免貫高之害後人告高祖曰貫高於栢人亭欲殺高祖貫高之徒黨齊告二十人皆自死貫高曰今並自取死無人明趙王無罪於是一人告高祖高祖將貫高付獄獄吏打一千餘鞭終不欵
承言趙王不反高祖乃自問取其實狀貫高乃報高祖趙王不反乃放貫高亦釋貫高貫高曰欲殺大王有何面目食人之祿為人之臣遂坑而死者也
子／宗教／正統道藏／太玄部／雲笈七籤／卷之十三　優三／三洞經教部　八／經　四／太清中黃真經／九仙真氣章第十(P.第37冊　259-2)..[上海涵芬樓影印本]
居在丹田內熒熒
服氣成者居在丹田中凝結若雞子炳煥
如燭光照數里內無不見是為三丹田氣自然如此也
子／宗教／正統道藏／太平部／太上淨明中黃八柱經　奉四之二／虛四谷章第三(P.第41冊　477-1)..[上海涵芬樓影印本]
虛四谷章第三
眼為神光之谷耳為和聲之谷口為靈泉之
谷鼻為真香之谷知中黃之道者使眼无非視而神光熒熒使耳无非聽而和聲殷殷口无妄食而靈泉清鼻无妄聞而真香馨自然而已惡欲不至則正炁明正炁明謂之虛恬虛恬者如槖籥可上可下而正炁交錯不忤於中中扃廣漠洞然開闊不流於妄即是真作既曰即真可以得道道非他求本自我身四谷不虛所以失道虛以為用中扃圓融光照內反發乎泰定如有巨室四窓高明於中居止可謂明白故正中黃中黃者虛四谷也
子／宗教／正統道藏／正乙部／高上神霄玉清真王紫書大法／卷之九　意九／神霄玉清王府三十六天獄真符／咒水治病法(P.第48冊　418-2)..[上海涵芬樓影印本]
咒水治病法
凡人請符水具事由祝神了安水右手依法取東南炁用丁甲訣左手大指壓倒中指搯子文卻倒四指壓大指餘二五指皆直
咒曰
乾元亨利貞六甲與吾并靈泉入五臟六腑保安寧急急如
高上神霄玉清真王律令咒盡桃訣入水再搯玉清訣
次念咒曰
七政八靈日月同生本因道德我得真名北方辰星是我真形能蕩萬穢能潤萬真能終守一保人長生百邪蕩穢五藏安寧壬癸壬癸付與天丁急急如
高上神霄玉清真王律令再飛子午斗
入水咒曰
熒熒煌煌七星仰昂生為北斗星為天罡乾亨利貞明俱帝鄉急急如
高上神霄玉清真王律令
遣符咒
天雷隱隱龍虎交并日月星斗照耀分明某日功曹直符而行去病伐惡不得隱停速去速來明彰報應勿煞汝身疾咒畢存將隨符而去
子／宗教／正統道藏／正乙部／道法會元／卷之一百五十八　京三／上清天蓬伏魔大法　三／敕水治病咒(P.第50冊　407-1)..[上海涵芬樓影印本]
敕水治病咒
熒熒煌煌眾星低昂行為北斗坐為魁罡乾元合明天帝日星太陰法水二炁交并俱帝那俱支俱支俱吒俱吒娑訶
左手掐斗訣吹水中再默念俱帝那至俱吒娑訶七遍吹入水行神噀去咒曰
天罡靈靈收攝鬼神敕
取罡炁吸吹邪人身上其狂邪自伏
子／宗教／正統道藏／正乙部／道法會元／卷之一百七十一　邙一／上清童初五元素府玉冊正法　一／元應太皇府玉冊　一／證幽微篇／淨天地咒(P.第50冊　588-1)..[上海涵芬樓影印本]
淨天地咒
洞中玄虛　晃朗大元　八方威神　使我自然
靈寶符命　普告九天　斬妖縳邪　殺鬼萬千
中山神咒　元始玉文　我誦一遍　卻鬼延年
按行五嶽　八海知聞　魔王束首　侍衛我軒
兇穢蕩盡　道炁長存　急急如律令
次誦天蓬安神咒取天蓬炁咽服及吹身中念天蓬咒取天蓬炁吹天上次有日月在左右天罡星首建華冠佩流金火鈴素羽飛雲之裳仗三昧火劍總輪上宿光回諸天及照兆身用本咒訣請炁吹尺次念
六甲六章　天圓地方　五行相應　日月為光
身披北斗　耀格天堂　青龍居左　白虎右傍
熒熒活曜　辟除不祥　北斗誅斬　滅兇散殃
五星從我　周旋四方　左驅右伏　盜賊潛藏
行者有喜　坐者迎祥　吾今所願　吉吉昌昌
一如上帝律令勑
法曰若遇救治攻人身中百病添火鈴神咒掐火鈴訣誦咒取真炁并訣吹尺上次誦朱明咒
朱明大神　養炁存真　化身三界　吞伏魔精
存我日月　七政安寧　遊行五臟　疾速驅兵
聚魂歸祖　收魂還靈　何邪不去　何病不平
火車去毒　水車合真　風車炁車　洞達玄冥
真光變化　道骨輕清　上昇功滿　皆我真形
朱明朱明　九玄九真　光攝萬道　驅惡潛寧
青龍鎮水　白虎衛金　朱雀守火　玄武水神
吾為土主　八百萬兵　上衛玄帝　下赴八靈
中遊北闕　守護天丁　萬神速去　符到奉行
急急如朱明上清律令
子／宗教／正統道藏／正乙部／三十代天師虛靖真君語錄／卷之六　席二之二／詞／對酒成漁家傲呈介輔(P.第54冊　595-1)..[上海涵芬樓影印本]
對酒成漁家傲呈介輔
草草開樽資一笑微生病苦隨緣了友義交情如地厚心相照今人莫遣前人誚　燈火熒熒山悄悄芝蘭佳氣松筠茂得便盤桓塵世表香初透鄰雞且莫催清曉
子／宗教／正統道藏／正乙部／意林／卷之一　瑟一之二／太公六韜六卷(P.第54冊　746-2)..[上海涵芬樓影印本]
太公六韜六卷
有求賢之名無用賢之實○文王曰君務舉賢不獲其功何也太公曰舉不容易文王曰舉賢若何太公曰案賢察名選才考能名實得之也涓涓不塞將成江河兩葉不去將用斧柯熒熒不救炎炎奈何文王曰國君失民者何也太公曰不慎所與也君有六守三寶六守者仁義忠信勇謀三寶者農工商六守長則君安三寶完則國昌國柄借人則失其
威淵乎無端孰知其源天下非一人天下天下之天下也取天下若逐野鹿而天下共分其肉○太公云伏羲神農教而不誅黃帝堯舜誅而不恕○聖人恭天靜地和人敬鬼○文王在岐召太公曰吾地小奈何太公曰天下有粟賢者食之天下有民賢者牧之屈一人下伸萬人上唯聖人能行之○冠雖弊加於首履雖新履於地○武王問太公曰士高下有差乎太公曰人有九差惡口舌為眾所憎夜臥早起此妻子之將知人飢渴習人劇
易此萬人之將戰戰慄慄日慎一日此十萬之將知天文悉地理理四海如妻子此天下之主軍中之事不聞君命○武王問太公曰吾欲令三軍親其將如父母攻城則爭先登野戰則爭先赴聞金聲而怒聞鼓音而喜可乎太公曰作將冬日不服裘夏日不操扇天雨不張幔寒過泥塗將先下步軍未舉火將不食士非好死而樂傷其將知飢寒勞苦也用兵之害猶與最大起之若驚用之若狂當之者破近之者亡使如疾雷不暇掩耳也○
貧窮忿怒欲決其志者名曰必死之士辯言巧辭善毀善譽者名曰聞諜飛言之士
子／宗教／正統道藏／正乙部／玄真靈應寶籤／卷上　納二之二／寅時第七　奮躍亨衢　上上(P.第55冊　358-2)..[上海涵芬樓影印本]
寅時第七　奮躍亨衢　上上
珍藏幾年功　一夕氣吐虹　北斗寒無翳　請看三天鋒
奮於學者必有成功之望奮於志者豈無騰逢之時神鋒三尺熒熒掃蕩千邪北斗七星凜凜斡旋造化
子／宗教／正統道藏／正乙部／上清高聖太上大道君洞真金元八景玉錄　集六(P.第57冊　279-1)..[上海涵芬樓影印本]
上清高聖太上大道君洞真金元八景玉錄
東華上仙曰太上八素隱書南華上仙曰大洞真經西華上仙曰金真玉光映天洞觀玉經北華上仙曰蕭條九曜豁落七玄上經玉皇中華上仙曰太上高聖八景玉籙中央黃老君南極元君藏錄二經於太素瑤臺玄雲羽室封以鬱森之笈玉清三元之章乃命北寒金臺龍華玉女七百人又命白空虞宮西靈玉童七百人侍衛大洞真經及太上虛生大隱符玉籙焉　上清高聖太上大道君者
蓋二晨之精炁慶雲之紫煙玉暉曜煥金映流真結化含秀苞凝玄神寄胎母氏育形為人諱字上開元母妊三千七百年誕於西那天鬱察山浮羅岳丹玄之阿側矣元監朗於始旦八洞被於太初周觀九緯俯濯醴川逍遙攝生採真食精飛玄揚羽漱挹泰明受籙紫皇位司高仙振風朱素朝會萬神玄淵峨岑大音彌芬希想玉真之虛霞上清之靈晨爾乃拔思眇慕蹈空栖真沉朱華璋解冠九天眄朗丘岳極洞萬峰神秉五曜形磐
七元感精太寂思招玄清遂浩映渟暉飛珠濯靈隱芝結秀寶光夜生朝探華晨餐晨上精乘雲落煙八道煥明神電迴風綠炁幽藹廣眄八浩九元匝至再登紫陛三飛瓊闕四賓太素五宴琳室攜握五老洞源極密高尊上帝莫不履比　慧暢玉篇咀嚼沖味徘徊幽虛嚮流逸霄形沉八玄韜光萬源浩浩冥貫條條霞摽神秀外覺炁彌淡州容與大化寥廓本無太空任寄即色隨消淳風滿峙恬機理愉天音朗解高塗窈窕玄心充於希韻
飛翰蔚乎慶煙龍潛一勃鳳儀眇扇遂撫四大揔括弱喪於是受書玉虛眺景上清位為太上高聖玉晨大道君治蕊珠日闕館七映紫房玉童玉女各三十萬人侍君散香焉佩九色離羅之帔衣飛森霜珠之袍巾須臾百變之冠帶晨光日鈴育精之劍下極萬萬受事虛皇也君或累變常流順風入藹鼓揚三道下眄八外登乎丘阜杖褐萬國玄唱四振領拔宏致鵬翮八撫和音流萃委彼雲霞之上韻暫釋一往之眇蔚俯攝蒼梨亹亹彌邁
夫決疑朗惑欽範靈德曜龍文於蒼淵煥采雲於川澤濯天貌於蘭玉發金精於幽谷乘大順以御至象遊冥神以混五濁虛澄九落勞不止足凝形泊中提攜榮辱寔太上之曲教也若其耽栖靈觀洞宴七覺機芒飆末測神盡奧弘模瀠渟虛遷幽間神浪希夷九音以懸玄寂既忘託寓華園照照法標明明功全妙激重理扉洞萬千舞景扇虛乘空抱煙磐紆七紀籙首上緣靈符曜散敷陳隱篇括致沉蒙運轉滯輪綜結五象攜領諸天寔太
上之化理以視於群方也若夫散教養形赴救神炁明立三宮沖靈獨泰寥朗二順含元嘉會遣撤雜思忘累遣外行洞幽虛積妙成大吐故受新攝精逐穢除邪念之紛交藏真正之寶貴漱晨華以招日皇挹夜明以抱月珠鬱儀橫運煥啟太無結璘吸霄雙景合遊飛芝葩玄靈若被岫鳳腦鼓翼於金曆驎精奮耳以振軀夜光煥乎五嶽晃朗垂條而結華隱龍鳴雲瓊子竦遘於是靈漫壟紫㮏鬱丘丹散千合玉密懸嵎蹀躞七元登空駕
浮西靈浩漿東建醴朱酣丹琳可以遷九玄味虎沫足以嬰朽夫爰有四蕊紫津三華玄剛青瓶漂芝玄柯瑩琅素盈衝霄縫生五英挹玄渠之甘露變白首而方童矣若登峻嶺洪秀天和育明弱羅煥扇神柯晨榮縹蕊落林丹蘭敷靈嵉嵉巖虛飛煙奏香合谷獻葩芳液凝形紫碧縫雲金條豔精緫根太華吐納七冥六慶揮慧八解寄成略略遠暢飄飄絕冥心泊節惔以迴孫嬰也於是定覺造信明序等疇玉真啟晨沐浴靈丘清賓上朝精
心豁愉蔚蔚三關偶景以綢寂幽內韻含唱高柔伏麾命仙研神步元歷落九天儼然整齊七聖表梯高風以標明範既維緫運四浮也將有靜詠瓊堂愔翫大有靈風散景六雲生牗從容霄杪俯眄崇阜蕭條萬谷緫轡空畝擲輪靈津飛獸嗥旅神童翼蓋西華宴石芬霧繞襟芳煙生乎寥寥岳器金藏玉藪五象八廓澄景合偶遊觀隱奧是以永久也時復解帶萬流日遊月旋招風扇羽流蕩九遷明霞遂鏡暝暝重玄雲房含曜採真理間窈
窕絕宅神洞寥間精暉內映三館潔鮮千痾不兆故有常痊遂爾振策七圃揚青建朱騰空舞旌駕景騁飆徘徊八煙盤桓空塗仰簪日華拾落月珠摘縫林之琅實餌玄河之紫蕖偃蹇靈軒領理帝書萬神入拜五德把符上真侍晨天皇抱圖太真四告中篇定模六紀流盈整炁攝虛於焉撫空仰玄吟唱而言曰子欲為真當存日中君駕龍驂鳳乘天景雲東遊希林遂入帝門若必昇天當思月中夫人駕十飛龍乘我流零西朝六領遂詣帝
堂精根運思上朝玉皇薈敷鬱儀以躡景晃散結璘以暨霄九緯橫擲七象電幽靈風交鼓二晨八道騁素以侍朝三雲煥華於北維萬龍騁騰以唱嘯東鵬鼓節紫華啟翹高奔圓精洞景逍遙雙皇合輦後天而彫也隱通坦陶神泯炁平靈賓森列披素玉庭左把龍符右操虎經八風洞虛流響五城玄黃煥落鬱若羅星三寶交扇步豪搜瑛高宗拔藻鎗鎗彈瓊玄音續拔金振琅砰鸞舞雲池飛鳳唱聲紫杜運蘭繞空繞靈躍踏太霞曜采上
清發飆龍隧駭動八明累椿積劫保茲利貞也或變教分道假名移形六一遏未玄雲育成飛丹水玉騰躍雪霜靈華八射紫游九揚徘徊亂轉曖昧三黃縫液易精九琳吐芒琅玕百變碧映水陽八瓊飛景秀蕊綠漿曲晨乘霄流金月明玄津玉醴靈映五公光棄投音一唱八張波若火精伊離玉薑金鏊百會舍利縛香鬱鬱靈寶化易文章刀圭既陳壽不可量實真元之珍藥上帝之所祕藏也或鍊五雲玉華靈金餌清朱魄綠蕖華腴碧精
南燭翠沉沙空青朝探五晨玉淵素漿亦能反故還新變老得嬰也於是四炁運和八風扇虛宴眄紫林振裳九隅扶桑鬱秀建木舞丘萬真逡巡濯翮滄流百草結柯五華曜敷蓂莢夕生合節而浮若登齋入室當先驅除以辟鬼病又防百試乃冥目內視拊心而祝北向叩齒三十六通有微言於玉清瓊元君曰六天大魔王受制幽寥無巨獸赤甲毒龍四喉白鷹仰鳴奮爪振豪萬精幽匿滅邪破妖天丁一怒五嶽啟朝風火征伐九天扇
照矣於是重楗閉視練神密精調研三宮存一天庭帝君撰宴卿輔普明和適炁液朝謁九靈五神安疊津源流盈白元啟真無英布生洞景潛朗四德以平結暉內寶歌洞翫清太素列圖壽亦不傾也時復廣眄空同嗷嘈絕漢乘風振轡始暉滄畔演心八陔熙神獨粲登碧水之靈臺觀滄洲之紫館希悠眇眇霞飛煙散藹裔雲鏤翳勃晃爛偶景眺目儵欻萬旦虛音互騁玄風合讚扇元掣剛日華暐煥縱容霄漢所以永宴矣若採琳玄壟翦
芝瓊園眇邈高真巍巍天尊玉華翼景金真繞轅縫波嶽踊躍心和鮮手落七曜澄迴八門仰浮匏河俯步絕山領理上契咀嚼至玄把持法器懷精含神飄飄高肆順風隨新曇曇德模潛英啟全所以積椿久眄常保利津也或遇綠林茂崿逸景結丘逍遙玄覺觀化玉虛萬度非有本質在無軒飆神磐靈姬啟符羽裙渟霄翠帔翳舒高詠玉清講豪原初太微侍席五皇曜樞洞機宣幽至象合殊玉童彈璈北華啟箏天女羅陳百百齊并玄鈞
四噦千音鏗零紫鳳撫翅漱籟同鳴雲鸞差池整喙唱聲神羽裙呼飛徵揚商蒼龍仰嗥叢雲鬱生神虎嘯咤八風扇庭撞金折玉拊鍾拍瓊朱煙蔽勃三素綠青圓精寢曜飛霞冥然後太帝下席散神縱靈眺眺霄符晃朗亭亭左揮南房右指文昌進趣奇蔚會節順翔窈窕衝晨蹀躞滄浪炁貫逸館羅袿拂空揚旄遏麾秉旗招光遷延內詠心和魂暢眄眸既周一至永長矣又各大唱妙幾論元理靈玉響八維金音振庭開陳太素敷誘隱
冥眾藻扶疏微言續呈暉條森灑極妙之精旁遘岌嶪以群臻別柯棼羅以散榮有邁於閭闔之南映又似乎紅葩之繞梁流景之伊鬱飛煙之藹蒙曜九采於帝圖歌紫虛之邕邕廣聽嘈囐於玉臺擊石沸駭於金堂五雲纏蓋八素朗章招日月之高精命七宿之靈綱握節以步六天振朱紱之煒煌舞十絕於北燭麾華幡於白空乘神風以盼八景何事九鳳與八狼綠蓋眇眇以竦躍縫旌飄飄以逆衝九轡一疊躡霄雲驤摘青丹之蕊翹散
飛華之反香懸五練而水柔九琳洞合而玉成火琅遂珠流金採瓊迴勾陳之北阿落散晨之極星秉輪空同運炁而征巍峨奧真法恆數成有齊上契命何可傾若其元渟遊泮微音激清執玩三慧鑒攝黃寧浩哉聖玄微乎幽翰洞起無生空逸啟旌握固神庭纏綿靈關外夷四鏡寶在六元苕苕玉德形器欻延可謂溫和萬範順轡御圓也及至夕齡時栖方遂八易清淡抱生眇眇神跡婉延化理測幽極頤妙運奇絕寓翰汜適龍華駽煥
於繡雲五映潛躍於太霞丹暉電曜景風扇和高會上宮汎浪虛波悠悠玄真濯炁玉河振披八道馨流霄阿乃為理玉日新不居是用積劫靈累後無弗殂也爰有寶魂制魄凝神胞胎之法發數十言耳可以安身合道眾魔散卻乃異天之絕祝祕宣龍燭之玄北其旨不可得而演重言不可得而譯鳥音獸聲風纏雲落殊天幽唱莫能通釋若聊緫領奇翰採炁洞宅領括九幽冥韻內廓乃玉音金流以施於南戶之方矣本命之日及有心震
之地閉關精思叩齒三過安炁呼吸正身北趣而心存微言曰羅勒那翰方柰閼練斑目勃隧憚漢巨蛇赤察白象丹黎大魔真韻廣敷虛靈峙霄緫覽吉凶發洞暢幽舞眄眾品領括繁條百方千塗莫不豁寥天地齊度孰云能彫也畢若夫決分萬滯剖堅散疑觸音合節四映顯丕天曜煥遷不傳不師八風迴釋天帝陳辭曰羅來秀光玉虛四司激攄八坦秉安定危有生無營玄精致思悠豁極洞物非我持混形同采焉能及之嘉宴寒津坐
起大夷二唱曰無三合五離大羅六慧空同九轉七清澄光四元繾綣體神忘覺萬慮非盡華文空肆玉朗雜軫廕雲重玄眇內輪隕七積動飆冥心遠泯細塵亂藹原宗歸大任形投空造神內外冥默妙篇自然高會沖靈獨鏡恢恢遠泰四律受炁雲澤脩永九觀元元心亦豁靜虛煙牢落二晨煥穎雲梯遷適無轡而騁八界三道胡神以驚高德遠曜眾門運靈即空亦無作無兩名太玄一標支條由情幽寥照灼渟音和清二度七結及乃無
生飆霄遏離有中頗虛大妙雖唱玄景未踈塵跡始豪坐與本無不貴常珍理歸漠愉大慧已釋與天同休萬事百向莫不會遇將有真妙玄致靈章無方恍惚奇洞高眄圓鄉擢此神音觸類在亡凜凜登霄芬芬運芳仰執軌度於絕閒俯拯萬和於弱喪四輪揚暉真元眇遷大帥秉柂把籙明篇乘飆策景龍騰九天法鼓洞震瑋曄靈磐曜南宮之朱皇浮七蓋於玉津扇擲羽旂徘徊靈源綠雲掣旗北風振群流鈴羅射飆皇生幡導達萬變應
節扇煙朱虎俠景毒龍翼軒伺凶夫之失道威六天之大姧有惡必誅有吉必存千魔為之伏首山精為之自殘流響逸乎太空二景藹而落煥矣逍遙群品汎形萬旦高極玉霄下盡抄散變化假體千術肆觀惠化眾兆各獲曩情上下蒼黎開括元生標名列籍致神測精有能施用飛登上清洞元詠微出幽入冥乃撰太上八景玉經羅真之妙闡帝之明子獲其篇號曰元景左卿思習洞道上清左公佪為三素逍遙紫空夫緫億兆者將撫攝
群流軌運萬物周眄廣虛目朗八外盡空同之所宗遘玄暉之極蔚雲合遼涯風行煙萃罕得高靜霄霞指兩儀之修御也豈容默然三清任六氣以假適乎遂紼心坦觀熙靈十阿於是乃命八帝檄落萬靈告水源之陰甲召五皇之守君河海整嚴千真理輪火甲厲鋒天丁揮𣂑山嶽開塗日月照晨爾乃太上大道君將游行乎九霄眺神於外天採幽章於玉虛求隱符於紫皇明光八維略徹群方者也於是太上大道君初乘一景之輿駕八
素紫雲攝希微倉帝名籙豐子俱東行詣鬱悅那林昌玉臺天見玉清紫道虛皇上君受九暉大晨隱符太上大道君次乘二景之輿駕七素縫雲攝中微赤帝名定無彥俱南行詣高桃厲沖龍羅天見玉清翼日虛皇太上道君受觀靈元晨隱符太上大道君次乘三景之輿駕六素紅雲攝紫微白帝名渠淵石俱西行詣碧落空歌餘梨天見玉清昌陽始虛皇高元君受緫晨九極隱符太上大道君次乘四景之輿駕五素青雲攝玄微黑帝名
齊元旋俱北行詣𨚧摩坦婁于翳天見玉清七靜導生高上虛皇君受沓曜旋根隱符太上大道君次乘五景之輿駕四素黃雲攝始微上帝名接空子俱東北行詣扶刀蓋華浮羅天見玉清太明虛皇洞清君受玄景晨平隱符太上大道君次乘六景之輿駕三素綠雲攝靈微中帝名秉巨文俱東南行詣具渭耶渠初默天見玉清始元虛皇太霄君受合暉晨命隱符太上大道君次乘七景之輿駕二素紫雲攝宣微下帝君名宏膚子俱西南
行詣沖容育鬱離沙天見玉清七觀無生虛皇金靈君受齊暉晨玄隱符太上大道君次乘八景之輿駕一素靈雲攝洞微真帝名泗澄攄俱西北行詣單綠察寶輪法天見玉清八觀高元虛皇渟景君受高上龍煙隱符太上大道君又乘洞景玉輿駕太霞紫煙玄景之暉攝九微內帝君名申明閑及上皇九玄九天諸真仙王等俱仰登彌梵羅臺霄絕寥丘飛無雲根之都玉清上天見玉清紫暉太土玉皇明上大道君受高清太虛無極上道
君隱符太上九遊之嚴矣佪騰之初也八景次駕八素運煙玉輿飛旂太霞繞輪引日合月俠輦揚軒五皇驅除發曜九天元剛把籙北極命神太帝啟道太素攝雲神虎七千以大嘯毒龍九百而開津猛獸唱塗六領銜山鷹禽奮爪斷羅萬姧九帝帶日景五嶽剖九關爰有火甲赫柏圓兵森羅執戈百丈蹹阜傾河天丁武卒萬萬蜲蛇女騎千里落羽浮虛仰擲火鈴躍空晃流流金逆激煥裂八嵎威風洞源扶林拔株慶雲藹藹以玄竦龍霞
幽羅以參扶帶七晨之夜景要九光之月珠黑虎甝號散揚天陳叩玉鳴鍾北酆啟旦明轡九衢寶香華散景輦擲霄八素舞軒千百萬塗黃衣師兵羽蓋浮空丹旗延精錦牙龍旄萬萬相傾飛煙薄日映鬱喪明五霞纏曜衝藹虛庭握節制魔揮劍步精龍人吹簫文虎奏箏玉鼓震雷九暉晝冥八狼御律齊音鏗鏗雲璈虛彈歷落宮商角羽納徵合空洞明神姬八百歌舞上清雲帔錦袂羽巾佪青右揮浩真左招晨桑窈窕雲陳翠華流星仿
翔羅列交袂連頸潛濯太虛彈空吸景呼七道之紫煙流龍燭之熒熒萬昐極歡逍遙霄領邁霞超空淩厲玉城天釣鳳音羽鸞唱鳴飛華雪灑夜日運精瓊華九節潔白如霜太桂生系掃拂圓明晨霞列轡三輪九軿沸洞虛玄顛倒杳冥大哉玉駕何靈德之至尊鬱矣霄景何飛蕊之蔚翰夫大音洞暢玉道幽邃高曜迴明玄華朗蔚妙響卻扇神姬列衛五老輔身進德益炁和魂攝精七魄受制洞仙虛真帝一尊貴於是司命齊飆公子同軿
佪轡八塗流神九精五帝下迎上造上清北謁五帝唱詠洞經寢宴太素華羽圓明金妃詣房玉童散香讀訖於此心拜四方所以尊貴洞靈心願騰空也畢受大洞真經三十九章太上大道君玉籙八風徘徊帝一之道者當先清齋三年或清齋七百日或清齋一百四十日沐浴五香存真念仙玄心苦告稽首師門乃受之矣授經曰師君受經曰弟子自非赤心坦幽長苦靈囿肘伏師門頓首德宇者而洞經玉籙終不告兆也兆身無奇炁特
鍾自然合神神光內照羽暉映玄太素生五藏七靈入泥丸骨有五帝之玉暉血有流金之浩泉如此皆天仙之相也自無此天相亦終不與此經師相遭遇矣受經盟誓割青破鐶啟約相授截帶骨親然後乃得行帝一之炁讀大洞真經太上玉籙焉經師源於本玄攝始炁以運幽拔滯路以通真啟雲津以告翹大渡越於水火必生明乎濟超為此經弟子者當苦心經戒尊奉師君饌饍同味甘苦分均始終鏡於神明嶮痾同於塗辛然後帝
一盼善以恆坦之固太上揮匠以必成之輪心膂無鬲於所崇五藏不沈累於泥丸於是炁遘晨霄德拔七玄世世生大福子孫常貴仙重廴累萬萬方來植道根祖考反生胎太上輔兆神於是玉房明白九佪混分鏡心常一百靈歡然盈縮所苦常存師君大洞真經高上首篇三十九章畢於是焉受大洞真經三十九章太上大道君八景玉籙八風徘徊帝一之道太丹隱玄迴元五通十二上願玄母八間先進洞房金華雌一九玄列紀靈書
紫文鎮生五藏琅玕華丹者當破鐶割繩乃得傳之節度如左紫金為鐶鐶徑一寸截破一鐶分為兩半經師及弟子當各帶一半終身佩之青絲為繩綖長九尺各割半以纏繞縳此半鐶又合帶之青錦一尺八寸各分半為囊以盛此金半鐶及青絲繩矣分鐶繩各畢弟子三拜受經經師跪授之各心中存祝曰某甲今受大洞真經三十九章太上大道君八景玉籙當令身昇紫虛上造仙宮七祖父母反胎攝生大福大慶世世來庭子孫繁
盛千千華明受經無泄諷脩玉章事事如法戒奉以保身形違戒背經世世生禍殃割絲截鐶上聞三清下告五嶽北帝三官畢
晉永和十一年歲在乙卯九月一日夜半受經於紫微王夫人凡二萬二百三十字其大洞真經一萬字
子／宗教／正統道藏／續道藏／岱史／卷之十八　登覽志四　縣四／皇明　王世懋／東游記(P.第59冊　768-2)..[上海涵芬樓影印本]
王世懋太常少卿太倉人〔東游記〕萬曆丁丑秋閏八月王子朝於京師歸並故道返於閭井中間忽念生平之游缺焉於懷者三而茲行可一舉盡也泰岱為五嶽宗客歲登太華巔顧獨於岱宗一屐齒是吝將為青帝所誚釋褐且二十年不識闕里暨林作何狀其若在二之義何又故人李于鱗物化八載雞酒之酹弗躬喬玄當令阿瞞腹
痛失今不假傳一行病夫業且歸臥轅不北矣恐遂為終身悔乃自奮曰即病必往而會同事中亦有先我行者傳車至德州問道於州之守耿君耿君曰從茲入平原並禹城齊河而南之長清此走泰山道也是稍東當故道不能迂百里余曰以行李累東諸侯柰何曰等費耳且以蘇孔道便浙之參政者曰舒嶺之參議者曰陳兩公者先公一日行矣余喜而從之于鱗家歷下而齊河去歷四十里而近業欲拜于鱗
墓不可令兩臺使者知乃計為羸服間行而先一力聞之于鱗子駒駒報曰先人墓在長清道中毋煩間行也余益喜過望遂發齊河稍折而東幾迷失道會候者至云墓近矣請小憩民家以待駒駒至即與偕行墓所僅一尺土丘中耳無周垣封樹非得駒不能識也問之云將卜遷別葬耳佇立凄然具酒殽設拜焚所為文及詩雨泣而別日暍抵長清聞舒陳兩公尚留靈巖寺亟以一力先約之共游亡何陳公以剌
來迎乃趣復前侵夜抵崓山鋪宿夜大風寒晨起躡霜而趨舒公剌迎者亦來知兩君子能為我留甚幸入山可三里許始為馳道陟壑中斷石梁跨之甚雄遙望諸山圍列鱗次天設屏障梵宇浮圍湧出翠微間真天下奧區也入門禮大士畢即往舒陳二公所口占一詩謝其見遲二公已設素食相留矣飯畢具軟輿二僧導而前凡山所名勝處卒一至焉靈巖下垂一石人立而向者朗公石也石沼渟泓亭而覆之
涓涓出於佛足復匯為外沼而漫流山麓間巳忽伏而不見者　　泉也別院曰達摩旁湧起一鐵金塗之高可四尺闊殺其一背僂面抝天為紋縷作水田狀者鐵袈裟也已稍間歷而上里一亭而止度其上不可登仰視絕頂下有平壤草木蔭映縫宇出焉有廬其傍者一僧一行居之時上下取水如是者五寒暑矣意其人修頭陀行者恨不一見瞻眺久之而下時舒公小劇頓泉亭相待予與陳公迤邐下從之返
舍視僧房竹蒼翠數百竿山以東所無也小憩復出講堂前模宋碑數通讀之步入香積廚見復沼一泉盎而不溢其旁㶁㶁細流環之問之僧云又一脈也廚之後復有來鶴二泉盎如廚泉而細大都茲山以泉勝其泉或盎或流或伏或見或交或斷僧亦不能盡名也寺當天下四名剎像搆宏麗閣三重峙其前浮屠七級標其右余與陳公據閣巔而望焉浮圖不盡四級而止其山四圍故不能遠晀也下浮圖而南
為魯般洞洞上緣傾崖周甃以石而成二石門內犍不可入似為開山僧埋骨地云於是山之勝幾盡獨所謂通明覈者未之見僧云出山二里外傍去不數武可望而窺也余兄元美嘗為余言靈巖是泰山背最幽絕處游泰山不靈巖不成游也問山僧余兄所題處得碑二碑皆手書詩皆十二韻凡經再游而得者去今二十年矣是夜飯畢各就寢余因得排律一首韻如家兄數晨起書石付山僧而去次日與舒陳
二公魚貫而行午餔後抵泰安州州守迎問登山期余輩以晨發告而東嶽神廟乃在城中得以其隟往謁焉廟制宏敞城其四周前為門者三中為饗殿後為寢宮儼然帝居也穹碑古柏森嚴布列前除怪石棋置視其題刻皆宋元間人浮海來獻者予與兩公拜畢循覽四顧而下則州守巳張具別館矣雖饌皆素品而設樂為禮甚都力強之陪乃坐余甚愧其厚為坐久之起更衣見頂山如在檐桷間可俯而窺也
凡山以夜色視則卑皆兩公所未試者聞余言以為奇漏下二鼓而散次早戒行舒公以服藥請後從予與陳公兩肩輿先發至更衣亭始屏騶從易軟輿而上是曰氣朗風恬游意甚愜見兩山腋抱骨削流泉下注陟壑時為㶁㶁聲仰視中峰雲氣瀰漫其上始覺泰岱為高顧輿夫力疲下就一壤憩焉望汶水如帶諸山培塿獨徂徠當其前如大賓無少降意予與陳公歎賞其雄已復就輿歷高老橋而上左一右墳
起細泉漫流其上而出逶迤墮右澗則所謂水簾也石卑而泉涸不能奇已又折而前見所謂馬棚崖者屏立道右稍當奇觀歷磴久之地忽平衍可三里許土人名之曰快活三余昔游華山備歷艱阻亡論此山平處即大崎嶇不能當華十之三因戲題一絕云曾為太華峰頭客是處堪名快活三非謾語也又前為迴馬嶺蓋自此始不可騎云行久之抵玉皇閣石關當其前茲山一隘也從閣折而西盤紆直上二天
門出焉其下兩崖削立樹木蒙茸泉如建瓴下巨石怒撐瀉作潺潺聲穿隙而墮坐石弄泉仰視御帳崖真為勝絕處御帳崖者宋真宗駐蹕地也今為憩客亭傍植二松鑱石其下謂秦所封五大夫云松故丘隴間常木耳為之失笑飯畢更上見三天門縹緲雲霧間雙闕天峙兩峽束之十八盤鱗鱗萬梯舁夫喘汗數易仰視峽口忽遠忽近殆神仙徑也具輿且步至天門則蕩然平壤矣為市而廬者可三十家盡廬
則碧霞元君宮焉前為焚楮地廣畝許火日夜不息金鋪朱戶楔棹儼立天闢福地似非偶然予與陳公小憩公署即具吉服瞻拜焚施而退考道書元君即華山玉女也不知金支翠旗中能識舊游玉井客否相與迓舒公久之不至乃拉陳公縱游諸峰巔巖障羅立鐫題百出至不暇酬接其最稱鉅麗者為磨崖碑唐玄宗八分書東封頌也崖之半為蘇許公書隱隱尚可辨巳為俗子書四大字蓋之矣稍上而北絕
頂峙焉石湧起為小阜屋其陰而垣之前跨高標秦皇帝無字碑也碑形廣厚四勻上為幢蓋余斷謂非蓋既封而標識其巔耳獨其石膩白而堅非山所產不解何力致之乃知驅石事故當不誣覽竟復步而南眺所謂日月吳秦諸觀捨身石梁諸崖與古封禪臺宋東封玉簡流出處皆巡歷指點所至徘徊盡興南望汶水遠從萊蕪至徂徠障之北來諸流併入蠖屋蛇騰西流無際群峰蹲伏拱列青煙數點時為聚
落目力所至乃過徂徠南境茲山僅當門戶一巒非復向時相賓態矣西顧日色黯黯雲霾時翳遠水燦落映日如星細視久之始別為水最後望極天處一圓光耿耿欲墮非先所見幻態眾譁視之星也蓋辰星先日而下居恆不辨見之耳上下稍劇余與陳公據石而坐見山陰萬壑隈坳中陡起一山梵宮翠色隱隱旁抱周廬意其奧壤可游也問之羽人曰尼僧所托故無他奇遂巳於時纖飆不起燠若春和竟迓
舒公不至遂就峰之別館憩焉則日已崦嵫亟呼陳公憑垣而望熒熒半規漸沒虞淵亡異尋常見也獨已沒再吐若瑪瑙盤縫紗蒙之真從水底見其浮沉故是人間一大奇觀耳時舒公正禮元君畢余二人望肩輿冉冉而至至則陳公為主將入坐陰風四起手足忽在層冰間亟起易衣呼酒敵之已乃向舒公詫諸勝游舒笑曰即讓二君顧茲山第一奇不佞先之矣叩之則李斯斷碣舒公署中物也為之撫掌酒
罷散去約以雞鳴登日觀峰望日初出未晨余先二公則屏障酒果俱從頃之二公至了不辨色雖居室中剛風從背入厲甚亟蔽以屏陳公擁毯而坐猶戰慄不能當乃呼大白連浮之身稍得住巳而霞光漸起才可辨色見一大赤丸半露雲海間亡異沒時再見者已復不見良久始復出則已為陰雲所翳無他奇矣余回署中書紀游姓名紙上將勒之石袖腕僵不能出須火乃成書高寒異下界乃爾書罷往舒
公所觀李斯小篆石石函巖壁間尚餘數行可讀天護神物也其旁為玉女池碑紀之亦一勝云舒公將續昨游予二人復從之遍歷諸勝處乃復就別館張具余為主人猶素食以二公有事科醮也飯罷二公往焚香余無事謂可亟下先之曲阜也天忽作霧撲面如絮下至御帳崕則舒公兩以傔人力挽蓋舒為石經峪主人也余不得已停石經峪待之峪去道傍不半里石可坐數百人上勒八分書皆佛經俗傳王
右軍書非也書不能唐定宋人筆耳石之上崕高三四尺許泉奔瀉直下侍郎萬公大書水簾二字鐫深寸許泉嵌入字中殊有勝態萬公又為石亭臨泉旁亭之左磨崕高二丈公鐫記其上頗當下方絕勝處余坐亭中臨流獨酌久之二公乃至張樂小室中天已向暮坐盡一鼓而下燈火夾道迤邐入城漏下二刻矣頗患以供億累州民一切謝遣之擬以明晨間道走曲阜陳公欲往寧陽有所會約余二人停曲阜
以待次早遂行並徂徠而南未百里曲阜之候騎悉集侵暮渡洙泗令尹來迎孔氏世官也入城睹閭井蕭條甚而供億不廢余甚愧之晨起與舒公且吉服伏謁闕里廟制巨麗甲於天下曕仰遺像讚述功德婆娑杏壇追存聖澤下撫庭柯皆合抱千雲材也獨所謂手植檜者大不能抱枯幹無枝縷紋左向色理甚古讀其碑始知再榮異代生里猶存為之吐舌予不語怪胡此變相無□二氏耶漢碑皆列植儀門外
都不甚剝蝕形製奇古行天下所見太學石鼓文及是耳覽竟磬折而去可百武至顏廟制視闕里而事事減殺肅拜而出門之右甃一大井為亭焉俾名其里曰陋巷此當有據然不可考矣過衍聖公門公尚臥未起乃復與舒公出北城謁孔林林距城五里而近馳道如弦檜柏夾道周甚偉林東西設兩觀門甫入門聞笳吹聲驛報陳公至矣余與舒公迓之門即與俱入墓所候陳公更衣共拜亭及饗殿伹蕪壞不
治余謂此衍聖公責也何必待官家循殿後行子貢所植楷在焉大倍他植枯而不蝕直古木也稍北而西曰子思墓又北曰伯魚墓稍折而西北庭除漸廣則夫子墓也旁扁一廬云子貢築室處夫子墓特高廣拜畢余登其上草木蒙茸多不可識巳復出拜二墓循覽牆內果無荊棘斯之謂異矣其地平衍無大原隰山皆纍纍遠綴嶧山南列翠屏似為之案余不能名其鍾秀也出林望東南一隰殿設碧瓦周文公
祀焉復往曕拜聞其地為魯靈光殿址云故知今城不能當魯半也出周廟遂從東城入憩公署頃之衍聖公來自言病狀予與兩公荅拜具少贄公為具款焉告以將之鄒別去是夜抵鄒明過嶧山旁意忽之且倦游矣猶不能忘懷至臨城范大澈鴻臚偶會余告以勝游范曰曾登嶧山乎余曰未也范憮然謂余君柰何釋此奇觀其石皆嵌空𤫩瓏第稍難陟耳余為恨恨不能已抵家久之將握管紀勝會故膠倅呂
君相過道泰山事曰恨公不能游山北隈坳間石大奇勝非山陽比問其地正余所指尼寺也因歎茲游得假傳車乘簡書之隙扶病登拜頗愜生平願然猶有遺憾若此因併識之以告後之游者
子／宗教／正統道藏／續道藏／岱史／卷之十八　登覽志四　縣四／皇明　吳同春／登泰山記(P.第59冊　774-1)..[上海涵芬樓影印本]
吳同春郎中固始人〔登泰山記〕余嘗兩過東省未
及登岱嶽萬曆癸未十月有晉陽之　命二親在里欲過而覲省計程東出縮西出四百里以余里居豫東南邇于東省以越月二日發京師八日至德州計程東出長西出二百里泰山當東出余笑曰余里人率自京西出今以長者二百減縮者二百猶縮二百里也柰何弗登岱嶽同年吳子得時按東省舊寅李反卿適守濟南此自京各抵以書至德州子得使來至平原友卿使亦來余偕沈生東比沈生者慈谿人
館于余以十日佰灣堆灣堆至泰安七十里至頂又四十里自山前往土人曰自此至桃花峪四十里至頂四十里自山後往山後多佳山前往亦山前返故遊人罕至余曰即微縮山前吾且從山後矣十一日晨興二十里至店臺東南趨桃花上下山坂者十數至桃花則泰安賈守所督諸役至飯已四力役以山輿來輿肖輦而無輪息則人坐于地自是兩旁皆山人行峪中復從東北行數里至姜倪寨綘山導吾左
傲山翼吾右雲臺石棚如拱如揖招余而前唯中軍坪與吾輿相背而馳路傍峪曲折逶迤如蚓如螺初猶記一二久則不復置胸臆又數里由摩耳石坐鐵佛寺酒數行至海眼沈生投石水中聲殷不絕五里至思鄉嶺又十餘里至桂師庵萬松連云奧踞岩半且行且飲下觀虎穴題岱西佳處于岩由之風嶺經雲臺庵路益峻絕輿不能上從以步又十里達頂蓋路四十里而余嘗步者半頂前為元君祠右為公署
賈守逆余署前守嘗為余屬者天瞑且雪不及謁元君署後觀玉女池與賈守共摹秦篆碑讀焉碑嵌岩中止存三十字宋劉跋嘗謂搨得二百念二字今且缺石之半細矚右旁彷彿猶見字形劉謂周圍悉有刻字又謂四旁廣狹不等信然酒竟出立岩端上下四維混茫一色白雲如絮往往攪人鬚眉墮衣袖中而四方挾香楮至者呼籲鍧轟震動岩谷山上下諸館舍懸燈張市送逆往來繁若元夕辭賈守就寢以
五鼓觀日賈守戒執事者四鼓謁元君四鼓賈守陳牲醴以四諸生來余為文謁元君巳同沈生由祠西折北上至日觀峰賈守與四諸生從至則雲溶溶作障余曰將不得觀日出乎賈守曰姑俟之巳東方色白手他方雲亦漸薄余凝神東矚而光在東南則日欲出巽也頃之雲若席捲而上橫拖一帶如長城其下光芒閃爍精熒熒遠射間雜薄靄如隔疏簾天南北光彩萬丈若虹峰端忽戴紺流紫人冠服色相如
坐夕照則日巳出海矣問道士海所在指日下晶光一縷余視之僅若一電旋即沒矣日初出若金漸旦漸白始大如輪漸高漸縮初遠見海水近不辨几席既而諸峰盡露而海上瞑色漸起反不知幾千萬里曩吾于先生觀日摹寫盡妙余嘗為圖展玩今其境微異于先生值天郎氣清而此則多浮雲為崇耳賈守曰此而不飲如東海何共踞望海石大觴醉謂賈守曰海上三神山或不出吾所觀外安得有神人者
挾泰山而超之使我坐臨日窟瞰其出入不令無端浮雲橫我眉睷耶已下探試心石回觀宋封臺石函丈許或曰寶藏庫以瘞　書玉簡云南下至舍生岩岩危石萬仞余俯而下視貫守使數人拉余衣且恐之余笑曰無庸吾固不欲舍此也又東南折石矯起負岩作海日奇觀大書鐫之又其下則東天門矣右折登仙人橋橋二石互立懸撑絕壁西上至平頂峰賈守設筵以歌兒侑觴余欲亟觀諸峰賈守且欲竟
傳奇一酌三起始辭賈守而余自往諸峰賈守復令歌兒從由秦觀峰登玉皇祠蓋岱宗絕頂矣前為秦無字碑碑高數丈色黃白間雜紅紫或曰秦之石表踞頂南視問道垂垂下至山麓汶水絲繞郡南梁父蒙嶧雲亭尼丘咸作培塿唯徂徠鞍牛為山趾所掩不露頂顱東則大陵蜿蜒由長城故趾達海西則靈岩鰲山至于大行若華不注長白諸嶺橫拖歷城左右環拱于北真所謂蓬玄奧區天空絕境也頂傍為
秦封臺曩以玉皇祠覆嶽頂南昌萬公移置頂北故頂石森露余即石傍題元嶽穹巔四字由頂西里許登丈人峰又里許登石馬山據馬三躍輒恨不前道士曰此下東北則堯觀臺下有玉女洞即昔玉女修真所也遠不至由頂左折觀廣生殿元君寢宮又西南折登孔子崖即孔子小天下處一銅像置斗室泰山祠宇輝耀而孔子廟爾爾輒為嘆息旋經東嶽祠觀唐磨崖碑碑為玄宗八分書字五寸筆法遒勤可
愛其下小洞名桃花泉甘澹異諸泉出祠東上崖間多古書鐫毀過半殊可惜以四鼓祠元君未及覽復至祠環視金碧璀璨足稱靈府五華崖自右環拱即所謂周觀峰也辭神南下西折數百步至白雲洞洞臨縣岩洞北為鳳凰山又西北折二里登越觀峰旁拱嶽頂左瞰白雲其下為西天門山以西諸峰歷歷可數酒數舉歌聲合作聲徹雲中由一天門南下環道三十六所謂上下十八盤也路陡絕復從以步但
以兩人掖五里至大龍口又五里至小龍口奇石環列松篁交翠坐少頃過御帳坪又下為朝陽洞賈守使人將子得意持搕至𩛡半山亭三里為二天門觀大夫松松二踞道左一合抱不能一不及合抱謂秦封五大夫即此然耶否耶又其下俗呼快活三解者曰呼山之誤改鐫快活山于岩余謂此平處三里其下又復嶔崎俗呼為是由黃現嶺十里至回馬嶺北為玉帝觀前為昇仙閣又五里為歇馬棚崖削數仞
上有墨書三畫風雨不磨人以為仙又五里為水簾洞水自懸巖倒射望之若簾去水簾五十步東折五里為石經峪雪甚余習聞經峪之勝衝雪往平石半畝上鐫金剛經字徑尺許掃雪漫讀點畫皆玉流冰高山爭奇兢秀別為一境又十里由高老橋至紅門所謂一天門始出山峪漏下數刻矣自一天門至是巍閣邃宇古篆大書初猶記一二久亦不復置胸臆道路磥砢崎嶇莫能名狀直下四十里而余步行者
亦半也已火光人喧漸逼車下則賈守命巨燎逆山下復右折至岱嶽觀尋漢武所植柏僅存數株龍鱗剝落殆盡東至王母池兩崖峙起水聲淙淙度木橋觀呂公洞由登封門入禮嶽祠祠壯麗宏偉直擬帝居諸古今碑刻燃燎婆娑僅經目耳三鼓至館舍就寢明日出城南觀陰字碑與賈守別三嶽子曰余登泰嶽諸觀未嘗不感嘆移時吳昔余宦遊所越余宦遊時所嘗往秦則前歲所周歷嘗登太華絕頂周亦
去歲過汝坐高巔而望長河故處也余三十餘年足跡幾半天下而三歲登三嶽率在仲冬則遇亦奇矣登太華同子愿登嵩高同鄭公允升今子愿在吳鄭公在周余于二觀尤三致意云
子／宗教／正統道藏／續道藏／岱史／卷之十八　登覽志四　縣四／皇明　鍾宇淳／泰山紀遊(P.第59冊　777-2)..[上海涵芬樓影印本]
鍾宇淳松江人叅議〔泰山紀遊〕不佞生東南菰蘆中長而蒯劍上國慕子長氏壯遊欲償向子平五岳之願顧磬折風塵未能也癸未出春明買舟抵清源決策游自岱宗始云取間道直𢪔山麓時桃柳芳妍雉麥朝鴝
殊媚行色行百里許諸山蜿蜒橫亙英英懸馬頭所謂齊魯青未了者空翠欲滴已而遠眉橫黛出漢問之知為岱岳也遊興益脈脈動迺道旁多童豎嫠婦襍采柔萌滿筐云貧無食者取和麥麵啖之為之憮然民力竭矣且旱久愁無麥祈澍濡甚急私念大山雲出不膚寸不崇朝霖雨天下山靈何靳此一片雲也近州數里有山如覆盂為古仙洞深黑叵測適二童子秉炬至從傴僂行數武稍寬衍可俯仰迺折
而境益逼蛇行無置足處腥風逆鼻不可近亟從故道出至州治午餉出北城門踰小橋二里許道左右俱亂石齒齒馬足枳不前近麓有廟池館甚飭古柏陰陰相傳漢武帝東封植也有野致又二里至紅門跨道為飛雲閣從傍至更衣亭易一筍輿逶迤五里至高老橋有祠祠漢壽亭侯時桃著花穠豔若綺疑為武陵桃源不知洞口流出胡麻幾許前為水簾洞云泉源自天紳巖來當雨後泉流飛射噴激如萬
斛明珠狀時久旱泉脈甚微不得睹為一快有小石橋通泉於溪左為巖巖有亭宜眺又四里至馬棚崖稍前為迴馬嶺至此山益峻且奇馬卻行矣五里至黃峴嶺東西下上者再迴旋而行為里者三然地頗夷人名為快活三余笑謂當名折旋谷矣又五里至御幛一名御仗真宗駐驆處有松二秦時封五大夫此即其二糾虬偃蹇鱗鬣風雨欲飛去然可百歲物或後人所植抑其孫枝邪移視久之賦五松秦封不
解是恩私御幛空傳駐驆時輦道蒼茫人去遠年年風雨自孫枝又折而前曰百丈崖崖空嵌如石屋可容數十胡床吹洞簫薜蘿蒙絡如挂老衲旁有石洞谽谺深廣如古仙洞亦一奇也又五里至大小兩龍峪石罅如龍哆其口水自中出有古松亭亭如葆車名處士松或好事者若為避秦然余謂此君蒼顏素髮剝落傲睨氷雪崖石間無論不辱秦即處士于君何有哉上朝陽洞度十八盤應劭所謂後人見前人
踵前人見後人頂者至三天門又十八盤達碧霞元君宮已熒熒燈火北斗平臨矣乃假宿公署時罡風震撼巖谷夜就寢若大海翻濤天河倒瀉疑從張騫乘槎問津牛女又冷然如列子御風行也雞三喔起披衣就日觀觀日出值雲霧罩隔大海漫漫不能如昌黎開雲衡岳從黯䨴中睹飛霞百丈湧大金輪浴浸扶桑矣厥明見石題東觀日出西見河源為之神王已復折而下禮碧霞君時乞靈者以千百計有州
倅受香緍歲以數萬供縣官匪頒攜榼小酌而別宮右側有玉女泉為亭冠之相傳即玉女洗頭盆泉清洌沁人脾骨口占鴻濛一竅何泠泠吐飲灝氣通仙靈金莖僊掌渺何許我來頓使塵盧屏又右石三尺許為李斯斷碑自是秦以前物折而東北至嶽神祠祠後有磨崖碑為開元帝紀泰山銘甚奇峻唐隸徑可如掌雖剝皴不完而雄勢飛動可念石為蘇頲東封頌庶幾伯仲聖教序又顏魯公題名惜皆為近代
俗子劖毀云北上數百武尋古登封壇壝所謂白雲起封中者又上則玉皇宮在焉此泰山絕頂青蓮云呼吸通帝座非此不足以當之真翩翩便欲令人排帝閽捧口月矣宮前石如圭者秦無字碑者或曰中有碑石函之良然折而東下百步石方丈云成化間曾於此得玉檢以獻御覽後復命中使瘞舊所因思柒十二君千騎萬乘雜遝空際皆淪於荒煙野草不可辨如太虛過鳥古今何者不杇因為題無字碑遺
碑自千尺漠漠秦雲白雄風三十六二世俱塵跡那如峰頭一片石欷歔久之西則秦觀峰巍然獨峙又有周觀吳觀越觀皆以其見境得名一曰月觀取月朏庚方義近是則向吳觀望疋練吾鄉者徒野馬絪緼耳吳門之馬然乎哉宮後一峰名丈人峰落落有壁立萬仞意下挾仙宮尼父石像在焉肅拜瞻禮崖石劖孔子小天下處上摩皇蒼下瞰無際不覺爽然自失也誦子美陰陽割昏曉蕩腦層雲決皆飛鳥句
更奇絕矣因占插天秀出青芙蓉側身尼父一相從星使槎迴銀漢逼詞頭題遍白雲封已欲取道玉女修真處忽數兜子穿雲中來迫視之錢孝廉德卿蔡山人幼君馮孝廉咸甫目逆而笑復至玉皇宮浮大白無算三君各詫其遊之奇已出其奚囊所得詩凡若干首咸甫賦太山絕頂逢余詩更以長篇索和若旗鼓對壘余者余為放歌和之大都如項王戰章邯鉅鹿時也已欲更賦太山高余曰此自吾曹坐井觀
耳安知不有凌空倒影之飛僊芥六合而蟻垤太山者手其不為海若笑者幾希相與抵掌而止又東北望黃華洞即王女修真處俗以環洞多黃花故曲逕窅渺彷彿見石室不類人間誠棲真境也咸甫幼君從臾欲振衣游以鳥道迂迴不宜輿德卿腹便非濟勝具不果巳折而至拾身崖余側足臨崖觀之二羽衣急引裾以恐有天風吹墮人德卿大驚詫叫號余笑曰韓子登華頂泣不能下此何人哉顧見石題曰
愛身巖先是有蚩蚩氓誕惑捨身以自戕者故為憐而諭之余曰捨本無捨何況愛緣非捨非愛作如是觀二羽衣不能荅導至誠心石僊諦視良久仙人橋遠出括蒼南明石梁下復至夜宿處小酌罷三君前行至石經峪崌石以待余至捫蘿行見古梅數株疏影橫斜酷似西湖林和靖先生放鶴處穿梅而度石寬廣可容數百人類虎丘生公徑可三倍之舊名曝經石不知何時刻八分書金剛經字大如斗後好事
者復刻聖經以猒其勝大是奇觀石盡處有亭亭其上亭之旁有石曰聽泉枕又左則泉聲㶁㶁自巖腹直瀉而下如濆玉拖練下分為池池渟瑩可鑑眉髮亭後有山題高山流水下為記萬兩溪筆讀之殊伉爽三君復浮白無算三君顧安所得琴欲一鼓之令眾山皆響邀山之神與七十二君聽釣天之樂余歌山水有清音何必絲與竹三君囅然笑咸甫賦曝經臺余因賦石經峪我來恣奇觀流水瀉石上濯纓見
古字隱隱眾星朗篆跡半從鳥跡分具葉時聞落葉響石火不作祖龍劫龍藏中開探象岡椀石聽泉足娛悅高山流水忽獨往雕鏤無迺亦華想點頭悟石意戃恍余謂茲遊日觀諸峰奇絕人人能道乃石經峪無心得之而三君不期之會又大奇也造物忌多取游可巳夫時三君游興猶劇欲就榻旁一室甚敝且細雨濕苔痕矣欲從徂徠尋竹溪六逸故趾石守道讀書堂南望云云亭北游靈巖已夕陽在山矣或
欲留浹旬窮七十二峰之勝或以遊從此始耳清泉白石冉盟他日天游子曰高山仰止心竊嚮往之矣余走昌平有白馬山其高可二十里白雲堪把往往自掌中飛出白榆歷歷可捫甌栝無與伯仲山人自以孰與漢大余登太山高四十里蓋兩白馬云然仙靈窟宅福地洞天何可勝道而獨岱為之宗何以故豈以帝出于震而為萬物受生之始耶滔至徂徠諸山近若憑几遠而太行華不注崆峒諸山若隱若見
眾山培塿如拱如揖兒孫蹲伏如群龍趨入紫薇者不可名狀總領諸峰以朝上真且黃河一抹汶泗衣帶而𣶺渤在肘腋間與灝靈相吞吐斯亦奇矣至於為峰為洞為泉之奇天麻黃精椒桂桃杏梅柏巖松崖竹宜雪宜月其昏曉煙霏霧靄變幻萬千又細渺不足道矣夫也者載營魄如一漚起滅大海中譬之蟬方抱葉吟而其中已蛻矣時而非游所見無非山無非非山者其斯為採真之遊如必戀戀於一丘一
壑即凌弱水日坐崑崘巔吾其為山游乎惡睹所謂小天下者哉時萬曆歲尚章協洽清龢月哉生明
子／宗教／正統道藏／續道藏／岱史／卷之十八　登覽志四　縣四／皇明　于慎行／登泰山記(P.第59冊　785-2)..[上海涵芬樓影印本]
于慎行禮部侍郎東阿人〔登泰山記〕蓋予家於岱山之下嘗再從子充游乃其時率在暮秋若三四月五方士女登祠元君以數十萬夜望山上篝燈如聚螢萬斛左右上下蟻旋魚貫叫殷賑鼎沸雷鳴彌山振谷謹淂容足之地以上而其時水泉多枯木葉或脫故山之奇麗珍瑰未露其十一二露又為人眾所掩意五六月之間水水方盛必有瀤異之觀而往往以憚暑不能出即出又無與偕徒側身東望思焉粵歲辛巳六月予
臥病穀城山中朱廷尉可大倚舟廣川過而訪予相與盤桓雲翠東流之間望泰山雲氣如在衣袖於是決筴同往以其月十有九日發東流泉上行山水之間二日而至泰山下主人肅入館舍明旦昧爽衣冠謁岳祠祠在郡城坎方負岳而宮埒鈞天之居出登封門三里許至於岳麓有雙觀焉謂之一天門下車乘藍輿以上磴道鱗鱗谽谺逶迤仰見峰勢嵬嶷嶢屼如垂天之雲峻不容屐以為決不可至行數里至
回馬嶺玉帝之觀在焉其峰曰瑞仙巖觀之前為昇仙閣憑閣望群峰反在足下而峰首則又有峻者磴道益斗絕詰曲偪側而上樹四人以為竿而中貫一輿前人之趾履後人之顛後人之阯在予眥上其後二人如之應邵所謂如畫重累人矣自此以上汗流喘息目不睱他顧而其兩旁丹壁翠厓彥崿崷崪雲霞萬色陰睛異態岩傍飛瀑爭下濤翻雪噴流聲淙淙乍大乍細若縣綆鳴環下而迎客而水簾洞之泉
從山上瀰漫下流注於絕壑以入碨𥗬忽然而沒有時復出石梁木扛互相撐柱間以其耳目與之接唯恐失之而不敢縱觀然後知此山之奇向者未其一二也又數里遇黃峴嶺西行折東北上而復下又西行折東北則下而復上又前數里御帳坪者秦人所從蔽風雨也當岳半道負中峰而處左右諸峰兩面環拱石泓數畝泉流其上釃而下注厥聲砰礚宋真宗駐蹕遺阯有亭亭前松樹二秦所封五大夫也生
石隙中不甚高大而幹皮龍鱗類數百年物其決不為秦時松可曉而地則中阪無疑意好事者即其地樹之從者曰松有五雷兩瀤其三非也五大夫者秦之爵級松何必五假而封七大夫松又將七耶從者不對又上則峰厓益險璧立插天其石皆磊珂相承或圓或方或墮或長巉巖崒嵂不可名狀而其垠堮之間色相種種望之迷瞀其丹而紺者為殿為屋兩岩之間一隙碧而如帶者為天光翠而如髮者為松
蒼白如繪者為苔萬仞懸而如鳥巢者為羽人之居而俯視則谿谷碌碌不可見丈尺又數里為大小龍口龍口者石硤飛泉如龍吐也小龍口之旁為斗母觀自此以上凡嵌嵓之間為仙靈神鬼之居者羅而列於左右蓋所謂神房洞天百靈之府也又數里為十八盤古謂之環道望天門如一隻矢括在其端上盤如緣壁矣因謝輿拾級而上距躍三百渾汗如雨出天門之上左折而至碧霞宮者所以祠泰山元君
也負玉皇頂而立抱五花峰於前日觀在其左丈人在其右規制挨於岳宮而金碧煜爚觀闕睴麗顧反過之其西為使館玉女之池在焉池膏渟黛蓄肅有靈氣其旁岩上有李斯篆僅十餘字予與可大就館更衣謁元君於壇羽人贊祝出而臨五花岡巒紏紛含谿懷谷雲樹宮宇俯在日底下視郡城葐蒀菴靄汶洸如線環之數周川原迴合縈青繚白提封百萬不盈一曯由宮左折而上為青帝宮其後峭壁數十
仞唐玄宗泰山銘鐫焉又北上數百武為玉皇宮宮在泰山絕頂古之封壇秦皇帝在焉碑石青白高二丈而無文蓋歲久夷滅或曰秦所以表泰山其下有石函玉書於理不誣繞玉皇宮之後倚闌而顧俯見四面群山蜲蛇蜿蟺如盤龍走蛇遶七十二峰之下其支脈首尾歷歷可指數以至於海而桃花明月石屋諸洞在岳之皆列仙所紀金床玉几之勝若將睹焉記曰天孫岱岳周回三千里以今觀之䃢碒乎三
州之半矣又折而東可一里許漢之封壇在焉石方丈許碧而瑩𧸐屋覆其上白雲曣㬈處也又東為日觀以且觀日不往而南登舍身臺舍身臺者一峰斗出其平處可數尺而下臨千丈以三石撐抵博尺有咫謂之仙橋過橋而席於臺日光西沉霞色在壁風吹冠衣聲如裂石於是相對大觴望見西南有千家之聚橫以大堤黕黑無際諦視之雲也蓋雲如煙火下博上銳平地視雲見其端此見其杪頃之月出羽
人吹笙和以歌音極醉而返山氣懍懍枕席皆濕不可以寐出立壇上月光熒熒星斗可拂俯視萬壑煙雲一氣茫茫正白銀海玉波不可辨識道家所謂三宮空洞之天也往聞人言山以夜半觀日出訪之羽人五六月間平明乃出五更可往也於是坐而至五更秉燭披裘以登顧見山中雲氣從澗壑吐出如一縷煙稍上而大東西聚散車馳馬奔倏然往來頃刻滅沒於是可大大呼以為平生未有從者盡讙東方
作矣回而東望有山數峰如臥牛車蓋之狀而又漸沒赤霞半天光色媚麗間以碧綠熠燿五色直射衣袂頃之平地湧出赤盤狀如蓮花蕩漾波面而燁煒不可名狀以為日耶巳又一赤盤大倍於先所見側立其上若兩長繩左右汲□食頃乃定羽人告日昇矣蓋先所見如蓮花者乃海中日影非日也日且高舂赤霞與影皆沒而下微見一線白滉瀁明滅羽人曰海也又頃之日左黑氣隱隱一抹如連山長城可
大示予此真六鰲所戴矣羽人曰雲也可大一噱走望海石上取酒浮白醉而熟寐從者咸慄且呼予睨而心壯之回立登仙臺西望丈人越觀二峰近在目睷因顧可大往予與子充登岳倚越觀望君今吾陟丈人峰可瞰太行呼子充也會疲不能往策杖而下氣益舒展顧見道旁石益奇絕水木益勝每行數里則求嘉樹流泉或峰坳片石拊膺而坐舉觴屬可大曰此非伯牙避兩岩乎夫高山流水於子何逃聲矣
由　　而下憩於岩岩亭折而入經臺者在道左里許石壇斜倚山曲方廣數畝鐫心經一卷字大如斗作古篆文壇北有壁瀑布從山上來懸璧而下流於經壇瀰漫過之從水上視篆書一一可讀璧上鐫數大字以水為羃往予再遊蓋未嘗至以僻不當道為人眾所蔽故過經臺而下出一天門左折而淂岱岳觀漢武帝所種柏處也又東里許淂王母池池大盈畝懸流泩之倍經臺之瀑已而兩至登車出山涉泉
而行天瞑時炬車中聞水聲在足下者數里而至逆旅明日大雨主人請遊三陽觀告遽而行至百丈峰下望山上瀑布數道如從天下蓋在山之西南非舊所見矣山人曰予覽古圖經脈地勢所由高下蓋北紀諸山負地絡之陰並太行王屋東踰常山至醫巫問而止南紀諸山負地絡之陽連桐柏熊耳入於甌越江淮河濟由是東下如建瓴矣岱宗立海上西向而揖群山汶洸沂泗出其支麓旋之如帶以入於海
蓋若負扆云往河流燕齊間由岱之北挾濟入海今徏徐方顧反出岱岳南挾淮入海斯地道所變遷也予登山巔北望九河故跡蒼茫與天際矣六月二十四日記
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／文賦㪚句(P.12-1)..[文淵閣四庫全書本]
〔文賦㪚句〕
〔増〕晉傅𤣥〈陽春賦〉乾坤絪緼冲氣穆清幽蟄蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　湛方生〈懷春賦〉麥芃芃而含秀桑藹藹而敷榮華照灼以爛林葉婀娜以媚莖　王廙〈春可樂賦〉春可樂兮樂孟月之初陽冰泮渙以微流土冐橛而觧剛野暄卉以揮緑山蔥蒨以𤼲蒼　李顒〈四時賦〉平臯眇莽中林蔥青野馬飛澗晨虹𡸁旌陽燕南徂隂鴈北征青華皓皓丹秀熒熒　謝萬〈春遊賦〉青陽司候勾芒御辰陳條灌以摧枯初莖蔚其曜新羃豐葉而為幄靡翠草而成茵　宋劉義恭〈感春賦〉
天晻曖而流寒日隂翳而淪精風淑穆而吹蘭雨濛濛而洗莖草承澤而擢秀花順氣而飛馨　梁元帝〈春賦〉洛陽小苑之西長安大道之東苔染池而盡緑桃含山而併紅露霑枝而重葉網縈花而曵風　隋蕭慤〈春賦〉落花無限數飛鳥排花度禁苑玉饒風吹花春滿路　唐王勃〈春思賦〉蜀川風𠉀隔秦川今年節物異常年霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草
〔原〕宋之問〈春宴韋曲莊序〉萬株果樹色雜雲霞千畝竹林氣含煙霧激樊川而縈碧瀬浸以成波望太乙而鄰少微森然逼座　鋪落花以為藉結垂楊而代幄霽景含日晩霞五彩而丹青韶光卷雲春臯一色而凝黛　李邕〈春賦〉楊廻曲沼李雜芳園條煙濃而曵地花錦縟而當軒　李白〈春夜宴桃李園序〉幽賞未已高談轉清開瓊筵以坐花飛羽觴而醉月　〈惜餘春賦〉平原萋兮綺色
愛芳草兮如翦惜餘春之將䦨每為恨而不淺
子／醫家／御定佩文齋廣群芳譜／茶譜　卷十八至卷二十一／卷十九　茶二／集藻／五言古詩(P.21-1)..[文淵閣四庫全書本]
［五言古詩］
〔増〕唐李白〈答族姪僧中孚贈玉泉仙人掌茶并序〉余聞荊州玉泉寺近清溪諸山山洞徃徃有乳窟窟中多玉泉交流其中有白蝙蝠大如鴉按仙經蝙蝠一名仙鼠千歲之後體白如雪栖則倒懸蓋飲乳水而長生也其水邊處處有茗草羅生枝葉如碧玉唯玉泉真公常采而飲之年八十餘歲顔色如桃花而此茗清香滑熟異於他者所以能還童振枯扶人夀也余逰金陵見宗僧中孚示余茶數十片拳然重疊其狀如手號
為仙人掌茶蓋新出乎玉泉之山曠古未覿因持之見遺兼贈詩要余答之遂有此作後有髙僧大隐知仙人掌茶發乎中孚禪子及青蓮居士李白也𡮢聞玉泉山山洞多乳窟仙鼠如白鴉倒懸清溪月茗生此中石玉泉流不歇根柯灑芳津採服潤肌骨叢老卷緑葉枝枝相接連曝成仙人掌似拍洪厓肩舉世未見之其名定誰傳宗英乃禪伯投贈有佳篇清鏡燭無鹽顧慙西子姸朝坐有餘興長吟播諸天　韋應物〈喜園中茶生〉潔
性不可汚為飲滌塵煩此物信靈味本自出山原聊因理郡餘率爾植荒園喜隨衆草長得與幽人言　栁宗元〈巽上人以竹間自採新茶見贈酬之以詩〉芳叢翳湘竹零露凝清華復見雪山客晨朝掇靈芽蒸煙俯石瀨咫尺凌丹崖圎方麗竒色圭璧無纎瑕呼兒㸑金鼎餘馥延幽遐滌慮𤼵真照還原蕩昬邪猶同甘露飯佛事薫毗耶咄此蓬瀛侶無乃貴流霞　孟郊〈慿周况先輩於朝賢乞茶〉道意勿乏味心緒病無悰蒙茗玉花盡越
甌荷葉空錦水有鮮色蜀山饒芳叢雲根纔翦緑印縫已霏紅曽向貴人得最將詩叟同幸為乞寄來救此病劣躬　劉言史〈與孟郊洛北野泉上煎茶〉粉細越筍芽野煎寒溪濵恐乖靈草性觴事皆手親敲石取鮮火撇泉避腥鱗熒熒㸑風鐺拾得墜巢薪潔色既爽别浮氲亦殷勤以兹委曲静求得正味真宛如摘山時自啜指下春湘瓷泛輕花滌盡昬渇神此逰惬醒趣可以話髙人　白居易〈睡後茶興憶楊同州〉昨晚飲太多嵬峩連
宵醉今朝餐又飽爛熳移時睡睡足摩挲眼眼前無一事信脚繞池行偶然得幽致婆娑緑隂樹斑駁青苔地此處置䋲牀傍邉洗茶器白瓷甌甚潔紅爐炭方熾沫下麴塵香花浮魚眼沸盛來有佳色嚥罷餘芳氣不見楊慕巢誰人知此味　李羣玉〈龍山人惠石廩茶〉客有衡岳隱遺予石廪茶自云凌煙露採掇春山芽珪璧相壓疊積芳莫能加碾成黃金粉輕嫩如松花紅爐㸑霜枝越兒斟丹華灘聲起魚眼滿鼎漂清霞凝澄坐曉燈
痛眼如蒙紗一甌拂昬寐襟鬲開煩挐顧渚與方山誰人留品差持甌黙吟詠揺膝空咨嗟　皮日休〈茶塢〉閒尋堯氏山遂入深深塢種荈已成園栽葭寧計畝石窪泉似掬巖罅雲如縷好是夏初時白花滿煙雨　〈茶人〉生於顧渚山老在漫石塢語氣為茶荈衣香是煙霧庭從𣟓子遮果任獳師虜日晚相笑歸腰間佩輕簍　〈茶笋〉褎然三五寸生必依巖洞寒恐結紅鉛暖疑銷紫汞圎如玉軸光脆似瓊英凍每為遇之疎南山挂幽夢
〈茶籝〉筤篣曉攜去驀箇山桑塢開時送紫茗負處沾清露歇把傍雲泉歸將挂煙樹滿此是生涯黃金何足數　〈茶舍〉陽崖枕白屋幾口嬉嬉活棚上汲紅泉焙前蒸紫蕨乃翁研茗後中婦拍茶歇相向掩柴扉清香滿山月　〈茶竈〉南山茶事動竈起巖根傍水煑石髮氣薪然杉脂香青瓊蒸後凝緑髓炊來光如何重辛苦一一輸膏粱　〈茶焙〉鑿彼碧巖下恰應深二尺泥易帶雲根燒難礙石脉初能燥金餅漸見乾瓊液九里共杉林相望
在山側　〈茶鼎〉龍舒有良匠鑄此佳樣成立作菌蠢勢煎為潺湲聲草堂暮雲隂松窓殘雪眀此時勺複茗野語知逾清　〈茶甌〉邢客與越人皆能造兹器圎似月魂堕輕如雲魄起棗花勢旋眼蘋沫香沾齒松下時一看支公亦如此　〈煑茶〉香泉一合乳煎作連珠沸時看蟹目濺乍見魚鱗起聲疑松帶雨餑恐煙生翠儻把𤁋中山必無千日醉　陸龜蒙〈茶塢〉茗地曲隈回野行多繚繞向陽就中密背澗差還少遥盤雲髻慢亂簇香篝小
何處好幽期滿巖春露曉　〈茶人〉天賦識靈草自然鍾野姿閒來北山下似與東風期雨後探芳去雲間幽路危唯應報春鳥得共斯人知　〈茶笋〉所孕和氣深時抽玉笤短輕煙漸結華嫩蘂初成管尋來青靄曙欲去紅雲暖秀色自難逢傾筐不曽滿　〈茶籝〉金刀劈翠筠織似波紋斜製作自野老攜持伴山娃昨日𨷵煙粒今朝貯緑華争歌調笑曲日暮方還家　〈茶舍〉旋取山上材架為山下屋門因水勢斜壁任巖隈曲朝隨鳥俱散暮
與雲同宿不憚採掇勞祇憂官未足　〈茶竈〉無突抱輕嵐有煙映初旭盈鍋玉泉沸滿甑雲芽熟竒香襲春桂嫩色凌秋菊煬者若吾徒年年看不足　〈茶焙〉左右𢷬凝膏朝昬布煙縷方圎隨樣拍次第依層取山謡縱髙下火候還文武見說焙前人時時炙花脯　〈茶鼎〉新泉氣味良古鐵形狀醜那堪風雪夜更值煙霞友曽過赬石下又住清溪口且共薦臯盧何勞傾斗酒　〈茶甌〉昔人謝塸埞徒為妍詞飾豈如圭璧姿又有煙嵐色光參
筠席上韻雅金罍側直使于闐君從來未𡮢識　〈煑茶〉閒來松間坐看煑松上雪時於浪花裏併下藍英末傾餘精爽健忽似氛埃滅不合别觀書但宜窺玉札　宋梅堯臣〈答建州沈屯田寄新茶〉春芽研白膏夜火焙紫餅價與黃金齊包開青篛整碾為玉色塵逺及蘆底井一啜同醉翁思君聊引領　王仲儀〈寄𨷵茶〉白乳葉家春銖兩直錢萬資之石泉味特以陽芽嫩宜言難購多串片大可寸謬為識别人予生固無恨　〈答宣城張主
簿遺鴉山茶次其韻〉昔觀唐人詩茶韻鴉山嘉鴉銜茶子生遂同山名鴉重以初槍旗采之穿煙霞江南雖盛産處處無此茶纖嫩如雀舌煎烹比露芽競收青篛焙不重漉酒紗顧渚亦頗近蒙頂來以遐䨇井鷹掇爪建溪春剝葩日鑄㺯香美天目猶稻麻吳人與越人各各相𨷵夸傳買費金帛愛貪無夷華甘苦不一致精麤還有差至珍非貴多為贈勿言些如何煩縣僚忽遺及我家雪貯䨇砂罌詩琢無玉瑕文字搜怪竒難於抱長虵
眀珠滿紙上剰畜不為奢玩久手生胝窺久眼生花𡮢聞茗消肉應亦可破瘕飲啜氣覺清賞重歎復嗟歎嗟既不足吟誦又豈加我今實强為君莫笑我耶　〈李仲求寄建溪洪井茶七品云愈少愈佳未知𡮢何如耳因條而答之〉忽有西山使始遺七品茶末品無水暈六品無沉柤五品散雲脚四品浮粟花三品若瓊乳二品罕所加絶品不可議甘香焉等差一日𡮢一甌六腑無昬邪夜枕不得寐月樹聞嗁鴉憂來唯覺衰可驗唯齒牙
動揺有三四妨咀連左車髮亦足驚竦疎疎㸃霜華乃思平生逰但恨江路賒安得一見之煑泉相與誇　〈呂晉叔遺新茶〉四葉及王游共家原坂嶺歲摘建溪春争先取晴景大窠有壯液所發必竒穎一朝團焙成價與黃金逞呂侯得鄉人分贈我已幸其贈幾何多六色十五餅每餅包青篛紅籤纒素檾屑之雲雪輕啜已神魂惺會待嘉客來侑談當晝永　蔡襄〈北苑〉蒼山走千里斗落分兩騎靈泉出地清嘉卉得天味入門脫世氛官
曹真傲吏　〈茶壠〉造化曾無私亦有意所嘉夜雨作春力朝雲䕶日車千萬碧玉枝戢戢抽靈芽　〈採茶〉春衫逐紅旗散入青林下隂崖喜先至新苗漸盈把競攜筠籠歸更帶山雲瀉　〈造茶〉糜玉寸隂間摶金新範裏規呈月正圎勢動龍初起出焙香花全争誇火候是　〈試茶〉兎毫紫甌新蟹眼清泉煑雪凍作成花雲閑未𡸁蘂願爾池中波去作人間雨
〔原〕蘇軾〈種茶〉松間旅生茶已與松俱痩茨棘尚未容蒙翳争交構天公所遺棄百
歲仍稚幼紫筍雖不長孤根乃獨夀移栽白鶴嶺土輭春雨後彌旬得連隂似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅衒私𨷵何如此一啜有味出吾囿
〔增〕蘇軾〈游惠山〉敲火發山泉烹茶避林樾眀窓傾紫盞色味兩竒絶吾生眠食耳一飽萬想滅頗笑玉川子飢弄三百月豈如山中人睡起山花發一甌誰與共門外無來轍　〈問大冶長老乞桃花茶栽東坡〉周詩記苦荼茗飲出近世初縁厭粱
肉假此雪昬滯嗟我五畆園桑麥苦蒙翳不令寸地閒更乞茶子藝饑寒未知免已作太飽計庶將通有無農末不相戾春來凍地裂紫笋森已銳牛羊煩呵叱筐筥未敢睨江南老道人齒髮日夜逝他年雪堂品尚記桃花裔　〈寄周安孺茶〉大哉天宇内植物知幾族靈品獨標竒迥超凡草木名從姬旦始漸播桐君録賦詠誰最先厥傳惟杜育唐人未知好論著始於陸常李亦清流當年慕髙躅遂使天下士嗜此偶於俗豈但中土珍𠔥
之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興即揮毫燦然存簡牘伊余素寡愛嗜好本不篤粤自少年時低回客京轂雖非曵裾者庇䕃或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注𤰞定知䨇井辱於兹自研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破
蕾采采不盈掬旋洗玉泉蒸芳馨豈停宿湏臾布輕縷火候謹盈縮不憚頃間勞經時廢藏蓄髹筒浄無染箬籠勻且複苦畏梅潤侵暖湏人氣燠有如剛耿性不受纎芥觸又若廉夫心難將𢕄穢凟晴天敞虛府石碾破輕緑永日遇閒賓乳泉發新馥香濃奪蘭露色嫩欺秋菊閩俗競傳誇豐腴面如粥自云葉家白頗勝中山醁好是一杯深午窓春睡足清風擊兩腋去欲凌鴻鵠嗟我樂何深水經亦屢讀子咤中泠泉次乃康王谷䗫培
頃曽𡮢瓶罌走僮僕如今老且懶細事百不欲美惡兩俱忘誰能强追逐薑鹽拌白土稍稍從吾蜀尚欲外形體安能狥心腹由來薄滋味日飯止脫粟外慕既已矣胡為此羇束昨日散幽歩偶上天峰麓山圃正春風蒙茸萬旗簇呼兒為佳客采製聊亦復地僻誰我從包藏置厨簏何𡮢較優劣但喜破睡速况此夏日長人間正炎毒幽人無一事午飯飽蔬菽困卧北窓風風𢕄動窓竹乳甌十分滿人世真局促意爽飄欲仙頭輕快如沐
昔人固多癖我癖良可贖為問劉伯倫胡然枕糟麴　秦觀〈茶〉茶實嘉木英其香乃天育芳不愧杜蘅清堪揜椒菊上客集堂葵圎月探奩盝玉鼎注漫流金碾響丈竹侵尋發美鬯旖旎生乳粟經時不銷歇衣袂帶紛郁幸蒙巾笥藏苦厭龍蘭續願君斥異類使我全芬馥　〈茶臼〉幽人躭茗飲刳木事𢷬撞巧制合臼形雅音伴柷椌虚室困亭午松然眀鼎窓呼奴碎圎月搔首聞錚鏦茶仙賴君得睡魔資爾降所宜玉兎𢷬不必力士扛願
偕黃金碾自比白玉缸彼美制作妙俗物難與䨇　晁補之〈次韻蘇翰林五日揚州石塔寺烹茶〉唐來木蘭寺遺跡今未滅僧鐘嘲飰後語出饑客舌今公食方丈玉茗攄噫噎當今卧江湖不泣逐臣玦中和似此茗受水不易節輕塵散羅麴亂乳發甌雪佳辰雜蘭艾共弔楚纍潔老謙三昧手心得非口訣誰知此間妙我欲希超絶持誇淮北士湯餅供朝啜　孫覿〈飲修仁茶〉煙雲吐長崖風雨暗古縣竹輿赬兩肩弛擔息𢕄倦茗飲初一
𡮢老父有芹獻幽姿絶𡡾嫵著齒得瞑眩昬昬嗜睡翁喚起風灑面亦有不平心盡從毛孔散　陸游〈夜汲井水煮茶〉病起罷觀書袖手清夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜清寒毛骨亦蘇省歸來月滿廊惜蹋疎梅影　眀髙啓〈茶軒〉摘芳試新泉手滌林下器一榻𩯭絲傍輕煙散遥吹不用醒吟魂幽人自無睡
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／賦(P.14-2)..[文淵閣四庫全書本]
［賦］
〔増〕晋夏侯湛〈石榴賦〉覽華圃之嘉𣗳兮羡石榴之竒生滋𤣥根于𡗝壤兮擢繁榦于蘭庭霑𩄇液之粹色兮
含渥霧以深榮若乃時雨新稀㣲風扇物藹萋萋以鮮茂兮紛扶輿以蓊鬱枝掺稔以環𣐱兮葉鱗次以周宻纖條参差以窈窕兮洪柯流離以相拂于是乎青陽之末朱明之初翕㣲煥以摛采兮的窟㻧以揚敷接翠蕚于緑𦷾兮冐紅牙以丹鬚赩然含蕤璀爾散珠若乃叢紈始裹聚葩方離潜輝蜿艶綠采未披照灼攅列熒熒𤣥𡸁雪酲解䬼怡神實氣冠百品以竒仰邁衆果而特貴　傅𤣥〈石榴賦〉鳥宿中而纖條結龍辰升而丹華繁
其在晨也灼若旭日栖扶桑其在昬也赩若燭龍吐潜光苞𤣥黃之烈輝緑煒曄而焜煌𤼵朱榮于緑葉時從風而飄揚　庾鯈〈石榴賦〉緑葉翠條紛乎蔥青丹華照爛曄曄熒熒逺而望之繁若摛繢被山阿廹而察之赫若龍燭耀緑波　唐吕令問〈府庭雙石榴賦〉公府洞豁羣木羅生歴衆芳而鮮妙得雙榴之羙名擢質森聳𡸁隂凄清掃危堦之數級䕃閑庭之四平夾砌駢羅則東西表賔主之位與時消息則寒暑任榮枯之情故其異
影同庇分芳對出夏景焯而開花秋氣結而成實剖之則珠彩輝掌捧之則金光照日其生也雖雜居幽徑之蘭其用也亦間若雕盤之栗若乃當公務之總偶訟庭之要爰趨爰揖或長或少皆指而稱曰彼石榴之所生何托根之至妙俯環廊之廻合拂危簷之窈窱𩔖甘棠之勿翦人縱去而猶思若李𣗳之無言蹊自成而不召是以固其根榦羙其華耀乍開軒而翠彩重合甫褰帷而紅榮四照也或曰物惡近以招累事貴逺而克全空
遁幽以獨羙抱甘香而自捐豈比夫善生者托仁以逺害能夀者輔道以延年是以象君子之恵渥故終保夫自然
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言古詩(P.11-2)..[文淵閣四庫全書本]
［七言古詩］
〔原〕宋𧁨軾〈寓居定恵院之東雜花滿山有海
棠一株土人不知貴也〉江城地瘴蕃草木只有名花苦幽獨嫣然一笑竹籬間桃李滿山總粗俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦悽愴月下無人更清淑先生食飽無一事散歩逍遥自捫腹不問人家與僧舎挂杖敲門㸔修竹忽逢絶艶照衰朽歎息無言揩病目陋邦何𠁅得此花無乃好事移西蜀寸根千里不
易到銜子飛來定鴻鵠天涯流落俱可念為飲一樽歌此曲明朝酒醒還獨來雪落紛紛那忍觸
〔增〕趙次公〈和東坡定恵院海棠〉化工妙手開羣木酷向海棠私意獨殊姿艶艶雜花裏端覺神仙在流俗睡起臙脂懶未勻天然膩理還豐肉繁華增麗態度逺婀娜含嬌風韻足豈惟婉孌彤管姝真同窈窕闗雎淑未能奔徃白玉樓要當貯以黃金屋顧雖風暖欲黃昏脉脉難禁𠋣修竹可憐俗眼不知貴空把容光照山谷此花夲出西南
地李杜無詩恨遺蜀髙才沒世孰雕龍後軰補亾難刻鵠貂裘季子客齊安相逢忽慰覊人目當年甫白君可繼為花重賦陽春曲把酒因澆礨磈胸搜句輒傾空洞腹多情恐作深雲收兒童莫信来輕觸
〔原〕陸游〈海棠歌〉我初入蜀鬢未霜南充樊𠅘㸔海棠當時已謂目未睹豈知更有碧雞坊碧雞海棠天下絶枝枝似染猩猩血蜀姬艶妝肯譲人花前頓覺無顔色扁舟東下八千里桃李真成奴僕爾若使海棠根可移揚州芍藥應羞
死風雨春殘杜鵑哭夜夜寒衾夢還蜀何從乞得不死方更㸔千年未為足
〔增〕陸游〈二月十六日賞海棠〉當年春半花事竟今年春半花始盛放翁不减少年狂走馬直與飛蝶競姸華有露洗愈明纎弱無風揺不定莫放飄零作紅雨剰㸔倩笑臨妝鏡溪梅枯槁墮巖谷山杏輕浮真妾媵欲誇絶艶不勝說𦂵欠濃香何足病華橙銀燭揺花光翠杓金船豪酒興夜闌感事獨凄然繁枝空折堪誰贈　〈張園海棠〉洛陽春信乆不通姚魏開
落塵沙中揚州千葉昔曾見已歎造化無餘功西來始見海棠盛成都苐一推燕宫池䑓掃除凡木𥁞天地眩轉花光紅慶雲墮空不飛去時有綘雪縈微風蜂蝶成團出無路我亦狂走迷西東此園低樹猶三丈錦繡却在青天上不湏更著刀尺裁乞與齊奴開歩障　〈錦𠅘〉天公為我齒頬計遣飫黃柑與丹荔又憐狂眼老更狂令㸔廣陵芍藥蜀海棠周行萬里逐所樂天公與我元不薄貴人不出長安城寳帶華纓真汝縳樂哉今從石
湖公大度不計聾丞聾夜宴新𠅘海棠底紅雲倒吸玻璃鍾琵琶弦繁腰鼓急盤鳳舞衫香霧濕春醪凸盞燭光揺素月中天花影立逰人如雲環玉帳詩未落𥿄先傳唱此邦句律方一新鳳閣舎人今有様　〈驛舎見屏風畫海棠有感〉厭煩只欲長面壁此心安得頑如石杜門復出歎習氣止酒還開慙定力成都二月海棠開錦繡裹成迷巷陌燕宫最盛號花海覇國雄豪有遺跡猩紅鸚綠極天巧疊萼重跗眩朝日繁華一夢忽吹散閉
眼細思猶厯厯憂樂相尋豈易知故人應記醉中詩夜䦨風雨嘉州驛愁向屛風見折枝　楊萬里〈海棠〉帝城二三月海棠可萬株向來青女輕滕六戲與一撼即日枯東皇夜遣司花女手挼紅藍滳青露染成片片淨練酥亂㸃稍稍酣日樹蓬萊仙人約老翁寄箋招喚陸龜蒙為花一醉夜不息就中一事最竒特海棠兩岸繡帷裳是間横著雙胡床龜蒙踞牀忽倒卧烏紗自落非風墮花吹滿面雪霏霏起來索筆手如飛卧去起来都是
韻是醉是醒君莫問好箇海棠花下醉卧圖如今畫手誰姓吳　薛季宣〈香海棠詩并序〉舊說海棠無香惟昌州海棠有香騐之蜀道信然以為不易之論藥圃有棠三本其花亦香乃知非蜀棠獨香香棠自有種耳世間原有無窮恨海外棠花宫錦爛燒炙東風春未半濃妝獨立情撩亂博山爐冷沉烟斷記語洛妃池側畔袿衣透濕飄香汗舞罷霓裳髙燭㸔吳苑散花灘彼岸亦有當初舊㳺觀棠棃古徑霞光燦薔薇露冷衣新盥卷袖
臙脂紅入腕噴人蘭芷芳都貫天然種性真竒玩嶺海誠知煎可㸑擬擷桑柯燃熾炭裛取緗巾永傳玩他年㽞得重公案
〔原〕潘從哲〈海棠〉江臯春早饒花木花品神仙此稱獨當年坡老一題詩到今標格超凡俗我來黃州亦再閏五見此花燦東谷孤根自結白蓮社媚姿不貯黃金屋日華濃艶澹生唇霧縠繁紅微映肉宛如初浴出華清詎是朝酣睡未足有時著雨更妖𡢃無力勝風轉嬌淑我欲題詩和坡老抽思未得還捫腹把酒
徘徊𠋣嘯䑓行吟繞徧西池竹苦無藻麗𤼵巧心數傍花枝舒拙目問花何以擬甘棠緣同太守來西蜀花容詩句縂絶世髙風𣺌𣺌翔鴻鵠嵗嵗年年花自開游人㡬和陽春曲悠悠不𥁞古人情啼鶯語燕紛相觸
〔增〕元陳樵〈海棠〉東風吹墮緗雲影別院春遲宫漏永繡帷寳帶綰流𧁨夢入瑶䑓呼不醒熒熒銀燭花蕊多城頭烏啼奈曉何　劉詵〈賦歐園海棠和羅起初〉蜀州海棠錦成畦昌州海棠芳氣菲名花自古恨不見東風吹在
西家西美人壓酒紅珠落半笑新晴半含萼玉膚𣐱薄綘袖寒妝淚輕盈脂臉怍太真姣睡金屋春綠珠夜燕宫蠟薪一時羣花𥁞妾媵娉娉嫋嫋真仙人雨餘繁枝深綠净好及佳時入觴咏花容相對易新故人事無情有衰盛我昔曾同花下歡寳釵插映鴉髮盤只今便能日日為花醉欲挽朱顔應已難　袁士元〈海棠〉主人愛花如愛珠春風庭院如畫圖搴衣曲徑歩花影翩翩夜月飛長裾海棠睡起春正美花貎參差玉相似主人吟
賞夜不眠直欲題詩壓蘓子　明楊基〈西省海棠詩并序〉山西陳則威以晉無梅花以管勾職初來江西即求識之省左掖東檻有海棠一小株則威尤鍾愛之日數至花下風雨昬暮弗忍去也甞索余賦詩余時廹於案牘不暇舟行湘中棃杏桃李每得厭觀獨無海棠因賦詩以補其闕山西公子虬髯客到處尋梅認香白春風省掖海棠開暫去還来抛不得嗟我有癖常自笑不意逢君同此癖曉窓雲暖風日姸數朶娉婷春半拆睡損
紅綃膩有痕舞酣金殿嬌無力銀燈不如微月照珠簾更著疎烟隔飛燕輕盈富貴姿玉環態度神仙格此日凝妝青瑣外當時擅寵沉香北繁開似妬却冥冥半吐欲言終黙黙豈惟人愛亦自愛不獨春惜當誰惜細雨重隂也㸔来莫對空枝漫相憶　〈邀方員外㸔花〉金昌𠅘西萬株花臙脂玉雪争紛拏春風㩦酒㸔花去騎馬徑到山人家花深樹密無徑入下馬徘徊映花立紫萼風微翠袖香紅絲露重烏巾濕別來㡬負㸔花期客到
匆匆見一枝白下橋邉寒食後廣陵城外綠隂時今年花最逢春早凖擬清樽對花倒人意方邀酒伴来花枝已向東風老花雖漸老仍堪折猶勝紛紛滿溪雪且共芙蓉帳裏人坐㸔海棠枝上月
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／七言古詩(P.6-1)..[文淵閣四庫全書本]
〔七言古詩〕
〔原〕宋蘇軾〈四月十一日初食荔支〉南村諸楊北村盧白華青葉冬不枯垂黄綴紫烟雨裏特與荔子為先驅海上仙人絳羅襦紅紗中丹白玉膚不須更待
妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麤先生洗盞酌桂醑氷盤薦此頳虯珠似開江鰩斫玉柱更洗河豚烹腹腴我生渉世本為口一官乆已輕蓴鱸人間何者非夢幻南来萬里真良圗　〈荔支歎〉十里一置飛塵灰五里一堠兵火催顛坑仆谷相枕藉知是荔支龍眼来飛車跨山鶻横海風枝露葉如新採宫中羙人一破顔驚塵濺血流千載永元荔支来交州天寳嵗貢取之涪
至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意今年鬬品充官茶吾君所乏豈此物致養口體何陋耶洛陽相君忠孝家可憐亦進姚黄花
〔增〕蘇轍〈奉同子瞻荔支歎〉蜀中荔支止嘉州餘波及眉半有否稲糠宿火𨚫霜霰結子僅與黄金侔近聞閩尹傳種法移種成都出巴峽名園競擷絳紗苞蜜漬瓊膚甘且滑
北逰京洛墮紅塵箬籠白曬稱最珍思歸不復為蓴菜欲及炎風朝露勻平居著鞭苦不早東坡南竄嶺南道海邊百物非平生獨數山前荔支好荔支色味巧留人不管年来白髮新得歸便擬尋鄉路棗栗園林不須顧青枝丹實須十株丁寧附書老農圃　陳襄〈荔支歌〉番禺地僻嵐煙鎖萬𣗳纍纍産嘉果漢宫墜落金莖露秦城散起驪山火炎炎六月朱明天映日仙枝紅欲燃自古清芬不能遏留得嘉名為椹仙上皇西幸楊妃死巒
海迢迢千萬里華清宫闕閴無人南来不見紅塵起至今榮植徧閩州離離朱實繁星稠一日為君空變色千里憑誰速置郵可憐錦幄神仙侣為飲凝漿滌煩暑綺筵不惜十千錢酩酊秦樓桂花醑秦樓女子繡羅裳鳳簫鳴咽流宫商醉歌一曲荔支香席上少年皆斷腸　鄧肅〈風雨損荔子〉前日雨聲如隕石昨夜風狂退六鷁荔子吐華漫如雲結實定知無十一南来無以慰愁煎端期一飽果中仙山頭看花日千轉黙想香味空流涎
事類翻羮慎勿恤風雨在天非人力要及豐年天下同那為海邦私一物
〔原〕陳與義〈荔支歎〉炎精孕秀多靈植荔子佳名聞自昔綘嚢剖雪出琱盤尋常百果無顔色閩天六月雨初晴星火熒熒耀川澤歘如彩鳳戯翺翔爛若彤雲堆翕爀中郎裁品三十二陳紫方紅冠儔匹鹽蒸蜜漬尚絶倫啄瓊空羡南飛翼我聞政和全盛時貢輸不減開元日涪州距雍已云逺况此奔馳来海側繡衣使者動輶車黄𥿄封林徧阡陌浮航走轍空四
郊妙品人間無復得上方供給只纖毫徃徃盡入公侯宅驪山廢苑狐兎静艮嶽新宫鼙鼓急繁華今古共淒凉遶𣗳行吟悲野客西風刮地黄塵昏一聼悲笳䨇淚滴
〔増〕朱松〈江彦允約逰東山作荔支詩次韻〉天工傾倒不餘力惟有荔支香味色君家桃李要争妍腸斷𩯭絲禪榻客書生瓮俎天所支煮茗誇妓非良規腹饑衣寒君不忍看詩喚作東山嬉氷盤綘實光照市歸来香滿巫陽袂明日人傳玉蘂仙絶勝空賦青龍柿　楊萬
里〈荔支歌〉粤犬吠雪非差事粤人語冰夏蟲似北人氷雪作生涯氷雪一窖活一家帝城六月日亭午市人如炊汗如雨賣氷一聲隔水来行人未喫心眼開甘霜甜雪如壓蔗年年窨子南山下去年藏氷減工夫山鬼失守嬉西湖北風一夜動地惡盡吹北冰作南雹飛来嶺外荔支梢絳衣朱裳紅錦包三危露珠凍寒泚火傘燒林下成水北人藏氷天奪之𨚫與南人消暑氣　王十朋〈詩史堂荔支歌〉君不見詩人以来一子美暮年流落
來夔子賦詩三百六十篇西瀼東屯客愁裏何人作堂畫遺像收拾光芒榜詩史堂前何有有荔支𣗳猶未老熟獨遲世人貴早不貴晩倘非我輩誰賞之涪陵昔遇妃子汙萬顆包羞莫能訴瀘戎一經少陵擘至今傳誦輕紅句少陵傷時淚成血一㸃丹心不磨滅散成朱實滿炎方風味如詩兩竒絶樂天曾畫忠州圖自言香味人間無君謨亦作閩中譜陳紫聲名重南土何如詩史堂前株正是一飯孤忠餘人為世重物亦重端如丈人
屋上烏巴圖閩譜合避路奚用品第紛錙銖攙先熟者如楊盧但可與之作前驅閩娘十八婢妾爾將軍大𣗳真慵奴我生四百餘年後来作先生逰處守登堂三嘆荔正丹聊效栁人祠子厚安得先生今復生添賦䕫州歌一首要使荔支之名長不朽　〈詩史堂前荔支晩熟而佳約同官共賞偶成參差摘實分餉用前韻〉詩史堂前荔支晩尤羙髙壓瀘戎與妃子姓名猶未聞峡中風味惟應似皮裏試將逺况江瑶柱正似騷人擬良史我
來嘆息頤屢支殊方爭獻惟恐遲汝今已晚何用好不是少陵誰目之貴妃逰魂遭血汚玉座悲懐何以訴惟有雲安再拜人觧悶夔州兩絶句遺像空存食不血滿目煙霞眀自滅何人種此星幾終一𣗳團團味竒絶君不見南賔木蓮有華何足圖樂天過慮重看無又不見洛陽牡丹妖艶何足譜六一區區記風土天生此果更此株夏日之時見子餘晝疑炎方張火傘夕訝庭𣗳栖赤烏䨇頭瑩若玉一㲄細骨輕于錢五銖陳江閥閱如
雀盧兹産于閩必爭驅大無中邊甜勝蜜醖釀不假蜂為奴永安宫西郡堂後折簡呼賔老太守時方炎熱會苦稀事好乖違意徒厚手摘髙枝贈丹實歌和前篇搔白首嗟一餉之樂兮天亦慳于老朽　〈病中食火山荔支〉前年䕫州食荔支同僚共賦輕紅詩妃子名園世所貴不似詩史堂前竒去冬分符向南土半月身行荔支圃三州嘉木皆眼見更閱君謨向来譜臨漳一種名火山品雖云下熟則先從今慚入荔佳境陳江未擘先流
涎老病餘生怯佳果日㗖那能三百顆殷勤未破綘紗嚢心火驚添火山火　劉克莊〈和南塘食荔歎〉君欲和詩無匆匆唱首天下文章公今年荔子况倍熟亭亭錦葢髙張空猿偷鴉啄牧童采林間殘顆猶殷紅在昔唐家充嵗貢吟諷何止杜陵翁南窮交州西蜀土快馬䭾送如飛龍絳裳氷肌初照眼玉環一笑恩光濃惟閩以逺幸免涴一顆不到温泉宫自從陳紫無真夲皺玉晚出尤稱雄邇来雞舌擅瑰瑋贊香譽味萬喙同麟臺仙
人親題品天為此果開遭逄乃知微物似有數聲價亦與時汙隆列聖儉徳被華戎微如淮白不敢供奈何置驛奉私室安得木鐸觀民風山蹊谷塹日力窮血肩踠足馳筠籠請公移此食荔嘆置在薫風殿閣中　楊胐〈玉泉院荔支軒〉曾觀荔支圖幾費丹青妝能紅能紫亦能緑不能冩作天然香曾讀荔支譜品品堪第一較量滋味論髙低大抵聞名不聞實我疑真宰推化工安排百果分番紅杏梅桃李不足數先教碌碌随春風錦囊
玉液相渾淪百果讓作東南元别有真香與色味一時分付荔支軒　元吳莱〈荔支行寄王善父〉炎雲六月光陸離人在閩南餐荔支荔支日餐三百顆紅緑亞林欺衆果綘羅繫𣗳蠟封蔕尚食擎盤獻青瑣涪州嵗貢與此同意欲移根来漢宫天生尤物不用世沾灑䗺雨吹蠻風蠻風䗺雨振林藪西域葡萄秋壓酒勸君莫近楊太真傳說驪山塵汙人　眀文徴明〈新荔篇并序〉常熟顧氏自閩中移荔支數夲經嵗遂活石田使折枝驗之
翠葉芃芃然不敢信也以示閩人良是因作新荔篇命璧同賦錦苞紫膜白雪膚海南生荔天下無鹽蒸蜜漬失真性平生所見唯萎枯相傳尤物不離土畏冷那得来三吳顧家傳来三四株桂林翠幄森森殊逺人無憑未敢信持問閩士咸驚呼還聞纍纍生數子絳綃裹玉分明是未論香色果如何只說形模已珍美千載空流北客涎一朝忽落饞夫齒白圖蔡譜漫誇張文飾寧如親目視飽啖只於鄉里足鮮𡮢漸去京師邇不須更作
嶺南人只恐又無天下痏朝来自訝還自疑事出非常有如此雖云逺附商船達不謂滋培遂生活始知生物無近逺故應好事能回斡卉物聊占地氣遷造化竟為人事奪仙人本是海山姿從此江鄉亦萌蘖由来沃衍說吾鄉異品珍𡮢曾不乏不緣此物便增重無乃人心貴希濶福山楊梅洞庭柑佳名乆已擅東南風情氣味不相下稱絶今兼荔子三　黄謙〈荔支篇〉江南五月海氣熱南國荔子垂堪折裊裊溪風散麝香𡨋㝠山雨流
猩血飛樓清簟留衆賔屠羊貰酒酬芳辰黄頭奴摘登君席四座果核難為鄰朱櫻非貴馬乳非珍頓令玉液生口角何怪驛騎飛紅塵紅塵赤日驪山路天梯石棧年年度但博玉環嬌勝花寧問丁夫汗如注鸞旂西指愁逺天斷腸回首各風煙馬嵬新魂忽寂滅涪州舊𣗳空駢鮮君不見汴州艮嶽花石岡朝為逰苑暮淒凉　朱季和〈題宋氏荔支〉蔡公譜張老圖宋香品第世絶殊亭亭嘉植榮且敷巢兵欲斫炊行厨王媪抱𣗳命與俱
尤物幸爾留根株宋氏老人八十餘得之即此營世居五百餘禩枝葉舒清隂如幄垂庭除薰風時来蘭麝如赤日照耀珊瑚珠桃紅籠出白雪膚斧㾗著核留真模異香竒味天下無有孫文用羙且都撫之愛䕶如瓊琚故家喬木多摧枯雲仍世守應無虞　林希哲〈題宋氏荔支〉吾莆名果鮮荔支君謨有譜世所知陳紫方紅固為貴宋香品彚尤珍竒六月炎歊日正長纍纍緑葉垂絳囊薰風微度疎林晚比鄰猶覺聞清香核上儼若斤
斧㾗兹事竒怪難評論云是當年巢冦亂欲代其枝投㸑焚皤皤老嫗以身庇天然幻出斯靈異至今又歴數百年後人培植當留意　謝肇淛〈食火山荔支次王龜齡韻〉天香國色奪燕支妝鏡臺前哦新詩纖纖素手為君擘翠袖紅繒䨇𨷵竒吳中楊梅色如土仙種應須出懸圃冰雪曾看工史圖姓名盡入端明譜四月五月紅滿山未采百鳥不敢先先鋒一出便壓市明珠已引饞龍涎投老菟裘計未果莫惜銅錢沽百顆蘧然一覺心
清凉卧㸔疎楊度螢火　陳伯孺〈餉滿林香荔支同賦柏梁體〉六月七月苦煩蒸袒衣跣足頭鬅鬙病肺消渇同茂陵故人相遺玉壺冰函開未開香騰騰黄衣緑鬟嬌自矜廣顙豐頤薄如繒輕綃初觧脂膚凝甘液沁口不可勝方山此種天下稱浮江百里青絲縢香色雖減猶崚嶒野人雄饕擅絶能斯須劈盡玉山崩敲詩莫厭挑殘燈浮生踪跡殊無恒　徐𤊹〈食火山荔支同用王梅溪韻〉昨夜聚首餐荔支狂来五字哦新詩今辰翠籠
又擎到别有一種尤珍竒根株藝植同一土易熟離離滿園圃本支已識分廣南不待按圖翻舊譜異名嘉實雖滿山定讓此品来争先𡮢新既喜早一月氷盤擘啖流饞涎乍食無多腹不果三百青銅沽百顆相期同到鳯凰岡天柱梢頭赤如火　〈再次王梅溪前韻〉日長竹枕頭懶支飽食細誦龜齡詩四百年中幾人和句法難比前賢竒粤南有種到閩土栽種得宜推老圃笑殺永嘉韓彦直如許木奴亦作譜竊幸閒身居故山得食豈
必論後先吾儕愛嗜同沆瀣俗輩忌食寧流涎今兹結盟訂已果更賽瓊丸闘珠顆陳紅江緑熟尚遲莫笑饞夫急如火　〈過在杭積芳亭適伯孺送方山滿林香至〉積芳亭外將斜舂科頭箕踞當長松敲門傴僂来老農一肩翠籠遥函封葢頭新葉青茸茸此種産自五虎峰纍纍千顆香氣濃剖開瓊液凉心胸桂林鑛玉并金鐘夙稱異品今凡庸嬌如窺簾少女容黄衣縁裏光重重微風披拂林杪衝隔墻悞殺尋花蜂雄饕勇噉皆可供
鼓腹不用營朝饔　俞安期〈曹能始荔閣噉荔子歌〉曹園古荔滿林壑中連䨇𣗳如團幕間葉紛疑火齊生垂枚定道紅星落主人抗樹起髙閣荔子環如挂瓔珞紺紫纍纍髙下懸朱丹㸃㸃東西錯千枚任摘雕䦨前金盆沃浸青琳泉香觸何知屢嚥唾口饞便覺䨇流涎須叟裂却丹霞殻剖出冰肌皎于玉薄綃淺綘卸中衣滑澤光瑩恣餐足牙後深甘玉女肪喉間不饜楊妃肉一時遽盡三百枚通靈已覺成仙胎毛髄初疑換丹藥羽
翰輙欲升瑶臺漳州大橘大如盎甘羙不如何足想吳越楊梅豈乏甘較之仙味寧不慙龍眼猶令奴作匹其餘瑣瑣安足述海内如推百果王鮮食荔支終苐一
子／醫家／御定佩文齋廣群芳譜／木譜　卷六十八至卷八十一／卷七十三　桐／彚考(P.3-1)..[文淵閣四庫全書本]
〔彚考〕
〔增〕《書．禹貢》嶧陽孤桐　〔傳〕孤特也嶧山之陽特生桐中琴瑟
〔原〕《詩．鄘風》椅桐梓漆爰伐琴瑟　〈大雅〉梧桐生矣于彼朝陽〔注〕梧桐不生山岡太平而後生朝陽
〔增〕《禮記．月令》季春之月桐始華
〔原〕《禮記．雜記》杵以梧　《孟子》拱把之桐梓人苟欲生之皆知所以養之者
〔增〕《史記．晉世家》成王與叔虞戲削桐葉為珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之于
是遂封叔虞于唐　《後漢書．蔡邕傳》邕在吳吳人有燒桐以㸑者邕聞火裂之聲知其良木因請而裁為琴果有美音而其尾猶焦故時人名曰焦尾琴焉　《西南夷傳》哀牢夷有梧桐木華績以為布　《晉書．張華傳》吳郡臨平岸崩出一石鼓槌之無聲帝以問華華曰可取蜀中桐材刻為魚形扣之則鳴矣于是如其言果聲聞數里
〔原〕《晉書．苻堅載記》堅以姜宇為前將軍與苻琳率衆三萬擊慕容冲于灞上為冲所敗冲遂據阿房城初
長安謠曰鳳凰鳳凰止阿房堅以鳳凰非梧桐不棲非竹實不食乃植桐竹數十萬株于阿房城以待之冲小字鳳凰至是入止阿房城焉
〔增〕《魏書．彭城王勰傳》高祖與侍臣升金墉城顧見堂後梧桐竹曰鳳凰非梧桐不棲非竹實不食今梧桐竹並茂詎能降鳳乎勰對曰鳯凰應徳而來豈竹梧桐能降高祖曰何以言之勰曰昔在虞舜鳳凰來儀周之興也鸑鷟鳴于岐山未聞降桐食竹高祖笑曰朕亦未望降之也後宴侍臣於清徽
堂日宴移于流化池芳林之下高祖仰觀桐葉之茂曰其桐其椅其實離離豈弟君子莫不令儀今林下諸賢足敷歌詠遂令黄門侍郎崔光讀暮春羣臣應詔詩　《北史．李元忠傳》元忠甚工彈彈桐葉常出一孔擲棗栗而彈之十中八九
〔原〕《唐書．李泌傳》徳宗在奉天召泌赴行在時李懐光叛嵗有蝗旱議者欲赦懐光帝博問羣臣泌破一桐葉附使以進曰陛下與懐光君臣之分不可復合如此葉矣繇是不赦
〔增〕《宋史．五行志》治平
四年六月汀州進桐木板二有文曰天下太平　《山海經》虢山其下多桐椐　《穆天子傳》是日天子鼓道其下而鳴乃樹之桐〔注〕桐亦響木　《管子》五沃之土其木宜桐
〔原〕《莊子》空門來風桐乳致巢
〔增〕《列子》人有枯梧樹者其隣父言枯梧之樹不祥其隣人遽而伐之隣人父請以為薪其人乃不悦曰隣人之父徒欲為薪而教吾伐之也與我隣若此其險豈可哉
〔原〕《淮南子》梧桐斷角馬氂截玉
〔增〕《淮南子》桐木成雲〔注〕取十石瓮滿
以水置桐其中蓋之三四日氣如雲作　智者有所不及故桐不可以為弩　以巨斧擊桐薪不待利日良時而後破之加斧桐薪之上而無人力之奉雖順招搖刑徳而不能破無其勢也　《新書》懸弧之禮東方之弧以梧梧者東方之草春木也　《風俗通》梧桐生于嶧陽山巖石之上采東南孫枝為琴聲清雅　《伏䖍古今注》昭帝丹鳳二年馮翊人獻桐枝長六尺九枚枚一葉也　《楚辭注》梧桐春榮陽木也　《新論》神農黄帝削桐為琴
《論衡》李子長為政欲知囚情刻桐象囚形鑿地為坎臥木囚其中囚若正木囚不動若有𡨚木囚動出蓋人之精誠著木人也
〔原〕《易緯》桐枝濡毳而又空中難成易傷須成氣而後華　《禮斗威儀》君乘火而王其政平梧桐為常生　《瑞應圖》王者任用賢良則梧桐生于東廂　《遁甲書》梧桐不生則九州異
〔增〕《西京雜記》上林苑桐三椅桐梧桐荆桐　五柞宫西有青梧觀觀前有三梧桐𣗳　《晉宫閣名》華林園青白桐三株　《廣志》驃
國有白桐木其葉有白毳取其毳淹漬緝織以為布　《華陽國志》益州有梧桐木其華采如絲人績以為布名曰華布　《南越志》青桐華頗似木綿而輝薫過之　《安成記》府君諱保如令樹梧于苞兩邊柯葉菴藹炎暑為之清凉百姓列宅其間　《鄒山記》鄒山古之嶧陽魯穆公改為鄒今鄒山嶧陽猶多桐樹　《齊春秋》豫章王于郊起山列種桐竹號為桐山武帝幸之置酒為樂　《齊地記》城北十五里有桐臺即桐宫　《水經注》浦陽江自
𡻻山東北逕太康湖車騎將軍謝𤣥田居所在於江曲起樓樓側悉是桐梓森聳可愛居民號為桐亭樓　《顔氏家訓》或有諱桐者呼梧桐樹為白鐵𣗳便似戲笑耳
〔原〕《異苑》句章吳平州門前忽生一株青桐樹上有謠歌之聲平惡而伐之平隨軍北行首尾三載死桐歘自還立於故根上聞聲樹巔空中歌曰死樹今更青吳平尋當歸適聞伐此樹已復有光輝平尋歸如鬼謠　《述異記》梧桐園在吳夫差舊國一名琴川梧園在句容縣
傳曰吳王别館有楸梧成林焉古樂府云梧宫秋吳王愁是也
〔增〕《遊山記》吹臺有高桐皆百圍嶧陽孤桐方此為劣　《隋唐嘉話》唐初宫中少𣗳孝仁后命種白楊謂何力曰此𣗳易長三數年間宫中可得隂映何力一無所應但誦古詩云白楊多悲風蕭蕭愁殺人意謂此是塚墓間木非宫中所宜種孝仁遽令拔去更樹梧桐也　《尚書故實》李汧公取桐孫之精者雜綴為琴謂之百衲琴
〔原〕《酉陽雜俎》厯城房家園齊博陵君豹之山
池其中雜樹森竦曾有人折其桐枝者公曰何為傷吾鳳條自後人不復敢折
〔增〕《酉陽雜俎》大興善寺東廊之南素和尚院庭有青桐四株素之手植元和中卿相多遊此院桐至夏有汗汚人衣如輠脂不可浣昭國東門鄭相常與丞郎數人避暑惡其汗謂素曰弟子為和尚伐此樹各植一松也及暮素戲祝𣗳曰我種汝二十餘年汝以汗為人所惡來嵗若復有汗我必薪之自是無汗　南中桐花有深紅色者　臨瀨西北有寺寺僧
智通常持法華經入禪每宴坐必求寒林静境殆非人所至經數年忽夜有人環其院呼智通至曉聲方息厯三夜聲侵户智通不耐應曰汝呼我何事可入來言也有物長六尺餘皁衣青面張目巨吻見僧初亦合手智通熟視良久謂曰爾寒乎就是向火物亦就坐智通但念經至五更物為火所醉因閉目開口據爐而鼾智通覩之乃以香匙舉灰火寘其口中物大呼起走至閫若蹶聲其寺背山智通及明視蹶處得大皮一片登山尋
之數里見大青桐樹梢已童矣其下凹根若新缺然僧以木皮附之合無蹤隙其半有薪者創成一蹬深六寸餘蓋魅之口灰火滿其中火猶熒熒智通焚之其怪自絶　《十道志》桐廬縣吳黄武四年置以桐溪側有大桐樹垂條偃蓋傍䕃數畝逺望似廬因謂之桐廬
〔原〕《本事詩》蜀𠉀繼圖倚大慈寺樓偶飄一大桐葉上有詩云拭翠斂蛾睂為鬱心中事搦管下庭除書作相思字此字不書石此字不書紙書向秋葉上願逐秋風起天下
有心人盡解相思死天下負心人不識相思意有心與負心不知落何地後數年繼圖卜任氏為婚始知字出任氏
〔增〕《高僧傳》僧瑜幼入釋門擔薪欲焚身以宋孝建中集薪為龕請僧設齋禮别而入火中經三日而瑜房内忽生䨇桐𣗳根枝豐茂鬱翠非常道輩異之號為䨇桐沙門
〔原〕《清異録》同州郃陽縣劉靖家兄弟同居宅邊榆𣗳上生桑西廊梧桐上生榖枝明年墳中白楊生檜並鬱茂鄉人號榆為義祖桐為小義楊為義孫縣
令出官錢為修三義亭　《北夢瑣言》王義方初拜御史置宅酬直訖數日忽對賔朋指庭中青桐一䨇曰此忘酬直召宅主付錢四千　《搢紳脞説》顧况于御溝流水上得一桐葉有詩云一入深宫裏年年不見春聊題一片葉寄與有情人况亦題葉于流泛之後十餘日况又得一詩以荅况者　《集仙傳》吕洞賔題汴都峩睂院云明月斜秋風冷今夜故人來不來教人立盡梧桐影　《揮麈前録》自祖宗以來故家以眞定韓氏為首忠憲公
家也居京師庭有桐木都人以桐樹目之以别相韓焉相韓則魏公家也　《洞天清録》桐木年久木液去盡紫色透裏全無白色更加細密方稱良材　《龍門山記》徐童觀多桐木花其花清香襲人其子碧可染青碧色若移植他處則不活　《埤雅》詩曰湛湛露斯在彼杞棘愷悌君子莫不令徳其桐其椅其實離離愷悌君子莫不令儀杞棘剛木故詩以况令徳椅桐柔木故詩以况令儀
〔增〕《古琴疏》吳叔治夏日納凉門外時聞桐𣗳下有
琴聲後一人請以五百金買此樹叔治曰金欲得耳苐吾自以口就食即見此樹今何忍伐之後叔治出為北海主簿歸已為族人賣去久之其人以二琴至示叔治一曰隂姬一曰陽娃不加少漆斵磨光毫其文宛然各有仙女弄琴之狀云凉天月夜不鼓而自鳴請留其一以一相報叔治不受　《丹鉛總録》凡木本實而末虛惟桐反之試取小枝削之皆堅實如蠟而其本皆虚故世所以貴孫枝者貴其實也
〔原〕《滇南雜記》永昌有梧桐
子比中州者形頗長大者幾可當蓮實過永昌亦不可得　《已瘧編》張士傑客壽陽被酒厯淮陽濱入龍祠見後帳龍女塑像甚美乃取桐葉題詩投帳中云我是夢中傳彩筆書于葉上寄朝雲忽見一舍有美女士傑徑詣置酒女吟曰落帆且泊小沙灘霜月無波淮上寒若向江湖得消息為傳風水到長安士傑昏醉既醒孤坐于廟門之右小女奴曰娘子傳語還君桐葉勿復置念
〔增〕《一統志》桐君山在桐廬縣東二里相傳昔有異人
于此山採藥求道結廬于桐木下人問其姓則指桐以示之因號為桐君山
子／醫家／御定佩文齋廣群芳譜／藥譜　卷九十三至卷一百／卷九十五　當歸等／鬱金／集藻／賦(P.23-2)..[文淵閣四庫全書本]
〔賦〕
〔增〕漢朱公叔〈鬱金賦〉歲朱明之首月兮歩南園以迥眺覽草木之紛葩兮美斯華之英妙布綠葉而挺心吐芳榮而發曜衆華爛以俱發鬱金邈其無雙比光榮於
秋菊齊英茂乎春松遠而望之粲若羅星出雲垂近而觀之煜若丹桂曜湘涯赫乎扈扈萋兮猗猗清風逍遥芳越景移上灼朝日下映蘭池覩兹榮之瑰異副歡情之所望折英華以飾首曜靜女之儀光瞻百草之青青羌朝榮而夕零美鬱金之純偉獨彌日而久停晨露未晞微風肅清增妙容之美麗發朱顔之熒熒作椒房之珍玩超衆葩之獨靈　晉傅元〈鬱金賦〉葉萋萋兮翠青英藴藴而金黃樹晻藹以成䕃氣芬馥而含芳凌蘇合
之殊珍豈艾納之足方榮曜帝㝢香播紫宫吐芬揚烈萬里望風
子／雜家／說郛／卷十一　玉泉子眞錄等／意林／太公六韜六卷(P.11-2)..[上海涵芬樓排印本]
太公六韜六卷
涓涓不塞將成江河兩葉不去將用斧柯熒熒不救炎炎奈何天下有粟賢者食之天下有民賢者牧之屈一人下伸萬人上唯聖人能行之貧窮忿怒欲決其志者名曰必死之士辯言巧辭善毀
善譽者名曰間諜飛言之士
子／雜家／說郛／卷三十九　侯鯖錄等／侯鯖錄(P.1-1)..[上海涵芬樓排印本]
王性之作傳奇辨正云嘗讀蘇翰林贈張子野詩云詩人老去鶯鶯在注言所謂張生乃張籍也僕按元微之所作傳奇鶯鶯事在貞元十六年春又言明年生文戰不利乃在十七年而唐登科記張籍以貞元十五年商郢下登科既先二年決非張籍明矣每觀
斯文撫卷嘆息且未知張生果為何人意其非微之一等人不可當也會清源莊季裕為僕言友人楊阜公嘗得微之所作姨母鄭氏墓銘云暨其喪夫遭軍亂微之為保護其家備至則所謂傳奇者盡微之自敘特假他姓亦避嫌耳僕退而攷微之長慶集不見所謂鄭氏誌文豈予家所收未全或別本有之細味微之所序及考于他書則與季裕所說皆合葢昔人事有悖于義者多托之鬼神夢寐或假之他人或云見他書後世猶可考也微之心不自聊既出之翰墨姑易其姓氏耳不然為人敘事安能委曲詳盡如此按樂天作微之墓誌大和五年薨年五十三則當以大曆十四年己未生至貞元庚辰正二十二歲矣傳奇言生年二十二尚不知女色又退之作微之妻韋墓誌文作壻韋氏時微之始以選為校書郎正傳奇所謂後歲餘生亦有所娶者也貞元十八年拔萃為校書郎年二十四矣又微之作陸氏姊誌云予外祖睦州刺史鄭濟樂天作微之母鄭夫人誌亦言鄭濟女而唐
氏崔氏譜永寧尉鵬亦娶鄭濟女則鶯鶯者乃崔鵬之女于微之為中表正傳奇言所謂鄭氏為異派之從母者也非特此而已僕家有微之作元氏古豔詩百餘篇中有春詞二首皆隱鶯字傳奇言立綴春詞二首以授之不書諱字者即此意是也及自有鶯鶯詩離思詩雜憶詩與傳奇所載猶一家說也又有古決絕詞夢遊春詩前敘所遇後言捨之以義及敘娶韋氏之年與此無少異者夢游春詩云當年二紀初嘉節三星度韋門正全盛出入多歡裕二紀初謂二十四歲也其詩中多言雙文意謂二鶯字為雙文也併書之後使覽之者可考焉又意古豔詩詩多微之專因鶯鶯而作無疑又微之百韻詩寄樂天云山岫當階翠牆花拂面枝鶯聲愛嬌小燕翼玩逶迤注云昔予賦詩云時見牆頭拂面花時惟樂天知此事又云幼年與蒲中詩人楊巨源友善日課為詩傳奇言生發其書于所知予亦聞其說生甚善楊巨源源為賦崔娘詩一絕凡是數端有一于此可驗決為微之無疑况于如是之眾耶然必更以張生者豈元與張受姓命氏本同所自出耶張姓出黃帝之後元姓亦然後為拓跋氏後魏有國改姓
元僕性喜討論考合同異每聞一事隱而未見或可見而事不同如瓦礫之在懷必欲討閱得一說而後已嘗謂讀千歲之書而探千歲之迹必須盡見當時事理如身履其間絲分縷解終始備盡乃足以置議論若略執一言一事未見其餘則事之相戾者多矣又謂前世之事無不可考者特學者觀書少而未見爾微之所遇合雖涉于流宕自放不中禮義然名輩風流照映後世亦人間可喜事而士之臻此者特鮮也雖為避嫌然意微而顯見于微之其他文辭者彰著又如此故反覆抑揚張而明之以信其說他時見所作姨母鄭氏誌文當詳載于後云微之古豔詩春詞云春來頻到宋家東垂袖開懷待好風鶯藏柳暗無人語惟有牆花滿樹紅深院無人草自光嬌鶯不語趁陰藏等閑弄水浮花片流出門前賺阮郎鶯鶯詩云殷紅淺碧舊衣裳取次梳頭暗淡粧夜合帶烟籠曉日牡丹經雨泣殘陽依稀似笑還非笑髣髴聞香不是香頻
動橫波嗔不語等閑教見小兒郎離思云自愛殘粧曉鏡中金釵謾插綠絲叢須臾日射臙脂頰一朵紅酥旋欲融山泉散漫遶階流萬樹桃花映小樓閒讀道書慵未起水晶簾下看梳頭紅羅著壓逐時新杏子花紗嫩麴塵第一莫嫌才地弱些些紕縵最宜人曾經滄海難為水除却巫山不是雲取次花叢嬾回顧半緣修道半緣君尋常百種花齊發偏摘梨花與白人今日江頭兩三樹可憐枝葉度殘春春曉詩云半欲天明半未明醉聞花氣睡聞鶯娃兒撼起鐘聲動二十年前曉寺情古決絕詞云乍可為天上牽牛織女星不願為庭前紅槿枝七月七日一相見相見故心終不移那能朝開莫飛去一任東西南北吹分不兩相守恨不兩相思對面且如此背面當可知春風撩亂百勞語况當此時拋去時握手苦相問竟不言後期君情既決絕妾意苦參差借如死相別安得長苦悲又云噫春氷之將泮何予懷之獨結有美一人于焉曠絕
一日不見比于三年况三年之曠別水得風兮小而已波筍在籜兮高不見節矧桃李之當春競眾人之攀折我自顧悠悠而若雲又安能保君皓皓之如雪感破鏡之分明覩淚痕之餘血幸他人之既不我先又安能使他人之終不我奪已焉哉織女別黃姑一年一度暫相見彼此隔河何事無又云夜夜相抱眠幽懷尚沉結那堪一年事長遣一宵說但感久相思何暇暫相悅虹橋薄夜成龍駕侵晨列生憎野鶴性遲回死恨天雞識時節曙色漸曈曨華星欲明滅一去又一年一年何可徹有此迢遞期不如死相別天公若是妬相憐何不便教相決絕雜憶云今年寒食月無光夜色纔侵已上床憶得雙文通內裏玉櫳深處暗聞香花籠微月竹籠烟百尺絲繩拂地懸憶得雙文人靜後潛教桃葉送鞦韆寒輕夜淺繞迴廊不辨花叢暗辨香憶得雙文籠月下小樓前後捉迷藏山榴似火葉相兼半拂低牆半拂簷憶得雙文獨披掩滿頭花草
倚新簾春冰消盡碧波湖漾影殘霞似有無憶得雙文衫子薄鈿頭雲映褪紅酥贈雙文云豔極翻含態憐多轉自嬌有時還自笑閒坐更無憀曉月行看墮春酥見欲消何因肯垂手不敢望回腰夢遊春云昔歲夢遊春夢遊何所遇夢入深洞中果遂平生趣清泠淺漫溪畫舸蘭篙渡過盡萬株桃盤旋竹林路長廊抱小樓門牖相回互樓下雜花叢叢邊遶鴛鷺池光漾彩霞曉日初明煦未敢上階行頻移曲池步烏龍不作聲碧玉曾相慕漸到簾幙間徘徊意猶懼閒窺東西閣奇玩參差布隔子碧油糊駝鉤紫金鍍逡巡日漸高影響人將寤鸚鵡飢亂鳴嬌𤞇睡猶怒簾開侍兒起見我遙相諭鋪設錦繡裀施張鈿裝具潛褰翡翠帷瞥見珊瑚樹不辨花貌人空驚香若霧回身夜合偏斂態朝霞聚睡臉桃破風汗粧蓮委露叢梳百葉髻金蹙重臺履紕軟鈿頭裙玲瓏合歡袴鮮妍脂粉薄暗淡衣裳故最惜紅牡丹雨來春欲暮夢魂良易驚靈
境難久寓夜夜望天河無由重沿泝結念心所期返如禪頓悟覺來八九年不向花回顧雜遝兩京春喧闐眾禽護我到看花時但作懷仙句浮生轉經歷道性尤堅固近作夢仙詩亦知勞肺腑一夢何足云良時事婚娶當年二紀初嘉節三星度朝蕣玉佩迎高松女蘿附韋門正全盛出入多歡裕云云樂天和微之夢遊仙詩序之云斯言也不可使不知吾者知知吾者亦不可使不知樂天知吾者也吾不敢不使吾子知予辱斯言三復其指大抵悔既往而悟將來者也云云正謂此事非張籍益明矣微之年譜己未代宗大曆十四年是歲微之生庚申德宗建中元年辛酉至甲子興元元年是歲崔氏生乙丑貞元元年丙寅至癸酉九年是歲微之明經及第甲戌至己卯十五年十二月辛未咸寧王渾瑊薨于蒲丁文雅不能御軍遂作亂庚辰十六年是歲微之年二十二傳奇言生年二十二未近女色崔氏年十七傳奇言于今之貞元庚辰十七年矣辛巳十七年是歲微之年二十三傳奇言生以文調西去所謂文戰不利遂止京師崔氏書所謂春氣多厲正次年春也壬午十八年是歲微之年二十四以中書判第四等授校書郎傳奇言後歲餘崔乃委身于人生亦有所娶按退之作微之妻韋墓誌曰選婿時稹始以選授校書郎即與微之夢游春二紀初三星度所謂有所娶之言同癸未十九年至乙酉順宗永貞元年丙戌憲宗元和元年是歲微之年二十八歲中才識兼茂明于體用科第拜左拾遺出為河南尉丁亥戊子二年是歲授監察御
史己丑四年是歲妻韋氏年二十九矣庚寅五年是歲貶江陵士曹辛卯至甲午九年徙廣州從事乙未十年是歲召入都徙通州司馬丙申至己亥十四年是歲徙虢州長史為膳部員外庚子十五年是歲穆宗即位轉祠部郎中知制誥辛丑穆宗長慶元年是歲擢翰林學士工部侍郎平章事壬寅三年出為同州刺史癸卯甲辰四年是歲移浙東觀察使越州刺史乙巳敬宗寶曆元年丁未文宗大和元年己酉三年是歲召為尚書右丞旋改鄂岳節度使庚戌辛亥五年是歲薨于鎮年五十三元微之所述傳奇傳曰予所善張君性溫茂美風儀寓于蒲之普救寺適有崔氏孀婦將歸長安路出于蒲亦止茲寺崔氏婦鄭氏也張出于鄭敘其次乃是異派之從母是歲丁文雅不善于軍軍之徒因大擾刦掠蒲人崔氏之家財產甚厚惶駭不知所措張與蒲將之黨有善請吏護之遂不及難鄭厚張之德因飾饌以命張中堂讌之復謂曰姨之孤嫠未亡提攜幼稚不幸屬師徒大潰實不保其身弱子幼女猶君之所生也豈可償恩哉今俾以仁兄之禮奉承乃命其子曰歡郎次命其女曰鶯鶯出拜爾兄久之崔辭以疾怒
曰張兄保爾之命寧復遠嫌乎又久之乃至常服晬容不加新飾垂鬟淺黛雙臉桃紅而已顏色豔異光輝動人張驚為之禮因坐鄭傍凝眸豔色若不勝其體張問其年紀鄭曰十七歲矣張生稍以詞導之宛不蒙對終席而罷張生自是惓惓願致其情無由得也崔之侍兒曰紅娘者私為之地數四乘間遂道其衷翌日紅娘復至且曰郎之言所不敢忘崔之婚姻君所詳也何不因媒而求娶焉張曰予始自孩提之時性不苟合昨一席間幾不自持數日以來行亡止食亡飽恐不踰旦暮若因媒而娶則幾月之間索我於枯魚之肆矣紅娘曰崔之正順自保雖所尊不能以非語犯之然而善屬文往往沉吟章句怨慕者久之君試為諭情詩以亂之不然無由得也張大喜立綴春詞二首以授之是夕紅娘復至以彩牋授張生曰崔所命也題其篇曰明月三五夜其詞曰待月西廂下迎風戶半開拂墻花影動疑是玉人來張亦微諭其旨是歲
二月十四日矣崔之東墻有杏花一株攀援可踰既望之夕張因其所而踰焉達于西廂則戶果半開良久紅娘來連曰至矣至矣張生且喜且駭心謂得之矣及至則端服麗容大數張曰兄之恩活我家固厚矣由是慈母以弱子幼女見依奈何因不令之婢致淫泆之詞始以護人之亂為義終以掠亂而求之是以亂易亂其去幾何誠欲寢其詞則保人之姦不正欲明之母則背人之惠不祥是用因諭短章願自陳啟猶懼兄之見難因鄙靡之詞以求必至非禮之動能不愧心特願以禮自保無及于亂言畢翻然而逝張生失色者久之復踰而返由是絕望矣後數夕張君臨軒獨寢驚歘而起則紅娘斂衾攜枕而至撫張生曰至矣至矣睡何為哉張生拭目危坐者久之久之猶疑夢寐俄而紅娘捧崔而至則嬌羞融冶力不能運肢體向時之端莊不復同矣是夕旬有八日也斜月晶熒幽輝半床張生飄飄然且疑神仙之徒不謂從人間而
至也有頃寺鐘鳴曉紅娘促去崔氏嬌啼宛轉紅娘又捧而去終夕無言張生自疑于心曰豈其夢耶所可明者妝在臂香在衣淚光熒熒然猶瑩于裀席也已而此後又十數日杳不復知張生賦會真詩三十韻未畢而紅娘至以授之貽崔氏自是崔氏復容之朝隱而出莫隱而入同安于向所謂西廂者一月矣張生將往長安先以情喻之崔氏宛無難詞然愁怨之容動人矣欲行之再夕不可復見而張生遂西行不數月張生復遊于蒲舍于崔氏者又累月張生雅知崔氏善屬文求索再三終不可見雖待張之意甚厚然而未嘗以詞繼之異時獨夜操琴愁弄凄惻張竊聽之求之則不復鼓矣張生以文調及期又當西去臨去之夕崔恭貌怡聲徐謂張曰始亂之今棄之固其宜矣愚不敢恨必也君始之君終之亦君之惠也又何必深憾于此行然而君既不懌無以奉寧君常謂我善鼓琴今且往矣既達君此誠因命拂琴鼓霓裳羽衣序
不數聲哀音怨亂不復知其是曲左右皆欷歔崔投琴擁面泣下流漣趣歸鄭所遂不復至詰旦張生遂行明年文戰不利遂止于京因貽書于崔以廣其意崔氏緘報之詞粗載于此書曰奉覽來問撫愛過深兼惠花勝一合口脂五寸致耀首膏唇之飾雖荷殊惠誰復為容伏承便於京中就業於修進之道固在便安但恨鄙陋之人永以遐棄命也如此知復何言自去秋以來忽忽如有所失至于夢寐之間亦多敘感咽離憂之思綢繆繾綣蹔若尋常幽會未終驚魂已斷雖半衾始暖而思之甚遙昔中表相因或同宴處兄有援琴之挑鄙無投梭之拒及薦枕席義感意深愚幼之情永謂終托豈期既見君子不能以禮定情松柏留心致有自獻之羞不復明侍巾櫛歿身永恨含歎何言倘若仁人用心俯遂幽劣雖死之日猶生之年如或達士略情捨小從大以先配為醜行謂要盟為可欺則當骨化形消丹誠不泯因風委露猶託清塵存歿
之誠言盡于此臨紙嗚咽情不能伸千萬珍重千萬珍重玉環一枚是兒幼年所弄寄充君子下體之佩玉取其堅潔不渝環取其始終不絕兼致綵絲一絇文竹茶合碾子一枚數物不足珍意者且欲君子如玉之潔鄙志如環不解淚痕在竹愁緒縈絲因物達誠永以為好心邇身遙拜會無期幽憤所鍾千里神合千萬珍重春風多厲強飯為佳慎自保持無以鄙為深念也張生之友聞之莫不聳異而張生之志固絕之矣後歲餘崔委身于人張亦有所娶適經其所張求以外兄見夫已諾之而崔終不為出張生怨念之誠動于顏色崔知之潛賦一詩寄張曰自從消瘦減容光萬轉千回嬾下床不為旁人羞不起為郎憔悴却羞郎然竟不之見後數日張君將行崔氏賦一詩以謝絕之曰棄置今何道當時且自親還將舊來意憐取眼前人
子／雜家／說郛／卷四十四　禮範等／煬帝開河記(P.12-2)..[上海涵芬樓排印本]
煬帝開河記
睢陽有王氣出占天耿純臣奏後五百年當有天子興煬帝已昏淫不以為信時遊木蘭庭命袁寶兒歌柳枝詩因觀殿壁上有廣陵圖帝瞪目視之移時不能舉步時蕭后在側謂帝曰知他是甚圖畫何消皇帝如此掛意帝曰朕不愛此畫只為思舊游之處于
是帝以左手凭后肩右手指圖上山水及人烟村落寺宇歷歷皆如目前謂后曰朕為陳王時守鎮廣陵旦夕遊賞當此之時以雲烟為美景視榮貴若深寃豈其久有臨軒萬機在躬使不得豁于懷抱也言訖聖容慘然后曰帝意欲在廣陵何如一幸帝聞心中豁然翌日與大臣議欲泛巨舟自洛入河自河達海入淮方至廣陵羣臣皆言似此程途不啻萬里又孟津水緊滄海波深若泛巨舟事有不測時有諫議大夫蕭懷靜乃蕭后弟奏曰臣聞秦始皇時金陵有王氣始皇使人鑿斷砥柱王氣遂絕今睢陽有王氣又陛下意在東南欲泛孟津又慮危險况大梁西北有故河道乃是秦將王離畎水灌大梁之處欲乞陛下廣集兵夫于大梁起首開掘西自河陰引孟津水入東至淮口放孟津水出此間地不過千里况于睢陽境內過一則路達廣陵二則鑿穿王氣帝聞奏大喜羣臣皆默帝乃出敕朝堂如有諫朕不開河者斬之詔以征北大總管
麻叔謀為開河都護以蕩寇將軍李淵為副使淵稱疾不赴即以左屯衞將軍令狐辛達代李淵為開渠副使都督自大梁起首于樂臺之北建修渠所署命之為卞渠古只有此卞字開封城乃卞邑因名其府署為卞渠上源傳舍也傳舍驛名因卞渠此處起首故號卞渠上源也詔發天下丁夫男年十五已上五十以下者皆至如有隱匿者斬三族帝以河水經于卞乃賜卞字加水丁夫計三百六十萬人乃更五家出一人或老或幼或婦人等供饋飯食又令少年驍卒五萬人各執杖督工為吏如節級隊長之類共五百四十三萬餘人叔謀乃令三分中取一分人自上源而西至河陰通連古河道乃王離浸城處迤邐趨愁思臺而至北去又令二分丁夫自上源驛而東去其年乃隋大業五年八月上旬建功畚鍤既集東西橫布數千里才開斷未及丈餘得古堂室可數間瑩然肅淨漆燈晶煌照耀如晝四壁皆有彩畫花竹龍鬼之像中有棺柩如豪家之葬其促工吏聞于叔謀命啟棺一人
容貌如生肌膚潔白如玉而肥其髮自頭而出覆其面過腹胸下略其足倒生而上及其背下而方止搜得一石銘上有字如蒼頡鳥跡之篆乃召夫中有識者免其役有一下邳民讀曰我是大金仙死來一千年數滿一千年背下有流泉得逢麻叔謀葬我在高原髮長至泥丸更候一千年方登兜率天叔謀乃自備棺櫬葬于城西隅之地今大佛寺是也次開掘陳留帝遣使持御署玉祝并以白璧一雙具少牢之奠祭于留侯廟以假道祭訖忽有大風出于殿內窗牖間吹鑠人面使者退自陳留果開掘東去往來負擔施鍬者風馳電激遠近之人如蜂屯蟻聚數日達雍丘時有一夫乃中牟人偶患傴僂之疾不能前進墮于隊後伶仃而行是夜月色澄靜聞呵殿聲甚嚴夫鞠躬俟道左良久見清道繼至儀衞莫述一貴人戴侯冠衣王者衣乘白馬命左右呼夫至前謂曰與吾言爾十二郎還白璧一雙爾當賓于胡煬帝有天下十二年言畢取璧以授夫跪受訖
欲再拜貴人躍馬西去屆雍丘以獻于麻都護熟視乃帝獻留侯物也詰其夫又具道叔謀性貪乃匿璧又不曉其言慮夫洩于外乃斬以滅口然後于雍丘起工至大林林中有小祠廟叔謀訪問村叟曰古老相傳呼為隱士墓其神甚靈叔謀不以為信將塋域發掘數尺忽鑿一竅嵌空羣夫下窺有燈火熒熒無人敢入者乃指使將官武平郎將狄去邪者請入探之叔謀喜曰真荊聶之輩也命繫去邪腰下鉤約數十丈方及地去邪解其索行約百步入一石室東北各有四石柱鐵索二條繫一獸大如牛熟視之一巨鼠也須臾石室之西有一石門洞開一童子出曰子非狄去邪乎曰然也童子曰皇甫君望子已久乃引入見一人朱衣頂雲冠居高堂之上去邪再拜其人不言亦不答拜綠衣吏引去邪立于堂之西階下良久堂上人呼力士牽取阿𡡉來阿𡡉煬帝小字武夫數人形質醜異魁偉控所見大鼠至去邪本乃庭臣知帝小字莫究其事
但屏氣而立堂上人責鼠曰吾遣爾暫脫皮毛為中國主何虐民害物不遵天道鼠但點頭搖尾而已堂上人益怒令武士以大棒撾其腦一擊捽然有聲如墻崩其鼠大叫若雷吼然方欲舉杖再擊俄一童子捧天符而下堂上驚躍降階俯伏聽命童子乃宣言曰阿𡡉數本一紀今已七年更候五年當以練巾繫頸而死童子去堂上人復令繫鼠于舊室中堂上人謂去邪曰與吾語麻叔謀謝爾不伐吾塋域來歲奉爾二金刀勿謂輕酬也言訖綠衣吏人引去邪于他門出約行十數里入一林躡石扳藤而行回顧已失使者又行三里餘見草舍一老父坐土榻上去邪訪其處老父曰此乃嵩陽少室山下也老父問去邪所至之處去邪一一言老父遂細解去邪去邪知煬帝不永之事且曰子能免官即脫身于虎口也去邪東行回視茅屋已失所在時麻叔謀已至寧陽縣去邪見叔謀具白其事元來去邪入墓後其墓自崩將謂去邪已死今
日却來叔謀不信將謂狂人去邪乃託狂疾隱終南山時煬帝以患腦痛月餘不視朝訪其因皆言帝夢中為人撾其腦遂發痛數日乃是去邪見鼠之日也叔謀既至寧陵縣患風逆起坐不得帝令太醫令巢元方往視之曰風入腠理病在胸臆須用嫩羊肥者蒸熱糝藥食之則瘥叔謀取半年羊羔殺而取腔以和藥藥未盡而病已痊自後每令殺羊羔日數枚同杏酪五味蒸之置其腔盤中自以手臠擘而食之謂曰含酥臠鄉村獻羊羔者日數千人皆厚酬其直寧陵下馬村民陶榔兒家中巨富兄弟皆兇悖以祖父塋域旁河道二丈餘慮其發掘乃盜他人孩兒年三四歲者殺之去頭足蒸熟獻叔謀咀嚼香美迥異于羊羔愛慕不已召詰榔兒榔兒乘醉泄其事及醒叔謀乃以金十兩與榔兒又令役夫置一河曲以護其塋域榔兒兄弟自後每盜以獻所獲甚厚貧民有知者競竊人家子以獻求賜襄邑寧陵睢陽界所失孩兒數百寃痛
哀聲旦夕不輟虎賁郎將段達為中門使掌四方表奏事叔謀令家奴黃金窟將金贈與凡有上表及訟食子者不訊其詞理並令笞背四十押出洛陽道中死者十有七八時令狐達知之潛令人收孩骨未及數日已盈車于是城市村坊之民有孩兒者家做木櫃鐵裹其縫每夜置子于櫃中鎖之全家秉燭圍守至天明開櫃見子即長幼皆賀既達睢陽界有濠寨使陳伯恭言此河道若取直路徑穿透睢陽城如要廻護即取令旨叔謀怒其言迴護令推出腰斬令狐辛達救之時睢陽坊市豪民一百八十戶皆恐掘穿其宅并塋域乃以醵金三千兩將獻于叔謀未有梯媒可達忽穿至一大林中有墓古老相傳云宋司馬華元墓掘透一石室室中漆燈棺柩帳幕之類遇風皆化為灰燼得一石銘云睢陽土地高汴水可為濠若也不廻避奉贈二金刀叔謀曰此乃詐也不足信是日叔謀夢使者召至一宮殿上一人衣絳綃戴進賢冠叔謀再
拜王亦答拜拜畢曰寡人宋襄公也上帝命鎮此方二千年矣倘將軍借其方便廻護此城即一城老幼皆荷恩德也叔謀不允又曰適來護城之事葢非寡人之意况奉上帝之命言此地後五百年間當有王者建萬世之業豈可偶為遊逸致使掘穿王氣叔謀亦不允良久有使者入奏云大司馬華元至矣左右引一人紫衣戴進賢冠拜覲于王前王乃敘護城之事其人勃然大怒曰上帝有命匡護叔謀愚昧之夫不曉天命乃大呼左右令置拷訊之物王者曰拷訊之事何法最苦紫衣人曰銅汁灌之口爛其腸胃此為第一王許之乃有數武夫拽叔謀脫去其衣惟留犢鼻縛鐵柱上欲以銅汁灌之叔謀魂膽俱喪殿上人連止之曰護城之事如何叔謀連聲言謹依上命遂令解縛與本衣冠王令引去將行紫衣人曰上帝賜叔謀金三千兩取于民間叔謀性貪謂使者曰上帝賜金此何言也使者曰有睢陽百姓獻與將軍此陰注陽受也
忽如夢覺但覺神不住體睢陽民果賂黃金窟而獻金三千兩叔謀思夢中事乃收之立召陳伯恭令自睢陽西穿渠南去回屈東行過劉趙村連延而去令狐辛達知之累上表亦為段達抑而不獻至彭城路經大林中有偃王墓掘數尺不可掘乃銅鐵也四面掘去其土唯見鐵墓旁安石門扃鎖甚嚴用酇人楊民計撞開墓門叔謀自入墓中行百餘步二童子當前云偃王顒候久矣乃隨而入見宮殿一人戴通天冠衣絳綃衣坐殿上叔謀拜王亦拜曰寡人塋域當于河道今奉與將軍玉寶遣君當有天下倘然護之丘山之幸也叔謀許之王乃令使者持一玉印與叔謀叔謀視之印文乃古帝王受命寶也叔謀大喜王又曰再三保惜此刀刀之兆也刀刀者隱語亦二金刀之意叔謀出令兵夫曰護其墓時煬帝在洛陽忽失國寶搜訪宮闈莫知所在隱而不宣煬帝督工甚急叔謀乃自徐州朝夕無暇所役之夫已少一百五十餘萬下寨之處死屍滿野帝
在觀文殿讀書因覽史記見秦始皇築長城之事謂宰相宇文達曰始皇時至此已及千年料長城已應摧毀宇文達順帝意奏曰陛下偶然續秦皇之事建萬世之業莫若修其城堅其壁帝大喜乃詔以舒國公賀若弼為修城都護以諫議大夫高熲為副使以江淮吳楚襄鄧陳蔡并開拓諸州丁夫一百二十萬修長城詔下若弼諫曰臣聞秦始皇築長城于絕塞連延一萬里男死女曠婦寡子孤其城未就父子俱死陛下欲聽狂夫之言學亡秦之事但恐社稷崩離有同秦世帝大怒未及發言宇文達在側乃叱曰爾武夫狂卒有何知而亂其大謀若弼怒以象簡擊宇文達帝怒令囚若弼于家是夜飲酖死高熲亦不行宇文達乃舉司農卿宇文弼為修城都護以民部侍郎宇文愷為副使時叔謀開汴渠盈灌口點檢丁夫約折二百五十萬人其部役兵士舊五萬人折二萬三千人工既畢上言于帝遣決汴口注水入汴渠帝自洛陽遷駕
大渠詔江淮諸州造大船五百隻使命至急如星火民間有配著造船一隻者家產破用皆盡猶有不足枷項笞背然後鬻貨男女以供官用龍舟既成泛江沿淮而下至大梁又別加修飾砌以七寶金玉之類于是吳越間取民間女年十五六歲者五百人謂之殿脚女至于龍舟御楫即每船用綵纜十條每條用殿脚女十人嫩羊十口令殿脚女與羊相間而行牽之時恐盛暑翰林學士虞世基獻計請用垂柳栽于汴渠兩隄上一則樹根四散鞠護河堤二乃牽船之人獲其陰涼三則牽舟之羊食其葉上大喜詔民間有柳一株賞一縑百姓競獻之又令親種帝自種一株羣臣次第種方及百姓時有謠言曰天子先栽然後百姓栽栽畢帝御筆寫賜垂楊柳姓楊曰楊柳也時舳艫相繼連接千里自大梁至淮口聯緜不絕錦帆過處香聞百里既過雍丘漸達寧陵界水勢漸緊龍舟阻礙牽駕之人費功轉甚時有虎賁郎將鮮于俱為護纜使
上言水淺河窄行舟甚難上以問虞世基曰請為鐵脚木鵝長一丈二尺上流放下如木鵝住即是淺處帝依其言乃令右翊將軍劉岑驗其水淺之處自雍丘至灌口得一百二十九處帝大怒令根究本處人吏姓名應是木鵝住處兩岸地分之人皆縛之倒埋于岸下曰令教生作開河夫死為抱沙鬼又埋却五萬餘人既達睢陽帝問叔謀曰坊市人烟所掘幾何叔謀曰睢陽地靈不可干犯若掘之必有不祥臣已廻護其城帝怒令劉岑乘小舟根訪屈曲之處比直路較二十里帝益怒乃令擒出叔謀囚于後獄急使宣令狐辛達詢問其由辛達奏自寧陵便為不法初食羊臠後啗嬰兒養賊陶榔兒盜人之子受金三千兩于睢陽擅易河道乃取小兒骨進呈帝曰何不奏達辛達曰表章數上為段達扼而不進帝令人搜叔謀囊橐間得睢陽民所獻金又得留侯所還白璧及受命寶玉印上驚異謂宇文達曰金與璧皆微物寡人之寶何自
而得乎宇文達曰必是遣賊竊取之帝瞪目而言曰叔謀今日竊吾寶明日盜吾首矣辛達在側奏曰叔謀常遣陶榔兒盜人之子恐國寶榔兒所盜也上益怒遣榮國公來護兒內使李百藥太僕卿楊義臣推鞠叔謀置臺署于睢陽并收陶榔兒全家令榔兒具招入內盜寶事榔兒不勝其苦乃具事招欵又責段達所收令狐辛達奏章即不奏之罪案成進上帝問丞相宇文達曰叔謀有大罪四條食人之子受人之金遣賊盜寶擅移開河道請用峻法誅之其子孫取聖旨帝曰叔謀有大罪為開河有功免其子孫只令腰斬叔謀于河側時來護兒受敕未至間叔謀夢一童子自天而降謂曰宋襄公與大司馬華元遣我來感將軍護城之意往年所許二金刀今日奉還叔謀覺曰據此先兆不祥我腰領難存矣言未畢護兒至驅于河之北岸斬為三段榔兒兄弟五人并家奴黃金窟並鞭死中門使段達免死降官為洛陽監門令
子／雜家／說郛／卷四十五　錢氏私誌等／默記／火輪小兒(P.8-2)..[上海涵芬樓排印本]
默記
宋王　銍字性之
火輪小兒王朴仕周為樞密使五代自朱梁以用武得天下政事皆歸樞密院至今謂之二府當時宰相但行文書而已况朴之得君哉所以世宗纔四年間取淮南下三關所向成功時緣用兵朴多宿禁中一日謁見世宗屏人嚬蹙且倉皇歎嗟曰禍起不久矣世宗因問之曰臣觀玄象大異所以不敢不言世宗云如何曰事在宗
社陛下不能免而臣亦先當之今夕請陛下觀之可以自見是夜與世宗微行自厚載門同出至野次止于五丈河傍中夜後指謂世宗曰陛下見隔河如漁燈者否世宗隨亦見之一燈熒熒然迤邐甚近近則漸大至隔岸大于車輪矣其間一小兒如三數歲引手相指既近岸朴曰陛下速拜之既拜漸遠而沒朴泣曰陛下既見無可復言後數日朴于李穀坐上得疾而死世宗既伐幽燕道被病歸而崩至明年而天授我宋矣火輪小兒啟聖朝火德之兆豈偶然哉陸子履為先子言
子／雜家／說郛／卷四十六　松窗雜錄等／瑞桂堂暇錄(P.2-1)..[上海涵芬樓排印本]
文章以不蹈襲為難昌黎作樊紹述墓誌稱其必出于己不蹈襲前人一言一句觀絳守居園池記用瑤翻碧瀲等語誠然矣歐公跋之以詩曰嘗聞繼宗絳守居偶來登覽周四隅異哉樊子怪可
吁心欲出獨無古初窮荒探幽入無有一語詰曲百盤紆孰云己出不剽襲句法乃學盤庚書國史補云元和之後文筆學奇于樊韓愈學于樊宗師韓之文如水中鹽味色裏膠青未嘗不用事而未嘗見其用事之迹盡去陳言足起八代之衰然或者又謂坐茂樹濯清泉即楚詞飲石泉蔭松柏也飄輕裾翳長袖即洛神賦揚輕袿翳修袖也昌黎豈肯學人言語亦偶然相類爾杜牧之阿房宮賦六王畢四海一蜀山兀阿房出陸傪作長城賦云千城絕長城列秦民竭秦君滅傪輩行在牧之前則阿房宮賦又是祖長城句法矣牧之云明星熒熒開妝鏡也綠雲擾擾梳曉鬟也渭流漲膩棄脂水也烟斜霧橫焚椒蘭也雷霆乍驚宮車過也轆轆遠聽杳不知其所之也盛言秦之奢侈楊敬之作華山賦有云見若咫尺田千畝矣見若環堵城千雉矣見若杯水池百里矣見若蟻垤臺九層矣蜂窠聯聯起阿房矣小星熒熒焚咸陽矣華山賦杜司
徒佑常稱之牧之乃佑孫亦是傚敬之所作信矣文章不蹈襲為難也
子／雜家／說郛／卷九十一　世說等／桯史／晉盆杅(P.9-2)..[上海涵芬樓排印本]
晉盆杅
余居負山在湓城之中先君未卜築時嘗為戎帥皇甫斌宅斌歸于袁虛其室山有堅土凡市之塗塈板築咸得而畚致之無孰何者遂罄其半獨餘一面壁立予家既來始厲其禁而山已不支慶元元年五月大雨隤其巔古塚出焉初僅數甃流下其上有刻如瑞草旁著字曰晉永寧元年五月造又有匠者姓名曰張某下有文如押字隸或得之以獻莫知所從來居數日而山隤堲周半墮骨髮棺槨皆无存矣兩傍列瓦盌二十餘左壁有一燈尚熒熒取之即滅猶有油如膏見風凝結不可抉盌中有甘蔗節他皆已化
有小甆瓶如硯滴竅其背為蝦蟇形制甚朴足下有一瓦盆如褻器有銅帶數銙髹合餘者一片傅木如鐵有半鏡一銅盆絕類今洗羅殊無古制度中有雙魚盆底有四鐶附着不測其所以用一銅杅穴底與市井庖人汁器同制每甓著年月姓名如先獲者環堲皆是碣曰晉征虜將軍墓余既哀而揜之既數日復雨山無址竟埋焉予考晉書永寧葢惠帝年號距今九百餘載是時葢未有城郭征虜之名漢雖有之在晉以此官顯者不著于史又無名氏可見甓範必有字古人作事如此不苟押字之制世以為起于唐韋陟五朵雲而不知晉已有之予固疑其似是而非又不可強識亦可異也凡物皆腐而燈獨尚明驪山人魚之說固容有之蕭統文選弔冥漠君文亦有蔗意其肴核之所重云陶器以再隤皆碎裂餘或為親識間持去盆杅僅在而予侍親如閩留于家丙辰歲詔禁挾銅者州家大索以輸嚴之神泉監家人懼杅復偕送官獨
盆偶櫝他所今乃巋然存其出其毀要必有時亦重可嘆也因志于此以俟博識
子／雜家／古今說海／說淵／薛昭傳(P.1-1)..[明嘉靖陸楫輯清道光酉山堂重刊陸氏儼山書院本]
薛昭傳　　　　　說淵四十七别傳四十七
薛昭者唐元和末為平陸尉以氣義自喜常慕郭代公李北海之為心因夜直宿囚有為母復仇殺人者與金而逸之故縣聞於廉使廉使奏之坐讁為民于海康勑下之日不問家産但荷銀鐺而去有客田山叟者或云數百歲時來平生正與昭洽乃齎酒闌道而飲餞之謂昭曰君義夫也脫
人之禍而自當之眞荊聶之儔也吾請從子昭不許固請乃許之至三鄕夜山叟脫衣易酒大醉其左右謂昭曰可遁矣與之携手出東郊贈藥一粒曰非唯去疾兼能去食又約曰此去但遇道北有林藪繁翳處可且匿不獨逃難當獲美姝昭辭行遇蘭昌宮古木修竹四合其所昭踰垣而入追者但東西奔走莫能知蹤矣昭潛于古
殿之西間及夜風淸月皎見階間有三美女笑話而至揖讓升于花茵以犀杯酌酒而進之居其首女子酹之曰吉利吉利好人相逢惡人相避其次曰良宵宴會雖有好人豈易逢邪昭居窻隙間聞之又誌田主之言遂躍出曰適聞夫人云好人豈易逢邪昭雖不才願備好人之數三女愕然良久曰君是何人而匿于此昭具以實對
乃設座于茵之南昭詢其姓字長曰雲容張氏次曰鳳臺蕭氏次曰蘭翹劉氏飲將酣蘭翹命骰子謂二女曰今夜嘉賔相逢須有匹偶請擲骰子遇采强者得薦枕席遍擲雲容采勝蘭翹遂命薛郞近雲容姊坐又持雙杯而獻曰眞所謂合矣昭拜謝之遂問夫人何許人何以至此答曰某乃開元中楊貴妃之侍兒也妃甚愛惜常
令獨舞霓裳於繡嶺宫妃贈我詩曰羅袖動香香不已紅蕖裊裊秋煙裏輕雲嶺上乍搖風嫰柳池邊初拂水詩成皇帝吟諷久之亦有繼和但不記耳遂賜雙金扼臂因兹寵幸愈於群輩此時多遇帝與申天師譚道余獨與貴妃得竊聽亦數侍天師茶藥頗獲天師憫之因間處叩頭乞藥師云吾不惜但汝無分不久處世如何我曰
朝聞道夕死可矣天師乃與絳雪丹一粒曰汝但服之雖死不壞但能大其棺廣其穴含以眞玉疎而有風使魂不蕩空魄不沈寂有物拘制陶出隂陽後百年得遇生人交精之氣或再生便為地仙耳我沒蘭昌之時同輩具以白貴妃憐之命中貴人陳玄造受其事送終之器皆荷如約今已百年矣仙師之兆莫非今宵良會乎此乃
宿分非偶然耳昭因詰申天師之貌乃田山叟之魁梧也昭大驚曰山叟即天師明矣不然何以委曲使余符曩日之事哉又問蘭鳳二子容曰亦當時宮人有容者為九仙媛所忌毒而死之藏吾穴之側與之交遊非一朝一夕耳鳳臺請擊席而歌送昭容酒歌曰臉花不綻幾含幽今夕陽春獨換秋我守孤燈無白日寒雲隴上更添
愁蘭翹和曰幽谷啼鸎整羽翰犀沈玉冷自長歎月華不忍扃泉戸露滴松枝一夜寒雲容和曰韶光不鑒分成塵曾餌金丹忽有神不意薛生携舊律獨開幽谷一枝春昭亦和曰悞入宫墻漏網人月華淸洗玉階塵自疑飛到蓬萊頂瓊艷三枝半夜春詩畢旋聞鷄鳴三人曰可歸室矣昭持其衣超然而去初覺門戶至微及經閾亦
無所妨蘭鳳亦告辭而他往矣但燈燭熒熒侍婢凝立帳幄綺繡如貴戚家焉遂同寢處昭甚慰喜如此覺數夕但不知昬且容曰吾體已蘇矣但衣服破故更得新衣則可起矣今有金扼臂君可持徃近縣易衣服昭懼不敢去曰恐為州縣所執容曰無憚但將我白絹去有急卽首人無能見矣昭然之遂出三鄕貨之市其衣服夜
至穴側容已迎門而笑引入曰但啟櫬當自起矣昭如其言果見容體已生及回顧看帷帳但一大穴多盟器服玩金玉惟取寳器而出遂與容同歸金陵幽棲至今見在容鬢不衰豈非俱餌天師之靈藥乎申師名元也
子／雜家／古今說海／說畧／續墨客揮犀　宋‧彭乘／卷九／星墜(P.2-1)..[明嘉靖陸楫輯清道光酉山堂重刊陸氏儼山書院本]
星墜
治平元年常州日禺時天有大聲如雷乃一大星幾如月見于東南少時而有震一聲移著西南又一震而墜在宜興縣民許氏園中遠近皆見火光赫然照天許氏籓籬皆為所焚是時火息視地中有一竅如杯在極深下視之星在其中熒熒良久漸暗尚熱不可近又久之發其竅深三尺餘乃得一圓石猶熱其大如拳一頭微尖色如鐵重亦如之州守鄭伸得之送潤州金
山寺至今匣藏之遊人到則發視王无咎為之傳甚詳
子／雜家／古今說海／說畧／話腴　宋‧陳郁／乙集／卷上(P.1-1)..[明嘉靖陸楫輯清道光酉山堂重刊陸氏儼山書院本]
周邦彥字美成自號清眞二百年來以樂府獨步貴人學士市儇妓女知美成詞為可愛而能知美成為何如人者百無一二也葢公少為太學內舍選年未三十作汴都賦鋪張揚厲凡七千言奏之天子命近臣讀於邇英閣遂由諸生擢太學正聲名一日震耀海內神宗上賓哲宗寘之文館徽宗列之郞曹皆自文章而得至於詩歌自經史中流
出當時以詩名家如晁張皆自歎以為不及姑以一二篇言之如辥侯馬云辥侯河東土豪也以戰功累官左侍禁西方罷兵辥歸吏部授官帶所乘駱馬寓武城坊經年不得調羈馬庳屋下馬怒敗主人屋時時蹏碎市販盎器辥悉賣裝以償傷己阨屈因對馬以泣鄰居李文士因之為辥作傳同舍賦詩者十一人僕與其一辥侯俊健如生猱不識中原生土豪蛇矛丈八常在手駱馬蕃鞍雲錦袍往屬嫖姚探虎穴狐鳴蕭蕭風立髮短韉淋血斬胡歸夜斷堅濡馬渴中都久住武城坊屋頭養駱如養羊枮萁不飽籬壁盡狹巷怒蹏盆盎傷只今棲棲守環堵五月溼風柔巨黍千金夜出酬市兒客帳晝眠聽戲鼓邊人視死亦
尋常笑裏辭家登戰場銓勞定次屈壯士兩眼熒熒收淚光齒堅食肉何曾老騙馬身輕飛一鳥焉知不將萬人行橫槊秋風賀蘭道如天賜白云永樂城陷獨王湛曲眞夜縋以出眞持木為兵且走且戰前陷大澤中顧其旁有馬而白暫騰上馳去五鼓達米脂城因以得脫眞名其馬為天賜白蔡天啟得其事於西人邀余同賦君不見書生鐫羌勒兵入羌來薄城束練急蠟丸飛出辭大家帳下健兒紛雨泣鑿沙糾石終無水擾擾萬人如渴蟻挽絙竊出兩將軍虜箭隨來風掠耳道旁神馬白雪毛噤口不嘶深夜逃忽聞漢語米脂下黑霧壓城風怒號脫身歸來對刀筆短衣射虎朝朝出自椎雜寶塗箭創心折骨驚如昨日穀
城魯公天下雄陰陵一跌兵力窮檥舟不渡謝亭長有何面目歸江東將軍偶生名已弱鐵花暗澀龍文鍔縞帳肥芻酬馬恩閒望旄頭向西落若此凡數百篇豈區區學晚唐者可及耶樓攻媿謂其聲鏡烏几之銘可與鄭圃漆園相周旋而禱神之文則送窮乞巧之流亞不為溢美矣擬清眞者又當於樂府之外求之
子／雜家／古今說海／說纂／江行雜錄　宋‧廖瑩中錄(P.1-1)..[明嘉靖陸楫輯清道光酉山堂重刊陸氏儼山書院本]
杜牧之阿房宮賦云六王畢四海一蜀山兀阿房出陸傪作長城賦云千城絕長城列秦民竭秦君滅傪軰行在牧之前則阿房宮賦又祖長城句法矣牧之云明星熒熒開妝鏡也綠雲擾擾梳曉鬟也渭流漲膩棄脂水也煙斜霧橫焚椒蘭也雷霆乍驚宮車過也轆轆遠聽杳不知其所之也盛言秦之奢侈楊敬之作華山賦有云見
若咫尺田千畆矣見若環堵城千雉矣見若柸水池百里矣見若蟻蛭臺九層矣蜂窠聯聯起阿房矣小星熒熒焚咸陽矣華山賦杜司徒佑已常稱之牧之乃佑孫亦是傚敞之所作信矣文章以不蹈襲為難也瑞桂堂暇錄
史／編年／朝鮮王朝實錄／太宗實錄／三年（1403）　卷五至六／卷六　七月至十二月／八月／21日(P.6-1)
○丙寅/下敎求言：
王若曰，予以否德，纉承丕緖，夙夜惟寅，莫敢或遑，期至于治。然而災異屢見，星辰失度，水旱相仍。矧玆海水變赤，其爲譴告至矣。予甚恐懼，若隕于淵。欲知致災之由而去之，則未知其由；欲求弭災之道而行之，則未得其道。以予寡昧，何以堪之！德行有闕而不自知歟？政事有失而妄自行歟？詞訟不平而冤抑未伸歟？賦役不均而流亡未息歟？忠邪混處而讒諂行歟？紀綱不立而刑賞紊歟？邊將失於撫循而士卒嗟怨歟？奸吏巧於弄法而閭閻愁嘆歟？咨爾大小臣僚閑良耆老！其於致災之由、弭災之道，各以所見，陳之無隱。言之可用，卽加採納，雖或不中，亦且優容。於戲！惟修德可消變異，固當躬行，然求言欲廣聰明，願聞讜議。
○參贊議政府事權近上言：
竊惟天人之際，未易言也；災異之生，亦非一致。或先事而示警，或後事而示譴，不可指言某事之失而致是災也。弭災之道，只在殿下一念之天，然其要不過四事，曰事天，曰
事親，曰責己，曰安民。事天在致其敬畏，事親在盡其誠孝，責己在乎思愆，安民在乎省事而已，惟殿下留意焉。凡勞民之力、駭民之聽、怨詈之事，無敢或行，以前四者，日愼一日，兢業圖治，以消變異。
○司諫院上言：
臣等伏覩殿下，軫慮天變屢見，特降敎書，其致災之由，弭災之道，令大小臣僚，悉陳以聞。臣等謹以一二淺見，條列于後，伏望殿下兪允施行。一，頃者懷安父子，稱兵構亂，幾敗社稷。其在王法，固不可赦，殿下以友愛之情，安置于外，誠宜改過自新，以答殿下保全之恩，臣等竊聞，近來恃其驍勇出衆，怏怏憤怨，出入馳騁，無所忌憚；其子義寧，年少狂妄，膂力方强，不知己罪，尤爲縱恣。今者天之示變，豈徒然哉！臣等竊恐父子同處，必圖不軌，以貽後日之患。願殿下將其父子，分置別處，以杜禍亂之萌，以全友愛之情。一，朴蔓、任純禮，本無才德，挺身武班，幸蒙聖恩，致位兩府。年前，殿下以東北一面，境連異土，以付專制之任。顧當太上拜陵之時，徵發軍兵，以致禍亂，而其餘黨，皆就誅戮，蔓與純禮，獨以首惡，
得保首領，實有乖於春秋討罪之義。東北面都巡問使林整，性本麤狂，出身刀筆，濫至相位。殿下以漕轉，國之大務，命爲三道體察使。誠宜謹恪，以効其職，而乃不體殿下委任之意，生民休慼，曾不介意，雖當旱荒禁酒之際，縱酒耽樂，荒淫自恣。除漕運錢穀外，凡其海産魚藿脯醢竹木等物，悉收重載於公私處，廣行苞苴，以市私惠。殘忍割剝，流毒生民，莫此爲甚。且於今年漕轉之時，風水利害、載船輕重，不親監攷，付之庸愚憸小之輩，致使船軍數百餘人，所載米穀萬餘石，盡爲沒水。父母妻孥，痛哭號天，感傷和氣。近來連歲旱荒，海水變赤。臣等以爲致災之故，恐或由此。上項人等，當以其罪，依律區處，而蔓與純禮，輕受貶外，林整反蒙寬宥，連受重任。臣等以謂此實敎書所謂紀綱不立，刑賞紊焉者也。願殿下令憲司，將朴蔓、純禮等，明置典刑；其林整，竄黜南方，以快三道人民憤怨之心。一，國家設議政府，統庶官，司平府掌錢穀，承樞府摠軍政。此誠綱擧目張，體統相維之良法也。近來承樞府軍政大體，或有乖於設立之意。
其三軍都摠制已下，當坐本府，預聞軍政。今者，掌軍摠制，每軍二員，各於其司，發出軍令，非惟號令多門，體統不立。其餘摠制不與本軍之事，又不得坐於承樞，名雖摠制，實爲虛位。且甲士禁軍，侍衛宮門，所當精選，除拜之際，或不如法。願自今，令三軍僉摠制已上，會坐于承樞府，其府中之事，首領官承稟施行；各軍之事，上、大護軍，承稟施行；自判府事以至僉摠制，無不與聞；各軍鎭撫，一皆革去；其甲士除拜之際，令各道監司，擇其有武藝者，貢于兵曹，判府事與各軍摠制，會于兵曹，試其才藝，中其選者，方許除授，則軍政公而體統嚴矣。
上召左司諫安魯生命曰：“所請皆合於理，揆之人情，不可卽從。”
上命右獻納鄭安止曰：“懷安父子，不可分處；蔓與純禮，已皆定罪，不可復議；林整敗船之事，非整之致然也，已出于外。是以皆不允。”司諫院復上疏曰：
殿下以謂：“懷安父子以匹夫，在於南方，何所疑哉！”臣等以謂涓涓之水，至於滔天；熒熒之火，至於燎原。事變常起於所忽。是以古之聖王，謹之於微，辨之於早，不使滋蔓，良以此也。
殿下以爲：“朴蔓、任純禮，已曾議罪，在於貶所，且赦宥之後，不可復議。”臣等以爲亂臣賊子，身無存沒，時無古今，必誅之罪也。蔓與純禮等，受殿下之命，全制一方，不思其職，擅發官軍，以至大亂，其爲殿下之叛賊明矣。雖喪師失律，猶不得免其罪。況握兵權而構亂者乎！枝黨皆受極刑，罪及妻孥，而蔓與純禮，獨以首惡，全軀保命，家産官爵如舊，其於王法討賊之義何？殿下以爲：“林整素有名望，憂勤職事。其敗船，不幸也，非其罪也。”臣等以爲，凡臣子受命而之四方，當愼威儀，恪謹職任。今不畏禁令，沈湎于酒，凡載船之際，除國家經費外，魚藿獐鹿竹木山海所産，莫不以載，不可勝記。且不親監攷行，由旱路付之萬戶貪饕之輩，其輩亦效整之所爲，各將私物，附益重載，傷敗人命。非整之罪，誰執其咎！其於殿下委任之意何？殿下何獨惜一人，不慰三道人民憤怨之心乎？願殿下斷之以義，處之以法。
命下議政府，除懷安父子事外，擬議以聞。議政府與司平府承樞府議：“朴蔓、任純禮，皆王法不赦之罪，依司諫院所申；林
整，已曾準律，更勿擧論。”
○賜(領議府事)〔領議政府事〕趙浚宮醞三十甁。以三牓門生設宴故也。
○遣議政府舍人於左政丞河崙第，議進獻禮物。敎舍人李薈曰：“今遣進賀使，欲幷獻禮物。此非節日正朝之比，獻禮物，於禮何如？今日始獻則朝廷以爲常，新帝卽位，追上尊號，遣使諭之，此豈年例也耶？其議于崙以聞。”薈傳敎于崙，崙對曰：“此賀雖非常例，宜獻禮物。雖未盡合禮，失於厚矣。”上然之。
○參判司平府事辛克禮，辭以不才，上慰撫之。克禮曰：“臣本以淺才，摠制之職，常若不克。又加司平之任，如羸馬載重，恐有不勝之患，且恐減福。”上曰：“卿以是爵爲高乎？予固量而授之。卿得閑在家，豈無日乎？”克禮驕奢貪險，不識事理，此亦非直言，實欲求媚于上也。但以與於定社佐命之議，得參功臣之列。
史／編年／朝鮮王朝實錄／世宗實錄／十四年（1432）　卷五十五至五十八／卷五十七　七月至九月／九月／19日(P.35-2)
○甲戌/命工曹參判申檣，製《獻南山之曲》，下慣習都監。辭曰：
華嶽嵩齊蒼穹鎭海東，祥雲瑞氣氤氳接兩宮，巍巍盛德，蕩蕩難名，父臨萬姓臻隆平。后配至尊，惟德之行，母育一國涵仁恩。位正少陽，祥凝銅禁，淵沖玉裕孚元良。紫宸殿前，溫溫諸君，因心友愛日彰聞。上篤慈祥，下敦孝思，春風和氣溢宮墻。明繼明應運生協輿情，惟我聖上盛德撫盈成，朝野熙熙樂太平。中宮懿德，克配聖神，麟趾振振宜景福。以親九族，旣臻雍穆，臣庶蔚然皆效則。主聖臣賢，風雲盛際，恍然舜日升中天。以事一人，克盡忠誠，寵賚年年降紫宸。東海不波，北門無警，獻琛絡(綘)〔繹〕陳森羅。聖不自聖，戒謹持盈，旰食宵衣勞聖情。澤洽黎民，四境晏然，處處農桑雨露春。日吉辰良，稱我壽巵，仙霞瀲灔浮春光。樂奏《咸英》，聲徹九天，金殿當頭日照明。瓊筵秩秩，和樂融融，君子宜之福祿崇。拜手稽首，恭獻南山，兩宮萬年爲父母。天一淸地一寧運泰亨，聖神應期亶聰明。作民父母永休養，荷天之眷福履成。日之升月之恒明竝陞，前星熒熒光益增。金枝玉葉共輝映，振振蟄蟄且繩繩。兩
宮寧三樂成四美幷，九重仙樂奏新聲。願言兩宮壽無期，千秋萬歲享昇平。
初，東宮及大君等，請於兩宮獻壽，別製歌詞奏之。於是，上依古調，親定長短章句之數。
○刑曹啓：“鞍匠吾麿知密語頭目昌順：‘將造給鞍子。’受其段子，律該杖一百、身充水軍，準徒三年收(續)〔贖〕。”從之。
○詳定所啓會禮樂：
殿下將出，軒架《隆安之樂》；王世子拜，軒架《舒安之樂》；王世子獻壽，軒架《休安之樂》；群官拜，軒架《舒安之樂》；議政獻壽，軒架《休安之樂》。進案，軒架《休安之樂》；進食，軒架《受寶籙之樂》。第三爵，登歌 名文明之曲文舞入作，三成止出。進食，軒架《覲天庭之》樂。第四爵，登歌《荷皇恩之曲》。進食，軒架《海瑞之樂》，改《受明命之樂》。第五爵，軒架名武烈之樂武舞入作，(二)〔三〕成止出。進食，《瑞鷓鴣之樂》。第六爵，荷皇恩之伎，改夢琴尺之伎。進食，《水龍吟之樂》。第七爵，抛毬樂之伎，改五羊仙之伎。進食，《黃河淸之樂》。第八爵，牙拍之伎。進食，《萬年歡之樂》。第九爵，舞鼓之伎。進大膳，《太平年之樂》，仍歌《靖東方之曲》。王世子及群官拜，軒架《舒安之樂》；殿下將入，軒架《隆安之樂》。
下禮曹。
史／編年／朝鮮王朝實錄／世宗實錄／十五年（1433）　卷五十九至六十二／卷六十二　十月至十二月／十二月／23日(P.29-2)
○壬申/御經筵。
○禮曹
進樂章。宗廟迎神文舞歌詞：“於皇祖考，丕顯文德。昭格于天，啓佑罔極。旣載淸酤，祝祭于祊。庶幾右之，齎我思成。”堂下武舞歌詞：“於皇聖祖，勇智天錫。南征北伐，莫不震讋。夢協金尺，慶膺寶籙。神武寬仁，應運開國。”永寧殿迎神文舞歌詞：“於皇神宇，肅肅熒熒。鐘鼓旣成，黍稷惟馨。卽着卽存，陟降庭止。庶右享之，福祿寧止。”武舞歌詞：“於皇烈祖，勇智天授。肇基鴻休，克昌厥後。比于太祖，順天應人。於萬斯年，景命惟新。”
史／編年／朝鮮王朝實錄／中宗實錄／三十五年（1540）　卷九十二至九十四／卷九十三　三月至九月／六月／19日(P.38-1)
○己卯/副提學崔輔漢等上箚曰：
奸兇伏辜，餘孽流竄，是非已一，國論纔定。寧有異議，或起於其間哉？頃持公論者，當亢陽之愆，不求召災之本，欲以蕩滌罪人，上應天譴，完席之上，一人倡之，左右靡然，將擬抗疏，適被他論，旋卽見遞，事雖未就，玆言一播，外議洶騰，物情懷貳，此治亂消長之一大幾也。兇徒之得罪，一國咸服其當。以人心卜之，則天意可知。今之起弊傷和，而可言者何限？不此之恤，而顧乃汲汲於縱奸，臣等未知其意之所在。當玆盛夏，降霜雨雹，京師地震，太白晝見，此何等災耶？陰盛則陽微，豈非小人凌君子之證歟？大抵莫難於去
姦，而尤莫難於防姦。蟻穴之不窒，而江河遂成，宿火之熒熒，而玉石果焚。甚矣，其幾之可畏也！當初元兇金安老。之量移，識者已憂之。如使其時，防之嚴而杜之固，則焉有往日之禍乎？方且懲之之不暇，而今復蹈之哉？交構扇亂者，不以旣死而見貰，追削官爵，誠以罪餘朽骨也。死生異律，彼誠何心哉？竊恐殿下，好惡未盡公，是非未盡明，有以致此紛紜也。伏願殿下，益堅聖志，務鎭群情，審消長之幾，杜奸邪之路。
傳于政院曰：“觀此箚子，則關於治亂之事。予不知其實，而辨其是非爲難，問之可也。”政院回啓曰：“問于弘文館官員，則答云：‘成世昌爲大司憲時，欲蕩滌丁酉年被罪竄謫疏配之人，已定議，令同僚作疏，適以他事見遞，未得上疏。然已定議之事，故入啓’云。”答弘文館曰：“觀此箚，爲駭愕。丁酉年流竄者，皆奸流也。凡人雖出妄議，臺官則當論之。況憲長有識者，先倡此議，在左右者，又當駁之，而猶且靡然從之，使群情洶洶，已定之是非，反爲擾亂，未知其意也。前者予未料如此事，而議于大臣之時，予曰：‘去奸雖久，不無餘孽窺伺，上下
當更加省念’云，而不意有如此之事也。自有是非，故大槪答之。”
○日暈。
叢書／寶顏堂秘笈／廣集：鼂采館淸課／卷上(P.1-1)..[明萬曆繡水沈氏尚白齋刻本]
夫境趣幽賞貴適其眞大虚之妙山結川融寰宇間不可窮盡故須襟期散朗意氣曠逹超然攬境會心取無禁而用不竭舉足可得吾將永矢勿諼矣湖上山水之佳昔聞有眞人窟宅自淸湖先生咏遊其間眞傍日月而臨風雨景仰名勝太僕公治甲秀園余修鼂采之館寥廓在
目何羡洞天福地象外之觀哉因稍次為八景如五湖烟雨九石晴嵐峨眉夜月靈山曙色龍門春聲鶴嶺霽雪平林返照古寺疎鐘五湖遶孝友堂前後卽余集所記者每烟雨空濛隱隱有龍氣劃然欲上乍離乍合掩靄著樹遥空飛鳥一望迷茫諸峯列嶂稍可辨耳九石出松林之北旭日弄暉嵐光浮影吞吐江滸漁舟鼔枻欵乃相聞村市之口靑碧間呈橫抹絶壁峨眉
常挾淸湖坦迤延袤松株特秀月色橫空瑩徹相發或臨水漾碧攢林漏光所謂叠叠金波淨暈暈玉樹高致可掬也鼂采東出靈山當戶殘月四更扶桑五色早霞忽散光采射人每望桃堤千樹柳港微風七十二峯翠黛無際龍門關在大王灘下其水淵泓疑碧伏龍窟宅春水時生江聲作澌砰磕洶湧激奮如雷白鶴嶺有壇處西南之偏冬春雨雪霽後點綴木石間如梅
花落片片龍鱗益增𤕤氣而晴光逼人樓臺盡成王宇遠近諸林高原雜植斜陽流景莎艸蘼蕪參差朱緑而新開寺挿峯腰亂山夕閉僧火熒熒龍象人天路廻巒遶雲暗烟迷鐘聲疏越遠出白雲之外凡此鼂采耳目近玩眞坐隱圖也余甞咏紀其勝遊人詞客或同斯志將起而和焉
叢書／寶顏堂秘笈／廣集：鼂采館淸課／卷下(P.1-1)..[明萬曆繡水沈氏尚白齋刻本]
太華峰頭玉井之蓮十丈誕言之也吾近取之鼂采南園之陰淸漪數十畝湖光可鑑荷蕖之
盛一望如白地明光艶碧傾人而素馨之色五里嗅聞每斜陽月上泛舟其中一壺淸醑離騷獨搴雲光學扇露氣澄鮮或勸碧筒或引凊泉於是童子唱竹枝之歌佳人賡採蓮之什摘房剥藕舉觴相屬醉而枕藉乎舟中而星稀河漢斗傾東南夜漏不知深淺忽爾雙鶴唳空蘧然一覺披衣及館則東方已曙百鳥前牕矣顧見澄渚朝荷猶熒熒如玉衣裾杯斚盡作香脆想
也
蘇公赤壁二賦前以七月旣望歲甲辰余以是夜泛九陽港爾時月明如雪山黛如烟水錚錚其寫韻風寥寥其鳴絃逶迤北濟抵天牕岩𨺗峻橫絶怒起岞崿足空人心左㨿河渚漁家村
落編柳成逕挿籬為門燈火熒熒尚理罾網葢始褰裳而登縈紆而進窺蝌蚪於牕櫺探為章於天漢已乃露泠猿嘯凄聲動人返于舟中而杯盤狼戾遂解天吳之弢鼔天風之珮兩崖盡鳴千峰若應楓丹楸碧蕖黃榆紫攢嶺成紋綴壁皆綺而江光掩映白如練氣如晶東望方山西望范蠡想高帝平陳之雄塗山導岷之烈嗟哉平時移事㪅河山豈别哉罷而披襟當風順
流龍門章山高揭街鼔漏稀葡萄汲井蒙頂烹茶醉而復醒二三儔侶縱談無涯莫不情畼神𤕤目飫芳佳俄而驚風暴作洪濤出没長年旣懼諸客告休謝安石有言如此將無歸村雞吚喔遂爾改陸而别
杜子美促織微細哀音動人之作初謂偶然及入豫章都城秋凉作客四壁寒蛩而一燈熒熒憶懸藜夜話白雲舍冷不勝凄然乃知此老體物之妙造境愈淡造語彌精
史／傳記／國朝獻徵錄／卷之十七／內閣六／殷士儋(P.109-1)
光祿大夫少保兼太子太保禮部尚書武英殿大學士贈太保諡文莊棠川殷公士儋行狀
于慎行
公諱士儋字正甫其先自濟南武定州徙籍歷城高祖贈德府審理正旺配閻夫人生贈少保公衡景泰癸酉以禮舉山東省試第五仕至德府審理正配李夫人生贈少保公畯以禮舉成化庚子高第竟不第而卒配武夫人生洪麟即太公贈少保信□處士也配郭太夫人七舉子不就夢文昌星見已而誕公公生而淵睿聰哲神姿迥異一歲即能言且善識事誕
日示以晬盤取筆書秤及石印一它不復視家公奇之始太公精于曆數公生五歲即教以干支月建時遁之例因能於掌上推衍或賓客滿座各舉所生歲時問之公一一屈指無遺客咸驚嘆一日謂太公曰曆家所載止六十年過此者我向上推衍百歲千歲以至無窮皆在我指掌中何不詳載之太公大笑然私心異焉七歲遣就外傅章丘翟公數過太公所見公慧一日飲而樂輒起請幸得少女備郎君箕箒客從臾之輒合袂為約翟公歸告其母母曰柰何嫁女他邑怒然翟公傾私獨喜以為得壻其後翟公有吏
事繫客死郡城太公殯之客位如居兄弟喪以致諸其子翟公母乃嘆曰吾子知人然亦未卜公之□也公生十年能著文論十四而籍博士屬中丞蔡公經建湖南書院試郡邑諸生拔其尤肄之公以垂髫與焉公在諸生中最少而貧甞與一羽客遊羽客見公苦學不自給欲以煉藥訣授之公笑曰吾有帶經食力柰何以丹砂誤人謝不受公既有名諸生而翟公已前客死家益貧落於是夫人未笄而歸太夫人女畜之三年而後廟見太公故精易數占事奇中庚子寢疾屬且省試謂公若茲必第第且與曾大父合符
然吾亦以十月二十日逝也筆而志之壁是歲公以禮舉省試第五生十九年矣太公方病聞公第喜且泣已而以書一函授公曰此吾平生所聞見陰德行事也幸而試吏毋虐百姓以負朝廷公曰不敢以志壁之日逝公既以外艱未即偕計吏乃授弟子室里中不給菽水又恥稱貸往往歲旦購楮書春帖太夫人剪綵為花勝令蒼頭入市賣以供酒醴其甘貧如此丁未舉進士選翰林院庶吉士讀書內館公故有儁才朗識而又力學淹貫其為文賦數居上第己酉授翰林檢討壬子滿考贈太公檢討母封太孺人是
年奉命封伊周二藩事竣便道過家展太公之□□奉太夫人如武定上冢大會內外宗人既乃報使時公仕為法從館署多暇乃益謝絕交遊閉門修業文史祿薄或不自給太夫人在邸中至課奴蔬爨家人習于儉亦咸安之乙卯檢討六年考滿丙辰同考禮部所取多知名士丁巳太夫人病思歸公乃上書御母還里戊午太夫人沒公水漿不入口者三日杖而後起朝夕几筵三年不御酒肉諸儒生執經從遊者甚眾公益覃思著述足跡不入公府壬戌起詣闕會穆廟開閣潛邸　世皇精簡儒臣輔導以公參講讀
公念天下治忽係之每當進講必齋戒存誠冀有所感動至君德治道所關或理亂興兦之際及權奸女寵宦寺外戚之禍不憚危言激辭以動高聽　穆廟天授聖明每奏一篇輒斂容深納左右侍臣聞其敷陳亦無不灑然變色易容者九年考滿進右春坊右贊善仍兼檢討甲子奉命典順天鄉試丙寅晉司經局洗馬兼翰林院侍講　穆考即位以公講讀勞宣賜白金文綺丁卯擢翰林院侍讀學士掌院事尋晉禮部右侍郎兼翰林院侍讀學士公疏辭不允以大慶單恩大父父皆為通議大夫禮部右侍郎兼翰林
院侍讀學士大母母皆為淑人　世宗皇帝梓宮入山陵以公扈送賚金幣　上開經筵以公充講官仍日侍講讀賜宴禮部賚金幣踰月改吏部右侍郎兼官如故有詔修　世廟實錄以公充副裁官賜宴禮部賚金幣是年翟夫人病卒長安　上以公講讀舊勞特賜祭葬公以六月上書送喪東歸詔賜乘傳並賚白金文綺為道里費踰時而還其明年戊辰大計羣吏時　上新即位銳然更化圖理公以職佐太宰而日直講幄不顓坐曹治事太宰楊襄毅公召問郡國上計吏行其殿最公以故事出牘所廉刺治迹纖
悉具備楊公多所倚決事竣有詔晉禮部尚書兼翰林院學士掌詹事府公再上疏辭溫旨褒荅不允先是公以史官留滯且二十年至是從五品官僚一歲中遷至上卿而同事少師高公已前　世廟時為相及　穆廟登極少傅南充陳公太師江陵張公皆以為亞卿學士以其年並相而公名在後以次稍遷故未即拜然　上心日夜已嚮注之矣二月會試天下士命與少師李公典之其月　上謁陵從賜一品織衣銀碗佩刀諸物四月以　皇太子立覃恩大父父皆贈資政大夫禮部尚書兼翰林院學士大母母皆
贈夫人任一子太學生五月選進士三十人為庶□士以公同少保趙文肅公教之故事教諸吉士或以其成材多所寬假即課文括誦要以中程即已不甚數數也公念　朝廷掄天下士儲之禁苑責以後効故日夜程督諸吉士惟責實學不以空言為質諸吉士各務彊學稽古以稱塞師法館中燈火熒熒或至丙夜公是歲以災異詔問九卿大臣用人理財之策各以便宜條上會其時諫臣石星詹仰庇嘗言事忤　上左右杖奪其官又中貴人乘間多所求請及內帑金繒乾沒不貲有司莫難也公疏以為　上即欲
用人當責之主爵比臺諫以直言中法不得洗沐吏部嘗請錄用並觸聞罷矣理財責大司農而內帑錢穀所增耗數主計不與知乃又求請差遣紛紛無猒如是即條奏山積何益請宣詔大臣咨諏理道凡用人理財事宜但董成部臣俯垂聽納則寔政自修而災異可弭疏入中貴人讙曰藩府舊臣乃不以聖斷為是反為言官地以明主之失　上亦不為動而益眷遇公其年九月大閱從賜衣一襲十二月大宗伯缺命公回部管事宗伯議上卹典條例及宗室謚法名封勘報之規一洗舊習庚午正月朔望日月交食
公兩疏請布德緩刑受言省用及飭內外臣工講□利弊問民病苦各數百言皆侃侃激切初公在詹府日侍講讀及掌太宗伯不與　上還宮問狀左右以顓職對　上念公講讀數年猶未帶玉於是諭內閣講官士儋久效勤勞加恩一階進太子太保會冊封四妃以公充副使賚金幣時經筵日講或以冬夏輒免公上疏請日講如祖宗故事四時不輟又請進講祖訓昭鑒諸書及大學衍義貞觀政要　上皆稱善從之時　今上在東宮睿質長成公兩上疏以國家舊制東宮講學不出八齡請以時出閣臣等規畫儀
節以奏　上以東宮方少未即從其後二年乃出閣如故事以公預請故也是歲天下大比士于鄉公以有恩詔選貢諸生集太學用祭酒孫公鋌議請增兩京制額各十五人太醫署中故有三皇小像醫令以便宜奉祀其後　世廟從祀醫請作景惠殿于署常以春秋命大臣將事至是公用侍郎王公希烈議上疏以為三皇繼天立極功在萬世而列于醫師之中使勾芒四佐配享其側于禮不恊請毋祠于署而進歷代醫師祀于一堂歲遣醫令以少牢行禮疏入報聞初嘉靖末議定宗藩條□親王無嗣以親昆弟若
昆弟之子嗣王不得以旁支請繼已而肅懷王薨□嗣其大母定王妃吳氏請以攝府將軍縉𤏳嗣禮部議縉𤏳雖定王姪其寔懷王從叔以叔嗣姪不如令有旨以本爵攝府如故至　穆廟即位又以吳氏疏請有旨如先帝令已又以肅宗人疏請結　上左右為內主公再疏執奏　上曰肅藩越在遠塞不王無以填之其令縉𤏳嗣王公又三疏力請以為朝廷所以布大信者有成憲可尊海內所以安大分者有明旨可守今肅府請封既違成憲且　二聖明命赫然如一若復從其所請則條例不足遵明旨不足守人
人欲遂其私事事欲更其制朝廷號令何以行于天下疏入　上意堅不可回乃進郡王攝府食將軍祿如故其後縉𤏳竟封為親王則當時郡封徒以公在詘也自　上即位再郊未舉慶成之典是歲冬至大報以公請舉如故事是禮不行者四十餘年諸司案牘或無可稽考儀文樂節亦多殘缺公乃博訪故老詳核令甲肄習禮儀奏定位次是日百官與宴者咸相忭蹈以為盛遇矣故事殿廷賜宴五品卿丞若經筵侍從近臣列坐中左門下他即臺諫史官具列丹墀而道家羽服之流或以六品列坐門下公請令降
列丹墀序于太常祠官之後議者韙之是月詔公以本官兼文淵閣大學士入內閣輔政公再疏辭溫旨褒荅不允十二月虜大酋執叛人趙全以獻用運籌決策褒賞輔臣加少保晉武英殿大學士官一子中書舍人賜金幣公上疏辭廕請給曾祖以下一品誥命　上不允其辭而從其請于是審理公以下三世祖考皆贈為光祿大夫少保兼太子太保禮部尚書武英殿大學士三世祖妣皆贈為一品夫人辛未二月冊封六妃以公充副使賜之金幣公平生志趣雅在守分知止泊于世味嘗從方外逸人受養生之訣
以盛年入相倚藉方隆以居常思歸不甘寵利是年十月累疏稱疾乞骸骨歸田里溫旨慰留者三志不可回疏至四上　上重違其意詔以本官致仕賜白金文綺乘傳還里遣行人護送有司月廩四石歲給輿人八名葢是時甫五十公既退居里第閉關卻掃不談世故家無常產又鮮生殖貴至卿相名田不過數頃第舍一區僅蔽燥濕僮僕數人門如寒素居則燕坐一室披閱圖史出而□見生徒論難經義濟南諸儒生及門者二百餘人□不遠數百里負笈以從公即故湖南書院與立期會部使者慕之下記所司
為□□供具一時濟上彬彬盛文雅有漢諸儒風而公暇時又召諸同遊故老罷吏家居者月旦會飲或遊山水之間亦頗聲為樂詩被之絃誦以宣太平之盛四方傳其音節習而歌之公則自嘆曰嗟夫造物不假人以全僕故齊之鄙人幸得以經術蒙　上恩遇位至公孤于人臣無兩又得以其餘年優游隴畝享無為之樂自此以往者假我十年則福出于人間世矣方是時公年鼎盛海內日偵其起即　上及　太后亦數數問殷先生無恙語頗聞外廷而公固已與世忘矣萬曆辛巳冬公忽病股腫輒戒門人子弟
趣為我豫後我其不延明年壬午春公日癯至六月之朔病利下數日不食亦不數語問以遺言笑而不荅至其月八日逝距懸車之日十有二年矣訃聞　上震悼輟朝一日賜祭十一壇使使治葬贈太保錫□文壯
史／傳記／國朝獻徵錄／卷之三十九／兵部二／尚書二／王世揚(P.124-1)
太子少保兵部尚書贈太子太保廣平王公世揚傳
沈㴶
王公諱世揚字孝甫先世家山右六世祖貴徙居廣平遂為其郡人四傳生臣臣生允武則公大父父也公大父廩學官父終慶藩長史稍稍用文行顯既公貴皆贈如公官長史娶都繼趙實生公其季也兩世咸秩內階而趙稱太夫人趙太夫人方娠夢宰官擁童子從天門下曰以錫汝寤生公公能言則已英英露頭角既授讀輒了了大義垂髫補博士弟子員學使阮公鶚奇其才而公故從父宦于江于淮慨然民
吪吏弊與伉直之不得伸也廉吏之不見察也庶幾當吾身一振之年十九喪父益哀苦厲志一燈熒熒主績婦䌟纑而身伊吾寸管間往往分夜如是者又十許年年三十三領鄉書明年成進士官行人司行人三銜命名藩所至謝卻饟遺詢謠俗識者知其有遠志壬午選湖廣道監察御史尋奉　命按視潼關以西茶馬值歲祲疏留賑餘蠲贖鍰共二千金復疏請茶課二千金分賑七監置種馬闢荒地易餘茶秦饑而不害甘肅故以番為蔽也番與虜鬨筴者曰吾其坐觀公曰不然番入茶供馬我卵翼之久矣俾折
而入于虜不武且恐西陲多事傳檄切責虜毋剝我籓籬不者且犁爾庭亦約束部番勿輕挑釁是歲河西烽燧頓消而招中如約寫爾馬其等八族者生番也住牧莊浪西北林莽間頗媚虜公曰河西要害無踰莊浪而馬政獨闕可乎計收部如熟番歲增駃騠四百七十騎歲省樁朋金五千有奇且斷匈奴右臂自餘察吏安民肅然持大體當機畧多如此已奉　命按淛先是漕艘踐更不如期將新之窘費且猝不得辦公曰是不足十五爾而太倉陳陳議改折十之三國不費而民蘇賦集已疏織造得減已疏抗嘉四
郡灾得蠲得賑問彈治其不恤民瘼者一二人浙吏士亦復肅然而民安已奉命按中州中州歲歲患河河蝕者無時而入蝕於河有恒竇竇汎瀾不可問猥當其猝一切問諸水濱公行視堤縷間俾積埽厚餼旦旦若儆于蝕者且為革例䱷豁虛賦緣河流民自古而河終公政不蝕或言道沁入衛可殺河勢公曰是虞溢也而不虞梗耶吾聞沁善淤衛獨當沁則章病而漕且梗潞居衛下獨得不念乎仍道晉入河使而梁州連兩歲灾公檄淯溵亳餘粟移賑之又議留兩歲□粟若干其所以饘粥兩河溝中瘠而生全之
者又不啻浙東西四郡爾已還刷卷京畿道尋遷大理寺右寺丞歷左轉少卿而奉　特遣仍兼御史閱視延綏公故諳九酋詭讕狀乘障士內奰市馬蹐非一歲所一切奉　璽書閱實按營壘下軍司馬上尺藉新故儲糈幾何次第及屯政𨣁法堅甲利兵爛焉誰何而後乃問胡馬要勒九部駃騠如初市不者閉關大賞轉賞勒如初額無侵士儲糈儲糈餉壯士寧餉虜壯士令乘障寧令芟夷灌莽也具勒如剬度三歲所貸犒若而金勒各屬所償士先是冏寺市本下薊而移衛軍上谷關也以馬羸故而馬故羸也公改
寺金于延扶及瓜而給省麋費鉅萬始省直士更成榆中而後稍頓也直走儴已更逋南陽頴上且半減公令曰西安潼關蒲坂近那得不戍而南陽穎上視寧山勿減他所簡練部伍移壁斥野謹烽燧布渠荅種種數十百年桑上計最後條十事　天子嘉之下所司覆著為令尋晉左少卿遂擢都察院右僉都御史撫上谷初廷議撫史車二酋作塞外偵而大酋黃台吉等闌與媾也計且糜彼以甘心我而撫處者忸其欵忽不厝意西庭酋安兔因是得誘史酋依帳下與為豕突三歲所邊患苦無誰何公首下令諸將亟
招撫而西單于因是縛獻史酋　廷議欲俘之　廟而釁諸公矍然曰是故吾屬也而脇息夫酋帳下吾本為此奪夫酋者三年脇息恩而自樹屬也果釁諸則我更為鸇安兔為叢塞下諸屬夷且股栗脇息他所而當事者多齟齬公急移書大司馬復上疏　廷列狀竟得　俞旨還史酋所部而諸屬夷讙焉嚙指稽角王公眞卯翼我委心受戎索而安兔懣然失算時闌入盜塞公檄東陲將吏踐蹛林斬首四十級安兔恚而媾西單于不應怏怏去公既間牧西單于而東單于桀黠率種落蔽野索市賞無萟公曰金繒吾
以犒鬬士牧窮夷且爾不飽二十年來豐犒耶一如襄歲令如約則來不者閉關東單于不敢復言而滿酋憤憤壁塞下也公勒停其市賞曰能一決甚善酋憬然罷兵請媾公故持之而左谷蠡王朝兔輒與輔而抗我公令降虜斬級獲馬朝兔輒掠我乘障士易馬公譯令謹視吾士委一士漠外者必擒爾一當戶朝兔遁巡還所掠奉欵公令與屬夷刑牲歃血欵遂定長伸堡者故虜地也而饒欵定乃為我有溫偶駼來求之公曰傳二世不求地何物酋敢絮乃公令兩鉗奴鉗其耳摽諸轅門外而會亭卒捶殺渠部夷四
徼師也公先以戎索詰彼闌亭障者溫偶駼囁指徙帳四十里外去無敢問贖癸巳虜大饑關市馬不如額公以額馬十折皮張馬一虜懽如更生而省歲市二萬幾千金子是撫三年矣而東西陲晏然亭障無聳縮省金繒無慮鉅萬萬考功上公婁伐加右副都御史尋內召協理院事錄蔭一子太學鍚白金四十兩文綺二有副尋又彙所縮省金繒功錫白金五十兩居無何晉兵部右侍郎兼都察院右僉都御史總督宣大山西諸邊既稔藉公威名虜部諸酋既嚙指稽角奉要望公旌旂則靡不廩廩也而獨安兔宿昔
故怏怏先是不敢躪上谷而南騷蔚廣茲復壁白馬關大營諸虜狺牙未露頗稍稍自屬之公曰會須一大創此而後安寢檄各路出塞前後擒斬五百餘級奪獲馬牛羊無笇安兔懼叩關悔罪順義王青白滿諸酋頓顙為乞欵公勒令還我屬夷若而人故所登叛卒若而人往反支吾頗欲得我所收部夷回易公曰部夷吾已署為百夫長不可得會須更一戰安兔遁巡歸諸屬夷出塞者不復敢言回易他諸酋逾廩廩而白登甌脫鋒銷燧息晏然盖公先後部治虜諸方畧至是始完而三晉屹如長城矣尋以正三品滿
錄蔭一子太學戊戌召入為少司馬賜白金四十兩文綺二有副次年晉都察院右都御史仍兼少司馬協理京營戎政先是帥多債以偷卒多占役已稍重選鋒親丁巳亦復占以竄公部署肅然尤加意歲終小閱分為三等等同論官官同論薦薦同論資畫為一切要散無得居間而簡汰諸老羸竄尺藉者收召部伍時訓練貴豪無得占一役而名射者畢出更有所條十事　上復嘉之下所司覆列著為令會甘肅捷奏賜白金三十兩文綺二有副已東事俘奏晉兵部尚書錫如前居頃之公念趙太夫人春秋高乞省
覲至四　上方倚重公勿允而公偶戒于足又固以請　上優詔中使勞問羊酒竟不允又三歲竟奉太夫人諱以歸歸當甲辰歲晏公時盖六十餘矣而泫然如孺慕然既免喪廷推者二疏薦者婁俄而閱視者上公宣大功特晉太子少保錫白金四十兩文綺二有副蔭一子世世執金吾盖宇內駸駸望復起而公竟不可作矣正襟危坐授遺言上者篤學官者不貪酷家尚儉素是為吾子嗚呼公所存所就犖犖如此哉　上聞訃震悼輟朝一日下所司上公生平婁伐于是冡宰致官宗伯致祭司馬致世司空致葬
上又命中書舍人沈珣護喪事公二子三孫長子三槐自以明經為山東昌邑令而其子受善官錦衣衛自戶則所謂世金吾者也次子三聘以公任為上林苑監右監丞其子受人復以公錄為官生三世拜剴詞至再三國家于公始終恩禮則亦可謂穹崇絫膴者已槩公生平忠公體國不避害不邀功臨大事落落不率屑而動中機會不為乖崖而獨持貴鉅不成心為愛惡而獨嚴擊貪賴此當官較著者其他隱德至性未易一二數也㴶猶記少時負笈太學而同舍生陳思時為道其亡友吳維藩而相泣也曰今其遺
嫠孱焉自矢有剺面截髮之厲吾曹何以振之問所曾相存恤者獨王公爾而王公撫白登則時時餉遺吳氏嫠不絕也間語詢公則公於吳君亦直一宿緣爾而能存恤其遺嫠篤摯不替其諸所陰為德不使人知又寧詎一二數哉史氏㴶曰余檃栝王公功美施旂常者大都西北邊尤著故不暇細小間附軼事公目光烱烱射人具威慈一相人有非禮干者不怒竟不聽此所謂眞介者也公嘗娓娓史酋事使稍依臾當事者酋且釁皷諸傅麗皆得顯官而公不慮不為𩠐功然豈以易西北邊數十年敉帖公艮于趾門
人遁巡勞苦公公顧曰子勞我良苦今小民寧栟櫚耶朝剝一籜焉暮剝一籜焉幹與幾何已泫然嗚呼公所存如此所謂正直忠厚社稷臣非耶㴶於公為部民為門下士然非直部民門下士之言也史之公言也
史／傳記／國朝獻徵錄／卷之一百十二／孝子／楊黼(P.70-1)
楊黼先生墓志
李元陽
楊黼太和蟠溪村人也素好學讀五經皆百遍訓□鄉里子弟口不言人過尤好釋典口絕羶味工書善篆籀人勸其入庠校應舉必當有獲笑曰性命不理而理外物乎畢竟何用庭前有大桂樹縛板其上題曰桂樓日夕偃仰其中詠歌自得嘗以方言著竹枝詞數千首皆發明無極之旨每出遊遇林泉會意輒留連不能去然以父母在堂不欲遠離家雖貧躬耕數畝以為養親甘旨但求親悅不願餘也一日聞蜀有無際大士悟道因辭親往訪之半途遇一老僧問
曰何往曰欲訪無際老僧曰見無際不如見佛曰佛安在曰汝但回遇著某色衣履者即是佛也遂回數日無所遇暮夜至家扣門其母聞聲喜甚即披衾倒屣出戶乃向來老僧所言佛狀也自此知父母是佛不用遠慕由是竭力以事親不下桂樓註疏孝經數萬餘言引證羣書極談性命編摩皆小古篆作字硯滴既乾欲下取水硯池巳盈不知其故自是常然人以為孝感所致禿筆盈家作筆塚於西原以瘞之為銘以志示不忍棄也父母歿為傭以營葬葬畢入鷄足山棲於羅漢壁之石窟中十餘年壽即八十子孫
迎歸一日沐浴令子孫拜吾明日午時行矣人見無恙不之信以為戯言時至誦偈而瞑家人哭泣棺殮既畢子孫親戚皆在柩前燈火熒熒見其自外而入大笑自稱名曰楊黼先生今日事纔了也家人驚呼曰爹回來也遂不見蟠溪距城北約二十里城中親友及素所往來之家一時皆見其來言笑如平生而不知其巳入棺一日矣李子曰昔邵康節先生將殯於伊川祖營自洛陽舉喪時司馬溫公二程橫渠四先生在送半塗棺墜葢底空然無復有康節軀矣此理何居豈欲破世儒之執耶不然黃帝騎火龍上升
堯攀龍舜冲舉顧非吾儒之宗祖乎予小子何足以識此竊因蟠溪先生而有感焉故為之立傳
子／醫家／群芳譜／元部／天譜／卷之二　天譜二／星／麗藻散語(P.64-1)..[明末刻本]
〇麗藻散語辟如北辰居其所而眾星共之　日月星辰繫焉　星辰之遠也【四書】　庶民維星星有好風星有好雨【書】　嘒彼小星維參與昴　綢繆束薪三星在天　星言夙駕　哆兮侈兮成是南箕箕好風畢好雨　三星在罶　跂彼織女終日七襄　晥彼牽牛不以服箱東有啓明西有長庚有捄天畢載施之行　維南有箕載翕其舌維北有斗西柄之揭【詩】　燦若天星之羅【楊雄】　萬物之精上為列星【說文】　星者水之精也【三五曆紀】
眾星浮生虛空之中其行其止皆須氣焉【晉天文志】　山川精氣上為列星【唐嚴善思傳】　星者散也言列位布散也【宋玉九辯】　文章昭囘之光粲然如繁星麗天而芒寒色正【柳文】　保章氏掌天星以志日月星辰之變動以觀天下之遷辨其吉凶以星土辨九州之地所封之域皆有分星以觀妖祥【周禮】　明明上天爛然星陳日月光華弘于一人【八伯歌】　星者體生于地精成于天列居錯峙各有逌逌音由屬在野象物在朝象官【張衡】　蒼龍連蜷于左白虎猛據于右朱雀奮翼于前靈龜匿首于後黃龍軒轅于中【前人】文柳子夜歸自外庭有設祠者𩜾𩜾厚粥綏與緌同餌𩜾設延切餌仍吏切綏而追切馨香蔬是交羅插竹垂綏剖瓜犬牙且拜且祈怪而問焉女隷進曰今茲秋孟七夕天女之孫將嬪于河鼓河鼓牽牛也邀而祠者幸而與之巧驅去蹇拙手目開
利組絍縫製將無滯于心焉為是禱也柳子曰苟然歟吾亦有所大拙儻可因是以求去之乃纓弁束袵促武縮氣旁趨曲折傴僂將事再拜稽首稱臣而進曰下土之臣竊聞天孫專巧于天轇轕轇轕音交葛璇璣經緯星辰能成文章黼黻帝躬以臨下民欽聖靈仰光曜之日久矣今聞天孫不樂其獨得貞十于元龜將蹈石梁欵天津天津九星橫天河中左旗在河鼓左右在河鼓右歘暴風儷于神夫于漢之濱兩旗開張中星耀芒靈氣翕歘歘音歇茲辰之良幸而弭節薄遊民間臨臣之庭曲聽臣言臣有大拙智所不化醫所不攻威不能遷寬不能容乾坤之量包舍海岳臣身甚微無所投足蟻適于垤蝸休于殼龜黿螺蜯皆有所伏臣物之靈進退唯辱仿佯仿佯音房羊仿佯徙倚也為狂局束為諂吁吁為詐坦坦為忝他人有身動必得宜周旋獲笑顛倒逢嘻已所尊眤人或怒之變情狥勢射利抵巇
中心甚憎為彼所奇忍仇佯喜悅譽遷隨胡執臣心常使不移友人是已曾不惕疑貶名絕命不負所知抃嘲似傲貴者啟齒臣旁震驚彼且不恥叩稽匍匐言語譎詭令臣縮恧彼則大喜臣若效之瞋怒叢已彼誠大巧臣拙無比王侯之門狂吠狴犴臣到百步喉喘顛汙睢盱逆走魄遁神叛欣欣巧夫徐徐縱誕毛群掉尾百怒一散世途昏險擬步如漆左低右昂鬬冐衝突鬼神恐悸聖智危慄泯焉直透所至如一是獨何工縱橫不恤非天所假彼智焉出獨嗇于臣惜使玷黜沓沓騫騫恣口所言迎知喜惡默測憎憐搖唇一發徑中心原膠如鉗夾誓死無遷探心扼膽踊躍拘牽彼雖佯退胡可得𣃼獨結臣舌喑抑啣𡨚擘背流血一辭莫宣胡為賦授有此奇偏眩耀為文瑣碎排偶抽黃對白啽哢啽哢音啽弄啽哢鳥聲也飛走
駢四儷六錦心繡口宮沉羽振笙簧觸手觀者舞悅誇談雷吼獨溺臣心使甘老醜嚚昏莽鹵樸鈍枯朽不期一時以俟悠久旁羅萬金不鬻敝帚跪呈豪傑投棄不有眉音頻目恨張也歐卽嘔頞蹙喙唾胞歐大赧而歸填恨低首天孫司巧而窮臣若是卒不余𢌿獨何酷歟敢願聖靈悔禍矜臣獨艱付與姿媚易臣頑顏鑿臣方心䂓以大圓拔去吶舌納以工言文詞婉軟步武輕便齒牙饒美眉睫增妍突梯卷臠卷臠音拳孪突梯隨俗貌卷臠不伸貌五國為属十國為連為世所賢公侯卿士五属十連彼獨何人長享終天言訖又再拜稽首俯伏以俟至夜半不得命疲極而睡見有靑褏朱裳手持絳節而來吿曰天孫吿汝汝詞良苦凡汝之言吾所極知汝擇而行嫉彼不為汝之所欲汝自可期胡不為之而誑我為汝唯知恥諂貌淫詞寧辱不貴自適其宜中心已定胡𡚶而祈堅汝
之心密汝所持得之為大失不汙卑凡吾所有不敢汝施致命而昇汝慎勿疑嗚呼天之所命不可中革泣拜欣受初悲後懌抱拙終身以死誰惕【柳子厚乞巧文】　歲帷壬辰七月之七王子潛居訌訌訌音紅訌潰亂也弗懌適冷風颯然月綻雲拆桐籟薦秋露花凝夕有一嬋娟歘蒞吾席析析步搖灧灧繁餙睨王子而言曰吾帝之女孫也職司天巧式利下民禱吾者泰背吾者屯趨吾者富違吾者貧吾久聞子多戅少文吾實恤子來濟子身汝或不憚吾悉汝陳王子竦肩歛踵覷覷忞忞覷七慮切忞音民覷伺視忞勉強似夢非夢謂神非神蒲伏而言曰臣固拙矣敢不願聞天孫整裾端坐憮然曰噫人生兩間孰弗冀通今子弗克巧進自貽醜窮不師詭遇祗業專攻末塗噂𠴲尊聚也𠴲重復也多言以相悅也蜮短狐能含沙射水中人影人病而不見其形寓木為宛童卽寄生也厖言滋豐技夸鬼蜮計逞狙公鳥翼蛇驤蜂聚蟻同託根巍柯名曰宛童俾
不曲合焉致斯崇路欺握雉祝天祛蟲陽縱陰戢內傾外融懀懀於怪切懀懀嫌也陋忻嫭嫭美容貌人心攸同聾俗瞽世譎行迂蹤季子由是而貴曲逆山是而封子不聞歟矧乎妙奪工倕紆行曲施能若是者庸無不宜前邀後障左繩右䂓笑涴薇露戲焚玉蕤錦心繡腹侮書嫚詩啟喙成訟轉趾微疵予予奪奪是是非非顛倒縱橫起滅提搥荷天拔地斷蛟剸犀藻葩綴縟陟降驅馳氣劘屈子目短相如諸侯見搆豪族爭儲一譽可喜一毀可悲致顯若彼汝奚不為今子𧮈𧮈吃言吶也吃赭顏沉吟支頤窮鄉僻地運日以奇我今吿汝汝應締思汝不改轍焉能救而夫騏驥捕鼠弗逮狐狸吾將錫子語穽助子嘲機納子之點驅子之痴詎不偉哉王子曰臣聞駑馬安步麒麟跼躅各有攸得奚慰奚恧良玉渾然烏事刻琢馬宮善宦倪寬樸學寧宮哀帝時人附王莽
為拙傷毋為巧獲岐途術異彼此相角沾沾求容栩栩栩音許栩栩欣暢貌強語手擎足旋神辱志沮我嗟其人汩此靈府命栖險竿躬罣游弩蒿目蓬心臣寔不取天孫噱噱謂口舌之中大笑則見然笑曰井蛙不見東海蟪蛄不知春秋弗識宜樞弗察芳猷方柄圓鑿事恒弗投毀方瓦合懵不知謀耳與目敵心與身讐么麼之技自矜寡儔汝不思變吾實汝羞汝今絳宮絳宮玉皆心也弗懲玉堂弗收攻苦敷澹羈如楚囚匪徒羞之吾實汝憂王子又蒲伏而謝曰天孫之心固仁矣啟臣之智固備矣然強哭者雖疾不哀強歡者雖笑不妍生龜脫筩顧非自然危鶴斷脛乃違厥天機械藏心神德不全夫巧者言拙者默巧者勞拙者逸巧者賊拙者德巧者凶拙者吉此先正之格言敢弗服膺而警惕于是天孫砉砉音畫砉皮骨相離聲然冥逝茫無所得出門視之但見繁星麗天萬里一碧
【王達却巧文】頌皇上宅位六祀七政貞明于上七敎敷聞于下其有不迪不吉不庭不若之徒皆薰然而和瞭然而化春三月司天氏奏歲星居心宿五度其色黃明潤大光澤帝位積五十餘日詔下有司頒示中外故臣得而言之以形歌頌謹按歲星五帝為蒼五行為木五常為仁五事為貌天意若曰時以至仁為理覆露萬民浹洽生類協夫五行五事之用則發于星緯形于禎應陰隲大化始報成功玄符幽贊其昭昭如是禮運之論聖人以日星為紀洪範之敘皇極曰歛時五福用敷錫厥庶民發于人格于天天人交感合若符節其年秋平河中之寇塟其遺骸復其世紀班淮右之師用弘文吿用去武備此二帝三代所以恢令名也于是一統類以昭德明法制以塞違薦禮百神賓懷獷俗嘉瑞
美祥紛委狎至置之而不有哲人端士連茹播職求之如已失然後端拱于穆淸怡神于靖冥驅一代為純誠接萬靈于明庭斯又登邁古光昭聞見巍乎紹天統物之盛者也微臣瑣賤沐浴仁聖敢獻歲星居心頌一章以備周詩由庚由儀之缺頌曰皇天上帝降鑒下人后王承之制作禮文人用明德家尚孝仁人無疵癘俗以阜蕃敷佑四方發為天祥重華煌煌乃居明堂下煦仁澤上為祥光回復感通天人攸同乃法五事乃建大中君君臣臣德輝昭融保祐命之自天無窮微臣頌歌敬備唐風【權德輿歲星居心頌】賦倬垂象以昭回惟帝居之曰斗壯魁台以立極建衡杓而為首齊七政而均序五行臨四海而橫制九有所以附乾樞壓坤紐攜龍枕參左槍右棓總列宿而環衛中宮體群臣而
輔弼元后範圍六合紀綱四維其道不昧其照無私若乃銅渾作式未央取則其變可考其動可測履端于始當獻歲以指南舉正于中在陰方而主北觀夫崢嶸纚聮若懸揭西柄以戒滿拱北辰而處偏乘三台而幹運齊七曜而廻旋酌天地之心豈酒漿之可挹分寒暑之氣較鈞石而罔愆躔次靡失歷數斯在晝其隱也不爭曜于太陽昏必見焉能藏輝于真宰照萬國兮猶魚從網宗百川兮北朝于海參差北斗闌干太淸環帝座之焜燿薄河漢之縱橫不應豐以中見每居次而自明總五緯于天綂行四時而歲成非止雄橋樑于巴蜀壯都邑于咸京而已【崔捐】　分宿有章懸象成文或靑龍垂尾或白虎距參玄龜匿首于女虛朱雀奮翼于井鬼桓屏連珠三台雁行軒轅華布而曲分攝提鼎峙而直
掃【成公綏】表光净而明當井絡之端色黃而潤叶中方之正【楊慿賀老人星】　旣在井東又當秦分色侔蒸栗光掩連珠彰爾寶圖類堯年之河出延長聖曆齊漢代之山呼【同前令狐楚】　自南耀采將弘解慍之風近曉流光欲助無私之日送玄燕于梁問傷時自切望白榆于天上厥路無繇【賀老人星見】賦宛彼佳人阻銀潢兮豈無同仇誰與航兮翹首天路寡修梁兮憂心燋妍厪七襄兮資質靚好蒙素裳兮九秋茲夕歡未央兮別促遘希安可長兮予思怨嬪實與併兮扃殿寥寥晝凄淸兮君不為御徒熒熒兮瞻望深宮懷廣庭兮單棲守誓感斯靈兮【何景明織女賦】歌仰觀俯察天人際羲和死來職事廢官不求賢空取藝昔聞西漢元成間下陵上替謫見天北辰微暗少光色四星煌煌如火
赤耀芒動角射三台半見半沒中台圻是時非無太史官眼見心知不敢言明朝趨入明光殿唯奏慶雲壽星見天文時變兩如斯九重天子不得知不得知安用臺高百尺為【白居易】詩五言星橋視桂華【庾信】　宮闕羅北極　超然若流星　戮力掃攙搶【杜甫】　心將客星隱身與浮雲閑　陣解星色盡營空海霧消　文質相炳煥衆宿羅星文【俱李太白】　蜀星陰見少江雨夜聞多【杜子美】　金鈿已照耀白日未蹉跎欲待黃昏後含嬌渡淺河【劉孝感】　蜀郡靈槎輔豐城寳劒新將軍臨北塞天子入西秦未作三台賦寧為五老臣今宵穎川曲誰識聚賢人【李嶠】　古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蜘蛛浪作窠【梅聖俞】　相傳會牛女今
夕喜應多凉風氣璇閣秋風澹玉河鵲橋原縹緲龍駕竟蹉跎天上無情極入間更若何【王燁】　粉席秋期緩針樓別怨多奔龍爭渡月飛鵲亂填河失喜先臨鏡含羞未解羅誰能留夜色來夕倍還梭【宋之問】　一年啣別怨七夕始言歸歛淚開星靨微步動雲衣天迥兔欲落河曠鵲停飛那堪盡此夜復往弄殘機【杜審言】　白露含明月靑霞斷絳河天街七襄轉閣道二神過袨服鏘環珮香筵拂綺羅年年今夜盡機杼別情多【前人】　寳婺搖珠珮姮娥照玉輪靈歸天上匹巧遺世間人花果香千戶笙竽溢四隣明朝曬犢鼻方信阮郞貧【李義山】　旦暮已凄凉離人遠思忙夏衣臨曉薄秋影入簷長前事風隨扇歸心雁在梁殷勤寄牛女河漢正相望【元】　耿耿玉京夜迢迢銀漢流影斜烏鵲渡光映
鳳凰樓雲錦虛張月星房冷閉秋遙憐天帝子辛苦會牽牛【歐陽修】　遠山歛氛祲廣庭揚月波氣往風集隙秋還露泣柯節氣旣已屏中宵振綺羅來歡詎終夕收淚欲分河【王僧逵】　天河橫欲曉鳳駕儼應飛落月移粧鏡浮雲動別衣歡逐今宵盡愁隨還路歸猶將宿昔淚更上去年機【王脊】　仙車駐七襄鳳駕出天潢月映九微火風吹百和香來歡蹔巧笑還淚已啼粧別離不得語河漢漸湯湯【何遜】　玉皇頒綵詔金女送靑蛾翠帳含春滿雕窓領月多画眉鸞鏡入攜袖鵲橋過百歲開今夕其如燦者何【王少廣】　奔流蘭浦合羽葢逐星移倚月施靑靚憑空拂翠眉駕龍來斗渚填鵲向河湄促夜羅幃寂居然對錦絲【范夫人徐淑】　鵲橋斷銀漢別恨黯淸流霧帶朝來减風鬟午夜愁歛粧消舊粉
整匣抱新裯脉脉憑機杼䨇䨇似去秋【范夫人】　迢迢牽牛星皎皎河漢女纖纖濯素手札札弄機杼終日不成章泣涕零如雨河漢淸且淺相去復幾許盈盈一水間脉脉不得語【古詩】　漢曲天榆冷河邊月桂秋婉孌期今夜飄颻渡淺流輪隨月宿轉路逐綵雲浮橫波翻瀉淚束素反緘愁此時機杼息獨向素粧羞【江總】　白露月下圓秋風枝上鮮瑤臺含碧霧羅幕生紫烟妙會非綺節佳期乃隔年玉壺承夜急蘭膏依曉煎昔悲漢難越今傷河易旋怨咽䨇念斷悽悼兩情懸【梁簡文帝】　盈盈河水側朝朝長嘆息不恡漸哀苦波流詎可測秋期忽云至停梭理容色束衿未解帶廻鑾已霑軾不見眼中人誰堪機上織願逐靑鳥去暫因希羽翼【邢子才】　鳳律驚秋氣龍梭靜夜機星橋百枝動雲路七
香飛映月回雕扇凌霞曳綺衣含情向華幄流態入重闈歡餘夕漏盡怨結曉驂歸誰念分河漢還憶兩心違【張文恭】　紅粧與明鏡二物本相親用持施點畫不照離居人往秋雖一照一照還復塵塵生不復拂蓬首對河津冬夜寒如此寧遽到陽春初商忽云至暫得奉衣巾施衿誠已故每聚忽如新【沈約織女贈牽牛】　新知與生別由來儻相值如何寸心中一宵懷兩事歡娛未繾綣倐忽成離異終日遙相望秪益生愁思猶憶今春悲尚有故年淚忽遇長河轉獨喜凉飈至奔情翊鳳軫纖阿警龍轡【王筠代牽牛答織女】　靑天何歷歷明星如白石黃姑與織女相去不盈尺銀河無鵲橋非時將安適閨人理紈素遊子悲行役瓶水知冬寒霜露欺遠客客似秋葉飛飄颻不言歸別後羅帶長愁寬去時
衣乘月託宵夢因之寄金徽【李白】　落日隱簷楹升月照簾櫳團團滿葉露淅淅振條風蹀足循廣除瞬目儷層穹雲漢有靈匹彌年闕相從遐川阻昵愛脩渚曠淸容弄杼不成藻聳轡鶩前踪昔離秋已雨今聚夕無䨇傾河易廻幹欵顏難久悰沃若靈鴛旋寂寥雲幄空留情顧華寢遙心逐奔龍【謝惠連】　牽牛出河西織女處其東萬古永相望七夕誰見同神光意難候共事終朦朧颯然精靈合何必秋遂通亭亭新粧立龍駕具層空世人亦為爾祈請走兒童稱家隨豐儉白屋達公宮膳夫翊堂殿鳴玉棲房櫳暴衣徧天下曳月揚微風蜘蛛小人態曲綴瓜果中初筵浥重露日出甘所終嗟汝未嫁女秉心鬱沖沖防身動如律竭力機杼中雖無舅姑事敢昧織作功明明君臣契咫尺或未容義無棄禮
法恩始夫婦恭小大有佳期戒之在至公方圓苟齟齬丈夫多英雄【杜甫】七言南極一星朝北斗五雲多處是三台【杜甫】　年年乞與人間巧不道人間巧已多【楊朴】　更闌獨坐意偏嘉靜倚闌干望斗斜好句忽來情思洽梅花和月上窓紗【桑貞白】　月帳銀河次第開多情惟恐曙光催時人不用穿針待沒得心情送巧來【羅隱】　雲堦月地一相過未抵今年別恨多最恨明朝洗車雨不敎回却渡天河【杜牧之】　天空露下夜如何漫道䨇星已渡河見說人間方恤緯可知天上欲停梭　七夕千門望女牛爭言乞巧獨登樓人間機事知多少永夜蜘絲總未收【俱馮琢菴】　廣殿陰陰桂樹靑嫦娥千古說娉婷傷心烏鵲橋邊過安得身如織女星【屠隆】　東人杼軸總傷心雲錦千箱天闕深一線未堪
持補袞還從兒女笑穿針【眭石】　靈鵲成橋事有無人間今夜憶仙姑倚牕久坐秋聲動一夜西風到碧梧【馬氏】　傳說銀河有鵲橋昭陽飲宴似元宵誰嫌牛女佳期少猶勝朱門鎖寂寥【胡安】　鸞扇斜分鳳幄開星橋橫道鵲飛廻爭將世上無期別換得年年一度來【李商隱】　鄰家乞巧候天孫月轉參橫不掩門拙癖病來逾自愛臥陪孤影度黃昏【王鳳洲】王公名世貞太倉人官尚書　清風明月等閒天重理機絲情暗牽廻首鵲橋成底事流光迢遞又經年　飲飲去聲牛河畔水潺湲俯首長河思慘然堪羡江干老漁父妻孥聚首永團圓　牛女佳期傳七夕一年猶得一廻憐爭似嫦娥居月窟朝朝暮暮只孤眠【俱王藎臣】　長安城中月如練家家此日持針線仙裙玉佩空自知天上人間不相見長信深陰夜轉憂玉階金闕數螢流
班姬此夕愁無限河漢三更看斗牛【崔灝】　恐是仙家好別離故敎迢遞作佳期來由碧海銀河畔可要金風玉露時淸漏催移相望久微雲未接過家遲豈能無意酧烏鵲惟有蜘蛛乞巧絲【李義山】　巧夕頻年望鵲橋明河耿耿夜迢迢七襄有恨留千古一水無情恨九霄匣鏡半開銀兔窟針樓虛佇紫鸞鑣緱山何處邀笙鶴對酒當歌興自饒【申瑤泉】申公名時行蘇州人狀元首相　計拙誰云巧可圖逢人且醉酒家胡銀河渡鵲宜淸淺寳月窺人乍有無七夕今年還自夏䨇星明夜便成孤不知相隔杳何許一水盈盈不可呼【曹含亝】曹公名大章金壇人會元榜眼　微雲遠漢淡無波夜久天孫漫渡河蟋蟀壁間摧織早梧桐月上聽砧多十年旅客傷離別此日仙郞對笑歌盡道燕京人競巧獨憐拙宦欲如何【方九功】　燕闕天高暮雨收靑錢沽酒醉蘭舟蓼
花曲岸回殘照禾黍西風動早秋三載空成南國夢一官還向上林遊遙思今夜吳門月幾處穿針望斗牛【郭鯤溟】　年年此夜結慇勤終古看來只此心滿載秋容淸火宅斜分月色照金針人間巧思多成拙老大陳緣未了今花果堦前人拜禱經聲遙答漏聲沉【孫慎行】孫公號淇澳武進人禮部尚書　北斗佳人䨇淚流眼穿腸斷為牽牛封題錦字凝新恨拋擲金梭結舊愁桂樹三春烟漠漠銀河一水夜悠悠欲將心向仙郞說借問榆花早晚秋【曹唐】　河邊獨自對星宿夜織天孫難接續拋梭振躡動明璫為有秋期眠不足遙愁今夜河水隔龍駕車轅鵲填石流蘇翠帳星渚間環珮無聲燈寂寂畫作天河刻作牛玉梭金鑷綵橋頭每年宮女穿針夜勑賜諸親乞巧樓【王建】　亭臯一葉梧桐飄蓐收行秋回斗杓靈官召集役靈鵲
直渡天河雲作橋河邊女兒天帝子機杼年年勞玉指織成雲霧紫綃衣辛苦無歡容不理帝憐獨居無與娛河邊嫁與牽牛夫自從嫁後廢織絍綠鬂雲鬟朝暮梳貪歡不歸天帝怒謫歸却踏來時路但令一歲一相逢七月七夕橋邊渡別多會少知奈何却憶從前歡愛多忽忽萬事說不盡燭龍已駕隨羲和河邊靈官催曉發令嚴不管輕離別空將淚作雨滂沱淚痕有盡愁無歇寄言織女君休怨地久天長會相見猶勝嫦娥不嫁人夜夜孤眠廣寒殿【張文潛】詞碧梧初出桂英纔吐池上水花微謝穿針人在合歡樓正月露玉盤高瀉蛛忙鵲懶耕慵織倦空做古今佳話人間剛道隔年期想天上方纔隔夜【妓嚴蘂鵲橋仙】
子／醫家／群芳譜／元部／天譜／卷之三　天譜三／風／麗藻散語(P.10-2)..[明末刻本]
○麗藻散語君子之德風　風乎舞雩【四書】　風行地上觀君子以省方觀民設教　風行天上小畜君子以懿文德　風雷益君子以見善則遷有過則改　風自火出家人君子以言有物而行有恆　天下有風姤君子以施命誥四方　山下有風蠱君子以振民育德【易】　凱風自南　習習谷風　北風其涼　風雨淒淒　匪風發兮　大風有隧有空大谷【詩】　調暢祥和天之喜風【風經】　衝風至兮水揚波【楚詞】　光風轉蕙泛崇轉搖也泛動也崇光也蘭【宋玉】　猶條風之時洒【淮南子】　風蕭瑟而並興【玉粲】　上則松風蕭颯瑟旭【李白】
大塊噫氣其名為風作則萬竅怒號　吹萬不同　風一西一東孰噓吸是孰披拂是　子蓬蓬然起子南海而入于北海折大木蜚大屋者唯我能也【莊子】賦楚襄王遊于蘭臺之宮宋玉景差侍有風颯然而至者王乃披襟而當之曰快哉此風寡人所與庶人共者耶宋玉對曰此特大王之風耳庶人安得而共之王曰夫風者天地之氣溥暢而至不擇貴賤高下而加焉今子獨以為寡人之風豈有說乎宋玉對曰臣聞于師枳枳句曲句來巢空宂來風其所托者因也然則氣與風殊焉王曰夫風始安在哉宋玉對曰夫風生于地起于靑蘋之末浸淫溪谷盛怒于土囊之口緣於太山之阿舞于松柏之下飄忽淜滂激揚熛怒雷聲廻宂錯迕蹙石伐木稍殺林莽至其將衰也被麗披離衝孔動㫬
煥燦爛離散轉移故其淸涼雄風則飄忽升降乘凌高城入於深宮邸邸觸也萼葉而振氣徘徊于桂椒之間翺翔于激水之上將擊芙蓉之精獵蕙艸離蓁蘅槩新夷被梯揚廻宂衡陵蕭條衆芳然後倘徉中庭北上玉堂躋于羅帷經于洞房乃得為大王之風故其風中入狀直憯悽淋溧淸涼曾欷淸淸冷冷愈病析酲發明耳目寧體便人此所謂大王之雄風王曰善哉論事夫庶人之風豈可聞乎宋玉對曰夫庶人之風塕然起于窮巷之間堀堁揚塵勃鬱煩𡨚衝孔襲門動沙塸吹死灰駭溷濁揚腐邪薄入甕牖至于室廬故其風中人狀直憞溷鬱悒毆溫致溼心中慘怛生病造熱中唇為胗得目為𣋻啗齰𠻳獲死生不卒此所謂庶人之雌風也【宋玉】　起日域而搖落集桂宮而送淸開翠帳之影藹響行珮
之輕鳴揚淮南之妙舞發齊后之妍聲下鴻池而珮散上雀臺而雲生至於新虹明歲高月照秋晬儀廼豫冲想雲浮鄒馬之賓咸至申穆之醴已酧朝繹登樓之詠夕引小山之謳厭朱邸之沉邃思輕舉而遠遊驌驦之馬魚躍飄鑒車而水流此乃宋玉之盛風也若夫子雲寂莫叔夜高張煙霞潤色荃荑結芳出磵幽而泉冽入山戶而松涼眇神王于丘壑獨起遠于孤觴斯則幽人之風也【謝靈運】記文慧大師應符居成都玉谿為閣曰淸風以書來求文為記五返而益勤余不得已戯為浮屠語以問之曰符而所謂身者汝之所寄也而所謂閣者汝之所以寄所寄也身與閣汝不得有而名烏乎施名將無所施而安用記乎雖然吾為汝放心遺形而強言之汝亦放心遺形而強聽之木生于山水流
于淵山與淵且不得有而人以為已有不亦惑歟天地之相磨虛空與有物之相推而風于是焉生執之而不可得也逐之而不可及也汝為居室而以名之吾又為汝記之不亦太惑歟雖然世之所謂已有而不惑者其與是奚辨若是而可以為有耶則雖汝之有是風可也雖為居室而以名之吾又為汝記之可也非惑也風起于蒼茫之間彷徨乎山澤激越乎城郭道路虛徐演洋以汎汝之軒窗欄楯幔帷而不去也汝隱几而觀之其亦有得乎力生于所激而不自為力故不勞形生于所遇而不自為形故不窮嘗試以是觀之解元祐二年春二月馬子與二三子客于程氏堂程氏觴客酒半酣道古今治亂成敗事慘戚不樂有風生于簷戶間飄人襟裾已而入肌骨蕩滌腸胃胸中之感拂不平者不
覺散失起視萬物欣欣然如春臺之人有喜笑色萬竅起音如歌詠太平之聲長枝牽柔婉蔓婀娜如翟羽庭佾舞蹈盛德客曰異哉是風和氣也馬子曰噫嘻嗟嗟此南風也遼乎邈哉曠數百千歲有時乎一來今其時乎吾試為客歷古以數幾年幾何時乃一來今幾來矣吾聞舜孝格天五絃之上微動帝指拂拂以起被動植魚鱉咸若湯之時吹雲橫霓沛作霖雨掃滌八載之孽而吾民徯蘇文武成康酣和塞周飄然自阿敷及路葦使天地祖考安樂福祿漢孝文時吾民阜財國亦富貴太倉中都之儲者不可勝計唐太宗貞觀之間與三代同其和年穀屢登行旅不粮外戶不閉斷獄希少幾至刑措宋受天命軀逐群陰聖子神孫保養休息吾聞間數十世聖人必興是風必來若合符矣禍災愁慍之
氣立以減息而生氤氳舜五百歲至於湯湯五百歲至于周周九百餘歲至于漢漢八百餘歲至于唐唐三百餘歲至于宋自舜迄今三千三百餘歲矣是風也凡六來非此六時其風中人狀直悽悽着物顏色零落顦顇吾與客今日之所遇何茲其幸歟客于是名其堂曰迎薰而馬子記之　仲秋之夕客有叩門指雲物而吿予曰海氛甚惡非祲非祥斷霓飲海而北指赤雲夾日而南翔此颶之漸也子盍備之語未卒庭戶肅然稿葉蔌蔌驚鳥疾呼怖獸辟易忽野馬之決驟矯退飛之六鷁襲土囊而暴怒掠衆竅之叱吸予乃入室而坐歛袵變色客曰未也此颶之先驅爾少焉排戶破牖殞瓦擗屋礧擊巨石揉拔喬木勢翻渤澥響振坤軸疑屏翳之赫怒執陽侯而將戮鼓千丈之淸瀾翻百仞之陵谷吞
泥沙于一卷落崩崖于再觸列萬馬而並駕會千軍而爭逐虎豹讋駭鯨鯢奔蹙類鉅鹿之戰殷聲呼之動地似昆陽之役舉百萬于一覆予亦為之股慄毛聳索氣側足夜拊榻而九徙晝命龜而三卜蓋三日而後息也父老來唁酒漿羅列勞來僮僕愳定而說理草木之旣僵輯轅檻之已折補茅屋之鏬漏塞墻壁之隤缺已而山林寂然海波不興動者自止鳴者自停湛天宇之蒼蒼流孤月之熒熒忽悟且歎莫知所營嗚呼大小出乎相形憂喜因干相遇昔之飄然者若為巨耶吹萬不同果足怖耶蟻之緣也吹則墜蚋之集也呵則舉夫噓呵曾不能以振物而施之二蟲則甚愳鵬水擊而三千搏扶搖而九萬彼視吾之惴惴亦爾汝之相莞均大塊之噫氣奚巨細之足辨陋耳目之不廣為萬物之所變
且夫萬象起滅衆怪耀眩求髣髴于過目視空中之飛電則向之所謂可愳者實耶虛耶惜吾知之晚也歌大風起兮雲飛揚功加海內兮歸故鄉安得猛士兮守四方【漢高帝】　秋風起兮白雲飛草木黃落兮雁南㱕泛樓舩兮濟汾河橫中流兮揚素波【漢武帝】拍東風應律兮暖氣多知是漢家天子兮布陽和羌胡蹈舞兮共謳歌兩國交歡兮罷兵戈忽遇漢使兮稱近詔遺千金兮贖妾身喜得生還兮逢聖君嗟別稚子兮會無因十有二拍兮哀樂均去住兩情兮難具陳【蔡文姬】詩五言陰壑生靈籟【杜甫】　土宇來淸風【劉休玄】　微雨從東來好風與之俱【陶靖節】　未効風霜勁空慙雨露私【嚴武】　天空彩雲滅地遠淸風來　淸風洒六合邈然不可攀　玄冬霜雪積况在廻風吹　風
輕粉蝶喜花㬉蜜蜂喧　野雲低渡水簷雨細隨風　風連西極動月過北庭寒　天風吹斷柳客淚墮淸笳【杜子美】　水國無邊際舟行夜使風【孟浩然】　空闊湖水廣靑熒天色同舟一長嘯四面來淸風【裴廸】　季鷹㱕計早不待秋風至一對雲中君忘却人間事【馮琦】　大火五月中景風從南來數枝石榴發一丈荷花開恨不當此時相遇醉金罍【李白】　落日生蘋末搖颺徧遠林帶花疑鳳舞向竹似龍吟月動搖秋扇松淸入夜琴蘭臺宮殿峻還拂楚王襟【李嶠】　何地無芳草良遊及曉風塵分三徑外春盡百花中著屐衝殘絮鉤簾惜落紅幽情殊未極移酌小園東　天宇澄秋序涼風夜色微為憐明月好不掩白雲扉遠火孤村徑鄰燈寒女機砧聲欲愁絕幾處賦無衣【馮琦】　西風下木葉寒
色莽蕭蕭白屋容疎放靑山慰寂寥鄰翁閒策杖野水漫穿橋苦乏匡時畧躬耕荅聖朝　大地聲回薄千林影動搖天威誰敢測風伯亦何驕雷雨虛相望塵埃苦未消願君調玉燭終日不鳴條　漫道春來好狂飈擁亂沙驚聞天號令愁掩日光華暝色連千里濤聲響萬家寄言崔處士早護上林花【俱馮琢菴】　處世若大夢胡為勞其生所以終日醉頹然臥前楹覺來盻庭前一鳥花間鳴借問此何時春風語流鶯感之欲歎息對之還自傾浩歌待明月曲盡已忘情【李白】　今日風日好明日恐不如春風笑世人何乃愁自居吹簫舞彩鳳酌醴鱠神魚千金買一笑取樂不求餘達士遺天地東門有二疏愚夫同瓦石有才知卷舒無事坐悲苦塊然涸轍鮒【前人】　步屧隨春風村村自花柳田翁逼社日
邀我嘗春酒酒酣誇新尹畜眼未見有廻頭指大男渠是弓弩手名在飛騎籍長番歲時久前日放營農辛苦救衰朽差科死則已誓不舉家走今年大作社拾遺能住否呌婦開大缾盆中為吾取感此氣揚揚須知風化首語多雖雜亂說尹終在口朝來偶然出自卯將及酉久客惜人情如何拒鄰叟高聲索果栗欲起時被肘指揮過無禮未覺村野醜月出遮我留仍嗔問升斗【杜子美】七言楚天不斷四時雨巫峽長吹萬里風【杜子美】　櫜鞬欲動風雲色兵甲直銷日月光【馮琢菴】　嬾慢無堪不出村呼兒自在掩柴門蒼苔濁酒林中靜碧水春風野外昏【杜子美】　殘燈無焰影幢幢此夕聞君謫九江垂死病中驚起坐暗風吹雨入寒窗【元微之】　祥煙瑞氣曉來輕柳變花開共作晴黃鳥遠啼鳷鵲
觀春風流出鳳皇城【楊凌】　逍遙堂後千尋木長送中宵風雨聲誤喜對床尋舊約不知漂泊在彭城【蘇子由】　西風瑟瑟水潺潺羞向秋波照玉顏怪道宮愁流不盡秋來一葉重如山　涼風昨夜上陽偏鏡裏蛾眉轉自憐一葉香隨流水去秋英落盡又今年【俱馮琢菴】　三旬已過黃梅雨萬里初回舶趠風幾度縈廻渡山曲一時倉馭滿江東驚回簌簌先秋葉喚醒昏昏嗜睡翁欲作蘭臺快哉賦却嫌分別問雌雄【蘇子瞻】　東風吹雨過靑山却望千門草色閒家在夢中何日到春來江上幾人還川原繚繞浮雲外宮闕參差落照間誰念為儒逢世難獨將衰鬂客秦關【盧綸】　狂風怒發飛砂礫白日廻光翳林薄寒威沍結天地愁獄戶陰森滋味惡再食不飽腹凝氷百結難完膚盡削夜來偃臥梏桎
交燈火煙銷魂暗落官吏尚得緩須臾窮民屢見填溝壑中間情罪總茫茫半厭虎狼半鼠雀君門萬里誰呌閽義士九原安可作行邊使者于公于公諱氷淸山東靑城人御史賢對此苦寒心錯愕天回日轉嘆無時薪桂米珠嗟罔托願效緇衣授一餐豈為慇勤接盃酌馬遷親友惜片言衛臣只武供饘槖吁嗟世態何炎涼外負強陽中綽約斗升絕貸貸西江芻牧不求求掩脫縱囚贖罪竟何人俛仰乾坤空落拓為君感激賦無衣為君委曲分藜藿營中挾纊語生春江上投醪恩足樂君家舊有廷尉門君今已作衣繡客天道自昔助仁人看君幾世恢宗祏【何玉峴】何公名棟如無錫人太僕少卿
子／醫家／群芳譜／亨部／果譜／果譜三／荔枝／麗藻散語等(P.7-1)..[明末刻本]
○麗藻散語側生荔枝【左思】　綠葉雲舒朱實星映【孔稚圭】　荔枝丹兮蕉葉黃
雜餚蔬兮進侯堂【東坡韓廟碑】序白樂天荔枝圖曰荔枝生巴峽間形狀團團如帳葢葉如桂冬靑花如橘春榮實如丹夏熟朵如蒲桃核如琴軫殼如紅繒膜如紫綃瓤肉潔白如氷雪漿液甘酸如醴酪大畧如彼其實過之如離本枝一日色變二日香變三日味變四五日香色味盡去也　南海郡出荔枝焉每至季夏其實乃熟狀甚環詭味特甘滋百果之中無一可比余往在西掖嘗盛稱之諸公莫之知固未之信唯舍人彭城劉侯弱年累遷經於南海一聞斯談倍復嘉嘆以為甘美之極也又謂龍眼凡果而與荔枝齊名魏文帝方引蒲萄及龍眼相比是時二方不通傳聞之大謬也每相顧閑議欲為賦述世務卒卒此志莫就及理郡暇日追敘往心夫物以不知為輕味以無味而疑遠不可驗終
焉永屈况物有未効之用而身在無譽之間苟無深知與彼亦何以異也因導揚其實遂作此賦云【張九齡荔枝賦序】論荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離枝盖夸言無有是也東京交趾七郡貢生荔枝十里一置五里一堠晝夜奔騰有毒蟲猛獸之害臨武長唐羗上書言狀詔大官省之魏文帝有西域蒲桃之比世譏其繆論豈當時南北斷隔所擬出於傳聞耶唐天寳中妃子尤愛嗜涪州歲命驛致時之詞人多所稱詠張九齡賦之以託意白居易刺忠州旣形於詩圖而序之雖髣髴顏色而甘滋之勝莫能著也洛陽取於嶺南長安來於巴蜀雖曰鮮獻而傳置之速腐爛之餘色香味之存者亡幾矣是生荔枝中國未
始見之也九齡居易雖見新實驗今之廣南州郡與夔梓之間所出大率早熟肌肉薄而味甘酸其精好者僅比東閩之下等是二人者亦未遇真荔枝也閩中惟四郡有之福州最多而興化軍最為奇特泉漳時亦知名列品雖高而寂寥無紀將尤異之物昔所未有乎盖亦有之而未始遇乎人也予家莆陽再臨泉福二郡十年往還道由鄉國每得其尤者命一寫生萃集旣多因而題目以為倡始夫以一木之實生於海濱之險地遠而能名徹上京外被夷狄重於當世是亦有足貴者其於果品卓然第一然性最高寒不堪移植而又道里遼絕曾不得班盧橘江橙之右少發光彩此所以為之歎惜而不可不述也【荔枝譜論第一篇】　興化軍風俗園池勝處惟荔枝當其熟時雖有他果不復見省大重陳
紫富室大家歲或不嘗雖别品千計不為滿意陳氏欲採摘必先閉戶隔墻入錢度錢與之得者自以為幸不敢較其直之多少也列陳紫之所長以例衆品其樹晚熟其實廣上而圓下大可徑寸有五分香氣清遠色澤鮮紫殼薄而平瓤厚而瑩膜如桃花紅核如丁香母剝之凝如水精食之消如絳雪其味之至不可得而狀也荔枝以甘為味雖有千株莫有同者過甘與淡失味之中惟陳紫之於色香味自拔其類此所以為天下第一也凡荔枝皮膜形色一有類陳紫則已為中品若夫厚皮尖刺肌理黃色附核而赤食之有查食已而澁雖無酢味亦自下等矣【荔枝譜論第二篇】　福州種植最多延施施音亦原野洪塘水西尤其盛處一家之有至於萬株城中當州署之北鬰為林麓暑雨初霽晚日照耀絳囊
翠葉鮮明蔽映數里之間焜如星火非名画之可傳而精思之可入也觀覽之勝無與為比初着花時商人計林斷之以立劵若後豐寡商人知之不計美惡悉為紅鹽水浮陸轉以入京師外至比戎西夏其東南舟行新羅日本琉球大食之屬莫不愛好重利以酬之故商人販益廣而鄉人種益多一歲之出不知幾千萬億而鄉人得飫食者盖鮮以其斷林鬻之也品目總三十有三惟江家綠為州之第一【荔枝譜論第三篇俱蔡君謨】　牡丹花之絕而無甘實荔枝果之絕而無名花昔樂天有感於二物矣然斯二者惟不兼萬物之美故各得其精造化之理宜如此也余少游洛陽花之盛處也因為牡丹作記君謨閩人也故能識荔枝而譜之因念昔人嘗有感二物而二人者適各得其一之詳故書其所血去聲
以然而附於君謨之譜末【歐陽公荔枝譜後論】　莆田荔枝名品皆出天成雖以其核種之終與其木不相類宋香之後無宋香所存者孫枝爾陳紫之後無陳紫過墻則為小陳紫矣筆談謂焦核荔枝令勿生旁枝其核自小里人謂不然此果形狀變態百出不可以理求或似龍牙或類鳳爪釵頭之可簪綠珠之旁綴是豈人力所能加哉初方氏有樹結實數千顆欲重其名以二百顆送蔡忠惠公紿以常歲所產止此公為目之曰方家紅著之於譜印證其妄自後華實雖極繁茂逮至成熟所存者未嘗越二百遂成語讖此叚已載遯齋閑覽中郡士黃處權復志其詳如此【容齋隨筆】賦暖若春雲之興森若橫天之彗湛若大厦之容鬰若峻岳之勢修𠏉紛錯綠葉蓁蓁灼灼若朝霞之映日離離若繁
星之著天皮似丹罽罽音計膚如明璫潤侔和璧奇踰五黃仰嘆麗表俯嘗嘉味口含甘液腹受芳氣兼五滋而無常主不知百和之所出出音綴卓絕類而無儔超衆果而獨貴【王逸】　果之美者厥有荔枝雖受氣於震方實稟精於火離乃作酸於此裔爰負陽以從宜蒙休和之所播涉寒暑而匪虧下合圍以犀傍蔭畆而抱規紫文紺理黛葉細枝蓊茸霮霮音淡䨴䨴音兌環合棼纚如葢之張如帷之埀雲烟沃若孔翠于斯靈根所盤不高不卑陋下澤之沮洳惡層崖之險巇彼前志之或妄何側生之見疵爾其勾芒在辰凱風入律肇氣含滋芬敷謐溢綠穗靡靡青英苾苾不豐其花但旨其實如有意乎端本故微文而妙質蒂葯房而捽萃皮龍鱗以駢比膚玉英而含澤色江䓑以吐日朱苞剖明璫出冏然數寸猶不可匹未玉齒
而殆銷雖瓊漿而可軼彼衆味而有五此甘滋之不一伊醇淑之無筭非精言之能悉聞者歡而竦企見者訝而驚仡心恚可以蠲忿口爽可以忘疾且欲神於醴露何比數於柑橘援蒲萄以見擬亦古人之深失若乃華軒洞開嘉賓四會時當燠煜煜音欲客或煩憒斯果在御莫不心侈而體泰信琱盤之仙液實玳筵之綺繢有終食於累百愈益氣而理內故無厭於所甘雖不貪而必愛沉美李而莫取浮甘瓜而自退豈一座之所榮𠜍四時而為最夫其貴可以薦宗廟珍可以羞王公亭十里兮莫致門九重兮曷通山五嶠兮白雲江千里兮青楓何斯美之獨遠嗟爾命之不逢每被誚於凡口罕獲知於貴躬柿何稱乎梁侯梨何幸乎張公亦因地之所遇孰能辨乎其中哉【張九齡荔枝賦】歌行南村楮楮與盧楊梅盧橘也北
村盧白衣靑葉冬不枯垂黃綴紫烟雨裏特與荔枝為先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麄先生洗醆酌桂醑氷盤薦此頳虬珠似開江鰩斫玉柱更洗河豚烹腹腴我生涉世本為口一官久已輕蓴鱸人間何者非夢幻南來萬里真良圖　十里一置飛塵灰五里一堠兵火催顛坑什谷相枕籍知是荔枝龍眼來飛車跨山鶻橫海風枝露葉如新採宮中美人一破顏驚塵濺血流千載永元荔枝來交州天寳歲貢取之涪至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意
年年闘品充官茶吾君所乏豈此物致養口體何陋耶洛陽相君忠孝家可憐亦進姚黃花【俱東坡】　炎精孕秀多靈植荔枝佳名聞自昔絳囊剖雪出琱盤尋常百果無顏色閩天六月雨初晴星火熒熒耀川澤歘如彩鳳戲翺翔爛若彤雲堆翕爀中郎裁品三十二陳紫方紅𠜍儔匹鹽蒸蜜漬尚絕倫啄瓊空羡南飛翼我聞政和全盛時貢輸不减開元日涪州距雍已云遠况此奔馳來海側繡衣使者動輶車黃𥿄封林遍阡陌浮航走轍空四郊妙品人間無復得似聞供給只纖毫往往盡入公侯宅驪山廢苑狐兔靜艮嶽新宮鼙鼓急繁華今古共凄凉遶樹行吟悲野客西風刮地戰塵昏一聽胡笳䨇淚滴【陳簡齋】詩五言輕紅擘荔枝【杜少陵】　蠻果餐蕉枝【山谷】　一色鮮猩血【程金紫】　憶昔
南海使奔騰獻荔枝【杜少陵】　莆陽荔枝丹皺殼紅飣蜜【梅聖俞】　荔枝幾時熟枝頭花正繁【東坡】　新來嘗小綠又勝擘輕紅【石屏】　火齊驪龍脫紅綃玉露團謫居深不負沉醉亦何難【張芸叟】　丞相祠堂下將軍大樹傍炎雲駢火食瑞露酌天漿爛紫垂先熟高紅掛遠揚分甘徧鈴下也到黑衣郎【東坡】　五月南游渴欣逢荔子丹殼勻仙鶴頂肉露水晶丸色映離為火甘殊木作酸枝繁恐相染樹重欲成團赤蚌遺珠顆紅犀露角端爽能消內熱潤可濯中乾一簇氷蠶繭千苞火鳳𠜍隔瓤銀葉嫩透膜玉漿寒【陶弼】　南州積炎德嘉樹凌冬綠薰風海上來丹荔逾夏熟煌煌錦繡林亭亭翡翠屋鵠頭爛晨霞天酒瑩寒玉流聲感華夏採掇如不足開元百馬死漢堠五里促君王玉食間此薦知不辱
迨今糟粕餘猶足驚凡目憶初成上林四方會奇木使臣得安榴天馬來苜蓿擢身自幽遐託地幸滲漉我欲咎真宰喟茲限荒服將非名實雄百果為羞縮區區化工意聊爾存衆族【劉貢父】　奇物標南上芳林對北堂素華春漠漠丹寳夏煌煌葉捧低垂戶枝擎重壓墻始因風弄色漸與日爭光夕訝條懸火朝疑樹點粧深於紅躑躅大較白檳榔星綴連心朵珠排耀眼房紫羅裁襯縠白玉裏填囊早歲曾聞說今朝始摘嘗嚼疑天上味嗅異世間香潤勝蓮生水鮮逾橘得霜臙脂掌中顆甘露舌頭漿物少尤珍重天高苦渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄉唯君堪擲贈面白見潘郎【白樂天】七言花旌難老隔年芳　墻頭
荔子已爛斑【俱程金紫】　荔子凝丹摘晚鮮【蔡君謨】　黃金小帶荔枝垂【薩天錫】　南賓佳實傳名久【劉原父】　曉風凍作氷晶團【楊誠齋】　絳衣仙子過中元絳殼囊收白露團【蘇穎濱】　映我綠衫渾不見對公銀印最相鮮　香連翠葉真堪畫紅透靑籠實可憐　摘來正帶陵晨露寄去須慿下水船【俱白樂天】　炎方每續朱櫻獻玉座應悲白露團【杜少陵】　葉似楊梅蒸霧雨花如盧橘傲風霜【東坡】　紅錦皺縫包玉液靑綃斜剪襯金丸【汪內翰】　光射腰金陵寳印影回殿砌拂猗蘭【洪駒父】　五月照江鴨頭綠六月連山柘枝紅　天與蹙紅裝寳髻更挼猩血染殷紅【俱山谷】　紅消白瘦香猶在想見當年十八娘　托根曾是三山下結實應歸萬木先【俱穎濱】　綠幄翠籠文縠皺絳囊包就寸珠圓
【程金紫】　春甌水動茶花白日落雲生荔子紅【晁冲之】　海山珠樹玉斕斑擬擘炎雲覲玉顏【王在丞】　白蓮近揖三千女丹荔遐招十八娘【周文忠】　蘭蕙香浮衿解後雪氷膚在酒酣間【曾文清】　水晶透膜輕含液絳縠離苞未變香【朱待制】　臨水釅粧新雨後出墻背向曉風西【楊誠齋】　風枝露葉走筠籠玉潤氷寒擘皺紅【方秋崖】　玉潤氷清不受塵仙衣裁剪絳紗新千門萬戶誰曾得只有昭陽第一人【曾南豐】　羅浮山下四時春盧橘楊梅次第新日啖荔枝三百顆不妨長作嶺南人【東坡】　絳衣搖曳綻氷肌依約華清出浴時何物鴉兒驅不去前身恐是食酥兒【李梅亭】　仙果移從海上山露華供液鶴分丹硃砂芒刺羞紅顆龍目團圓避赤丸【洪駒父】　厚葉纖枝雜絳囊使君分寄驛人忙彩
毫封處曾留筆箬片開時不减香【蔡端明】　憶昔瀘戎摘荔枝青楓隱映石逶迤京華應見無顏色紅顆酸甜只自知【杜甫】　遐方不許貢珍奇密詔惟教進荔枝漢武碧桃爭比得枉令方朔號偷兒【韓渥】　昨日閩中進荔枝君王親受幸龍池先將並蒂盛金盒密賜修儀盡不知【王濟】　封開玉露鷄𠜍澁葉襯金盤鶴頂鮮想得佳人微露齒翠釵先取一枝懸■■　巧裁絳片褁璚漿崖蜜天然有異香應是仙人金掌露待成氷入茜羅囊　■　側生野岸及江浦不熟丹宮滿玉壺雲壑布衣駘背死勞人害馬翠眉須【杜子美】　長安回首繡成堆山頂千門次第開一騎紅塵妃子笑無人知是荔枝來【杜牧】　風韻能令百果低難將盧橘闘新奇品題自合還詩祖模寫何妨覔画師【劉後村】　絳袖氷肌画
本難駢肩含笑倚闌干淸霜且莫來相妒聞道佳人不耐寒【王藎臣】　王公權家荔子綠寥致平家綠荔枝試傾一杯重碧色快擘千顆輕紅肌誰能同此最勝味唯有老杜東樓詩【黃山谷】　托根初不異南山十八妖嬈帶沃丹玉潤滿苞甘露液文綃團蹙絳紗丸便為仙苑千年果回笑幽皋九畹蘭【張無極】　錦筵火齊堆金盤五月甘漿破齒寒南國已隨朱夏熟北人猶作画圖看烟嵐不續丹櫻獻玉座空悲羯鼓殘相見任誇䨇蒂美多情莫唱水晶丸【劉貢父】詞五嶺麥秋殘荔子初丹絳紗囊裡水晶丸可惜天教生處遠不近長安　往事憶開元妃子偏憐一從魂散馬嵬關只有紅塵無驛使滿眼驪山【歐陽公】　憶昔謫巴蠻荔子親攀氷肌照映柘枝𠜍日擘輕紅三百顆一味甘寒　重入鬼門關
也似人間一䨇和葉插雲鬟賴得清湘燕玉面同倚欄杵【黃山谷俱浪淘沙】　閩溪珍獻過海雲帆來似箭玉座金盤不貢奇葩四十年　輕紅釃白雅稱佳人纖手擘骨瘦肌香恰似當年十八娘【東坡减字木蘭花】　名與牡丹聮譜南珍獨比江瑤閩山入貢冠南朝露葉風枝裊裊　香玉滿苞仙液皺紅圓蹙鮫綃華淸宮殿蜀山遙一騎紅塵失笑【康伯可西江月】　霓裳弄月氷肌不受人間熱分明蜜露枝枝結碧樹珊瑚容易與君折　玉環舊事誰能說迢遙驛路香風徹故人莫恨東南别不寄梅花千里寄紅雪【韓南澗醉落魄】　只說閩山錦繡帷忽從團扇得生枝皺紅衫子映豐肌　春線應憐壺漏永夜深頻見燭花催塵飛一騎憶來時【張子湖浣溪沙】　紅粉裡絳金裳一巵仙酒艷晨粧醉溫柔
别有鄉　清暑殿偶風凉雞頭擘破誤君王泣梨花春夢長【李方舟㨶練子】　粉筆丹青描未得金鍼綵線功難敵誰傍暗叢輕採摘淅淅船頭觸散䨇鸂𪅍　夜雨染成天水質朝陽烘出臙脂色落又開人共惜秋風逼盤中已見新蓮的【晏叔原漁家傲】
子／雜家／說郛續／㢧第二十／綠雪亭雜言(P.1-1)..[明刻本]
吳中有老儒沈文卿讀書至宵分燈熒熒欲滅忽見盜在室中掏物無所得從容呼之曰穿窬君子虛勞下顧某輙有小詩奉贈乃長吟曰風寒月黑夜迢迢
孤負勞心此一遭只有古書三四束也堪將去教兒曹穿窬者含笑而去
子／雜家／說郛續／㢧第二十二／國寶新編／敘贊(P.4-1)..[明刻本]
徐禎卿字昌榖蘇州人仕至國子博士神清體弱雙瞳燭人幼精文理不由教廸著交誡感暮賦諸篇詞旨沉鬱遂闖晉宋之藩凌獵曹魏長宿驚嘆稱為文
雄筮仕　武皇朝司法比請移學職斯亦可窺其雅識矣專門詩學究訂體裁上探騷雅下括高岑融會折衷備茲文質取充棟之草刪存百一冀成一家之言傳諸來世至今海內奉如珪璧所謂雖多亦奚以為也其所研索具在談藝錄中可謂良工獨苦者與
贊曰博士清資氷淵斯濯遺編熒熒鳳羽麟角唯寶貴奇匪以其多有文弗粹山委則那
子／雜家／說郛續／㢧第二十七／鼂采清課(P.1-1)..[明刻本]
杜子美促織微細哀音動人之作初謂偶然及入豫
章都城秋涼作客四壁寒蛩而一燈熒熒憶懸藜夜話白雲舍冷不勝凄然乃知此老體物之妙造境愈淡造語彌精
集／別集／震川先生集／壽序／卷之十四／張母太安人壽序(P.350)
張母太安人壽序
張母太安人之寡居也，其子秋官尚書郎甫七歲。家甚貧，不能自存。太安人辟苧以為食。旦遣就傅，夜則躬自督誦，母子共燈火，熒熒徹曉。太安人苧獨精，售輒倍價。太安人亦自喜為之。常辟苧，無晝夜寒暑。以一女子持門戶，備歷百艱。
集／別集／震川先生集／行狀／卷之二十五／先妣事略(P.593)
孺人諱桂。外曾祖諱明，外祖諱行，太學生。母何氏。世居吳家橋，去縣城東南三十里，由千墩浦而南，直橋並小港以東，居人環聚，盡周氏也。外祖與其三兄，皆以貲雄，敦尚簡實，與人姁姁說村中語，見子弟甥姪，無不愛。孺人之吳家橋，則治木綿，入城則緝纑，燈火熒熒，每至夜分。外祖不二日，使人問遺，孺人不憂米鹽，乃勞苦若不謀夕。冬月罏火炭屑，使婢子為團，累累暴階下。室靡棄物，家無閒人。兒女大者攀衣，小者乳抱，手中紉綴不輟，戶內灑然。遇僮奴有恩。雖至箠楚，皆不忍有後言。吳家橋歲致魚蟹餅餌，率人人得食。家中人聞吳家橋人至，皆喜。
集／別集／震川先生集／震川先生別集／應制論／卷之二下／河南策問對二道(P.771)
河南策問對二道
問：古之君子，因時會，竭忠讜，建竑論，卓然有稱於世，紀諸史傳多矣。今不暇槩舉，姑取其最著者，與諸士子論之。或舉世共稱，而不無疵議；或一時救弊，而未為通方；或言可經常，而足以行之後代；或意義深遠，可為世主法誡者。夫通達國體矣，而其學出于申、商；潛心大業矣，而其術流於災異。經明少雙者，被阿諛之譏；然其言可廢歟？博物洽聞者，泥五行之傳；然亦有可采歟？語當世理亂，晁錯之徒不能過；其果然歟？志在獻替，其所論辨通見政體，可備述歟？至于竭誠奉國，而理歸切
要，儗之政論為孰是？論諫本仁義，而炳若丹青，平生力學所得，而為世龜鑑，方之申鑒孰優？夫學者稱道古昔，所以規摹當世也。數子之書繁矣。抑可以擷取一二，足以為警誡而備世務者。庶幾于魏相條陳晁、董之對，蘇軾進讀陸贄之言，用以觀經世之學。
論天下之士，非才不足以達當世之務，非識不足以周事物之情，非誠不足以攄獻納之忠。務不達，則其幾莫能中也；情不周，則其致莫能極也；忠不攄，則矯激以沽名，懷隱而多避，狥私而少公，怯懦而不盡，其言莫能信也。甚矣，人臣之于君，于其得言之時，亦莫不有言，而嘗失之是三者。猖狂叫號，以自試于萬乘之前而不自度，且以售其欺冒之姦，「故井鼃不可語于海者，拘于虛也；夏蟲不可語于冰者，篤于時也；曲士不可語于道者，束于教也。」持寸梃以撞萬鈞之鐘，必不振矣。世之說者曰：諫之道，天下之難為。欲以觀其所易，而閑其所難，然後上下恬然而雍睦。又以為臣能諫，而必能使君之納諫，而後為能諫之臣。此與韓非之說而憂其不合者，何以異？是皆懼攖人主之逆鱗，而天下無忠義之言矣。要之君子遭時遘會，立人之朝，其才足以達是，其識足以周是，其忍不為明主言之？故知而不言，言而不盡者，非所以立人之朝者也。是所謂謂吾君之不能為堯、舜者也。執事發策，舉前代之論諫者以為問。
夫一世之君，則一世之臣不知其幾也。當時陳說者蓋多矣，而史之所載，彰彭者僅是。以史之所載，累而積之蓋多矣；而執事所舉者又僅是。雖然，言而中其幾，極其致，而忠誠足以感移人主，垂法後世者，又少也。如執事之所舉，皆其人也。
夫謂舉世共稱，不無疵議者，豈不以賈誼通達國體而出于申、商；董仲舒潛心大業而流于災異；匡衡被阿諛之譏，劉向泥五行之傳乎？漢高祖時，同姓寡少，尊王子弟，大啟九國，諸侯王僭擬逾制，匈奴數盜邊。賈誼陳治安之策，皆當世切務。而或謂其明申、商之學者，獨以論諸侯王宜用權勢法制耳。然眾建諸侯，實事之皆然也，與晁錯削七國異矣。本三代之所以長久，謂天下之命，懸于太子，太子之善，在于蚤諭教與選左右，教得而左右正，太子正矣。或謂誼與晁錯皆明申、韓。而錯則以人主之所以尊顯，功名揚于後世者，以知術數也，而以術數教太子。若保傅之篇，使後世知三代教太子法者，誼啟之也。豈可與錯同論乎？漢初，制度疏闊。誼欲改正朔，易服色，正官名，興禮樂。謂湯、武置天下于仁義禮樂而德澤洽，秦置天下于法令刑罰而德澤無一有；移風易俗，使天下回心而鄉道，類非俗吏之所能為。夫刀筆筐篋之間，非徒漢事然也，雖後至今數千年如此矣。劉向稱誼言三代與秦治亂之意，其論甚美，通達國體，雖古伊、管未能遠過。可不謂然乎？
武帝舉賢良文學之士，仲舒以賢良對策，皆傅經義，本天道。曰：「王者欲有所為，宜求
其端于天，故聖人法天以立道。天地之性人為貴，知自貴于物。」又曰：「勉強學問，則聞見博而知益明；勉強行道，則德日起而大有功。尊其所聞，則高明矣；行其所知，則光大矣。」此孔氏之遺言，七十子之後莫能述也。論聖王之禮樂教化，欲令當世人主改絃而更張之，與賈生之旨不異，而仲舒之淵源深矣。
自漢興以來，天子與其大臣，皆好尚黃、老。至孝武，始興文學。罷黜百家，表章六經，實自仲舒發之。故諸不在六藝之科，孔子之術者，皆絕其道，勿使並進。至於今，學者守之。雖然，自恣苟簡之治，百世未能變也。道同六藝，用世操術則異者，又未必軌于聖人也。班固稱仲舒遭漢秦滅學之後，六經離析，下帷發憤，潛心大業，令後學者有所統一，為羣儒首。其不謂然乎？
漢儒傳經，皆有家法。而匡衡明經說詩，當世少雙。所以其論奏，粹然儒者之言，曰：「朝廷者，天下之楨幹也。公卿大夫相與循禮恭讓，則民不爭；好仁樂施，則下不暴；上義高節，則民興行；寬仁和惠，則眾相愛。」曰：「治性之道，必審己之所有餘，而強其所不足。聰明疏通者，戒於太察；寡聞少見者，戒于壅蔽；勇猛剛強者，戒於太暴；仁愛溫良者，戒於無斷；湛靜安舒者，戒于後時；廣心浩大者，戒于遺忘。」曰：「妃匹之際，生民之始，萬化之原。婚姻之禮正，然後品物遂而天命全。」曰：「審六藝之旨，則天人之理可得。」「聖王之
自為，動靜周旋，奉天承親，臨朝羣臣，動有節文，以章人倫。」夫端本、養性、審藝、治內、正儀，皆人主之大法也。衡能為此言，而史譏其持祿保位，被阿諛之旨，與孔光等同譏。以為恭、顯用事，不能犯顏直諫則然也。然傅先王語，其醞藉亦足稱賢矣。
劉向博聞，通達古今。作洪範論，發明大傳，著天人之應。七略剖判藝文，綜百家之緒。三統歷譜，考步日月五星之度。與孟軻、荀况、司馬遷、董仲舒、揚雄並稱。而譏切王氏，尤發于至誠。蓋自恭、顯之世，其忠懇已見于封事矣。曰：「眾賢和于朝，則萬物和于野。覽歷世之治亂，必以和氣致祥，乖氣致異。」因論當世人主開三代之業，招文學之士，優游寬容，使得並進，章交公車，人滿北軍，朝臣舛午，繆戾乖剌，文書紛糾，毀譽混亂，熒惑耳目，感移心意，不可勝載。是時恭、顯用事，善類蒙僇。永光之詔，亦自謂邪說空進，事亡成功。公卿大夫好惡不同，孝元固已自知之。卒以優游不斷，墮宣帝之業，可為來世之永鑑矣。向之學，在洪範傳。推迹行事，比類相從，緣箕子之意，著天人之應，世儒亦未可妄論也。
夫謂一時救弊未為通方者，豈不以崔寔語當世理亂，而有政論之作也？漢之儒者言教化，自賈誼、董仲舒、匡衡、劉向皆極論之。而王吉亦謂俗吏所以牧民者，非有禮義科指，可世世行也。以意穿鑿，各取一切，而質樸日衰，恩愛寖薄。東京以後，尤競察察。鍾離意、
宋均、魯恭、第五倫之徒，常以為言。而杜林亦譏後世不能以德，而勤於法。吹毛求疵，詆欺無限，桃李之饋，集以成罪。家無全行，國無廉夫，而仁義之風替矣。崔寔獨著論，謂漢承百王之敞，數世以來，政多恩貸，馭委其轡，皇路傾險。欲峻法以求治，以此為亂世之藥石。仲長統稱其書，以為人主宜寫一通，置之座右。將不以淇達權救弊，為一時之所急耳？若以此施于宦戚縱橫之日，是固其宜他。寔之政論，夫豈通方之論耶？
夫謂言可經常，可以行之後代者，豈不以荀悅志在獻替，而有申鑒之作也？當建安之時，政移曹氏，天子拱手。而悅自以時無所用，作申鑒五篇。其所論辨，通見政體。謂「致政之術，先屏四惡，乃崇五政」。而以「偽亂俗，私壞法，放越軌，奢敗制」為四惡。「興農桑以養其性，審好惡以正其俗，宣文教以章其化，立武備以秉其威，明賞罰以統其法」，為五政。悅之論，非所以施于漢末。顧自以抱王略而不得志，為奏以發之。要其所施設，皆平世法也。可謂言簡而事該矣。考其正俗之論，謂君子之所以動天地，應神明，正萬物，而成王化者，必乎貞定而已。在上者審定好醜，善惡要乎功罪，毀舉效於準驗，聽言責事，舉文察實，無惑詐偽以蕩眾志，故事無不竅，物無不功，善無不顯，惡無不章；百姓上下覩利害之存乎己也，肅恭其心，慎修其行，而民志平矣。漢氏所以凌遲，恣戚宦之權，成鉤黨之禍，夫豈不由於此？即匡衡言四方楨幹，劉向譏朝廷舛午，皆此意也。悅之申鑒，豈非經常之
法耶？
晉初，士大夫祖述何晏老莊之論，朝廷皆以浮誕為美。武帝創業，法度廢弛。劉頌竭誠奉公，每有論奏，該覈政體。謂法禁寬縱，積之有素，未可一旦以直繩下。然至于矯世救敞，自宜漸就清肅，如行舟雖不橫截迅流，然當漸靡而往，稍向所趨，然後得濟也。其救時矯世，非急迫之論，異于徒事一切敢于斷割者矣。又謂聖王之化，執要于己，委務于下，居事始以別能否，因成敗以分功罪，而羣下無所逃其誅賞。尚書統領大綱，歲終校簿，賞罰黜陟之。今權不歸于上，事功不建，不知所責也。細過繆妄，人情之所必有，而悉糾以法，則朝無立人矣。為監司者，類大綱不振，而微過必舉，謹密網以羅微罪，奏劾相接，狀似盡公，而撓法實在其中也。故聖王不善碎密之按，而責凶猾之奏。頌之斯言，實末世通患。所以然者，彼持天下之衡，而未能公天下之大觀，以為如此足以塞區區之責也，亦類俗吏之所為耳。由此言之，頌欲矯弊而不必任嚴切之法，所以為賢于寔者也。儗之政論，則頌為是矣。
唐德宗時，陸贄上言諫諍之道有九弊：以「好勝人，恥聞過，騁辨給，衒聰明，厲威嚴，恣彊彊　原刻誤作「疆」，依陸宣公集校改。愎」，為君上之弊；以「諂諛，顧望，畏愞」臣下之弊。論朝廷之乏人，其患有七：不澄源而防末流，不考實而務博訪，求精太過，嫉惡太甚，程試乖方，取舍違理，循故事而不
擇可否。而竅才馭吏之三術，則拔擢以旌其異能，貶黜以糾其失職，序進以謹其守常。其欲人主悔禍新化，要在捨己從眾，違欲遵道，遠憸佞而親忠直，推至誠而去逆詐，杜讒沮之路，廣諫諍之門，掃求利之法，務息人之術。其道易知而易行，在約之于心焉耳。唐史稱其論諫數十百篇，譏陳時病，皆本仁義，可為後世法，炳如丹青。蘇軾以為進苦口之藥石，鍼害身之膏肓。如贄之言，開卷了然，聚古人之精英，為治亂之龜鑑者也。雖房、杜、姚、宋，克致清平，考其道德仁義之旨，蓋過之矣。其論興亡之際，謂天所視聽，皆因于人。天降災祥，皆考于德。非人事之外，別有天命也。而時之否泰，事之損益，萬化所繫，必因人情。情有通塞，故否泰生。情有厚薄，故損益生。聖王之居人上也，必以其心從天下之欲，不以天下之人從其欲。乃至兢兢業業，一日二日萬幾。幾者，事之微也。信哉！孔子讀易至于損、益，喟然嘆曰：「損、益其王者之道歟！」贄于天命人情之際，可謂論之剴切者矣。
宋嘉祐間，司馬光上言：人君之大德有三：仁、明、武。以興教化，修政治，養百姓，利萬物，為人君之仁；知道誼，識安危，別賢愚，辨是非，為人君之明；唯道所在，斷之不疑，姦不能惑，佞不能移，為人君之武。其論御臣之道有三，曰任官、信賞、必罰。謂國家采名不采實，誅文不誅意，故天下飾名以求功，巧文以逃罪。欲博遠在位之臣，各當其任：有功則
增秩而勿徙其官；無功則降黜而更求能者；有罪則流竄刑誅而勿加寬貸。又以祖宗開業之艱難，國家致治之光美，難得而易失，作保業。隆平之基，因而安之者易為功，從而救之者難為力，作惜時。無遠慮，必有近憂，作遠謀。燎原之火，生于熒熒，作謹微謹微　按溫國文正司馬公文集卷十八作「重微」。。華而不實，無益于治，作務實。合而言之，謂之五規。光自謂獲事三朝，皆以此六言獻，平生所學，盡在是矣。又謂五規皆守邦之要道，當世之切務也。宋之仁宗，可謂漢、唐以來之令主矣，當此時，韓琦為宰相，君臣皆賢，迄不能如光所言。豈以其分量有所止，雖四十年深仁厚澤，無以進于三代之隆，為可惜也。蓋嘗讀其保業之規，言天下得之至艱，守之尤至艱。自周以來，離而合，合而復離，五代生民之類不盡者幾希，太祖始建太平之基。上下一千七百餘年，天下一統，五百餘年而已。承祖宗艱難之業，奄有四海，傳祚萬世，可不重哉！人主撫全盛之運，知易離難合之天下，土崩瓦解之勢，常伏于至全至安之中；誠不可一日而不兢兢業業者也。唐自失河北，以天下之力，終不能取。燕、雲十六州沒于契丹，宋南北遂至抗衡，迄不能自支，折而入于北。若奄有唐、宋所不能有之土，其不為尤重也哉！所謂「尺地莫非其有，一民莫非其人」也。其所以愛吾人，保吾土，誠不可一念自放者矣。
夫陸贄、司馬光，其言固皆可以為萬世之所取法，而申鑒之言，亦不能易也。文有博有
約，固不得以優劣論矣。執事欲取數子之書，為可垂警誡而備世務者，愚于前所陳，蓋亦得其略矣。昔者嘗誦而論之。雖其言散見于史傳，而天人性命之理出焉，詩、書、禮、樂之道存焉，冶性正身之則著焉，端本善俗之幾昭焉。朝廷之所以順治，百官之所以得職，王化之所以隆，國是之所以定，天命去留，人心向背，皆繫于此也。夫謂意義深義，可為法誡，則劉向山陵之奏，與陸贄、司馬光論天命保業，此其尤諄切者也。至于財賦兵農夷夷　原刻墨釘，依大全集校補。狄之大務，諸疏皆有之，以明問之所未及，亦未暇盡述也。
夫此數子者，固皆一代之偉人，其論議著于本朝，載于後世；視小儒齷齪暖姝，勉強綴論，而中無所有者，真秋蟲之鳴也。夫大人之言遠，小人之言隘；正人之言直，邪入之言慝；仁人之言恕，賊人之言刻；智人之言明，昧人之言窒。米鹽博辨，非當施于人主之前也；銖稱寸度，非可以規天下之大也；寥菜成行，瓶甄有堤，量粟而舂，數米而炊，非治萬乘之國也。如此之類，常形于奏牘，則人主之聽覽眊眊　原刻誤作「」，依大全集校改。矣。故「梁麗可以衝城，而不可以窒穴，言殊器也；騏驥驊騮一日千里，捕鼠不如狸狌，言殊伎也；鴟休夜撮蚤，察毫末，晝出瞋目而不見丘山，言殊性也」。故非有天下之才：與天下之識，而忠足以犯人主者，其言必不文，而其行必不遠。噫！安得起諸君子而與之言天下之事哉！
愚生狂愚，亦頗有感于今世之務，顧不敢以言未及而言之。然竊有慕於魏相、蘇軾之
條陳進讀，不勝忠愛之惓惓也。
叢書／知不足齋叢書／碧血錄／卷之上／魏廓園先生自譜／萬歴(P.8-1)..[清乾隆鮑廷博校刊本]
萬歴三年乙亥一歲
予世嘉興遷善鄕三十五都北區東二歲圩人可考者以洪武間諱伴者為初祖祖壻於徐成三十九年成三編戍於雲南大理衞徐氏絕則以婚家補伍予
家乃西隸軍籍焉宣德中析嘉興為嘉善因為嘉善人今在大理者為眞公派在嘉善者為成顯二公派成顯出於海海配金氏眞母亦金氏又所傳眞子暹寓成顯二公書稱叔父眞成顯似同父兄弟也成一支絕顯為予高祖高祖四男子仲子為予曾大父隱齋公隱齋公生南川公南川公四男子仲子為繼川府君府君以予行人滿考移贈行人司行人再以予選授工科給事中以光宗登極恩贈工科給事中已予陞禮科左給事中時以皇第一子生推恩贈禮科
左給事中已又以予陞吏科都給事中以今上登極恩未補補贈吏科都給事中先是為行人時行人尚仍八品之舊先孺人薛不得贈後三贈皆孺人邇追奪之命無虛日予罪至勤緹騎而未蒙褫削恩特隆故敘次獨詳稱府君先都諫先妣孺人焉先都諫旣以仲子任大父里徭家破田廬服物朝夕鬻鬻盡嗷嗷五口悉賴先孺人十指矣旣屋廬析而先孺人又姙予彌月戚族以入產婦相戒獨先孺人之四叔母子贅而獨居畱與同居及宿衾裯敝爛先都諫先孺
人時對紉其裙輔之寒或益以短蓑不能支也蓋是時先都諫每晝出與人象棋而孺人拮据支吾生人之趣都盡一夕腹痛起据蓐壁棟間火光熒熒先孺人以為鬼燒疑不祿而火光緣棟上升至脊梁正中而予生時先都諫睡夢中則又若見兩童子執燈導一金冠緋衣少年者入臥室蘧然起則聞予哭聲矣時十一月十四日亥時也先都諫自是決意教子身為蒙師焉
叢書／知不足齋叢書／碧血錄／卷之下／天變雜記(P.34-1)..[清乾隆鮑廷博校刊本]
五月初二夜鬼火見於前門之樓角靑色熒熒如數百螢火俄而合併大如車輪
叢書／知不足齋叢書／碧血錄／卷之末　附血疏(P.1-1)..[清乾隆鮑廷博校刊本]
昔烈皇帝卽位之始褒卹先時死諫諸臣首周忠介公賜贈賜廕賜祭葬賜諡建祠賜額典禮備矣更以所贈之官追給三世誥命則以子茂蘭之請而烈皇帝之特恩遂為諸死諫者子孫之倡詩云孝子不匱
永錫爾類其茂蘭之謂乎初茂蘭匍匐詣京師上疏鳴父冤乞誅姦黨復其讎刺指血以書姚文毅公見其有鼎湖諸語謂非所宜欲令易之而以血書為難茂蘭曰先人之遺體茂蘭何敢惜更破舌取血改書貼黃以進故元紙得私存笥中宏撰嘗盥手讀之一百四十四字光熒熒如𧗇不化碧也今五十載餘矣旣遭喪亂所藏誥命竟失二軸茂蘭號痛不已有卒王得勝得之詢諸鄕人悉忠介公事乃戚然踵門以還嗚呼人之好善無貴賤知愚皆同彼魏逆不足論
倪文煥毛一鷺獨何心邪茂蘭字子佩自甲申變後高隱不出與宏撰為三十年兄弟之好宏撰嘗大其復讎之義推其志等於王裒則此書長存雖嵇侍中之血有不與竝儗者況其他哉況其他哉華山王宏撰謹識
史／詔令奏議／右編補／卷之一／治道上／司馬光進五(P.30-2)..[明萬曆間(1573-1619)刊本]
司馬光進五
宋仁宗六年起居舍人同知諫院司馬光進五狀曰右臣幸得備位諫官竊以國家之事言其大者遠者則汪洋濩落而無目前朝夕之益陷於迂闊言其小者近者則叢脞委瑣徒足以煩凂聖聽失於苛細夙夜惶惑口與心謀涉歷累旬廼敢自决與其受苛
細之責不若取迂濶之譏伏以祖宗開業之艱難國家致治之光美難得而易失不可以不眘故作保業隆平之基因而安之者易為功頽壞之勢從而救之者難為力故作惜時道前定則不窮事前定則不困人無遠慮必有近憂故作遠謀燎原之火生於熒熒懷山之水漏於涓涓故作重微象龍不足以致雨畫餅不足以療饑華而不實無益於治故作務實合而言之謂之五此皆守邦之要道當世之切務戇陋狂瞽觸冐忌諱惟知納忠不敢愛死伏望陛下以萬幾之餘游豫之間垂精留神特賜省覽萬一有取裁
而行之則臣生於天地之間不與草木同朽矣
史／詔令奏議／右編補／卷之九／災祥／宋張方平上神宗論(P.5-2)..[明萬曆間(1573-1619)刊本]
宋張方平上神宗論
宋神宗時張方平上論曰臣蒙恩在朝備員經歲無施補益每為深愧今被命守藩旦夕出國門適值陛下以垂象之變降御札發德音勑宰司率在廷之臣直言過失改修政事之未協于民者當陛下憂勞之
際老臣不為陛下開一言則忠義之語無復至於天聽上負知眷沒有餘責敢以聞見少報重恩臣聞天尊地卑而君臣之分定君君臣臣而後國體正天下安故惟辟作福惟辟作威臣無有作福作威臣而有作福作威其害于而家于而國盖為國之體猶權勢不可使有所偏重偏重之勢必成傾覆歷代成敗何不由此伏自近歲以來災異之作率由陰侵於陽陛下天縱聦明前言徃事無不洞鑑不待臣說也今聖心所以荅天戒責躬變禮可謂精誠之至謂天盖高其聽孔卑故不旋日而星變以隱感通昭荅足
以明皇天眷佑我有宋之意至矣陛下應之以實固當踐所言今夫政事之未協于民者固有之矣大抵新法行已六年事之利害非一二可悉就中役法一事為天下害實深累經更變竟無長策可以定其法議論日以紛擾公私日以勞敝夫人為天地之心天地之變人心實為之故和氣不應災害薦作盖下令如流水之原取其順流之易也經六年而事功莫効顧其事必有未協于民者矣法旣未協事資必改若猶憚改人將不堪憂患一成噬臍安及陛下承六世之業上有二宮家國大事願陛下憂深而思遠寧忍
於人情不可忍於社稷也憂患旣成人臣各有去就之分家國之憂獨在聖人所以終日不離其輕重謂此也此臣所以為陛下痛心疾首一夕而九興也况今習俗奔競偷敝成風交黨相傾勢利相軋攻訐起於廟堂獄訟興於臺閣非所以昭聖化也毀譽移於好惡賞罰偏扵愛憎非所以正王度也士大夫習尚如此有為國家死節仗義臨難虞而不易其操者歟昔堯舜之為君選于衆舉十六官而與臯夔稷契共治天下猶且明四目達四聰而後能協和萬邦雖大聖賢未有一人之心力而可以成天下之務也陛下
臨御九年中外臣庻皆在照臨之下其間必知有忠義不二心之臣簡在聖衷者矣願陛下召之左右從容訪逮譬之金石叩之則鳴人各有心激之則發吉人之辭寡吉人訥於言外若不足其中誠也利口捷給外若有餘其中偽也惟聖鑑精察之若夫導之以言而不能盡者使陳之簡牘必有所効者矣前代明君莫不以是考于下故能廣視聽於扶同之外究得失於幾微之先攬其權綱執其柄鍔慮所以藏身之固思所以置器於安此惟獨决於神斷而後可非所以謀于人者也夫事有失於前者不可不悔患有在
於後者不可不懼如救焚溺勢不可緩緩則無及於救矣魚不可脫於淵國之利器不可以假人涓涓可以潰堤熒熒至於燎原釁端厲階不可忽也臣之心惟願國家之善政羙事陛下之盛德鴻烈高越百王之上流光萬世之下天之福祥休嘉之象生而咎證之象不生民之愁嘆怨咨之聲不作而頌聲作使兆民樂事勸功尊君親上欣戴安樂臣退就田里以至瞑目泉下猶知懷此幸願也老臣無狀為陛下慮不敢不精為陛下言不敢不盡亦惟陛下察此至誠俯垂省納實天下幸甚
史／傳記／弇州史料／後集／卷二十三　吳中徃哲像賛一／孔鏞／像(P.30-2)..[明萬曆間(1573-1619)刊本]
孔公鏞字韶文長洲人也宣聖五十代孫舉進士知都昌縣以姻連寧藩故改連山先後有惠政遂試知髙州府乆之即為真公以計諭降大盗酋又数数破他劇賊論功遷廣東按察副使就鎮其地公所剪刈大小以数十百計威名遂益振其後為廣西按察使臺檄公討荔浦賊賊望公幟駭曰是故髙州孔副使耶知有走耳遂一鼓平之進食二品俸遷左布政使甫上事擢右副都御史撫貴州清平有苗阿剌者以黠悍
善筴算而挾其子溪能敵百夫父子豪長溪洞間二十餘年数傷殺官軍無如之何公刺得其厚善者清平指揮授之策而誘縳之入為工部右侍郎舟至富陽暴卒年六十三賜祭及塟祝明謂公之卒白氣自舟尾上直貫天表盖日正中也而熒熒然星矣明遂目之為孔鏞星
史／傳記／弇州史料／後集／卷五十五　皇明三述十五　異典述九／賜群臣詩(P.1-1)..[明萬曆間(1573-1619)刊本]
宣宗賜太醫院使徐叔拱省墓雲間秀毓人中英襟懷磊落冰壺清群書愽覽析理明青囊金匱尤研精濟人利物心秉誠江南江北馳芳聲
峨冠愽帶屬老成軺車應召来我京醫人醫國咸見稱囬生起死知通靈掄材特授官品榮蒼顏皓首延遐齡錫爾鳯誥彰爾能追封仍顯爾所生朅来孝思攄衷情懇告祭奠先塋朔風獵獵征帆輕長江萬里烟波平故鄉晝錦光熒熒壺觴親舊歡相迎私恩公義當並行北轅宜早登回程兩全忠孝惟在卿汗簡千載留清名又賜還鄉太醫老卿八十餘胸蟠千古岐黃書鬢含白雪面紅王長紆錦綬鳴璚琚光華近侍
今三朝致恭和保功業高五花鸞誥寵先世南望飛雲心孔勞榮遂爾追遠情吳松江水清泠泠春風花開景明麗待爾重来朝闕廷右叔拱以供奉庻僚得此其獎予期注之隆有公卿大臣所不敢望者叔拱鄉時　天子賜二宫人二小璫使扶侍朝夕後從塟於墓所尤為異典　叔拱之後益孫出此見示後攷之宣廟御集皆合
史／編年／明實錄／附錄／史語所藏鈔本崇禎長編／卷四十九　崇禎四年八月／5日(P.2874)
丙午南贛廵撫陸問禮疏進助餉銀命覈收
總理河道朱光祚疏進助餉銀命照數覈收
禮部尚書徐光啟奏進月食書表圖三種共二十卷一摺帝優旨留覽
吏科給事中孟國祚疏奏秦中流寇雖撫而其情形不一隱禍可虞即以秦人所傳言之有謂其迫於計無所之不得己借撫以寬假目前而賊勢因而益橫者有謂其此處就撫而彼處猖獗者有謂其殺人為亂之賊即聽陽約束而飄風驟雨莫可端倪者其勢漸成燎原在當事者既主言撫不肯驟更前局自賣破綻惟有日支一日以救眉睫曾不思時勢至此尚不肯以前後情形明告皇上以圖萬
全將盜益驕而邊臣益飾則關西一塊土終至無方可救進而山右再進而中州警切震鄰聞風嚮應嗟嗟天下事尚忍言耶乞嚴飭秦中督撫鎮道鼓奮全副精神協力辦賊相其機宜思威並用勿掩敗以為功勿殺良以徼賞勿獲自已之局面勿成他人之功名不然一味虗飭釀成隱禍彼中當事之肉何足食乎且關西乃天下勁兵所在脫或敵人乘釁再動致邊腹受患東西莫支計將安出况身在局中難以推卸臣願當事者懲前而毖後也若夫遵化以迄雄縣三百里間盡皆逃兵肆虐阜城廣寧一帶響馬充斥白晝鴟張使士紳啇賈視為畏途太平之世豈宜有
此語曰熒熒不滅必至燎原涓涓不斷漸成滔天豈可以么魔之小盜而忽之乎帝謂勦賊捕盜已旨屡有孟國祚果灼見彼中情形何不明奏切責之
候補北科給事中鍾斗上言國家治忽之機在乎法紀之張弛人心之萃渙臣撮其大要約有五馬
一飭紀綱以明法守葢法之所制在於朝廷若為下者越理犯分陵替成風法紀何在乎今宜遍飭中外嚴治其囂陵壞法者使體統正朝廷尊而不至犯越斯為可久之道
一省議論以圖實效大凡會議諮訪與一切章奏原期實可錄用倘政出紛更徒以多言亂聽竟成築舍何益於治乎今後各宜掃
無用之虗詞而以全副精神實修職業庶省文尚質而成效可幾
一聯畿民以固根本京師去塞垣甚逼所恃固圉而捍患者惟此畿輔百姓耳是宜去其疾苦結以恩信一切召買等事悉令停免兼飭客兵無滋擾害令畿民曉然知皇上加惠至意則卒然遇變自愛戴而不忍去所謂危民易與為非安民可與行義其勢然也
一擇郡守以端師表郡守為一郡之觀瞻庶僚所效法苟高潔自持則下無不嚴憚或闒葺自廢則下無不恣雎所關非輕是宜擇凜四知嚴一介之人使為郡守其州縣一有染指者即列上撫按寘之三尺自然洗滌肺腸愛民為國矣至於沿邊諸郡
得良牧即為良將關係尤重一切潦倒窮途紈袴任子斷不堪用也
一重農穀以廣積儲農為國本穀為民命若田多汙萊家無餘蓄歲稍不登則狼狠莫顧勢不得不攘臂為盜此三秦往事殊可殷鑒也含宜西北一帶遣專官督領併行郡邑正官分理課其勤惰以為殿最庶多方勸相農事可畢舉矣章下所司飭行
史／編年／明實錄／校勘記／宣宗／卷九十三(P.369)
明宣宗實錄卷九十三校勘記
子／筆記／湧幢小品／卷之十九／神惠記(P.451)
【神惠記】葉先生朝榮。號見山。少師臺山公之父也。中年得奇病。病不知所由來。亦無他苦。第不能睡。每睡欲合眼。則背蓬蓬然動。始如斗大。漸縮至背心。僅如錢孔。則湧起醒矣。以此三年不成寐。遂骨立。延醫診之。醫不能名其病。第見其骨立。則以為損也。用參苓諸藥補之。愈補愈甚。且將就木。父憂之。遍訪名醫。得十人。莫適與也。則具十人者名。祝于鄉祠女神劉夫人者。
枚舉而筊之。良者陽筊。否則陰。十筊皆陰。大驚。吾兒殆哉。其不可藥矣。不然。何十醫而無一良也。家人相對涕泣。計無所出。先生忽見一人。星冠道服。自空下。拊而告曰。君何病。服越鞠丸。愈矣。遂翛然去。異之。以詢醫。醫曰。方誠有之。平平無奇耳。安能愈君。君病久恍惚。何言神也。問方載何書。曰。在丹溪心法。問何療。曰。療鬱。先生瞿然曰。得之矣。往余再喪妻。四喪子。復喪妹。最後喪母。骨肉之痛連綿不絕。哭泣悲傷。五衷菀結。今茲之病。由鬱生也。神告我矣。遂合一劑服之。即成寐。再服則通宵安寢。三日而起矣。友人來問病者皆大驚。謂君遇茅山道士。授還魂丹耶。何起之驟也。遂醵錢。具餅餌酒果。羅庭中。為拜答神貺。時已甲夜矣。忽爐中有火。熒熒如炬。光照一室。友人皆見之。先生喜。占一聯曰。危而安。方識神功廣大。微之顯。莫言陰教虛無。更十年。讀書三山。忽一夜。前神復至。語曰。君何尚留此。其亟歸。謀避倭。時倭已遠去。鄉人安居無恙。殊不以為然。第念神曩者救於垂絕。今豈我誕耶。因五鼓就道。徒步疾走二百里。以夜分抵家。明發即欲行。而家人及父皆不信。以告鄉人。鄉人咸揶揄。謂其騃。不得已。留二日。竟強父挈家去。止東城。未十日。倭以風便突至。鄉人不及避。誅殺慘毒。至有一家無類者。而吾家幸完。居東城數載。倭難平。與家人浮海歸故居。業登舟矣。神復來告不利。意雖信之。而難於易舟。適有友人王散軒者亦以避倭浮海歸。勸附其舟。先生從之。方有所待。未即解
纜。而前舟先發。不數里。颶風作。覆其舟。舟中人皆葬魚腹。遂得俱免。惟神救者三。皆大難大厄。心思意想。所不能及。
先生弱冠時。肄業三山之開元寺。社友十餘人過之。送于寺門。至鐘樓下。一老人年可九十餘。野服倚柱。立挽而語曰。在相法。君當刑四子。時猶未娶。心惡之。又曰。無慍也。子雖晚。當貴。已又曰。功名竟有。迍邅耳。時方年少氣銳。謂一第可立取。聞此愈怫然趣出。老人復笑挽曰。更有一言。門下多賢士。諸所言皆忤。默然怪之。他友人意其善相人也。問焉。俱不答。再訪之。去矣。詢之僧。僧曰。無有也。越一歲。先生始婚。連產俱不育。己未。少師生。先生年四十五矣。為諸生。累舉不第。試多前列。而不及餼。乙丑。京口姜先生試首。年已五十一。心念已老。即饞無益。力讓次者。姜先生不可。乃受餼。戊辰。穆皇登極。詔選士充太學。遂得與焉。畿試復不第。久乃謁除。得九江別駕。鬼嘯于齋中。不為動。齋故戰場也。芟而闢之。產五色芝。滿六載。移守養利州。州治。深入蠻夷中。拮据三載。欲歸不得。卒于官。老人所謂迍邅。豈不信哉。方滯學宮。家貧。歲常就塾。弟子有聲庠序者至二百餘人。登科第者。纍纍不絕。在官時。延接諸生。教以經義。多成名。而瑞昌科甲厄且七十年。署邑試士。首拔李汝祥。其年遂舉于鄉。門下之多賢亦不虛也。而當守養利時。少師亦舉進士。官翰林。細思老人邂逅數言。盡平生無一謬者。曩己卯歲。以攝郡代
太守入計。遇善風鑑者。謂先生有道骨。當遇異人。驗矣。
子／筆記／湧幢小品／卷之二十三／鐵柈(P.558)
【鐵柈】於杭陳某嘗夢兩僧趺坐室旁。自後夜中時見火光熒熒。正值坐處。陳異之。掘視。得破鐵柈。長八尺。厚五六寸。入冶不化。時聞碧霞僧方募造羅漢。賷往施之。鑄成二像。宛如所夢焉。今供寺中。
子／筆記／花當閣叢談／卷三／房提學(P.559-3)
房提學
萬歷乙丙間江南提學御史為德清房寰恣睢虣戾賄賂公行其親家蔡舉人及二子星宿來館于閶門外半塘僧寺招搖于市親鬻關節童生進學貳伯秀才幫糧百科舉半百以至詞訟求勝者視其事之大小而低昂焉久之而傳播四方南中臺省頗有偵之者寰甚恐乃密令二子歸而取其與事諸人嚴刑拷訊欲以解釋解審之時為五月是日雷雨大作從辰至申朴聲與雷聲俱震血水共雨水交流死杖下者不知凡幾人矣而吾邑有湯姓者愈笞而其言愈鑿鑿謂是公子親為何乃委罪于無辜縱欲塗人之耳目不慮彌彰于見聞寰大怒必欲置之死五刑慘毒血肉狼籍見者心隱咸謂必無生理然亦竟不死豈非天乎時三吳士子人人嚙齒痛恨乃作倭房公賦以嘲之後遂入彈章而寰敗後詢德清人謂其家資富埒於程卓賦曰□沙汰畢督學一文運兀倭房出橫行一十三府擾亂天日科舉纔罷而歲考直抵丹陽四府溶溶禍入宮牆起錢神樓開銅臭閤滿載裝回狼吞烏啄且逞威勢張牙露角躭躭焉逐逐焉垂涎吐渦有似乎精魂失落驀起風波暴若祖龍厥腹虛空昧若何虹目無眸子誰識西東日長沈醉酒色融融倐然發怒令人慘悽一日之內一人之身而變
詐不齊百金補廩鎮江李孫斗金入泮無錫周秦親家鄰友為過財人米麥熒熒亂圈點也枷鎖擾擾假公道也湖流漲膩苞苴行也批撻橫斜門子醉也雷霆乍驚試案出也人人駭憂漫不知其所謂也孔方先容雖媸亦妍十目所視而莫掩焉有不可得聞者遺臭萬年此倭之行藏類市井之行藏不畏天地之精英故其隔年預託親人渡水陟山訪儒生之富貧夤緣其間不分玉石才銷鑠怨氣邐迤道路聞之莫不歎惜嗟乎皇上之心作養人才之心也倭縱貪婪亦當念國家柰何取財盡緇銖棄士如泥沙使豪傑之士一朝為失色之庸夫雲錦之章霎時為吞聲之啞啞案首贓私多於倉廩之粟粒家書包票等於官店之帛縷德清光棍遍於直隸之城郭厥子受賂出於宮庭之招語使旁觀之人深可鄙而可怒倭房之心方益驕固謗海公陷徐舉日本烈炬延燒南土嗚呼戕士類者倭房也可殺也護倭房者何人也亦可殺也嗟夫使朝廷聽好人則足以拒倭倭不為督學之人則自秀才士夫以及君誰得而被禍也科道不能明言而野史言之野史言之而遠播之是使野史之言而強於國史也
子／筆記／花當閣叢談／卷六／義盜(P.590-1)
義盜
京師鐵匠衚衕錢洪六者家頗殷實人兇狡索稱無賴人多畏之與趙雀兒鄰居雀兒亦富室子年少風流自喜走馬彈丸洪六每恃強詐賴時常詬詈一日六自外醉歸甫及門而雀兒亦馳馬來六惡其不避也乘醉罵之雀兒亦罵遂相毆打六妻聞鬨出視之見其夫醉甚勢甚兇惡迺拆開雀兒走歸六惡其妻之拆開也遂疑與雀兒有私毒毆其妻至更餘方睡妻不勝其忿潛至客座中縊焉方其毆妻時有盜某者已潛門隙以未寢不敢動至是覘無聲響乃闌入客座暗中經其妻縊處過適相挺撞捫之人也盜忽起不忍心大聲疾呼曰堂中有人縊死呼至再三六方從醉夢中醒來索妻不得迺秉燭出急解其懸抱之入房盜不得入仍至門隙潛焉竊聽其內妻已救醒而燈火熒熒仍伏不敢動迨四鼓始寂然又復闖入客座又相挺撞妻再縊矣盜又惻然疾呼如前六未醒盜見壁後一垂髻使女年可十三四秉燭出應盜遂踉蹌出門去天明而六方醒妻已
死不可救矣六念雀兒富可噉昨又相毆打遂以強奸致死告逮雀兒不勝箠楚一訊誣伏謂乘六出外赴宴入室求奸其妻未就而六歸見致相鬬毆妻愧縊死獄既具刑有日矣盜乃出自首言此事惟吾目擊雀兒實冤按獄御史康詢其詳盜曰某無籍實有穿窬之行是日日就晡潛六門首窺路徑見雀兒馳馬來就馬上摔下亂打及街鼓初動進伏六門左聽毆妻甚狠至二鼓而妻縊其呼救者即某也四鼓復縊而復呼者亦某也何得有雀兒奸淫事哉御史以雀兒所賄囑也痛責之而盜執愈堅且曰某不識雀兒面亦與六無仇行盜何事而可用賄冒實不忍無辜就辟耳御史心動詰之曰汝先次呼而出救者誰曰洪六也詰六汝出救乎曰然何不究呼汝者曰其時急於救人不暇索及呼者復詰六曰第二次呼何不索曰第二次不聞復有呼者天明始知妻縊救無及矣乃詰盜曰第二次可曾見六出否盜曰未見止一垂髫使女從壁後秉燭出某恐所見遂踉蹌去御史詰使女何名今何在六曰本家並無垂髫使女問之鄰佑俱曰無御史益以盜受賄妄言而盜之執乃愈堅御史心益動于是屬城兵馬親至其家搜緝使女兵馬至逐一搜驗並無其人乃詰盜垂髫者何狀衣何色睹於何地盜言倉猝未諦其狀長可四尺許衣青手持燈燭出此壁後兵馬沉吟熟視壁後地稍坼問地何以坼六色動答又支離乃令人發開才尺許而伏屍見焉果一垂髻女子衣青狀貌如生嚴鞫六此何人六始吐此女名丑兒乃其妻家者妻之母使來看女六悅其姿就炕上欲姦之女不從痛責之再用燭筌釘入陰戶而死筌猶在旁凡六年矣今始見形因係
妻家女故鄰佑俱不知也既得情申至御史御史嘆曰巧哉天之報兇人也葢假此女以明其殺妻耳異哉爾之盜也亦天假爾以明雀兒不殺人耳乃釋雀兒盜坐謀而未成并釋之
子／筆記／戒庵老人漫筆／卷七／熟雞奇變(P.284)
熟雞奇變
萬曆癸未正月初六日，常熟城中邱郡家爨下有食櫥，內錫鏇置熟雞半巨隻，此除夜所餘者，連日以賀節馳逐忘之矣。是早婢檢器皿至食櫥邊，見光燄耀目，隨覓所在，乃鏇中雞蒸氣結成一小殿宇，中坐佛一尊，如世間大士像。婢忙奔告於郡，郡移於堂之桌上，南面，整冠服，率家眾羅拜之，不滅。細視，惟覩晶晶熒熒殿宇如琱，鏤像眉目皆分明，越三日猶故。家眾駭愕，若醉若癡，祕不敢言。第四日更餘，召巫者，結束一草船，浮之於城河。是時其縣學生名周琦者處郡家
館，浮河之次日，正周赴館晨也，故聞之獨詳。燈夕後，余冢孫至常熟會文，周親與孫說，竟不知何祥何災也。郡乃嚴相國家家幹，亦曾為某邑丞。後郡旋歿，子以買入學事敗罹罪，幾千金之產，一朝蕩覆靡遺。曩固怪異之兆與？惜余記時不能懸斷之也。周中丙戌進士，亦不久卒，卒不久，家之顛沛更有甚於邱者云。
子／筆記／戒庵老人漫筆／卷八／倭房公賦(P.333)
倭房公賦
倭房公賦：「沙汰畢，督學一，文運兀，倭房出。橫行一十三府，擾亂天日。科舉纔罷而歲考，直抵丹陽，四府溶溶，禍入宮牆。起錢神樓，開銅臭閣，滿載裝回，狼吞烏啄，且逞威勢，張牙露角。眈眈焉逐逐焉，垂涎吐渦，真有似乎精魂失落，驀起風波。暴若祖龍，厥腹虛空，昧若何虹，目無眸子，誰識西東？日長沈醉，酒色融融，倏然發怒，令人慘悽。一日之內，一人之身，而變詐不齊。百金補廩，鎮江李孫，斗珠入泮，無錫周秦，親家鄰友，為過財人。米麥熒熒，亂圈點也，枷鎖擾擾，假公道也，湖流漲膩，苞苴行也，批撻橫斜，門子醉也，雷霆乍驚，試案出也。人人駭憂，漫不知其所謂也。孔方先容，雖媸亦妍，十目所視，而莫揜焉。有不可聞者，遺臭萬年。此倭之行藏類市井之行藏，不畏天地之精英。故其隔年預託親人，渡水涉山，訪儒生之富貧，夤緣其間。不分玉石，真材銷鑠，怨氣邐迤道路，聞之莫不歎惜。嗟乎皇上之心，作養人材之心也，倭縱貪婪，亦當念國家，奈何取財盡錙銖，棄士如泥沙？使豪傑之士，一朝為失色之庸夫，雲
錦之章，霎時為吞聲之啞啞。案首贓私，多於倉廩之粟粒，家書包票，等於官店之帛縷。德清光棍，徧於直隸之城郭，厥子受賂，出於公庭之招語，使旁觀之人，深可鄙而可怒。倭房之心方益驕固，謗海公、陷徐舉，日本烈炬，延燒南土。嗚呼，戕士類者，倭房也，可殺也，護倭房者何人也？亦可殺也。嗟夫，使朝廷聽好人則足以拒倭，倭不為督學之人，則自秀才士夫以及君，誰得而被禍也？科道不能明言，而野史言之，野史言之而遠播之，是使野史之言而強於國史也。時萬曆十四年。」房學院寰，浙江德清人。通賄事露，吴中士子作此以譏之。戒庵老人年已八十餘二，殊駭時事之多變，漫錄之，儻不即下地，他日展卷，亦可一扼腕。又有濫青衿文，取四書中語依時文體輳合成篇，余惡其侮聖言也，擲去不錄。
子／醫家／遵生八箋／延年卻病箋上／太清中黃胎臟論略(P.383)
由子運動呼吸生，
神氣若足，呼吸運動，興起雲霧，自然得成，隱化無
滯。
居在丹田內熒熒。
服氣成者，居在丹田中，凝結若雞子，炳煥，肌膚堅白，筋骸清勁。
地府除籍天錄名，坐察陰司役神明，內合胎仙道自成。
入胎息至五百息，當入異境，地籍除名，三天錄仙；至千息，魂游上境。
子／醫家／遵生八箋／燕閑清賞箋中／論文房器具／琴劍(P.616)
琴劍
琴為書室中雅樂，不可一日不對清音居士談古。若無古琴，新琴亦須壁懸一床。無論能操或不善操，亦當有琴。淵明云：“但得琴中趣，何勞弦上音。”吾輩業琴，不在記博，惟知琴趣，貴得其真。若亞聖操《懷古吟》，志懷賢也；《古交行》、《雪窗夜話》，思尚友也。《漪蘭陽春》，鼓之宣暢布和；《風入松》、《御風行》，操致涼颸解慍。《瀟湘水云》、《雁過衡陽》，起我興薄秋穹；《梅花三弄》、《白雲操》，逸我神游玄圃。《樵歌》、《漁歌》，鳴山水之閑心；《谷口引》、《扣角歌》，抱
煙霞之雅趣。詞賦若《歸去來》、《赤壁賦》亦可以咏懷寄興。清夜月明，操弄一二，養性修身之道，不外是矣。豈以絲桐為悅耳計哉？自古各物之制，莫不有法傳流，獨鑄劍之術，不載典籍，故今無劍客，而世少名劍。以劍術無傳，且刀便於劍，所以人知佩刀而不知佩劍也。吾輩設此，總不能用以禦暴敵強，亦可壯懷志勇。不得古劍，即今之賓劍，如雲南製者，懸之高齋，俾豐城隱氣，化作紫電白虹，上燭三台斗垣，令熒熒夜光，爍彼欃槍彗孛，不敢橫焰逞色，豈果迂哉？
集／小說／二刻拍案驚奇／卷二十三　大姊魂游完宿願　小姨病起續前緣(P.414)
此後除授東臺御史，奉詔入關，行次稠桑驛。驛館中有館使住下了，只得討個官房歇宿。那店名就叫稠桑店。行修觸著「稠桑」二字，心上想道：『莫不是王老就在此處？』正要跟尋他，只聽得街上人亂嚷。行修走到店門邊一看，只見一夥人團團圍住一個老者，你拉我扯，你問我問，纏得一個頭昏眼暗。行修問店主人道：『這些人何故如
此？』主人道：『這個老兒姓王，是個希奇的人，善談祿命。鄉里人信他如神，故此見他走過，就纏住他問禍福。』行修想著衛秘書之言，卻原來果有此人。便叫店主人快請他到店相見，店主人見行修是個出差御史，不敢稽延，撥開人叢，走進去扯住他道：『底中有個李御史十一郎奉請。』眾人見說是官府請，放開圍，讓他出來，一哄而散了。到店相見，行修見是個老人，不要他行禮。就把想念亡妻，有衛秘書指引來求他的話，說了一遍。便道：『不知老翁果有奇術能使亡魂相見否？』老人道：『十一郎要見亡夫人，就是今夜罷了。』老人前走，行修打發開了左右，引他一路走，入一個山中，又翻了一個數丈的高坡，坡側隱隱見有個叢林。老人便住了腳，對行修道：『十一郎可走去林下，高聲呼「妙子，」必有人應，應了便說道：『傳語九娘子，今夜暫借妙子同看亡妻。」』行修依言走去林間呼著，果有人應，又依著前言說了。少頃一個十五六歲的女子走出來道：『九娘子差我隨十一郎去。』說罷，便折竹二枝，自跨了一枝，一枝與行修跨。跨上便同馬一般快，行勾三四十里，忽到一處，城關壯麗。前經一大宮殿有門，女子道：『但循西廊直北從南第二宮，乃是尊夫人所居。』行修依言，趨至其處。卻見十數年前一個死過的丫頭出來迎拜，請行修坐下。夫人就出來，涕泣相見。行修伸訴離恨，一把抱住不放，卻待要再請歡會。王夫人不肯道：『今日與君幽顯異途，不願如此，貽妾之患，若是不忘平日之好。但得納小妹為婚，續此姻親，妾心願畢矣。所要相見，只此奉托。』言畢，女子已在門外厲聲催叫道：『十一郎速出！』行修不敢停留，含淚而出。女子依前與他跨了竹枝同行，到了原處，只見老人頭枕一塊石頭，眠著正睡。聽得腳步響，曉得是行修到了，走起來問道：『可如意麼？』行修道：『幸已相會。』老人道：『須謝九娘子遣人相送。』行修依言送妙子到林間，高聲稱謝，回來問老人道：『此是何等人？』老人道：『此原上有靈應九子母祠耳。』老人復引行修到了店中，只見壁上燈火熒熒，槽中馬啖芻如故，僕夫等個個熟睡。行修疑道做
夢。卻有老人尚在可證。老人當即辭行修而去，行修嘆異了一番。因念妻言諄懇，才把這段事情備細寫與岳丈王公，從此遂續王氏之婚，恰應前日之夢。正是：
舊女婿為新女婿，　　大姨夫做小姨夫。
集／小說／二刻拍案驚奇／卷二十七　偽漢裔奪妾山中　假將軍還姝江上(P.470)
汪秀才駕了樓船，領了人從，打了游擊牌額，一直行到闔閭山江口來。未到岸四五里，先差一隻哨船，載著兩個人前去。一個是向家家丁，一個是心腹家人汪貴，拿了一張硬牌去，叫齊本處地方居民迎接，新任提督江洋游擊。就帶了幾個紅帖，把汪姓去了一畫，帖上名字江萬里，竟去柯陳大官人家投遞，幾個兄弟，每人一個帖子，說『新到地方的官，慕大名就來相拜。』兩人領命去了，汪秀才分付船戶，把船慢慢自行。且說向家家丁是個熟路，得了汪家重賞，有甚不依他處？領了家人汪貴一同下在哨船中了，頃刻到了岸邊，掮了硬牌上岸，各處一說，多曉得新官船到，整備迎接。家丁引了汪貴同到一個所在，元來是一座莊子。但見：
冷氣侵人，寒風撲面。三冬無客過，四季少人行。團團蒼檜若龍形，鬱鬱青松如虎跡。已昇紅日，莊門內鬼火熒熒；未到黃昏，古澗邊悲風颯颯。盆盛人酢醬，板蓋鑄錢爐。驀聞一陣血腥來，元是強人居止處。
叢書／寶顏堂秘笈／續集：辟寒部／卷一(P.1-1)..[明萬曆繡水沈氏尚白齋刻本]
蘇子瞻云歲行盡矣風雨凄然𥿄牕竹屋燈青熒熒時于此間得少佳趣
叢書／寶顏堂秘笈／續集：辟寒部／卷二(P.1-1)..[明萬曆繡水沈氏尚白齋刻本]
燔薪賦張文潛作歲暮苦寒烈風不休先生家貧衣無重裘讀書夜閑爐炭已灰先生瑟縮凄然不怡顧謂童子與薪皆來童子曰是薪也陳之壁間自春徂冬風日所熯埃塵所蒙固瀋液之乾竭枵外稿而中空唯利從燔無所獻功與
火相得赫然大烘堅枿勁節久而後燃後群枯而效技又熒熒而不烟于是先生欣然環坐皆喜或裸股出足或引手張臂竆谷蕭條薪炭如土葢取之而不竭顧此樂之甚富又何必琴材脩直獸形攫搏漢壁之椒效暖魏宮之金辟寒誰知空山寒夜之叟敢傲溫于狐貉之前
史／正史／明史／列傳　凡二百二十卷／卷二百六十二　列傳第一百五十／汪喬年　張國欽等　邊大受(P.6780)..[底本：清武英殿本]
初，喬年之撫陝西也，奉詔發自成先塚。米脂令邊大受，河間靜海舉人，健令也，詗得其族人為縣吏者，掠之。言：「去縣二百里曰李氏村，亂山中，十六塚環而葬，中其始祖也。相傳，穴，仙人所定，壙中鐵燈檠，鐵燈不滅，李氏興。」如其言發之，螻蟻數石，火光熒熒然。
斵棺，骨青黑，被體黃毛。腦後穴大如錢，赤蛇盤，三四寸，角而飛，高丈許，咋咋吞日光者六七，反而伏。喬年函其顱骨、腊蛇以聞。焚其餘，雜以穢，棄之。自成聞之，嚙齒大恨曰：「吾必致死於喬年。」既殺喬年，由西華攻陳州。
史／地理／金陵梵剎志／卷三十三／牛首山弘覺寺／文／牛首山禪堂華嚴閣碑　焦竑(P.8-1)..[民國二十五年金山江天寺印本　　本書與法鼓文理學院合作製作]
牛首山禪堂華嚴閣碑
明翰林修撰秣陵焦竑
若夫鷲嶺開圖雞林闡法朗玄珠於定水抵蒼璧于愛河據五演以發揮盡四流而提挈足使迷方自曉蹇歩同安非大雄孰能當此者乎顧自義學繁興頓敎日弛狥物情之好徑大道之甚夷豈知迷悟異塗聖凡同體其悟也卽衆生為諸佛之本源其迷也卽聖解為凡夫之坑塹情
生智隔力盡功圎故釋天之寚網不藉人為離垢之摩尼匪從外得此之為義莫僃于華嚴矣始列毘盧法界旣陳普賢行海體用互徹依正交叅示當念之咸真信卽心而為佛俾披覽者若獲如意之珠食善見之果有求輙遂無疾不瘳誠所謂諸佛之密因如來之真諦者乎迨夫摩騰之至難陀之譯所謂尋師鹿苑抱帙猊臺豈以忘兎而守蹄政欲因標而見月然而爭叅佛影徒侈說鈴悠悠者虛歷僧祗皎皎者自纏法見詎非以秘密之玄宗下士大咲究竟之微旨非人不行者哉牛頭弘覺寺者建鄴之名藍也憑絶巘以形俯長江而挺勝丹梯碧洞上罥藤蘿桂
廡松楹下飛泉溜遠瞻則千林接隰近睇而雙角昂霄盖自王丞相指以示人融法師坐而進道遂以雄標江表法紹曹溪百剎皈依九衢瞻禮若其琳臺聳照寶相分光有類飛來無慙涌出銀龕幻影倒垂雁影之花石壁鐫經下映龍宫之業是以黃旗晝徙紫盖宵臨　仁皇率文士以品題　武皇慕嘉名而眺矚信息心之名蹟棲禪之勝地也金陵釋定林者不礙居真甚深為寶憫茲盖縛大布津梁謂非經曷以度世非閤曷以庋經乃建置禪堂之後榜曰華嚴以全經貯焉于時繭足羸形大海桮浮之苦累時積歲流沙懸度之勞願力旣登信心彌廣以故淨財霧集
真衆星馳架險連榮因高積磴丹靑映于菌閣銑鋈接乎蓮宇遂使三十二好之相月朗毘耶八十一卷之文雷轟震旦自非信格豚魚行瑩圭璧豈能動玄機于肹蠁成勝業于須臾勲邁布金德超掩髮是役也上人徵銘于余亡何訪道亭州示疾而殁嗟乎見化靡常應身難駐繁霜旦委陰風暮來隻履其若空雙峰黯而無色命也如此人其奈何今年春余結侣南郊尋真上剎但見樹蔵甤于玉葉鳥弄鳴于瓊音十種香泥瑶壇踊躍四依圎鏡飛閣翱翔樹甘露于十方綿佛日于三際時移事異物在人非感拂松之旣遐傷社蓮之永謝言猶在耳死豈倍心爰竭鄙
衷式昭弘美庻幾玄甍湛長垂蔽月之基彩筆縱橫欲借淩雲之氣其詞曰猗歟聖言華嚴為綂十萬正文百千妙頌行海無涯法界斯總淵匠旣遠妙義寖微智燈欲晦疑蘂時飛不有覺筏疇開悟機峩峩牛頭唐開淨國碧洞棲霞丹丘抗月考室巖腰曾巢嶺脅有美開士卓錫來臻弘新杰搆大演真乗迷雲盡斂法雨斯興寶坊赮起銀函星布樹以妙梯登之覺路熒熒千燈迷方自悟旣忻繩布倐痛舟沈去來何在輪奐長新題銘貞琰敢詣靈津　萬曆癸巳春
史／地理／鄧尉山聖恩寺志／卷十七／題詠／拂曙度光福尋玄墓　皇甫涍(P.6-2)..[民國十九年聖恩寺藏本　　本書與法鼓文理學院合作製作]
拂曙度光福尋玄墓
皇甫涍
谷口望未引前林煙色滋寤言明星夕獨向青山時稍
稍衆峰出熒熒孤月隨遙過石梁去庶以心期
史／政書／明萬曆續文獻通考／樂考　凡八卷／卷之一百五十七　樂考五／樂歌中／皇明　一／歴朝事例　一／成祖　擬朝會樂章(P.9640)
甘露降祥
和氣叶甘露凝陋寳甆軼金莖厭厭浥浥穰穰熒熒御於粲其英如餳如飴如珠如脂不隨日以稀齊稱子聖人與天合德至和攸繹以濡天液　天子神聖與天同甄至和氤氲以播靈芬瑞應之彰有苾其芬於萬斯年受天之慶
史／政書／國朝典彙／朝端大政　凡三十三卷／卷二　靖難／明／建文／四年／七月(P.54-2)..[明天啟間(1621-1627)刊本]
初靖難兵入城之夕郎御史給舍四十餘人相與縋城遯去詰朝御史以聞　上不問
〔附錄〕松陽人王詔遊治平寺觀轉藏聞藏上有聲異之令人緣藏登絕頂無所見見書一卷載建文時
出亾臣僚二十餘人事𥿄毀浥字多斷没不可讀讀數日稍稍銓錄其可識者得梁田玉郭良梁中節梁良用宋和郭節何州梁良玉何申凡九人人僅數言詔憐其忠又得之異因題曰忠賢奇秘錄
梁田玉定海人歷官至郎中靖難兵入金陵田玉與葉御史俱髠髮為僧避去
郭良靖難後與梁中節相約棄官為道士去
梁中節定海人未詳仕何官少好讀老子太玄經靖難後與郭良棄官同走出京城為道士入山去
梁良用亦定海人父子兄弟八人同仕於朝靖難後相
率變姓名避去良用去為舟師已而死於水或曰梁氏父子兄弟為舟師投水死者五人
宋和　郭節皆中書舍人也靖難後變名挾卜筮書走異域賣卜給衣食客死
何洲海洲人不知仕何官與宋和郭節友善素以忠義相朂靖難後遂相約棄官為筮人客死異域竟莫識其姓名
梁良玉亦中書舍人梁郎中族也靖難後訣妻子易姓名挾微貲走出金陵城逾嶺至海南寓市肆鬻書為業以死
何申不知何許人為中書舍人建文末奉使四川至陜口聞金川門失守發憤慟哭吐血不數日疽發背死
〔又〕雪庵和尚名暨不知其姓方黃之獄殺幾萬人謫戍邊死於道死於邊者又幾萬人時和尚方壯年慟哭落髮為僧西南走重慶之大竹善慶里山水奇絕可廬和尚欲止之其里有隱士杜景賢知和尚非常人與之遊往來白龍諸山山旁松柏灘灘水清駛蘿篁森蔚和尚欲寺焉景賢豪有力亟為之寺和尚率徒數人入居之昕夕誦乾易卦山中人固謂佛經景賢知之不忍問惧不能安和尚和尚亦知景賢意遂誦觀音經寺因名觀
音云和尚好觀楚辭時時買楚辭袖之登小舟急棹灘中流朗讀一葉輒投於水投已輒哭哭已又讀讀盡乃已眾莫測其云何景賢固知之然亦不問和尚好飲日注酒一壺俟客客至輒飲客不至即拉樵牧豎入飲飲半酡呼兒童歌曰我歌爾和歌竟瞑焉而寐和尚頎形秀爽指柔白剪剪落筆成章詞不甚工然意氣渙發又能感愴人或曰和尚為建文朝御史不數月　帝遜位和尚因秘跡以死死之日其徒問師即死宜銘何許人和尚張目曰松陽問其姓名不荅或曰即松陽人御史葉希賢也
河西傭不知何許人建文四年　文皇即位傭被葛衣走是冬至金城行乞市中金城邊地極寒傭常衣葛明年過河西依莊浪豪魯家為傭取直積買羊裘披之雖寒必覆以故葛衣葛益縷縷竟不肻脫夏或衣暑布布即新故葛衣輒覆其上人勸棄之輒悶悶不荅傭錢稍有餘走市中買牛肉酒與諸乞兒食飲倦時時自吟哦或夜聞其哭泣聲永樂中有畱都官從宋總兵至莊浪者識傭欲與語傭走南山中避旬月畱都官去乃還畱都官亦不語人居莊浪數年病且死呼主人謝嘱曰我死勿殮我棺幸西北風大起火我無埋我骨魯家從其
言
補鍋匠亦不知何許人往來夔慶間為人補鍋至州邑不過三日即去去或復來有欲學補鍋者即教之不索謝直令負擔從有後學者至即遣先學去如是數年夔慶間人皆呼為老補鍋匠補鍋或與錢布米不擇當食時與之食即不復索錢錢稍稍積囊中遇風雨寒暑輒不出即出錢買酒飯自飲食嘗寄宿蕭寺中忽夔州寺中逢馮翁者二人相顧愕然已而相持哭哭已相牽入山岩中坐語竟日又相持哭且別去言今永訣不可復相見已竟莫知其所終蜀中蛾睂亭嘗有建文遺臣題
詩云一箇忠臣九族殃全身遠害亦天常夷齊死後君臣薄力為君王固首陽
馮翁亦不知何許人在夔州以章句教童子給衣食能為對句及古詩詩輒自題馬二子或馬公或塞馬先生嘗作詩大書壁門比見補鍋匠歸即剷去詩曰夜夢何奇特龍飛天漢津朝橫滄海曲夕過滇池濵光雯皆五色蛇蜒無損鱗淵田變化間張主藉高旻時蓋永樂甲申乙酉間未幾辭主人去莫知所終
東湖樵夫樵浙東臨海東湖上日負柴入市口不貳價壬午秋詔至臨海湖上人相率走縣庭聽詔或歸語樵
夫曰新皇帝登極樵夫愕然曰皇帝安在曰自焚矣樵夫大慟哭遂投湖水中死
邢谿樵居會稽之邢谿鬻薪度日嘗有詩云夢入鵷班覲紫宸覺來依舊泣孤臣半生家國惟餘我萬里江山已屬人無地可容王燭死有薇堪濟伯夷貧伶仃苟活緣何事要了熒熒一點真
史／雜史／國朝典故／卷之二十七／宣宗皇帝御製詩宣宗／賜太醫院使徐叔拱(P.438)
賜太醫院使徐叔拱
雲間秀毓人中英，襟懷磊落冰壺清。羣書博覽析理明，青囊金匱尤研精。濟人利物心秉誠，江南江北馳芳聲。峨冠博帶屬老成，軺車應召來我京。醫人醫國咸見稱，回生起死如通靈。掄材特受官品榮，蒼顏皓首延遐齡。錫爾鳳誥彰爾能，追封仍顯爾所生。朅來思孝攄衷情，懇告祭奠歸先塋。朔風獵獵征帆輕，長江萬里烟波平。故鄉晝錦光熒熒，壺觴親舊歡相迎。私恩公義當並行，北轅宜早登回程。兩全忠孝惟在卿，汗簡千載留清名。
宣德二年九月二十八日。
子／筆記／七修類稿／辯證類／卷二十六／蜻蜓螢火(P.396)
蜻蜓螢火
蜻蜓貼水飛時以尾蘸水中。杜詩所謂點水蜻蜓款款飛是也。然不知點水者。乃生子也。既遺水
中。青鮹魚食之。腹脹孕蟲。噬母腹而出。身似蟬而小。名曰蝦鱉蟲。又蛻始為蜻蜓。此西湖舟子所言。腐草為螢。月令、古今註皆然。然米中細蟲。尾亦熒熒。久而生翼飛去。此則毛詩熠熠宵行者是也。又嘗見朽楊木變作蟬者。半截尚是木也。移時即全變矣。此格物者亦所當知。
子／筆記／識小錄／卷四／紫芝園(P.552)
紫芝園
余家世居閶關外之下塘甲第連雲大抵皆徐氏有也年來式微十去七八惟上塘有紫芝園獨存蓋俗所云假山徐正得名於此園也因兄弟搆大訟遂不能有盡售與項煜煜小人其所出更微甲申從賊居民以義憤付之一炬靡有孑遺今所存者止巨石巍然曠野中耳園創於嘉靖丙午至丙戌而從伯振雅
聯捷至甲申正得九十九年不意竟與燕京同盡嗟乎嗟乎有百穀王徵君記錄之以存吾宗故實云　紫芝園者太僕少卿徐君景文家園也太僕家在上津橋陽而面陰右為長廊數百步以達於園園南向前臨大池跨以修梁曰紫芝梁成而朱艸生故園因以名循梁而入有門翼然堂曰永禎文太史手書堂東西各有門其中門曰攬秀余所名也堂西有樓曰五雲題亦自太史憑闌矯首北望三台子牟安能忘魏闕哉再入為友恭堂許元復先生書額友恭而後深房曲室接棟連栭沉沉莫可窺矣紫芝橋南疊
石為峯曰五老余易名僊掌巨靈奇蹟縱非蜀道移來亦彷彿漢宮承露金銅仙人五指排空耳左軒右樓樓小于軒軒名迎旭樓名延熏軒在東樓在南也稍西折而南經一門名入林梁石而渡名臥虹堂曰東雅文太史書棟宇堅壯閎麗爽塏榱題斗拱若雁齒魚鱗夏屋渠渠可容數百人堂後小山二古松一蚪枚偃蹇蓋數百年物堂西書室余名為太乙齋火光熒熒出於杖首主人於此修中壘之業乎循池而右樓名白雪水檻名遣心皆出太史公綠波鱗鱗房廊倒影何必太液影娥乃稱仙境池右折匯于東雅
之前巖岫參差磴道屈曲而登一亭臨池三峯環列曰浮巒左折而上有峯如屏下俯石洞曰窺壑由洞右折而上亭北向曰瞻辰渡石一峯秀出拾級而下為釣臺天目奇松覆之清風時來枝閒聲謖謖如秋江八月濤可以洗心可以濯足悠然有桐江一絲之想俯而西過石門曲徑臨流飛巖夾道峭石巑岏鉤衣而刺目者林立南行入一洞峯石皆錦川雙洞若環名曰聯珠清曠道明可羅胡床十數石如天成流丹染黛欲上人衣其上為臺曰騁望山之最高處也東望城闉千門萬戶西望諸山羣龍蜿蜒美哉山河
之固遐想吳越霸圖不能不動英雄一慨矣峯之最高名曰標霞其他羣石或如潛虬或如躍兕或獅而蹲或虎而臥飛者伏者走者躍者怒而奔林渴而飲澗者靈怪畢集莫可名狀每當朝霏夕暉煙橫樹暝池光澄澄冰輪浸魄若深山大澤含氣出雲又如僊家樓閣霧闥雲窗與琪花瑤艸相帶非復人間世矣山勢正與東雅相向右過石門名排雲石徑折而下古木奇峯左右森列過小石梁臨以碧沼傍皆峯巒鳥嶼大小凡五六徑盡有亭名隔塵逶迤而入修篁蔽日暑氣不到樓在竹中曰留客取杜少陵詩竹
深留客句也竹盡處一軒名浮白過北穿徑入水洞廣可三五尋下尋幽澗朿腓仄趾而渡名浮波折而上東向一亭三峯在側曰清響亭西皆竹也石梁琴臺在焉山水清音絕勝絲竹於焉持螯於焉醉月何惜梁州一石耶園盡處傑閣嵯峨曰玄覽登茲四望一園之勝悉在眉捷無復隱形大都紫芝橋之內宮室棟宇為政政在靚深橋之外峯巒洞壑亭榭池臺為政政在秀野此則經營位置之大概也園創自太僕之祖默川翁翁為人疏直坦衷豪舉好客雖席先世之業號稱素封然不屑持籌鑽核樂義好施置田
免里人之役多蓄法書名畫古鼎尊彜與名流哲彥文酒過從以歲方丈祲營土木以食貧者園初築時文太史為布之畫仇實父為之藻繢一泉一石一一題無不秀絕精麗雕牆繡戶文石青鋪絲金縷翠窮極工巧江左名園未知合置誰左默川翁晚歲家漸旁落臺省郡邑諸公登臨燕集祖餞交會鐘鼓干旄至者往來出入不問主人使泉石薜蘿厚顏蒙恥凡若干年丙戌以後太僕君登高華涉清要游者不敢闌入而後園始復為徐氏有矣當是時翁巋然黃髮猶及見其孫貴顯然後圽其得於天者厚哉園初
未有名余名為紫芝紀瑞也九莖三秀自昔表為禎祥惟有德者當之徐自默川翁而上代多長者翁又培且滋之造物將以滋園奇麗非涼德所能堪故必俟其後人之賢者而後授如太僕君之忠雅寬平與物無兢其勳名未可量也昔平泉花石贊皇不能保之易之輞川圖詠中允乃獲垂之千秋文之不可己也如此此太僕君所以索余記也惜余暮年衰颯不能陸離其辭為茲園增勝耳園凡若干畝居室三之池二之山與林木磴道五之峯三十六亭四洞三津梁樓觀臺榭島嶼不可計創於嘉靖丙午脩於萬曆
而申太僕索記之意非徒侈游觀鉅麗蓋欲不忘祖德使後之人世守先業無若贊皇氏之子孫云耳太原王穉登撰
子／筆記／萬曆野獲編／卷二十九／禨祥／衣內出火(P.747)
【衣內出火】余觀張芳洲寧都諫文集。云婢整新綾衣。而火星飛出以為異。此不足怪。予兒童時。獨臥醒
來。火熒熒千點在帳中。久之方散。凡經數度。親友輩以為文明之象。而予竟連遭大故。不克赴試。庚子冬。送李本寧維楨憲長於平望舟中。謂予曰。我昨日易一紵袍。而火星四出。子知為何祥。余謾應曰。此為離明上燭台耀。公內召必矣。次年大計。李不免鐫階。又里中項墨林元汴長子貞元德純。以書法自負。衣中亦有火光之異。先是蓄油紙千番於樓上。年久火出。潭潭連雲。華構頃刻煨燼。總之。非吉祥也。
子／筆記／玉鏡新譚／卷二／羅織／附詩文(P.15)
高攀龍，生平抗直，忠義自命，由行人歷御史，以建言謫嶺南揭陽典史。光宗皇帝知其賢，遺詔起光祿丞。壬戌，至太僕卿，甲子，陞都御史，以糾劾權奸，被削回籍。杜門著書，築圃山中，與塵寰迴隔，優悠以卒歲月。詎意織璫受忠賢意指，劈駕風影之詞，一網打盡為快心，因扭入黨錮。忽聞緹騎至，焚香沐浴，手寫遺疏一通，封固以授其子，囑曰：「事急方啟之。」乃紿家人云：「汝輩各自寢息，勿得驚恐，諒無大禍。我欲獨臥一室，熟思良策，明早自有處分耳。」至夜半，密起于家庭，整衣冠，望闕叩頭，而自投于園池。其子世儒，亦密來窺伺，闃寂無聲，啟戶視之，空牀絕跡，惟一燈熒熒在几間。且哭且駭，亟走池次，爐香未散，留詩一律，始知抱屈原之痛，身蹈汩羅矣。隨報有司，即親臨相視。越三日，面色如生，足徵忠烈之氣，雖死不滅也。人咸頌其精忠大義，於士林有光焉。
附遺疏云：「臣雖削籍，舊屬大臣，大臣不可辱，辱大臣則辱國矣。謹北面稽首，以效屈平之遺。君恩未報，願結來生，望使者持此以復皇上。」
子／筆記／庚巳編／卷九／昭陵銀兔(P.107)
昭陵銀兔
陝西九𩱛山，唐太宗昭陵在焉。嘗有醴泉縣村民取薪於山，見白兔突起草中，異而逐之。兔躍入巨穴，民不覺失足亦墜焉。乃入隧道中，頗覺黯黑，其旁累銅缸十數，皆盛油，設關捩流注。最下一缸中宿火，其竅有礙，油不下，火熒熒欲滅。民為通之，火復明。向所逐兔，宛然在旁，乃銀鑄者，上有刻字云：「撥燈火，賜銀兔一箇。」民視四周積金銀珠貝，瑰麗萬狀，再拜請曰：「小人貧，所賜不足以贍，願更益之。」於是恣意所取，懷挾將出而路迷，跬步莫辨，便舍之，乃復有門豁然。遂携兔而出，隧門隨閉，僅有微罅。民歸，鄰居惡少年聞之者，競到陵所，迹其罅掘之，杳不
可窮。事覺，皆被逮係，民亦幾坐譴云。
子／醫家／古今醫統大全／卷之三／翼醫通考上／不治已病治未病論(P.173)
嘗謂備土以防水也，苟不以閉塞其涓涓之流，則滔天之勢不能遏；備水以防火也，若不以撲滅其[一]其　原脫，據《丹溪心法‧不治已病治未病論》補。熒熒之光，則燎原之焰不能止。其水火既盛，尚不能止遏，况病之已成，豈能治歟？故宜夜臥早起於發陳[二]陳　原訛為「陽」，據《丹溪心法‧不治已病治未病論》改。之春，早起夜臥於蕃秀之夏[三]夏　原訛為「下」，據《丹溪心法‧不治已病治未病論》改。，以之緩形無怒而遂其志，以之食凉食寒而養其陽，聖人春夏治未病者如此。與雞俱興於容平之秋，必待日光於閉藏之冬，以之歛神匿志而私其意，以之食溫食熱而養其陰，聖人秋冬治未病者如此。
子／醫家／赤水玄珠全集／孫氏醫案／三卷／新都治驗一／仲登陽症似陰有發明(P.1383)
族姪孫仲登，因與堂兄搆訟，城中方歸。時值二月末旬，醉後房事二，起而小溲，隨即臍下作痛，水瀉腸鳴，一日十數度，發熱頭痛。里醫進理中湯一帖，反而嘔逆煩躁口渴。敦予診之。左脈弦大，右洪大，俱七至，飲食不能下咽，晝夜不得睡，面赤唇燥，舌上黃胎深厚，診畢語予曰：我房失後，陰症傷寒也。小腹痛，且漏底，幸叔祖救之。予笑而應曰：以子所言，決為陰症，以予指下辨之，當是春溫陽症也。且外症亦陽，烏得為有房事而遽以理中進之乎！族中相知者，交為予言，渠病的屬陰症，故嘔吐水瀉，不可因其面赤便認為陽，顧戴陽症與此近似，幸加察之。吾輩正擬於理中湯內再加大附子、肉桂，庶可保全。予極言不可。仲景有云：桂枝下咽，陽盛則斃。況附子理中者乎！陰陽寒熱之間，辨之不真，生死反掌耳！玆當舍症而從脈也。以溫膽湯加薑汁炒黃連，柴胡，乾葛，與二帖。囑令當夜飲盡，俾明日不它傳也。予別後，渠一服而嘔逆止，餘症悉在，詰朝予診，竟扣渠曰，夜來二藥必未服完，不然何兩手之脈洪大搏指如是。僉曰：因有竹茹、黃連，恐非房失後所宜，故僅服一。予曰：不服黃連，致熱轉劇，今日非石膏不能已。乃與白虎湯加竹茹兩劑。臨別囑渠
曰：今症非昨日可比，用石膏者，豈得已哉。設當用不用，使經中之熱傳入於腑，非大黃不能瘳。切勿失時誤事。詎知別後，又有惑之者，仍只服一帖，瀉即隨止，餘小腹之痛具在，次日，予診畢，語渠曰：昨臨行時囑之再三，何乃又不服完？今脈洪長堅硬，邪已入腑，奈何奈何！對曰：眾謂石膏太寒，恐小腹加痛，實只服一帖而已。予曰：懼服石膏，今且服大黃矣！皆失時誤事之過，周金人銘云：熒熒不滅，炎炎奈何，其斯之謂歟！思非桃仁承氣湯不可，乃覿面煎服，連飲二劑，下極黑燥糞五六枚，痛熱俱減。再為診之，六脈皆緩弱，迨是病方盡去，改以四君子湯加白芍藥、黃連、香附，調養數日而愈。五十八
子／醫家／壽養叢書／類修要訣／續附／太清中黃胎藏論略(P.1-1)..[明胡文煥刻本]
新刻類修要訣續附
明錢唐胡文煥德父編輯
太清中黃胎藏論略
內養形神除嗜慾心不動搖六府如燭常修此道形神自足專修靜定身如玉內絕所思外絕所欲一者上蟲居腦宮洞神玄訣曰上蟲居上丹田腦心也其色白而靑名彭居使人好嗜慾凝滯學道之人宜禁制之萬端齊起搖子心常思飲膳味無窮想起心生若病容學道者不得內行扶身却為三蟲所惑亂也二者中蟲住明堂洞神玄訣曰中蟲名彭質其色白而黃居中丹田使人貪財好喜怒濁亂真氣遣子魂夢神飛揚或香或美無定方或進或退難守常精神恍惚似猖狂令子坐臥敗穀糧子
若知之道自昌怡然不易其道自成也三者下尸居腹胃下尸其色白而黑居下丹田名彭矯使人愛衣服耽酒好色令子淡泊常無味若常守淡泊三尸旣亡永無思慮矣靜則心孤多感思撓則心煩怒多起服氣未通被三尸蟲較力或多怒或多悲思或多嗜滋味使人邪亂失情理子能守之三蟲棄得見五牙九真氣五牙為五行氣生子五藏中五牙咸惡辛酸味若五味不絕五藏靈氣不生終不斷思欲想為有三蟲鎮隨子尸鬼坐待汝身死何得安然不驚畏三尸之鬼常欲人早終在於人身中求人罪狀每至庚申日白於司命若不驚不懼不早修煉形神使年敗氣衰形神枯悴縱使志若松筠亦復無成矣勸子將心捨煩事靜持心神止捨煩務超然自得煙霞志超然洞悟煙霞之□在乎目前鹹美辛酸五藏病津味入牙昏心境
但是五味入牙皆通于兩眼之穴散霑於百脉之內致令六腑神氣衰百骸九竅不靈聖九仙真氣常自靈三蟲已死復安寧由子運動呼吸生神氣若足呼吸運動興起雲霧自然得成隱化無滯居在丹田內熒熒服氣成者居在丹田中凝結若雞子炳煥肌膚堅白筋骸淸勁地府除籍天錄名坐察陰司役神明內合胎仙道自成入胎息至五百息當入異境地籍除名三天錄仙至千息魂遊上境胎息真仙食氣得却閉真氣成胎息服氣二百日五藏虛疎方可學入胎息准九天五神經云先須密室無風厚軟氊席枕高四指纔與身平求一志人同心為道侶然後捐捨心識握固仰臥情無所得物無所牽靈氣漸開心識怡然初閉息經十息至五十息至百息只覺身從一處如在一房中只要心不動移凡一日一夜十二時都一萬三千五百息故太微昇玄經云氣絕曰死氣閉曰仙魄留守身魂遊上天至百息後魂神當見其魄緣是
陰神常不欲人生耳羽服彩霞何所得皆自五藏生雲翼蟬為飲氣乘露故生羽翼人服元氣而天衣不礙於體五臟真氣芝苗英太華受經曰元氣含化布成六根吉凶受用應行相從內氣為識胎氣為神子能胎息復還童嬰反魂五藏之始先布於水內有六府外應六根丹主東方其色靑五緯經曰肝主於木生於水尅之於土來自東方其色蒼當存想靑氣出之於左脇但六時思之不輟當見此氣如靑雲用此氣可治一切人熱疾時行臃腫疥癬急嗽但觀前人疾狀量其淺深想此氣攻之無不愈者如觀前人肝色枯悴不可治也子但閉固千息經靑氣周流色自成胎息經千息為內養此氣靑色當自凝結心主南方其色赤服之千息赤色出五緯經曰心主於火生之於木尅之於金來自南方其色赤每日午時想赤氣在心大如雞子漸漸自頂而出自散呪曰南方丙丁赤龍居停陰神避位陽官下迎思之必至用之必靈如此三呪之能常行此氣存想五十日不闕當為赤
氣如火光自見用此氣可治人一切冷病當用氣攻之若病人面色帶靑卽不治肺主西方其色白服之千息白色極五緯經曰肺主於金生之於土尅之於木來自西方常服每至丑時存想肺間有氣狀如白珠其光漸漸上注於眉間後乃呪曰西方庚辛太微玄真內應六府化為肺神見於無上遊於丹田固護我命用之成仙急急如律令存念一遍如此四十九日肺中有氣如白雲自見此氣照地下一切寳物及察人善惡如寒用心氣緣是火氣如熱用腎氣緣是水氣不辨用氣即無効也脾主中央其色黃服之千息黃色昌五緯經曰脾主於土生之於火尅之於水閉氣千息不敢伏藏存想黃氣但一念一想不限時節亦無呪其脾藏存之四十九日自見此氣已後能用可能自蔽形影腎主北方其色黑服之千息黑色得五緯經曰腎主於水生之於金尅之於火此五牙神氣但至五更初各存想氣色都出於頂上訖卽止亦不假一一別存想兼不用呪亦得只是較遲滿百日方有効騐也驅役萬靈
自有則服氣心志正兼行內行內外相扶一年後應是人間鬼怪精魅及土地神祗並不敢藏隱所到去處地界神祗隨衞道者陰司六籍善惡具知也乘服彩霞歸太極胎息伏氣經曰內息無名唯行想成若不行戒行入胎息未得合神太微靈隱書曰凡人入胎息遊人間行尸解術隨物所化故有托衣衾所化者常以庚辛日取庚時於一淨室內焚名香一鑪於所臥牀頭兼須設几案上著香鑪下著所拄者龍杖及履鞋等物盡安置於頭邊身衣不解以衾蓋之首西而臥自念身作死人當陰念此呪七遍呪曰太一玄冥受生白雲七思七召三魂隨迎代余之身掩余之形形隨物化應化而成此存念一食間但依尋常睡如常存念之起一食久輒不得與人語若與人語其法不成如此常行四十九日漸漸成法後要作不問行住坐臥陰念此呪七遍隨手捉物便別處去衆人只見所把之物身以死矣後却見物還歸本形此法即可以下界助身不可以便行非法之事大須護愼其法大須隱默若臥在牀上但以被覆身隱念一遍便却出入只見所臥衾被是身不見被形若於財色留心當為神理銷折
矣九行空門至真路大道不與人爭怒動息能持勿暫停陰神返照神常助持心不息其道易成諸行無心是實心因心運得歸天去無心之心因心運心雖無有心還因心有除苟無心是謂真衆事曰苟無事曰除除心上念萬行歸余自隨胎息入天門胎息以善行為要機無念為至路玄元正理內藏身無曲潛形體合真洞玄經曰心無曲萬神足三部淸虛元氣固六府飜成百萬神三元靜六府調真氣歸於真形二理相合五藏六府諸神共有百萬自然相和應也大腸之府主肺堂肺為首三焦之主中有元神內隱藏太明經曰大腸主肺也鼻柱中央為候色也元氣自足其神當見腎府當明內宮女外應耳宅為門戶內神經曰精主腎腎為後宮內宮列女主耳腎之官承氣於耳左腎為任右腎為癸循環兩耳門內有元神守自都
管兼主志凡人好嗔怒卽傷腎腎傷即失志俱喪元神故道者忌嗔怒膀胱兩府合津門氣海循環為要路膀胱是兩府氣腎合膀胱乃受津之府上應於舌根也津液往來常潤肥澤舌岸以應兩膀胱氣若少不潤服氣人未成當欲少語以養津也語多即口乾難用氣也中有神其神常抱無貪之行故道者不貪志合神理子當得見內神章終身不泄神常助
子／醫家／神農本草經贊／卷一　上經／蟲魚上品／龜甲(P.59-1)..[清道光三十年粵東撫署刊印本]
列前重寶藏六懷靈守蓍雲覆致墨炎熒質兼金玉神炳丹靑圓形捍難借氣益齡
禮龜為前列史記傳留神龜以為重寶雜阿含經如龜藏六宋書傳謝靈運稟氣懷靈史記傳蓍滿百莖神龜守之靑雲覆之周禮揚火以作龜致其墨說苑熒熒不絕炎炎奈何又靈龜文五色似玉似金孝經援神契效象洛龜擢書丹靑周禮疏龜蛇為旐龜有甲能捍難吳球曰龜版補陰借其氣也唐明皇詩益齡仙井合
子／醫家／本草詩箋／卷一／諸火／燈火(P.6-2)..[清道光二年羣玉山房重刊本]
燈火治小兒諸驚風毒
燈火熒熒一點紅驚風緩急治孩童因油可以消風毒火氣能將經絡通
子／雜家／夷門廣牘／泛柳吟　明‧周履靖／序泛泖吟(P.1-1)..[明萬曆周履靖輯刊]
序泛泖吟
阮嗣宗為咏懷詩梁昭朙止選十七由夜中不能寐始湛湛長江水終焉而總集云五言凡八十二首由扵心懐寸陰始墓前熒熒者終焉顔延年沈約
為之註鍾叅軍謂洋洋乎會於風雅使人忘其鄙吝知音哉臧榮緒云籍於魏末晉文之代為歩兵校尉常慮禍患故作是詩夫周山人者生
聖明之代無官守之寄挺箕山
之操耽渭水之栖獨嗜詩萹夙研風雅凡所占託物以諷緣情而感和平之體罔乖沉鬱之氣攸遠又其為人絶戀紛華履幽人之貞委懐圖史抱書滛之癖碎金羣玉此其家不貧鐫石蔵
山斯其業不朽阮詩九九踰一周詩幾盈百其於數也則各有取爾
長洲張敉撰
集／小說／韓湘子全傳／第九回　韓湘子名登紫府　　兩牧童眼識神仙(P.791)
湘子暗道：「我不怕千人看，只怕一人瞧。倘或有人識得我是神仙，驚動了一郡人民，泄漏天機，我便難度叔父了。當下收了神仙相貌，搖身一變，變做一個面黃肌瘦，醜惡不堪的道人，在那垂楊樹下盤膝打坐。只見兩個牧童，一個叫做張歪頭，一個叫做李直腿，正在那青草地上放牛。遠遠的望見前面一道火光，冲天的亮起來。那張歪頭道：「李家哥，前面這陣亮光，想是藏神出現，我和你造化到了。」李直腿道：「不是藏神出現。」張歪頭道：「莫不是鬼火？」李直腿道：「哥，也不是鬼火。比如大清早晨，紅紅閃閃的光，是日輪初從扶桑推起來，照映得大地光芒灼爍，這叫做晨光。晚間青青熒熒，光在地上移來移去，倏遠倏近纔是鬼火。午間有光，黃黃爍爍直透天庭，便是神仙的瑞
氣。如今這光黃亮燦爛，直透在天庭之上，恰好是晌午時分，以定有一位神仙在那個去處！」張歪頭道：「哥既認得真，我和你竟去尋著他，跟他去求仙訪道，豈不是好？」李直腿道：「有理有理。」兩個便將牛丟下在這邊，你攙著我的手，我攙著你的手，拽開步上前看時，果然是一個道人盤膝腳坐在那垂楊樹下。這道人怎生打扮？但見：
頭戴一頂參朝洞府的青紗包巾，腦後墜著老龍睛磨就賽日月雙圈。上垂著兩條按陰陽二炁綠羅飄帶。身穿一領嵌七星麗北斗八卦紫綬衣。腰繫一條九龍鬚攢織就雙穗呂公縧。腳躧著登山走海蹉雲霧八搭鞋。手拿定晃日迎風傲松枝一腔漁鼓。看形像卻便是遊手遊食的道人，論裝束真是個吸露餐霞的仙侶。
兩個牧童近前稽首道：「神仙老爺拜揖！」湘子道：「你怎麼認得我是神仙？」張歪頭道：「遠遠望見師父頭上霞光萬道，瑞靄千重，因此識得師父是位神仙。」湘子暗笑道：「我叔父讀詩書、中科第，也不認得鍾、呂兩位師父是神仙。這小小牧童，到認得我是神仙。真是異事！」便叫牧童道：「我在終南山來，走得飢渴，我那花籃內有金絲玉鉢盂一個，你拿往澗下舀些水來我喫，我把真心度你。」李直腿叫張歪頭道：「張家哥，我去舀水，你在這裏看著神仙，不要放他走了。」張歪頭道：「這個使得。你只要來快些便是。」果然立著看守湘子，眼也不轉，頭也不回。湘子思量道：「他雖然認著我，我且把地上土灰搽在臉上，變做一個老兒，三分似人，七分似鬼，看他還認得也不認得。」便捉著張歪頭的空，改了仙容，變成老相。這老兒怎生模樣？
戴一頂爛唐巾，左偏右折；穿一領破布襖，千補百衲。前拴羊皮後掛氈片，東漏脊梁西見胯骨。腰繫一條朽爛草繩，又斷又接；腳踏一雙多耳麻鞋，少幫沒底。面似雞皮眼如膠葛，鼻涕郎當饞唾噴出。笑殺那彭祖八百年高，到不如陳摶千金一忽。
集／小說／新鐫全像通俗演義隋煬帝艷史／卷五／第二十一回　　狄去邪入深穴　　皇甫君擊大鼠(P.1019)
新鐫全像通俗演義隋煬帝艷史卷五
第二十一回　　狄去邪入深穴　　皇甫君擊大鼠
詩曰：
不是天差與地訛，　　時當劫運自生魔。
乘權狐鼠千般橫，　　竊位豺狼百樣苛。
人事漫言爭不得，　　鬼神亦莫敢相呵。
不須感嘆生民苦，　　否泰循環可奈何。
卻說麻叔謀率領丁夫掘隱土墓，挖到第三層石板上，不防下面是個空穴，打碎了石板，連人連石板都一齊跌入穴中。忙忙救得起來，人撞石板，石板壓人，傷的傷，死的死，也不知損壞了多少丁夫。麻叔謀喫了一驚，忙差的當人役，下穴去探看這穴中有多大。眾人役忙用繩索繫將下去，四面探看，只見這穴有些奇怪，直落去止有二三丈深，到了下面，便有一個橫穴進去。進去不上十數步，便又是一個直穴。眾人扒到穴邊，望下一看，只見穴中黑暗暗，就如深井一般，也不知有許多
深淺。大家再要繫將下去，卻又沒有這樣大膽，都只在穴上轉來轉去。正商議間，忽聽得穴中隱隱約約有鐘磬之聲。眾人大驚，再往穴中一看，只見穴底下熒熒煌煌，一派燈火，照得雪亮。一直望將下去，就像枯海一般，其深無底。眾人見這般奇怪，誰敢自作主張？只得又繫將上來，報與麻叔謀知道。麻叔謀尋思道：「下邊既有鐘罄燈火，非神即仙，必定有些古怪，須得一個勇敢大膽之人，繫入穴中，探看明白，方好開挖將去。」因問道：「你眾人有膽大能入穴探看的，吾當重重賞賜，决不食言。」眾人就像啞了一般，那個敢出來答應？麻叔謀見無人答應，又坐名叫幾個健漢，要他入去。眾健漢都一齊哭將起來，稟道：「小的們雖然叫做健漢，不過止多幾斤膂力，實沒有甚麼本事，若是平地上差役，還可掙扎，這穴中有百丈之深，下面都是鬼怪出沒的所在，小的們一個活人，能多大氣魄，如何敢去？只望老爺超拔。」麻叔謀知道強眾人不得，隨喝退眾健漢，忙叫左右去後營請令狐達來商議。不多時，令狐達請到。麻叔謀將上項事情說了一遍，道：「如今只苦沒個膽大之人，敢入去探看。」令狐達道：「這不難，有一人盡可去得。」麻叔謀忙問道：「此人是誰？」令狐達道：「此人平素專好劍術，常自比荊軻、聶政，為人有膽氣有智略，姓狄名去邪。是個武官出身，現任武平郎將，如今現在後營管督糧米。若差此人，他定然去得。」麻叔謀聽了大喜，隨叫左右去請。
集／小說／三寶太監西洋記通俗演義／卷十九／第九十四回　碧水魚救劉谷賢　鳳凰蛋放撒發國(P.1205)
道猶未了，把禪杖一指，早已有個漢子，碧澄澄的顏色，黑委委的鬐槍，頭上一雙角，項下一路鱗，合著手打個問訊，說道：「佛爺爺呼喚弟子，有何指揮？」國師道：「劉谷賢多謝你救援。」漢子道：「弟子承佛爺爺超度，無恩可報。今日止救得谷賢一命，何足掛齒！」國師道：「你為何不職掌龍宮，還在外面散誕？」漢子道：「弟子運蹇時乖，撞遇著一個憊懶舊知己，扳扯一場，故此羈遲歲
月。」國師道：「是那舊知己？」漢子道：「菩薩魚籃裏的歪貨。」國師道：「魚籃裏是個甚麼人？」漢子道：「是個金絲鯉魚成精作怪的中生。」國師道：「他怎麼與你知己？」漢子道：「實不相瞞佛爺爺所說，弟子怎叫做碧水神魚？元做曲鱔出身，在南膳部洲東京城北，碧油潭之水，碧澄澄的約有萬丈之深，弟子藏在裏面有千百年之久，故名碧水神魚。」國師道：「金絲鯉魚在那裏？」漢子道：「因他同在碧油潭裏。」國師道：「他怎麼會成精作怪？」漢子道：「因是宋仁宗皇佑三年正月元宵令節，東京城裏奉聖旨放燈，大興燈會。金絲鯉魚動了游賞之心，即時跑出崖去，變成個女子，使個分身法，變成一個丫環，吐出一顆小珠兒，變成一籠燈火。一個女子前面走著，一個丫環一籠燈，自由自在，穿長街，抹短巷，緩步金蓮，恣意游玩。只見：
弱骨千絲，輕球萬眼。庭開菡萏，熒熒華岳明星；洞繞篔簹，點點竹宮爟火。雲母帳前瀲灔，多則過十千枝，光溜溜的露影琉璃；夜明簾外輝煌，少也有一萬盞，翠泠泠雨絲纓絡。急閃閃瑤光亂散，妝成鹿銜五色靈芝；慢騰騰獸炭雄噴，做出犬吠三花寶葉。游魚上下，似洞霄宮裏，隱隱約約，魚油錦上生波；走馬縱橫，像吐火山前，璁璁瓏瓏，瑪瑙屏中絕影。怎見得星移萬戶，赤溜溜的珠球滾地拋來；可知他月到千門，碧團團銀燭半空丟下。靈船低泛，通霞台上，沉沉靄靄，平白地透出霞舟百里，丹烟流宿海；火鏡高燃，望日觀前，雄雄魄魄，半更天推出日扇九枝，紅艷簇天壇。的的攢攢冕觚棱，盡點綴了丹房檐蔔，霏霏裊裊旋華蓋，
鎮飄颻些紫蔓萄萄。綠綠夭夭，高掛著明璚宛轉，都來是方空素縠粘成；紅紅白白，細看他花格綸連，好不過員嶠輕蠶裁就。又不是龍吟聲，彪吼聲，驎合邏，驎迤夜，驎跋至，蠶發擂了，冬冬瞳瞳，瑞門禁鼓，六街驚糝，阿香車裏行雷；且道個遏雲社，飛盝社，喬宅眷，喬迎酒，喬樂神，旋扮將來，嘈嘈雜雜，復道危柵，百隊香攢，玉女窗前笑電。綠香沉穗，吹笙送度，紫微峨峨艷艷，半層圈絡，金莖盤上映初晴；綉袄雲花，夾仗繞開，四照玲玲瓏瓏，幾柱水條，玉膽瓶中看欲化。水晶檠，璀璀璨璨，白鳳凝酥，到處廣寒宮一般清澈；珊瑚座，㻞㻞璘璘，玄龍吐燭，咫尺融皋國萬里通明。玉消膏，琥珀餳，屑屑零零，妝花瓘耦，朱盤架，簇插飛蛾；流蘇帶，芳堤葉，閑閑淡淡，嘇火楊梅，縞衣衫，爭傳帖蛋。別樣的機關，活動得奇奇怪怪，彩樓高處，削成仙子三山；諸般故事，彩畫得分分明明，玉柵鋪時，簇成皇帝萬歲。正是：黃道宮羅瑞錦香，雲霞冉冉度霓裳。龍輿鳳管經行處，萬點明星簇紫皇。
京城地面街道又寬闊，燈火又鬧哄。那妖精貪看了一會。那曉得掣轉身來，金雞已三唱矣，天色將明。妖精怕現了本相，不敢轉到碧油潭，急忙的走進金丞相後花園中魚池裏面藏了。花園中有幾盆牡丹花，妖精每夜裏來吐氣噴之，牡丹顏色鮮麗，紅的紅似血，白的白似雪，最可人情。一日有個赴選的劉秀才，寄寓在金丞相府裏，聽知道花園中牡丹盛開，顏色鮮麗，稟過丞相，帶酒殽進園裏游賞一番。酒闌人散，那妖精走上岸來，搖身一變，變做金丞相的千金小姐，
調戲劉秀才。大抵好色之心，人皆有之。劉秀才被他所惑，日往月來，情稠意密，被府中侍婢看見。侍婢雖然心上明白，曉得千金小姐美玉無瑕，沒有這個淫奔之行，卻劉秀才房裏又有個美人兮相親相伴。侍婢費了好一番尋思，走進小姐房裏來。房裏是個小姐，走到劉秀才房裏去，劉秀才房裏又是個小姐。侍婢們吃驚，報上金丞相。金丞相不得明白，報上包閻羅。包閻羅把兩個小姐一下子都拘將來，審問一番，也不得明白。即時分付張龍、趙虎，取出照妖鏡來作一照，原來是一個金絲鯉魚。那妖精現了本相，卻才慌了，吐出一口黑氣衝天，天昏地黑，一聲響，連千金小姐都不見了。這是一樁鬼怪，包閻羅豈肯干休，牒到城隍。城隍不敢怠慢，差下陰兵，四路裏一訪，卻訪得千金小姐在碧油潭左側四雄山石室之中。聞報包閻羅，金丞相親自取回小姐去了。卻訪得金絲鯉魚在碧油潭裏出身，陰兵來拿他，他就走到南海中間躲著。因為陰兵來拿，弟子也安身不住，也自移了窩窠。落後來包閻羅不放城隍，城隍沒奈何，只得具札通知四海龍王，關上海門，嚴加捕捉。那妖精又賣弄神通，往天上跑，恰好撞遇著觀世音菩薩，卻才收服了他，放在魚籃之中，除此一害。城隍回命，包閻羅大喜，金丞相作謝，劉秀才得生。那妖精卻不是個憊懶的，弟子和他同住過，卻不是個舊知己？」國師道：「他雖憊懶，怎牽連著你？」漢子道：「弟子蒙佛爺爺度化之後，已經脫變成龍。到了龍宮，見了龍王，舊例要參謁菩薩去。到南海參謁之時，那妖精閑在籃裏，一轂碌跳將起來，說道弟子也曾成精，也曾作怪，也曾迷人，今日不該成
此正果，牽拈弟子這一番。菩薩怕中間有等隱情，卻就打回龍宮海藏來行查扯，喜得佛爺爺當日度化弟子，寫得有個『佛』字在弟子處，卻才得這一硬證，龍王卻才回覆菩薩，弟子卻才得了正果。因受他這一牽扯，故此羈遲不得職掌龍宮，還在閑散。」國師道：「閑散到幾時才住？」漢子道：「已經入班在第七個上，不出一年之外，就有事管。」國師道：「你怎麼曉得劉谷賢掉在水裏？」漢子道：「弟子護送佛爺爺回京，故此曉得。」國師道：「救人一命，勝造七級浮屠。你快去罷，就該你是頭班。」好個漢子，一聲去，即時現出本相來，崢嶸頭角，鱗中崚嶒，一朵紅雲，托著一條黑龍，衝天而起。
集／小說／初刻拍案驚奇／卷二十三　大姊魂游完宿願　小妹病起續前緣(P.257)
此後除授東臺御史，奉詔出關。行次稠桑驛，驛館中先有敕使住下了，只得討個官房歇宿。那店名就叫做稠桑店。行脩聽得『稠桑』二字觸著，便自上心。想道：『莫不甚麼王老，正在此處？』正要跟尋間，只聽得街上人亂嚷。行脩走到店門邊一看，只見一夥人團團圍住一個老者，你扯我扯，你問我問，纏得一個頭昏眼暗。行脩問店主人道：『這些人何故如此？』主人道：『這個老兒姓王，是個希奇的人，善談祿命。鄉里人敬他如神，故此見他走過，就纏住他問禍福。』行脩想著衛秘書之言道：『原來果有此人。』便叫店主人快請他到店相見。店主人見行脩是個出差御史，不敢稽延，撥開人叢，走進去扯住他道：『店中有個李御史李十一郎奉請。』眾人見說是官府請，放開圍，讓他出來，一哄多散了。到店相見，行脩見是個老人，不要他行禮。就把想念亡妻，有衛秘書指引來求他的話，說了一遍。便道：『不知老翁果有奇術，能使亡魂相見否？』老人道：『十一郎要見亡夫人，就是今夜罷了。』老人前走，叫行脩打發開了左右，引了他，一路走入一個土山中。又陞一個數丈的高坡，坡側隱隱見有個叢林，老人便住在路傍，對行脩道：『十一郎可走去林下高聲呼「妙子，」必有人應，應了便說道：「傳語九娘子，今夜暫借妙子同看亡妻。」』行脩依言走去林間呼著，果有人應，又依著前言說了。少頃，一個十五六歲的女子走出來道：『九娘子差我隨十一郎去。』說罷，便折竹二枝，自跨了一枝，一枝與行脩跨，跨上便同馬一般快。行勾三四十里，忽到一處，城闕壯麗，前經一大宮，宮前有門。女子道：『但循西廊，直北，從南第二宮，乃是賢夫人所居。』行脩依言，趨至其處，果見十數年前一個死過的丫頭，出來拜迎，請行脩坐下。夫人就走出來，涕泣相見。行脩伸訴離恨，一把抱住不放，卻待要再講歡會。王夫人
不肯，道：『今日與君幽顯異途，深不願如此，貽妾之患。若是不忘平日之好，但得納小妹為婚，續此姻親，妾心願畢矣。所要相見，只此奉託。』言罷，女子已在門外厲聲催叫道：『李十一郎速出！』行脩不敢停留，含淚而出。女子依前與他跨了竹枝同行，到了舊處，只見老人頭枕一塊石頭，眠著正睡。聽到腳步響，曉得是行脩到了，走起來問道：『可如意麼？』行脩道：『幸已相會。』老人道：『須謝九娘子遣人相送！』行脩依言，送妙子到林間，高聲稱謝。回來問老人道：『此是何等人？』老人道：『此原上有靈應九子母祠耳。』老人復引行脩到了店中，只見壁上燈盞熒熒，槽中馬啖芻如故，僕夫等個個熟睡。行脩疑道做夢，卻有老人尚在可證。老人當即辭行脩而去。行脩嘆異了一番，因念妻言諄懇，纔把這段事情，備細寫與岳丈王公。從此遂續王氏之婚，恰應前日之夢。正是：舊女婿為新女婿，大姨夫做小姨夫。
集／別集／內臺集／卷之二　雜詩２／扈駕南廵途中紀賜一十四首(P.31-1)..[明嘉靖六年(1532)刊本]
扈　駕南廵途中紀　賜一十四首
賜緋羅衣
宮羅燦雲錦不類人間製爾旣服　君衣當思服　君事
賜銀瓢
團團銀作瓢花様黃金錯貴爾能酌斟不為饑與渴
賜方袋
五紋蒙　賜袋尤覺　帝恩深方體示直道虛中戒素心
賜三事
寶义金錯刀中有象齒筴隨往利用足安事童子韘
賜畫扇
賜來摺疊扇清颷恒在手願　帝揮大箑　皇風動九有
賜煙墩帽
宮紗製帽簷蠙珠飾帽頂午日得清凉意中每深幸
賜鸞帶
彩苞靈鳳羽錦縷慶雲輝繫向花間行不見花片飛
賜提繫
黃金作提繫熒熒廂寶珠懸之腰帶間那復羡
垂魚
賜綵絛
賜絛長丈餘况復五彩鮮同為　扈從臣獨覺受　恩偏
賜御賚銀
御賚內府金範作巵與匕置之食案間感　恩何時已
賜竹葉清酒
飲酒藉酒力臣面頳以澤生成不假藉臣心自來赤
賜馬
賜出　天閑駿分明洼渥精須防龍化去雷雨莫教行
賜袖香
入袖薰肌體因風透綺羅香緣殊域貴　恩在近臣多
賜面衣
霧縠新裁製珍　頒出上方障塵還護日滿面受　恩光
集／別集／館閣偶詠／卷之一／詩／七言古／見落葉有感(P.5-2)..[清乾隆十六年高玉生補刊本]
見落葉有感
飄飄落葉隨風吹葉落何時還故枝盛年光景能幾何俟河之清日月多餔糟歠釃且共歡何
為憂虞坐自𤋎不見熒熒帳中燭短髮頹齡不可續
集／總集／明經世文編／卷三百九十六／天遠樓集／議／春和賑貸議(P.4281-1)
皇明經世文編卷之三百九十六
華亭陳子龍臥子　宋徵璧尚木　徐孚遠闇公　彭賓燕又選輯
宋存標子建參閱
天遠樓集
議
徐顯卿
春和賑貸議賑貸
皇上御極以來、思與海內元元休息、故躬秉節儉。罷虞官山澤之採。捐宮省不急之工。絕左右嬖幸之賞。息奇淫侈靡之費。嘗下詔勩民租稅。勸力作。通溝洫。所留意愛養元元甚厚。乃若奉行德意、隨時制法、以佐　聖天子長育斯民者。則股肱輔弼大司農責也。夫農者。天下之本也。時方春和。則虞書平秩之候也。民方有事于東作。而或不得盡其力者。則河渠宣洩之不時。耰鋤耒耜之不具。耕耘耨治之不精。所以然者。衣食貲費之不足也故有其力者未必有其餉秋登冬息而囷積匱于饔餐杼軸空于禦蔽。既已不勝其困矣。况又委填谿壑。於官征私貸取盈之後乎。昔
周官之法。有鄉里縣都之委積。以恤艱阨而待饑荒。晏子舉省耕為先生美談。漢文詔日方春時和。民或饑寒而不能盡力農畝者。議所以貸之。此皆察民隱。重農事。可為今日式者也。愚謂司農之官。乘此具籌畫。通行郡邑長吏。取諸帑羡權其緩急。以施賑貸。議者或謂一年殘粟。民尚足支。即有匱乏。十室不一二。未聞旱澇凶荒之警。而亟發輕散。非所以厚富積。操贏縮也。愚謂此議。在惜目前近小之利耳。非深見遠識、先事獨觀之謨也。盖民迫饑寒。則工力不贍始以荒致盜後則盜愈荒流賊之不可除以前者未盡後者又積耳不贍則耕作失時失時則凶荒洊至設有流移死亡空數百里之地姦宄盜賊。竊發一時。方欲賑恤而安弭之難矣。涓涓不塞。將成江河。熒熒不滅。將燎原野視今春賑且萬倍。而况有凶殘之名。討伐之禍。策無失于此者。故愚之議。謂宜早計而豫賑之。使民俯仰無虞口體足贍、以獲專力于農事則豐穰可致賦稅可入。府庫可充。即以得失多寡計之。猶所入勝所出。而况家殷人足。黔首安業。上下和平。則王道之興。可不勞而自定也。若夫計戶口之籍謹權量之數、杜里役之
欺蔽、禁吏胥之侵漁、或講求常平義倉之設、以勤撫字、或貯積三年九年之穀、以備凶灾、則有司守令職也、謹以是為今日養民興治助
叢書／百陵學山／竹下寤言／卷二／良䝿篇(P.16-1)..[明隆慶王文祿輯刊百陵學山本]
隆慶元年丁卯十一月初三夜至五鼓睡惺反觀中虗熒熒一珠大如粟米卽所謂窈兮冥兮其中有精其精甚眞其中有信是以䝿守中云太陽流珠卽此元神耳人人完具予幸得見之無可與語
叢書／紀錄彙編／宣宗皇帝御製詩／賜太醫院使徐升拱(P.14-2)..[明萬暦沈節甫輯陽羨陳于廷刊本]
賜太醫院使徐升拱
雲間秀敏人中英襟懷磊落冰壺淸羣書博覽析理明青囊金匱尤妍精濟人利物心秉誠江南江北驅芳聲峩𠜍博𢃄屬老成軺車應召來我京醫人醫國咸見穪回生起死如通靈掄材特受官品榮蒼顏皓
首享遐齡錫爾鳳誥彰爾能追封雲仍爾所生朅來思孝攄衷情懇吿祭奠歸先塋朔風獵獵征㠶輕長江萬里煙波平故鄉晝錦光熒熒壺觴親舊歡相迎𥝠恩公義當並行北轅宐早登回程兩全忠孝惟在卿竹簡千載畱淸名
宣德二年九月二十八日
叢書／紀錄彙編／國寶新編／名氏／亡友十三人／徐禎卿(P.8-1)..[明萬暦沈節甫輯陽羨陳于廷刊本]
徐禎卿字昌榖蘇州人仕至國子博士神清體弱𩀱瞳燭人㓜精文理不由教廸著交誡感暮賦諸萹詞㫖沉鬰遂闖晉宋之藩凌獵曺魏長宿驚嘆稱爲文雄筮仕　武皇朝司法比請移學職斯亦可窺其雅識矣專門詩學究訂體裁上探騷雅下括高岑融㑹折衷備茲文質取充棟之草刪存百一冀成一家之言傳諸來世至今海內奉如珪璧所謂雖多亦奚以爲也其所研索具在談兿錄中可謂良工獨苦者與
賛曰博士清資氷淵斯濯遺編熒熒鳯羽麟角唯寳貴竒匪以其多有文弗粹山委則那
叢書／紀錄彙編／庚己編／卷第九／昭陵銀兎(P.10-2)..[明萬暦沈節甫輯陽羨陳于廷刊本]
昭陵銀兎
陜西九𩱛山唐太宗昭陵在焉嘗有醴泉縣村民取薪於山見白兎突起草中異而逐之兎躍入巨穴民不覺失足亦墜焉乃入隧道中頗覺黯黒其旁累銅缸十數皆盛油設關捩流注最下一缸中宿火其竅
有礙油不下火熒熒欲滅民為通之火復明向所逐兎宛然在旁乃銀鑄者上有刻字云撥燈火賜銀兎一箇民視四周積金銀珠貝瑰麗萬狀再拜請曰小人貧所賜不足以贍願更益之於是恣意所取懷挾將出而路迷跬歩莫辨便舎之乃復有門豁然遂携兎而出隧門隨閉僅有㣲罅民歸鄰居惡少年聞之者競到陵所迹其罅掘之杳不可窮事覺皆被逮係民亦幾坐譴云
叢書／寶顏堂秘笈／秘集：見聞錄／卷五(P.1-1)..[明萬曆繡水沈氏尚白齋刻本]
王元美先生墓誌銘瑯琊大司𡨥王公卒訃聞上贈太子少保予祭二壇旋遣中書舍人視事賜金四百兩子主事士騏疏辭不允公法得專葬以哀思大司馬令祔于項涇賜域思質公墓昭位之次嗚呼從遺志也公奉家諱凡所為委
蛇屈信欲有效于司馬公者海內士大夫或未必盡知而其後先出處之際當時徐文貞楊㐮毅公皆為動色勸勉至袁安節先生𡸁老且以冡宰薦公自代夫亦念王氏世受國恩宜以君父大義自裁余亦度公始終有不得不出者二方嚴氏灸手時其意欲引置公為重数近而公数遠之終不能籠公而會楊椒山當論報密使人告急且以孤相托公馳騎屬座主王太常亟
往营救而王以嚴氏客語泄公又為楊夫人削稿請代上之尋椒山受辟之次日又出宣武門酹酒泣奠津遣嫠弱嚴氏微聞之意不樂而思質公又以沈靑霞𡨚死北向唾罵不已遂以此中禍公亟奔燕中且行且躓沙垢覆靣與弟敬美日夜扳車遮道哀籲甚楚已又扶喪車下潞河荒迷震昡死而復生再矣會　莊皇帝奉遺詔嘉與天下更始公方病瘍羸瘠不能起匍匐
至都門外匿跡蕭寺泣草上陳𡨚狀　詔與故官而思質公之事始白所謂公之不得不出者一也思質公雖蒙　先皇帝昭雪然猶藁葬淺土撫按學使繼以卹典為請而新鄭公與鄉袞搆虩齮及茲事禮官惑於浮言勒令候議公日夜腐心切骨不敢復上陳請之疏適両臺條列三吳便利并及遼左功狀下宗伯覆請　賜両祭全塟崇贈大司馬郁太夫人僅四品封亦両
與恩榮比時𠷢　天子命焚黄墓上邦君大夫及賔客至者車騎如雲男女夾道擁觀以萬数公捧誦　綸音感極而痛率子姓鴈行望闕九頓謝而至是思質公之事始大白所謂公之不得不出者二也公諱世貞字元美自十五咏寳刀詩師為之避席旣弱冠舉丁未進士耻從柄臣道地竟不謁舘試以刑曹郎與李于麟諸子日相唱和名奪公卿間公又日坐公署剖决案
牒所讞獄度得情輙手錄付吏趣書之各以輕重决遣不三日而畢自是銓部両以督學擬公皆為嵩沮又半歲遷靑州兵備靑多大俠臣盗探丸殺人有司不能制公身繫袴褶集强壯敎之射申𩛙保甲重懸購盗之賞又于州邑畫為四方或八方以義官統之盗當時捕獲者為上逐而不出境獲者次之拒不能刼者又次之凡盗從其所起而不覺察者經其所過而夜廵不
傳捕者罰釋盗而覺者立杖死撫臣丁公每謂人曰有王君在吾豈復有東顧憂哉則以詢公公曰凡捕盗者其才勇狡黠過盗一等者也吾嚴其詐害之禁而復事掣之彼袖手不為我出死力矣是縱盗也吾知賞其功而事姑息之則彼之毒民也甚于盗是益盗也第操縱不失術而已乃以其法行之期年盗遂解散而無何思質公之變作公解綬奔難還伏草土中幾十年
嵩僇薦起大名公堅不欲赴以八事應　詔陳言曰此可藉手以謝　朝命矣因固辭不報乃勉起就官大名之俗凡婚者之將嫁也則其姻族相聚而共酒食之多者至匝月不止旣嫁則婿家亦如之蓋一婚而中人之産去半也喪家之有喪也則姻族相聚而來奠食者費不貲蓋一喪而中人之産去半也公至定婚喪禮其俗至今守之大名為州邑十有一而眞定三十餘
以軍興論供輸則大名之與眞定各平而是時大名闕𩛙兵使其治眞定者復委十之六于大名曰大名饒而眞定瘠公力爭曰為眞定者以饒瘠而槩之是以大名六而眞定四使為大名者以州邑之数而衡之則大名二而眞定八今請無論郡論州縣可也論州縣亦不必大名與眞定埒大約大名無下等眞定無上等取大名之中者與眞定之上者並賦而大名之上者與
眞定之下者各自為賦衡之則大名尚不得四而眞定六于是大名乃不果增居一年移浙江叅政公下車摘一二墨吏及巨室裁抑之吳興久雨郡富人故閉糴粟踴貴公首捐俸五十金郡縣長而下次之又募民入粟廩中給冠服旌其閭及冬報粟得三萬石又疏乞改折臺使者不敢言而公得請十五萬石吳興之人頼以活者甚衆未幾自浙叅長晉臬以郁太夫人憂去
服未除薦補楚臬旋遷廣西轄未一月入領冏卿又八月以御史中丞節出鎭鄖楚鄖故簡僻前中丞每臥而治之公為紏劾貪縱咨訪將才刷軍政淸屯田鄖中遂隱然為重鎭江陵方與公詬弗善也公意不自得解官𡚖久之補南大理又久之補應天府尹皆不赴適有太原貞女立化事甚著公念家難後居常忽忽每思以空言消之而又緣此杜門謝交斷文字之役者数
年其後兩京臺省交薦起官刑曹侍郎但堅請予告而已又其後方以思質公卹典具疏陳謝而少司馬之命下又以考績至淮楊而大司𡨥之命又下然公皆不得已一再應　朝命非其志也公自尚書郎荐歷卿長浮沉中外凡四十年其間條論封事皆天下大計而所至吏治精烱尤不可悉數最奇者莫如靑州治盗及楚中樂平王事都下盗刼緹帥陸公炳索不得後濟
南獲盗房四者妄承之公曰狡賊欲緩死耳立訊曰若盗陸公耶曰然贓安在曰在請械某而取之曰若刼陸公何狀曰髯而肥何衣曰衣朱而圍玉公大咲曰若未甞識陸公陸公喪寜衣朱圍玉耶且寔不髯而肥盜搏顙大服部民雷齡以捕盗橫萊濰間海道宋君購之急而遁宋以屬公公欲掩取而微露其語于王尉捕者還報又遁矣公陽曰置之又旬月而王尉獲他盗
勝常公心知其為齡力也忽屏左右召王尉詰之曰若柰何匿雷齡往立堦下聞捕齡者汝耶王驚謝無所逃責願以飛騎往俄捧齡至公曰女當死然女能執所善某盗偕來女生矣而令王尉為之日期果得盗公遂以還宋君而請寛之官校捕七盗逸其二盗首妄報逸者姓名俄縛一人至稱𡨚公令置盗首庭下差遠而呼縳者跽皆上其足躡綠絲履盗首数從後窺之公
密呼一隷蒙縛者首同出而易其履以入令盗首證之盗首不知其易也卽指綠絲履曰此逸盗也公大笑曰爾乃以吾隷為盗卽釋縛者去徐進道者好蓄飬亡命而以横占伎女被訟捕之不報俄有令請間曰進道勒兵反矣公偵之果然而故緩其獄令縛賊自効會有李卿者進道宻友也公召謂之汝交關進道應死能以進道來貸汝不然者死無日矣卿應命去俄報進
道飯某所矣公遣二十騎往取之而以一騎入營立散其黨亡譁者靑人舉手加額曰吾軰始帖枕矣鄖陽時驛以一𥿄報公有樂平王次子奉　高皇帝御容金牒祝髮為沙門行游天下勑郡縣盛為供帳公曰藩王有宗正條錮城中不得出而譸張如此遣輕騎孟光化禁止之而邏其從者李汝貴秦太両人得狀蓋以御女術游藩邸間崇王賜以㯶轎紅杖所至懾守令而
汝貴為之翼奏旨鞠之則平凉民賀禄也此数事摘發隱伏捷如神明其能聲日馳都下都人士聚而歎曰王弇州文而豪乃任吏耶公益自負強項如故而又性不能曲事權貴人往往骯𩪝守法故言者多附影憑釁而起嘉靖間陸炳方貴幸用事受巨璫指匿奸校閻某欲貸其死公搜炳家得之炳宛轉請脫旣復因執政以請卒不許當時業無不側目公者已新鄭柄相國
掌銓客輻輳集公獨引母疾乞休新鄭曰吾出而彼𡚖者何也是將臥而待遷乎不聽休而南牀已先伺高公旨中之江陵初欲處公史局公謝唯唯江陵以為有心遠己也荊州地震公引李固京房占臣道太盛坤維不寜又有譁辱邑令者王生江陵媍弟也公論奏不少貸又貽宗人書相公浸滛耳目之好非社稷福其人洩之江陵江陵積不能堪雖稍遷廷尉京兆以貌示
用公而竟以浮言嗾公去大抵新鄭褊江陵横其鋒鎩視分宜遠甚而公亦時起時躓數引避于繒弋之外者亦屢矣公生而美姿觀風采玉立與客談咲覺温秀之氣溢于眉目間語及古人忠𡥉節烈則又慷慨淋漓為泫然罷酒在浙中修岳武穆于忠肅祠墓為文以奠辭極悲壯南陽祠張睢陽及鐵尚書鉉在南都請崇文廟釐配享公甞言曰吾讀書萬卷而未甞從六經
入每欲牽衣而窺廊廡之末則世人齷齪臯比招摇門戸而聚生徒者吾方耻之吾雖未聞道然誦法一念迄死未甞敢忘故其居喪也凡三年始茹葷御室凡十年始具衣冠預燕會家無姬侍臧獲軰以百指亦無一人曉聲律者質庵公義田千畒公倍拓之又為祠專祀晉卽丘子始興文獻公而配以宋左司諌元學正公歲時伏臘率族人跪奠惟謹生平于故人兄弟白首
無間言好推于鱗而遜敬美尤不惜以齒牙筆扎緩急人客或一歲数及門或一人迫得数十函書或進而附公以成名名成而更立門戸且忍於詈公以示角公弗為異也客至而復請者與如初凡公之門其品遠近醜好几盡八方而中間交態離合向背之故亦凡数百變公皆性安之成其大而已公生於嘉靖　年月日卒於萬曆　年月日塟於　年月日公之先出瑯
琊王氏自晉丞相始興公導渡江而南世為浙人後有崑山學正諱夣聲者因家于官而太倉之王自夣聲始又六世而為公大父質庵公倬仕至南京兵部侍郎倬生南都察院右都御史兼兵侍郎贈尚書思質公忬配郁夫人實生公公又十歲而生敬美太常大司馬常命之曰吾聞東海有鳳麟洲而兄弟其庶乎因署其讀書之室曰鳳洲然而天下獵其詩及談說公之聲
力氣誼者至變國俗一時三尺童子少知句讀皆更相稱字而以足不及門與口不道元美先生為可耻故公之字至今獨著公且死碧瞳熒熒精𠁊不亂卒之前手條家戒及身後歛塟諸儀甚悉及期坦然而化享年六十有五公視廬陵眉山差去一歲而其名行赫赫亦畧相當嗚呼公千古人也卽無銘其誰不能名王氏家言者然天下但知公為文章大家而不知精于吏
事但知觸禍嚴氏而不知與新鄭江陵寔相左但知正位六卿而不知老臥閒曹有經世之才而不竟其用但知少年跌宕晚托化人為逍遥游而不知公之言動務依鄒魯家法但知公氣籠百代意若無可一世而不知公之奬護後進衣食寒士惓惓如若己出嗚呼然則海內士大夫之未盡公者寜獨出處而已乎夫司馬公以勛勞見讒𡸁八年而為隆慶之丁卯　先皇帝
賜以原官越十有八年而萬曆之丁亥今
皇帝又賜祭賜贈朝廷之于王氏恩禮極矣禮稱君子行不俟駕東西南北唯上所使分也而况上之後先待司馬公者如是卽使鞠躬盡瘁畢命王室尚不足以稱酬恩狥知之萬一若徒偃蹇　明詔私錮淸朝無論生者近懟且何以代死者報國哉不然公千古人也豈戀戀一官者觀其身後之言但以勿累　朝廷勿離大司
馬穴為囑則平生君父大義可為没齒不忘者矣公集後有弇州四部續稿琬琰錄觚不觚錄藏於家公生時其文已傳不具論論其出處大者旁及隱德以備國史某晚游門墻文獻足徴敢繋之銘銘曰吾昔聞晉語云淮水淸王氏興肇六朝迄盛明淮黃合氣南征有大人主文盟嘉隆季推王李誰佐之大小美才名高造物忌遭　聖明洗家諱吐幽𩲉永終譽隱似懟出乃
義彌留言悲可涕勿請卹勿卜隧君父恩矢不昧後死者式來祭公之墟在昭位神鬼呵樵牧避史闕文徴茲記陳繼儒撰右銘元美公遺命請汪司馬伯玉伯玉卒請之趙司成司成病假他手余為之作此亦其子冏伯所屬也是藁冏伯藏於家而今梓送者乃趙司成文
叢書／寶顏堂秘笈／普集：研北雜志／卷上／序　陸友仁(P.1-1)..[明萬曆繡水沈氏尚白齋刻本]
倉頡四日光熒熒手裂混沌人文形長天蕩蕩幾
周星籀斯邈次猶典刑自從鍾衛變楷法江左草聖如飄翎萬錢裝褫金石録大字祗數瘞鶴銘寧知廢塜六尺碣霜鏺風射横荒埛頟題𢖍陽幸未没往往呵護煩神靈叢祠凄悄附覡語田翁蕘竪爭來聽登時扶𣗳剜枯蘚鬱若山立蒼峆嵤童丘戚實頗好古馳書樊式敲晝扃披鞍馬上往訪之眼明鸞鵠凝其停試融䗶汁脫墨本𢹂歸信拭開軒櫺浯溪以前合第一向後
但覺紛伶俜穎川先生徧披摭胡獨不遇餘千齡似聞旗蓋旣入洛白日慘澹紅塵腥孫陵岡頭杜宇秃𣗳薜裏重重靑况乃功臣子孫盡氓隸豈有澆酒提罌瓶翁仲無言倒沼底髑髏噓火寒於氷尚喜點畫足傳世未與霜草俱凋零
項烱
叢書／知不足齋叢書／北行日譜／卷之首　傳(P.1-1)..[清乾隆鮑廷博校刊本]
丙寅北行日譜
文之獲交蓼洲周公也則自先慈旌節事始也先慈苦節四十有六年緬維免喪之日為庚申歲同庠欲以苦節狀聞之當事文私以商之今太史湛持文先生時先生猶孝亷也先生曰此事非財力兩足之家不可今子家徒四壁一靑衿其何能辦雖曩者吾甥姚現聞曾於孝亷時獲旌其母吾蘇顧巖叟亦曾於諸生時獲旌其母亦皆有大力為之援今子無可傍借將若何文曰母節艱辛為人子者不能一為表揚何以為子文志決矣
成不成人為政請不請我為政先生亦甚壯之夫以先生為名敎宗主而先父誌又出先生筆凡諸艱辛之狀無不具悉其詳且為文愼重若此則事之不易可知乃蓼洲公文初未一面第感動先慈之節於殷汝劼名獻臣之一言而徵信先慈之節於文先生之一誌咨嗟歎息惻然垂憫遂力言於當事自郡邑大夫以至憲司直指不遺餘力且曰此事非公祖父母力為主持而待胥吏循行故事則此節斷無蒙旌之日矣迨旌表之旨奉已半載禮部剳至文始獲知其為德何如而不鏤心銘骨
也嗣是文中心藏之第以公名位懸隔雖蒙折節下交然引分自安非歲時不敢輕謁比公奉削奪之命乃始時時過從察公神情亦若以文非趨炎附熱不虛疇昔之知者此文與公締交之案也今歲三月之十有六日天方曙忽聞公被逮大駭出門彼時便已心念公此行誰與偕往意者其文乎第長子館於浙次子病於牀季子身為督課不能脫然比至通衢遇公西席鄒君虛王名谷涕泗沾襟欲偕北往文念鄒體弱不堪力為之阻而遂身任之公聞亦喜動顏色因目吳君公如曰子其為
我一行公如唯唯乃議文與公如偕公之子子佩行已有成說是日諸君子便欲文與緹騎議所需文曰旣文北行不當使緹騎識面以便彼中趨事遂以斯事他屬十七日文念十八開讀公身一屬緹騎便難披瀝復造公所冀得詢所欲言而諸君子無論識不識或揮淚或懷金或欲一望淸輝而至者踵接肩摩聲如蚊聚形如蟻擁無須臾之暇維時有貧士某乃公素所恤者不勝痛向公而泣公笑曰我一去不復返誰卹爾者我應哭爾爾反哭我哉會有蔣兄名鉞者語及傳神一事文躍
然曰是烏可已卽託蔣促丹靑君丹靑至文為道意于側公斷斷不可再四揖丹靑君出若將凂者噫公視此身為何物曾有幾微兒女子態耶午餘諸議者至云與緹騎講許八百金苦不能就必欲文一行文知諸君非為舌戰不敵特以文為公所信其勢不能無增姑借作一證據耳不得已乃行然旣以登場不能不認眞一講乃以公之冰蘖吿而諸旂亦盛稱公之冰蘖且云倘公而不冰蘖其操也必且列卿寺擁節鉞矣自苦乃爾何與人事吾儕奉命而來祗論官局索金不問其貧不貧
也文曰然則金從何來諸旂曰獨不有鄕紳在乎文曰否法網嚴密覘伺者多一為捐助懼有起而議其後者疇敢以身試哉諸旂又曰然則獨無親友乎彼其至親安在文曰言至此則爾所謂自詒伊戚予亦不能不為三歎息也親莫親於子女之好逑公且為貧交是求卽如長子之配於時鉅富兼閥閱者多願與公聯好而公謝客曰乃公如欲富則歴官二政儘足自潤何必借潤他人而令富女入貧家其與我均茹荼乎抑與我薺荼分茹乎且使我父子姑媳有大不得其所者幸勿復言
假使公當日肎為俯就則今日之費問之婣家足矣又何必煩吾輩之喋喋為諸旂不無心動然似已詗諸好義之樂助者多乃于八百之外漸增數以千計矣而堅執如故遂各含淚而別是日文卽宿公署人散一燈熒熒文方欲叩公所欲言公且出竹箑六七柄從容揮毫書至二柄漏下已幾二十刻文不能復待力止公書公乃略言數事無宛轉叮嚀也文因笑語公曰今夕光景千古希覯何幸躬逢其盛耶十八日天將曙諸議者復走使從公所促文文計不一二時且開讀事急矣其敢
有辭乃復匍匐往則諸君子邀有魏某者云是故錦衣書記之子言當易投遂與偕入魏入不措一辭便慨然以一千三百金許之先交四百於是諸旂滿志報命於公時公伯子淚從心下强顏相對公仲子年方總丱見公將出署就逮淚不自禁公怡然曰我天君方泰反為若一哭所累其速去毋擾我時已報午諸司畢集士民塡委而直指中丞且先後至詎意忽有官旂之變於時變出倉卒赴義如狂文以褻服不便入晤躑躅竟日比暮知公請囚不得乃歸公所公所為兵憲行臺防守甚
密文惟外望而已十九日文念公已無生理而重以斯變其謂之何造憲署苦不得入至晚當事者復移公入縣署始得晤公公是時了無怖懼但多一番煩惱曰如無此變則斯時我已從容就道柰何有此紛紛少選公坐帷中呼文耳語曰誰為我語當事者嚴兵衞我間道夜半馳出城乎而一時友生愛公特甚哭聲震天中有倡高景逸先生之說者文謂公事與高先生微不同高無民變一自裁畢矣公則多此一節事須徐議于時萬民擁塞公赴闕之心如焚文寬之曰俟民心稍息公始
可定行期此時一動變更不測公乃首肎復事筆研為一僧書扇書齋額寄去曰事雖小不可負諾也門外洶洶門內蕭蕭被逮之始親朋雲集自民變後皆畏禍不前時來詢問者不過疇昔莫逆寥寥數人而已是夕文仍陪宿縣公署二十日早公乃笑向文曰患難相依我兩人眞堪合傳文曰公當此際而神情不動乃堪不朽若文之棲棲特情不能已何足道哉自是日為行計乃命同人佯播候旨之說以息衆囂而民亦稍稍解矣是夕文歸密為束裝彼時訛言孔將諸親知方促文趨避
何暇議及北往內人一見驚相謂曰禍且旦夕聞公椒蘭咸栗栗懼及而比鄰已東奔西竄巷為之空汝速禍乃爾如一家生命何時文承爵之子壽康新膺衞秩伏枕傳語曰祖勛不易父此行或有他失如祖勛何文笑曰事果株連豈一避能免奔竄特愚夫事智者不為乃若北行業已心許其忍相負倘果緣是而及於難亦命數使然非予所得主也其止勿復言惟是內人喃喃謂公往必死死必慘奚不死於故鄕而務往罹慘毒則文中心不能不為動就枕躊躇竟夕詰朝二十一日往關
廟私以自裁之說卜之眞君籤若勸行而自卜從行則頗有危語然念事勢至此義無中止復自奮曰司馬公有云天若祚宋必無此事今天若憫我亦必無此禍豈得以或然之禍而奪必然之義遂不復介胸中則往文太史支十金為行裝往別本學吳師名麟徵吳師曰民變之疏十九已發公卽往無與於旨之溫不溫公身一往萬一斃于嚴刑已無足證而金吾於公獄詞以民變事株連一二縉紳為彼黨所心恨者則一網盡矣何不從容旬日處分後事以一死了局禍止公身以全諸紳為
愈乎文念株連之說實彼黨所有然在吾公惟有赴闕為正故前說謂之忠于諸紳則可其為吾公謀猶似有未盡善也然不敢以一己之見傍撓其間遂唯唯二十二早公馳使相召則已遷寓理刑公署公署舊名金鄕書院若為候旨者然文意公或為前說所動至則促裝耳於時馳一价以力阻公行者言娓娓公則計不反顧毅然以一身甘鼎鑊且曰若輩為所欲為苦無大人君子張膽明目敎誨之耳我且甘身虀粉正言敎誨若輩是日文復馳歸計彼時文雖足跡不至變所然朝夕吾公必已為
覘伺者物色其能免于吏議倘此往或有起而議其後者不能分身相應必且以逃匿相加實其罪案遂草一呈直以同公子追隨吾公明吿本學以為異日張本囑家中一俟發足卽投而文子壽增尚未冠見此行不可止遂力請從曰父老矣長途左右其可無兒文笑曰皃念甚佳然此苦趣非兒所能嘗萬萬不可力止乃已二十三日為合餞明卿太史之日文為倡于旬日前者文念知己在難何忍銜杯遂不赴而卽于是日赴公署為長行計公之長行實惟二十五日子夜文恐栖遲家中
卽有剛腸或為兒女子所撓遂一出不復歸壽增苦欲識公遂與偕入此兒因文在署連造三日炙公淸輝不可謂非幸也又公見此兒持有竹箑特為之題手澤宛然不尢幸乎二十四日早公呼長子拜文文曰若然是以不肖待文矣公乃止而反躬為之叩顧長公曰從此以伯呼之文遑遽不敢當是日聞申中丞元翁罷官歸文與中丞為舊賓主且為先大夫生平知己大父身後先年百戰勛得徼橫金世爵實惟中丞力義無不往候也者復念此身一出公署更復牽纏公之今日是何光
景文旣戀戀於此卽不往不為恝然乃第以一函致意是日公語文曰弟別無一事牽腸獨先人未葬此死不暝目之事葢筮仕之日旣所不及里居數年營有馬鬣一切地下之事已為畢辦第以年月未宜故為稍待今不幸值此幹父之蠱有吾子在兄其輔襄大事無一語及妻拏自被逮迄今如一日也文因謂公此行存亡未卜且與家人永訣矣就道之日尊夫人攜諸幼子登舟可得一別公搖首曰徒亂人思不可復詢公以公今日有此奇禍自反歴官亦有一二冤獄為公隱衷所不自
安者否公隨聲應曰此弟一生可自信者今日之事葢往因中業如不通釋典幾不能自解矣二十五日長行館于浙之長子因呼遲約其歸囑家事而尚未至遂不復待是日文計公此行決無生理文豈能別効一臂惟有一抵長安速治棺櫬以待一有不幸則躬為含殮以効友朋之義以慰孤寡之心此出門作想也是夜漏下二十餘刻遂行比及舟彼時兵士戒嚴胥江之滸幾無隙地地旣泥濘人復蹂雜昬黑中忽失長公所在葢使者唐元恐為緹騎所物色私與偕歸公忽出意外念甚
呼文覓之乃與兒壽增於昬黑中自胥江至洞涇匍匐將十里抵公家已漏下四十刻矣知公子已歸懸旌始定二十六早於公家發舟是時公內弟公如吳兄名爾璋以有太夫人在堂恐遺母氏憂而止乃獨與公長子子佩行是時送文登舟者則惟張氏孟舒名世俊異度名世偉兩伯仲耳二十八早至雲陽公已有成命立趨子佩歸矣逆料公心民變日傷其少年緹騎一人未必不為報復而又戒心於江滸相失之事故深為之慮子佩含淚向文曰父決不欲我往奈何文曰尊公自有深意父命
其敢有違且斯何時也母夫人柔腸欲斷兄歸苦慰母夫人孝自在耳力勸之歸已而四月初旬奸人忽造偽旨謂籍沒公家家人一時星散夫人幾欲自盡微子佩力為寬解夫人已歸泉壤矣子佩此歸不可謂非彼蒼默佑也於時文亦私轉一念公之子公且堅不欲往則事之危殆可知然少生退怯如一己之生平何遂獨任不辭偕公使唐元嚴秀二人先公而往擬從雲陽登陸而唐元以騾貴欲走瓜州會此時彼地諸旂羣集恐為物色遂從其說至瓜州則天雨泥濘而又計從淸江浦
登途為便乃遂往淸江浦二十九日舟抵維揚候關兩僕登岸有長髯呼之曰爾已來乎不為應則又曰爾蘇人也若素相識者然囘述于文殊為之異初二從淸江浦登陸有差騎一人馬已馳過忽復馳囘向文亦曰爾已來乎不為應則又亦曰爾蘇人也為之唯唯始去方宿逆旅唐元私語文曰頃之差騎寓適相對又復相問而其語若知我等蹤跡文疑此必織造之使物色偕來者此時有公致鹿職方孫孝亷兩函遂欲焚之以滅跡而又念非此無以取信二公方擾擾胸中忽有羣捶逆
旅之門者其聲甚厲則謂必差騎我擒無疑靜聽乃縣役呼里役也抵寐便夢先都督至文急訴以北行之故及商焚書之事先都督熟視不言比醒私念不言者似可付之無言也乃不焚而以書入唐元卧具葢搜必先文文之行囊彼所注意元之卧具彼之所忽萬一可倖脫耳初三日始知此人昨偶乗差騎早已僱騾而去驚心始定及之前途乃舟宿處曾一識文故爾相問心始帖然初十日宿陽谷覓有民變明旨旨甚溫為頌天王聖明也十六申刻文枉道抵江村日將暮託為公之內
昆弟謁鹿公名善繼號乾岳定興人住江村葢公之長子旣不往非至戚恐不便吐肝膈耳鹿公一見泫然相對囑以鋪堂之事𢡆其至親一往鹿公卽刻馳使邀孫公相議孫公名奇逢字啟泰容城人居容城之北相去二十五里比至子夜矣十七早會孫公以無可効力顰蹙相吿先是魏廓翁被逮吾公曾致書二公以魏事託之時孫以兄往鹿以使往文曰魏公事兩家俱得借重而獨不可為吾公一行乎孫公曰正為往而無益耳文曰然則魏之鋪堂誰為講者孫曰此事最易為人欺維時有金吾王公名涖民受
恩于廓翁者也密會公子於某所公子以是託之王實私為料理吾兩家初不能効一臂也今周因魏而逮王旣德魏未有不圖報於魏之椒蘭者意者其於此處一圖之乎文遂躍然就道十八晚抵都門念都中戒嚴必先得藏身之所乃可有宗都督者其父諱禮於世廟時死國難先都督因與定交文與宗氏有世講誼妄意此可暫為居停十九卯刻及其門詭以他事往求為信宿於時都督伯子宦遊惟仲子太醫叔子文學在舍兩君相對顰蹙吿曰此間大非昔比卽戚里侯門無不惴惴
危懼倘客非其人十家連坐君以異鄕入吾門比鄰已有密為覘伺者君其務就逆旅乎卽求一宿且不可卽欲行裝暫入其門亦不可不得已主僕三人反揚鞭長安道上索客肆而解征鞍焉于宗氏閱邸報得周某旣已就道不必深求之旨深為公慶又有密擒首惡之語又不能不為桑梓隱憂而見宗氏一番光景便知京師氣象於時有五百餘金會票在身會票無姓名而所會之家別有家報恐存周氏字樣亟往其家付書以滅跡念公一到惟鋪堂一事最為喫緊而京師多巨猾重信
恐誤事輕信或受欺敢以此事問人乎必得當道縉紳密為區畫計非王金吾不可而苦莫為介紹又公所囑二三金石之交宦於京邸者其非吾鄕旣難輕謁而一屬吾鄕又恐緝事于彼出沒必得一人焉密達于與公金石之鄕紳乃便於時有蔣士衡名秉銓號台宇者文之通家友也以貢館於京遂蹤跡而往蔣一見密聞斯事不覺失聲曰此乾坤何等時兄柰何自投此地文亟止勿言已為門弟子所物色矣是日卽宿士衡館囑其託侍御王純甫則王公已奉削奪歸矣囑其託念陽徐公巖叟
顧公併託二公轉致羅孫諸公求為助一臂又求徐顧兩公問王金吾特為鋪堂之地其會票金併求二公司之葢文生平不敢與人出納且此地出金於何作證一與斯事生平掃地耳士衡曰為此公用情及轉致數人兩公之所必然至會票出納此必不得之數文曰兄第往商無妨一問也是夕與士衡同榻士衡連起詢問無非一片熱腸其館使詐酣屬耳文力止勿言士衡不悟此其家喧傳之所自來也二十日昧爽士衡亟往徐顧兩家文復叮嚀曰客肆祗可片時不宜久處不審兩公
能為我旬日主人俾得暫匿其身否良久士衡至歡然報命曰兩公正為此公深慮不虞兄之慨然來也王金吾亦削奪去矣鋪堂事顧公已身為之任立刻多方覓問不必再計所欲致意諸公已為詳談不負所託至于會票之金入此出彼於縉紳自屬不便有吾蘇朱盡吾者名汝忠參戎向固交好于公者也今以補官將出都門正有一事借重兩公兩公為暫畱以待周至了此鋪堂一局會票卽以付之乃若居停信宿則斯時覘伺者多兩公俱以為不可且囑兄勿往謁事旣粗有梗槪遂別士
衡而走藎吾朱寓以會票交之因詢有藏身之處否則指二閘之觀音菴時已薄暮移寓須俟詰朝而文寓門以內朱寓門以外禁門森嚴正陽尢甚一出一入殊有戒心求宿朱寓朱以寢所不便辭二十一日畱唐元於正陽門外候吾公至而文則移於二閘道經前門關廟虔禱得籤遂決往所指寓入別朱適巖叟顧公為吾公事造朱知文在寓入密室私會文再𢡆鋪堂一事顧出手書相示正為此事與諸公往返者顰蹙而談不能百餘言卽顰蹙別曰弟亦不敢久畱葢恐為從役所窺耳
是日往菴二十二日復造朱寓呼唐元探公音問尚屬杳然抵暮而返二十三日唐元至菴云公使錢眞已至公旦晚抵國門葢眞中途先行者有八行相通乎文曰爾主人左右皆緹騎此時初至正覘探者羣伺之秋八行或入其手執𥳑索人吾事僨矣錢眞旣至正可託眞面復語不必多多恐傳誤今止有三言寄語爾主人曰定興以無益不來鋪堂顧公已身任停妥會票已交付朱處的當言之至再元遂銜命語眞其不直令唐元將命者則文旣潛身而公隨身之使亦相戒不輕來寓以
防蹤跡特畱唐元一人介於兩間為通音問計不欲使緹騎識一面耳二十四日遣嚴秀至朱寓則朱以奉勅不能久畱二十五日且行召文至寓以已支之銀未支之票轉託吾蘇查君獻可文復馳往而士衡適至同付查君文約查以五百金非徐顧兩公命不可動其五十金則聽錢眞零支但須取有支票存照士衡密傳顧公囑公之語于文語外復曰聞厰衞耑為吾公密遣緝事者三十餘輩緝其用事之人兄其善為藏身計是時頻出入東直門及往來正陽門外大非易事乃特求寄宿
朱寓朱以是夕移樽餞者若而人於文不便為解力為之拒不得已而始納究竟無一人至者一時彼此畏禍景象可知也於時朱欲壯文膽以好語相寬謂周繆兩家親友亦有倘徉長安道上者文不信續據錢眞面述吳江周祗有四僕別無親友其子至德州而返黃公白安封翁抵京為邏卒所獲罄其腰纏六十餘金猶欲送問賂以五百餘金始脫父且如此他人可知朱所敎不幾敗乃公事乎是夕吾公至京相違咫尺不敢走晤徒有腸痛耳二十五日囘菴中念菴為車馬往還之區耳
目實繁當此網羅嚴密可不幾先藏匿乃于二十六日走張灣而與唐元相期倘有相聞當于彼地舊關廟相尋亦藎吾所指也二十八日不聞音問乃遣秀入京探聽是時特為民變一事萬分過計走書查君獻可囑其豫僃後事以待惜也查君惟望其生以為必不至此烏知究竟至此也二十九日嚴秀至始知公已於二十八日受刑僥倖無恙是月無三十乃于五月初一復囘二閘而唐元來寓云已坐贜銀二千兩計無所出有雨泣泥首大士前而已是夜竟夕不寐則擬先作書寄報房
達知家中設處而遣元歸為齎來京會票計又恐別有差失則叮嚀塡寫查蔣二丈面兊非此二丈不得擅支以寓其隄防然自北而南自南而北遙遙數千里之程又無中生有處此多數夫豈易事大約以五十日為期倘公五十日之內緣此而斃何以自解乃擬身走定興乞鹿公轉貸以應一時之急乞孫公昆季入京預僃後事以防不測謀旣定初三日方遣唐元發報房書是時會票金已他屬欲染指者不無垂涎而錢眞忽至以處贜金為名苦促文歸且曰此公意也厰衞緝訪果有其
人且五十餘輩也因出公與眞書有火燒速去之語葢文居火燒坊下故作隱語且曰不歸恐有奇禍文念此行實受公生死之託卽有奇禍亦是數應同盡乃若斂金自有異度文起諸君子在而須文往為復念公瀕行其相託何如鄭重乃忽於此時反命之歸意必有悞之者因問我有三言傳語曾一一達爾主人否眞卽隨聲以應乃曰主人甚怒鋪堂不敢囘復已而命唐元將文之言復吿于眞令其止達二語不必提起鋪堂眞又不欲元歸大有相角之意文苦口曰斯何時也而暇脩一
時之怨為也且彼此歸專為贜銀一歸卽來酷日中往返五六千里較之安坐旅邸者甘苦勞逸奚啻霄壤予何所庸心於其間哉因悟眞與元不睦遂不免翻異其間應歸而不使之歸併前百方促文歸葢有全非公意者為作色不怡眞乃唯唯又與語及欲往定興一節眞又以為不可大指以前旣虛往再往何益而且為公語以阻之然鹿孫兩公文所得于覿面知其曩之不來葢屈於勢而情則有餘者非恝也乃堅持欲往是日兼聞贜金復加一千五日一比初七起限當此之日二千且
不知於何措辦豈堪更加為之苦極初三錢眞別去初四早唐元持錢眞片紙畱文往定興而命唐元往蘇云此徐公意也當卽達知主人噫文未嘗歸也而又何有于畱乎是早三人從二閘發足彼時文付唐元達諸公書皆為隱語不敢明言葢恐為邏卒所得耳而錢眞不知此竅直以公與眞書寄歸凡諸隱語詳為訓詁文有難色唐元曰請畱在便可齎則齎倘有他虞卽刻毀去何如文勉為之應不敢入便門出張義乃取城外他道行行不二十里卽有番卒三人叱下騎搜檢是時急甚文
與嚴秀先以行囊與此三人一一𥳑視而更以他語支吾唐元則乘此之隙將前書嚼去毫無蹤跡乃免于難噫亦危矣哉初五日午刻抵涿州遣元歸蘇而文則分道走定興初六至鹿公所鹿公一聞文至不待通謁卽趨至門外相迓吿以乞為轉貸應一時之急併辦後事以防不測公於轉貸立為首肎其于後事則以為事不至此文泫然曰有備無患也鹿公頷之立刻馳使邀孫公孫公至便立刻召兩家金石之交分道問金葢孫公之貧不減原憲而鹿公躬耕自給別無長物耳次日鹿
公顰蹙相詢曰有如公或不諱此金得微徒納乎文曰公卽不諱贓無不完是周氏必出之物也文請自立一劵吾公得生吾鄉金至固立償而去設有不幸文自在也其忍負公公笑曰事不得不詳問耳安用劵為正爾先為貸計續商後事乃初八日忽聞初六京師王恭厰地雷之變嗣閱邸報而知是變也地裂一十三丈火藥騰空不焚寸木而傾覆屋宇以萬計壓斃男女以千計聲震宮闕為今古所未有朝廷脩省定刑之旨且先後下則妄意吾公不死矣遂置後事不講而耑心稱貸一
事彼地涼薄富家絕少又非素所往還難以吿急一時不能輳集文則此衷急于星火然不敢形諸齒頰葢恐急則數不及額非特來一番意耳踰旬至二十日始得三百金入手二十金定興令王公名永吉無錫人所助五十金乃鹿之姻家羅公名萬象因知其棄產往貸二百羅以五十應且云不必報復鹿公則以貸而得助與自至之助不同仍應作貸又五十則諸君子賻左公浮丘奠金未入左橐而斂存孫公處者也其八十則孫公之親某不問子錢而以其本緩急者也其一百則賈人某之母錢
月索利二金者也共三百金未付金前孫公已知文非內昆弟第見文肫懇乃不他慮而直以金付文因借鹿使一人護行葢吾輩書生非得幹僕左右恐為多金所誤且使兩公知此金著落耳公以老僕趙姓者往二十一早疾馳是晚宿琉璃河聞是日朝天宮災無端起火正殿悉焚不兩旬而兩以災吿何天心仁愛至此二十二午抵京入國門門稅較之前月忽已加倍氣象更覺刻急一抵寓立刻齎金付查君獻可名　　太學生查君問文于何寓文不為吿葢此金之司有苛求金之所在者查
君若為金穴亦在羅網中前金之交查君亦有難色恐其知文寓則我能往彼亦能來必為完趙耳卽坐查寓呼周使一面周成至詢知公禁中起居稍慰問前者票金正于二十七日一限將完來金適承空乏此後便有鄉紳助金接續文擔似可少弛先期再四叮嚀嚴秀勿引諸使來寓為人蹤跡乃秀于是日乘文在查寓反飲周成于文寓愚人不知利害至此文之不為番卒所獲特天幸耳是日欲發八行候公不敢特索公與錢眞手書見公十八九日之書欲差周成囘蘇催銀甚急二十
三日文復作書寄報房促金是午走蔣士衡寓知曩者明旨所云漏網巨魁意有所屬為之大駭竊以是時文之往還更為稠密益不勝惴惴而士衡復曰兄與某同姓一為番卒所緝其禍叵測不可不愼文心感士衡愛我二十五日遣鹿使趙姓者歸勞以白金半兩堅辭不受曰公所處何時而敢領耶主人知之寧免督責不與主人言此金如沒公之德何斷乎不可比届行又私語嚴秀曰金雖不受歸必達知主人以表朱公之意也嗟哉此使其眞使乎使乎是日嚴秀道經錦衣衞見黑氣
一道從衞前起直透空中風不能動因知二十四日亦有是氣不可謂非大異事也二十六日始得公與文手書慰勞外以吳橋之行見委然不言吳橋而第云有一遠行不審可否得錢眞字而始知為吳橋也于時第以公急贓金且天變後定無死法可以暫離乃立刻作書奉復且云奚止吳橋凡可効力不妨多委更不必惜文之勞乃于二十七日得公與范公鹿公兩書鹿則文得于覿面故曩者之往無煩再計范公初未識荊且錢眞面傳公旨云范與張侍御為姻家張與公曩日相左書
可投則投不可投寧持囘不投勿生多事文計京師去吳橋往返一千三百里委身于不可知之域而念業已許公難以中止正徘徊間二十八日聞皇極殿前堦石費帑金如干經年累月而始至者大工方待之吿成甫及殿忽斷都人駭傳一月之內災異頻仍意當事者必為動念吾公萬無死法矣二十九日錢眞始遣周成囘蘇是日往別查君適顧公舊西席王君原裕在坐偶語及公謂從公來京之使喧傳六人且曰此六人者徵逐酒食猶似居恒時倘厰衞緝知不以淸吏相目敗乃公
事不淺兄可不思善為之計文因悟公使三人曰錢眞曰顧選曰周成三人者原寓錦衣衞鄰近以便承直公入獄後錢周兩使畱顧選于舊寓而兩人移玉河橋與吳江周公四僕同寓旣同郡又同姓誤傳公使六人所自來也公使俱儉薄豈其有此徵逐事但非分寓何以自解乃于三十日晤蔣士衡詳語其故囑士衡轉達徐公令之分寓且託之風聞勿直吿徐公以語所自來也是日午刻卽出都門居京旬日逆旅主人見文謝絕賓客而又與周使時時密語業有猜意疇昔之夕已有長
髯居然闖入四顧其行裝者時公與范鹿兩公書文先期折成指大糊之壁間用是無恐是時届行償主人日費嚴秀計及秋毫主人幾出猜語文乃解行裝一事為贈以愜其意始釋六月初一抵暮至江村晤鹿公以往吳橋事商之鹿公擊節稱善曰此天下第一流人物也徑往勿疑至于侍御為姻家金蘭之誼豈為葭莩所奪必不其然無相妨也因求公一函介紹立為首肎訝無公書文曰書中無非致謝語范公書正在俯仰間與公書有金且有數恐為禁門搜去大屬不便已付祖龍卽
范公一函折成指大粘之敝襪底中持至不易也鹿公唯唯初二早呈范柬於鹿公時鹿公子孝廉名化麟字仁卿在側見書不署名不塡號曰此柬無范年伯字號得微以與吾父者移之范乎事若卸擔柰何父書似乎難發文少選進曰前與公書有雷霆雨露無非聖恩今與范公亦有此語寧有與一人書而重複者請以前書同此柬函去則較然矣鹿公徐曰我柬自發前書不必同往總為至交未為不可噫公之肝膽何如哉初三早鹿公發柬是日以初二日大雨瀦水難行乃於初四日發足便
道過孫公以己意私懇孫公致意于鹿求其再多方一處孫公唯唯因曰前鹿公原欲以五百金相應措處不及耳是日卽宿孫公家初五寅丑之際地大震文臥炕上幾為墮地已而知是日京師亦震葢震者千有餘里蒼蒼之儆戒何如文生平不慣鞍馬前者長途每日馳驅不能五舍至此炎威日熾僅行一百餘里途中遇泉飲之不啻甘露行至初八始為張葢葢為一手執轡一手執鞭僅僅支吾至此暑極無可柰何乃為棄鞭擎葢煩苦可知卽欲求如曩者之行止于鞍馬之勞頓不可
得矣苦楚中時時作想不幸而生于三韓發難彼時逃竄惴惴恐有兵刃之及莫必其命求如今日豈可得哉則塵勞為之頓忘因自笑此一想眞一貼淸涼散也初九早至吳橋謁范公名景文號質公景州吳橋縣人先以鹿公書往鹿書中亦不明言吾公也第云與丈同年同官弟識其手書甚眞末則云一腔心事向誰說令人徒憶平原君書入范公急索書文曰書非面呈不可因問書係何人所發文以公對其使卽蹙額曰我主人正為公焦勞苦無音耗也亟延入曩文之謁鹿公也不覺酸鼻因其使者
相戒恐𠊓人窺伺淚為之忍然彼時之淚猶能相忍不下獨至此則淚如湧泉不能復禁葢與公就義之期不能數日神者先吿之矣范公相對泫然不能為情良久方出公書書中所懇乃為贓金甚急求為轉貸覽畢卽曰此項自是友生事敢不殫力卽命移寓別業因識其西席康用舟名允濟選貢兄曩文之寓鹿氏也去京二百餘里鹿之北閭無非閹宦主僕二人深藏如處子不敢一窺戶外至此則去京幾七百里矣范公亦相戒勿入市中噫世道至此眞可畏哉初十早范公走使趙姓者將
命許貸三百金而令文囘鹿公處候金葢文與公無一面所憑者吾公之片紙所信者鹿公之一函金送鹿處在彼出納始有著落深服范公作用之妙是日宴文又識其西席李仲昌名應期濟南臨邑人兄葢康課其族子館于別業李課其長君名元超字君平年十八已廩館于家二兄俱篤行君子而李更饒意氣私慶得朋云十一日范長君奉公命先施聞此兄於朋從一切謝絕惟有閉戶讀書而得一再交臂卽其師仲昌亦歎為異數十二日入别知范公已有柬為吾公求援于東光葢東光乃時局中要人居
相去祗二舍因畱候囘音前文初至公便詢及張侍御按蘇與吾公齟齬之事且曰近有柬入京曾以蓼兄事為託語語見報而獨此語未報想忘之耳必無芥蔕理文念侍御與公為姻家不敢直達至是已悉公肝膽遂直吿曰侍御萬分芥蔕近日京師一聞民變便揚言曰聞此事乃周公子所為糾衆抗旨大是異事諸紳相顧錯愕不敢發一語時徐公念陽在坐獨抗言曰周子年未弱冠能幹此許大事耶方入蓼洲于死地又坐其家以族誅烏乎可芥蔕可知望公力為之救范公駭然立
許解紛因問金至鹿處二十前後不遲乎文屈指曰金之比五日一限每限百金可以支吾自六月初七比起前有會票五百已完五月之事今有鹿公貸金三百併吾蘇及吾公知己之宦京者聞可得五百計可支持至二十左右不為遲也范公頷之葢知公之金問之他人他人為政一迫便不能多不敢聊且塞責且屈指扣數自是如此初吾公手書稱文至戚而文亦以內昆季自居且更姓名為余至是見范公情眞意懇便以實吿公為再三歎息因以蘇郡人物下詢矢口而對與公疇昔
所衡頗相符合公復垂詢兄往還定興彼地有楊椒山先生祠漢張桓侯翼德故里曾一謁否文過兩公祠曾默以吾公生還為禱幸無虛公之明問因自念忠臣義士令人景仰若斯眞雖死猶生烈烈千古吾儕可不知所以自勉哉十三日再別范公見東光囘柬外兼得與使者口傳之語許與諸要人處緩頰為之欣慰臨別文正欲泥首以謝乃范公先呼童設毯曰同為友朋而兄獨任其勞敢不再拜為之稽首文不勝惶遽慙愧別出鹿公之趙家幹已奉公命至矣葢文為貸金非得護行
者不可先期與借至此來耳不虞范公自為遣使虛其往返范公復以程儀二金為贈文旣仰其貸又拜其貺不可乃堅辭使者三為往返已而仲昌移樽相就使者以公命乞仲昌一言文直吿以不敢拜之故而仲昌猶相强不已文乃曰請畱公所為歸途壯行色不可乎乃止十四日從吳橋發足天旣炎甚又計金至之期尚有數日乃從容徐行十七宿雄縣是夕夜方半文臥室之門發異嚮如捶擊急起四顧寂無人跡惟明月滿庭而已為之大駭自離故鄉絕無音耗而出門時次子病甚
且為民變一事罪罟方張深虞波及則以為文家必有他故寧知吾公之變正于十七之早由斯言之非公之英爽而誰也痛哉十八至容城過孫公是時文之出入京師者再矣自聞渠魁之事十分戒心當此邏卒密布之日曾幾何時而禁門頻出頻入恐為物色宜畱此行以防公之不測且吾蘇之金或不及數鹿公處畢竟可為曲處前已露意孫公所宐潛蹤靜聽而齎金往京非得一的當友不可乃懇孫公慨然應允議其弟啟美兄名奇彥號思皇選貢往且曰此間多中貴亦有一二相識者此行
兼可一詢其中喜怒則私心益慰十九至江村二十一日午刻范公使者齎金二百至不能如三百之數迨文歸途謁范范吿以前約三百葢為某二千石曾戴德於我可貸不虞竟虛所往乃不得已託李仲昌叩之中丞王公名洽山東臨邑縣人得金一百又叩之某某凑金一百不啻沿門持鉢殊不自慊是日兌封范公金鹿公復出金一函計三十兩曰此止生茅君助金也二十二日孫啟美兄偕鹿使趙家幹曁嚴秀同行往還之資乏已叮嚀嚴秀乃鹿公則命趙家幹齎金支應孫兄又堅持不可主
僕二人已具有資斧推讓良久乃議各自支給孫兄赤貧與公未識一面旣任其勞又損其橐瀕行文向孫兄稽首以謝曰此弟之事以累吾兄敢不拜送前文之往吳橋而過孫公也孫公私語曰兄之至江村者三矣彼地鄰近俱中貴不可不愼昔魏公子之來亦各處潛蹤無定居也兄此囘有弟椒蘭某某俱可暫寓兄其圖之文心妄疑或者意出于鹿而命孫轉致耳頷之是時因向鹿公請曰文其移寓以防蹤跡乎公之封翁成宇公名正毅然曰疇無友生患難相依情理必至而煩僕僕轉
徙其安居勿動噫文此來凡知其事者皆以不祥人目之惟恐或近卽信宿亦人情所難乃不嫌暱就若此今人稱交誼輒云肝膽膽之一字妙矣哉葢非有膽則惴惴惟恐禍及卽欲全此一段交情不可得已於時文為盛暑積勞所苦身旣病熱腸復病寒日僅一餐困頓殊甚方服藥餌偷安牀褥乃二十四日午時嚴秀奉公訃音至矣自天變叠至聖心修省以為吾公必生故吳橋之行敢于身往不意忽有此變為之痛極不覺失聲于鹿公之堂鹿公相顧錯愕恐左右傳聞乃為强忍飲泣
嚴秀云公之喪已于二十二日之張灣登舟矣文計錢眞未必待我哀痛之際一切都捐則欲直走吳橋以候喪舟少展護喪之念葢吳橋去桑園一十八里桑園者南北舟楫之所必繇於此相候甚便耳痛少定徐讀蔣士衡來柬則傳念陽徐公意召文入京而鹿公亦向文問轉貸之金作何區處是時范公及茅之助金嚴秀與趙使已復齎轉文已交之鹿公曰轉貸二百八十金今有茅助三十范公所貸二百先行交納尚少五十再作區處范公之金文自于京中問公助之金償之何如鹿
公曰二百自是質翁之金子何敢過而問焉聞前者此處之金尚未用予命一价相隨入京齎囘原物可矣文曰前金必用文所知者祗元寶一錠不便于納託查君變易或此猶存耳數刻中公三問而文三以是對不知未用之語何從而來已而入京會蔣士衡文為述嚴秀報訃弟急索兄書秀以烏有對連索而堅執烏有弟作色曰蔣卽不發書汝獨不可立索片紙以報我乎如許大事而僅憑口傳數語懊惱良久已而見秀手中片函則兄書也葢是時秀痛其主形神俱喪耳士衡因笑問
嚴秀曰若臨行我曾密語尚有用存之金可來取去亦忘之否始知用存而誤傳未用此語已忘于嚴秀之口而先入于鹿使之耳故頻煩鹿公之問耳阿堵一物易起猜疑可輕與哉是日范公之金託鹿公轉璧而以茅君助金先淸鹿公三十帶鹿使偕行以便償金力疾起程鹿氏父子祖孫曁孫公見文不堪之極强相寬解而別二十七早入京先會孫兄約其攜金葢孫兄尚畱京也隨偕蔣士衡謁念陽徐公而知吾公十六日尚健飯沒于十七之昧爽屍出于二十一日喪發于二十二日
入殮惟顧選一人在而錢眞則有候之舟中而已四體五官幸不全壞第面似有物壓之者鼻為之平已不可認惟鬚與手足為血肉不能變處則顧選猶能識之所備之衣已不能服第安置棺中噫文此來雖妄意公之生然出門時原意公之必死祗為躬親含殮計故有此行所以報吾公者此所以慰公之孤寡者此初不為處金來也乃竟大負本懷徒令顧選一人結公之局出門之意謂何痛哉隨以鹿公之貸商之徐公公曰有鹿氏原金一百存查處可償文曰此外作何處分意者其公
助之金一為取償乎徐公以無存對文又曰意者其續到會票之物以踐宿諾乎徐公亦以為不可噫斯貸也非助也雖鹿公義當有助然寧我以金如數往鹿公以心之欲助者卻其如干以歸我則彼此兩盡今逆其欲助之意而聽其多方借貸竟自償補夫乃非所以自處乎於時資斧已罄吿急于公葢文之來也文與唐元嚴秀各持十金唐元十金已于四月十六至江村用盡文之十金為唐元支去六金乃以文自有一金復支查處會票五金凑足十金併嚴秀者共二十金自四月十七
用起頻往頻來車馬餱糧一切犒勞種種諸費咸于是取給至此無復存餘耳是夕卽宿查寓士衡曰卽動鹿氏十金為兄資斧不可乎文曰償不如數方切媿心其可復損百金之內乎計歸費須十金弟自有一金而范公處有不受二金所必餽者今得于徐公處稱貸五金便可勉强就道乃書五金之劵與士衡二十八日孫兄與士衡先後至查寓士衡擲囘昨劵而以徐公命於查處支十金此十金之支出自徐公文不與聞隨付嚴秀付文為歸途資斧意者其續到會票之物乎文卽分一金密付孫兄以勞鹿
使且囑其俟至良鄉付之恐其來璧耳隨交與孫其五十果元寶一錠之未用者其四十九兩五錢則曩畱為吾公零用之金而非鹿氏之金也曩文之稱貸于鹿也原無片紙至此不敢不以一劵為信乃書一百五十金之劵封致鹿公與孫相別仍泥首以謝之便為趕喪之計于徐公處知公使于二十四日尚至徐寓於查君處知公使於二十六日尚至查寓葢一為買漆一為欲與吳江周使偕行耳計喪舟不遠乃從水路喪柰二丈方別大雨如傾周行半成巨浸不可行是月無三十閏
月初一馳驅泥濘中抵張灣聞喪舟已發矣復為疾馳至此則泥濘轉為𣶢沱求其馳驅不可得矣有匍匐于滔滔已爾是夕扺河西務覓喪舟了不可得方謀兼程趨事乃初二晨起水已徧于街衢男婦老稚攜筐篚而逃竄者已載道矣則移寓高阜不一日高阜之寓水復浸淫而至恐復不免則求附運艘幾有性命之憂初五日水勢稍定乃附舟至天津舟中有揚州運軍云於二十九日于河西務見有二喪舟乃南艘相竝偕行其為公與吳江周公之舟無疑噫喪舟而肎稍為我待不二
日文已至矣初六日從天津附往德州之舟水勢逆甚竟日不能二舍十一日復登陸十二薄暮至吳橋別范公葢意喪舟過桑園必入問范公范公必為我畱不虞音信之杳然也甫及門知范公聞訃之日正欲開宴一閱邸報不勝痛為徹宴抱疴者累日入謁相對揮淚且稽首稱謝文不勝惶遽慙愧曰文不得視含大負周公乃公之罪人反加禮耶因吿公以前金下落且悉周氏之艱難及鹿公之逋負意欲公俟金至稍割以償鹿公公於文一語一為悽然知其于此金必有所助十三早
仲昌來晤文以情懇之曰前金旦晚且至質翁大有割助意而鹿公轉貸尚有一百五十未償倘得隨公之所樂助者卽以償鹿公甚便兄其為我圖之仲昌曰兩家之物皆出于貸鹿公欲償貸則吾公亦欲償貸恐必不得之數惟是直捐以助周氏所樂從耳文大為首肎是日赴公飯未半鹿使二人已齎金至矣飯畢别出鹿使納金公不納而亟召文欲盡付持歸文局促曰周固不足公非有餘稍割則可其可全捐而以此重逋為公累耶公蹙額泫然曰所處固不足然弟幸有此身在猶易
處耳文曰公言至此不敢辭矣但二百金數不為少長途或有他虞親齎斷乎不可公其别致公乃止初文之為水阻道也深悔奚弗從陸取道良鄉涿州便可刻期至桑園候舟胡乃自為水苦詢鹿使以孫兄出京光景始知孫一出京至蘆溝民居已漂沒殆盡沈浮五日始達江村主僕三人幾于不免噫斯行也伊誰之事而乃以累孫兄至此乎而文之得免于難不可謂非倖鹿使之來璧范金者其一人仍昔之趙老家幹也往返於京者凡三往返于吳橋者凡兩屈指程途三千有餘矧炎
月尢為不易前者區區一金何足少酬其勞哉十四日入别范公眷眷一飰再飰不能為别濱行文再拜稽首公起執文之手曰弟亦有四叩欲申叩曰弟相去數千里徒有其心不能為力兄與咫尺周氏諸孤所望朝夕一顧文為泥首受命曰綿力所及其敢自愛噫范公于友誼眞千古一人耳流盻曩者將命之趙使見其形容骨立詢何以至此則以疇昔東光之行刻期報命為中途暑雨所中方爾抱瘧斯行也不獨諸君子竭其心思卽諸君子之僕從亦殫其筋力眞足為友道光别出范
公以前二金為贐文乃不敢復辭使者復傳公命曰所處二百金旣不持去不得不一歸原主倘收當再為設處葢金非己物公自有微機焉非有他也是日原擬登途而日已昃騎且無可問矣仲昌用舟各治具强遊公之小築以一解文之悲哀然杯在手而痛在心時時彈淚殊不成歡而别十五日發足是時妄意喪舟經閘必有稽畱且從此至分水龍王水勢俱逆而我以騎往必可追及則為策蹇而馳十六至茌平是夕復大雨如傾水復阻道不可行畱茌平者兩日十八發足每行不數
里非深泥則巨浸稍淺則以騎代舟稍深便以足代騎裸形匍匐嘗此一番生平未嘗之苦卽欲求如曩者之行僅止于炎熱又不可得矣又每作三韓被難想於滔滔中如乘安車如坐夏屋忘其為困頓也此一想又眞一貼逍遙散哉自吳橋發足以來馳驅跋涉中念范公之金一歸原主或不能如其前數又念吾公之家餔糜不給煢煢諸孤以養以敎以婚以嫁良非易事目前贓金雖急然當人心哀痛之際自能勉强竣事必不至累其孤寡獨是日後敎育等事大屬難處雖吾蘇好義者
不少然當此兩番大助之後豈堪再助卽有金石椒蘭如文姚太史諸君子均非有餘之家豈能種種仰給此年年苦楚事事艱難之局而子姓失學併失其先人故步之根也賢者之後以空乏二字固其窮者幾人必得置一恒產乃為永遠計前金二百儘足為一頃謀而讀范公所惠窾議諸書見公于宦遊每遇凡可經久事不遺餘力間有捐己俸為之者則斯議也惟公可吿乃以前意作柬從逆旅主人寄范公二十二日至濟寧詢之閘上則喪舟又已過矣沿途阻礙使文不得登舟一護
少盡其心何天之阨我至是是日遇公使周成自南而北與之登舟偕歸三十日舟泊黃河一夕中盗之來劫者三幸客衆豫防不能登舟而止因自幸范公之金堅辭不攜不為過計七月初一登內河之舟是日午餘颶風大作幾為之覆倘在黃河寧免于難幸矣幸矣已而聞是日吾蘇風更甚數百年合抱之木有為平折拔去者不可勝數葢公柩至蘇之第三日也天怒激發所致亶其然乎初二復為颶風停舟初九抵暮至吾公家登其堂不見其人初十日憑公之棺而哭不獨痛公之死
葢痛公死而不得視含公則大有造于先慈之苦節文則無毫毛之益于吾公之死也諸公子方遵曩日吾公之命以伯相呼為再四辭謝雖諸公子奉公命相稱如故然于文祗重其愆所謂耳受而神實不受者也是日歸家幸得舉家無恙而病子呻吟于牀然阿翁已歸自足相慰乃僅聚首百日而亡痛哉諸兒為述閏月二十八日之更深有鬼嘯于庭者三其聲甚厲意周公之喪已歸詰朝往詢公柩果于是夕至家公實相報有何疑焉十三日以一杯哭公而詳在京之事名九京報命復
之吾公隨以資斧三十金費數交公之子子佩兄且言范公當有後訊八月二十二日范公使者齎奠十金至蘇發函深是文恒產之說約以明春付金因聞王中丞之金業已收去念范公橐中甚窘乃致書李仲昌囑于中丞處從臾其間葢仲昌與中丞為椒蘭之好耳或謂范公此金異日卽以淸鹿公於計甚便噫文旣倡恒產之說而范公慨然以為己任則此金者乃范公為周氏諸孤長久計者也若鹿公之金定當另為區處耳豈可以游移其間以負兩公意哉譜至此而北行之事畢矣
噫公之被逮也萬姓為之號呼至捍法網喪其元而不顧公之就獄也天地為之震怒奇災異變先後叠見夫豈細故公之已沒也洪水滔天于京師大風刮地于桑梓為百年未有之災天人之際一至于此則公之為公何如乃痛公之深者或以等死耳奚弗自裁于蘇乃多此緹騎贓金之費而投其身于至慘之地噫公何人乎肎泯泯而死自同於匹夫匹婦之經溝瀆者乎故關眞君之籤兆每為勸駕非不靈也正欲公之烈烈而死以奇節與公也此豈尋常所能測哉乃若吾公聞逮之詰
朝橐中所存白鏹不能一兩以三錢奠貧交徐胤開以二錢買桐油為繼晷資謂其價稍廉耳以燈火之需而計及于此其家之貧可知比晚聞逮所付公子之金僅四錢耳問糊口之產僅僅半頃之汚萊問棲身之所僅僅數椽之陋室五年司理數年銓部而光景若斯吏之廉未有如公者乃能償贓金三千耶藉非吾公之品吾蘇之義則公之孤寡有為贓金立斃耳斯民自有直道千載自有公評可不具論聞吾公為獄吏拷掠時見其刑酷甚則高聲呼曰爾不畏天地耶柰何必欲處吾輩
以死且天下忠臣義士多矣從來翻日後之案者正不屬目前之所忌也非謂吾輩死而天下遂斷忠義之脈也公所謂敎之誨之者其在斯言乎且捶且詈愈折愈奮被逮諸公無能比其烈者噫味斯言一時挺然不屈之光景又豈見聞可得一二哉猶記公公署候行燈下朗吟于忠肅公粉骨碎身渾不怕獨畱淸白在人間及楊忠愍公風吹枷鎖滿城香諸詩津津有味乎其吟之神若為之彌壯氣若為之彌揚者公于臨難激烈乃爾豈非眞正奇男子壯哉壯哉公之搆禍固由于與廓翁
聯姻一事而倪文煥首逢璫惡後更有陰為之搆者然聞緹騎之逮廓翁廓翁飲之虎阜緹騎且從虎阜解維廓翁為聯姻一事欲姑為一日畱緹騎難之公大叱緹騎而且語侵魏賊復曰若其直致我語余非畏死之人噫撩虎頭履虎尾矣奇禍之至何怪其然非吾公斷無此膽聞公于被逮之夕縣令守于廳妻孥哭于室公拜辭家廟從容取筆為僧題小雲棲額此其神情之定何如不死于蘇死于都眞知所以處死者矣吾公之抵京也以四月之二十四日公之入獄也以是月之二十八
日未入獄前處東司房彼時諸縉紳無一人敢至而諸旗則左右惟謹葢諸旗中途聞京師以其需索激變將如周繆兩家追比詐金曾於驛中密室環跪以前金完璧公則仍以授之誓不洩一言故感激若斯耳二十八日另有一旨開讀開讀畢裸形加綁以解理刑一至理刑彼時卽公隨身之僕俱不克覩矣聞公于理刑陳詞侃侃聲振一堂撻棍四十繼之以夾水火棍六十又繼之以桚參梭一百二十誣坐贓金二千兩續奉嚴旨五月初又加以夾復誣贓銀一千公至此不死者亦幾希
矣續有非常天變刑為之停比至六月初旬又撻十棍數雖少而慘更甚十六公猶强飰十七子丑之際不知用何物鎭壓公首而亡動手者則鎖頭顏紫也聞楊左諸公之死皆出此人手顧選每日送飰與獄卒頗狎故得其情實乃爾不敢不詳誌以記彼時之慘毒公之德容曩公堅不欲寫有公門弟子龔兄名汝虬者知不可明吿卽於候逮之十七日私攜丹靑君王明谷從𠊓私窺圖公貌藏之其肖特甚不惟俾公之子若孫有所瞻依且使吾公之容異日與諸名公之像共垂不朽俾後
人有所寄其高山仰止之思亦似有天意此皆吾公之事所應備記故謹附錄于此是役也鋪堂一事全賴巖叟顧公與所出往返書札為給事足吾陸公而京師斂金實惟念陽徐公當其時縉紳先生靡不以公為諱不敢齒及徐公獨奮身綜理而且侃侃于張侍御為公之子力爭民變之事今日徐公之削奪所自來也若文一人旣不敢及顧徐兩公之門非得士衡轉達其間更從中為之料理則文有束手無措而已赤日中往來長安道上分憂共戚士衡一人耳乃若藎吾朱君雖艱于文
之一宿然非朱君安所得查君以為出納之地查君者以太學待選于京者也司此一項之金大非易事而查君能任之非獨千金之託毫無所負已也吾公之僕自顧選而外則有唐元特為贓金一事銜命而歸溽暑中四十餘日往還六千餘里視後使周成幾兩月而纔返半道勞乎不勞乎嚴秀偕文出入其勞可知而錢眞者雖多所不便于文然遍叩諸公之門及入獄比納亦勞之不可泯者此俱北行之譜所應紀也乃若吾蘇斂金實惟光祿卿具茨毛公與異度文起孟長德升諸君子
文之遣唐元歸蘇而索金也屈指往二十日來二十日斂金十日尚虞不能及數乃元以端陽日從涿州歸于六月十六日已持千金之票至矣又十日念陽徐公使者又齎有五百金之票至矣是時有原齎會票五百金京中縉紳所助五百金范鹿二公處有五百三十金已有一千六百而得此兩項之金且浮三千之數倘其時而無必欲死公者完贓之日送刑部擬罪明旨昭昭也六月終旬自足了局諸君子寧不大有造于吾公聞文先生之言曰明知贓之完否初無救于吾公之死生但
公倘為追贓而死則吾輩之痛更莫能自解耳然當緹騎之至也所處已二千金兹復處幾有二千吾蘇之好義亦已至矣苟非公家赤貧眞無可質當無可變賣絲絲取必于助亦安能感動如此哉被逮之始縉紳與諸好義者爭為助諸貧士則請以本府季試三學諸生例得賞金全捐為助而諸廩于學宮者則請各捐一金為助一時好義光景可知而彼時司出納者實惟楊兄名大濚曁張兄名我城當民變後人俱畏禍至有前曾出金而亟求削名助籍者而張兄能以為己任不避嫌勩
若為公而死者實惟顏佩韋楊念如周文元馬傑沈揚等五人聞佩韋念如臨刑了無難色挺然曰我為淸官死死有餘榮寇公祖名愼陝西人陳父母名文瑞福建同安人俱為流涕陳父母者老于諸生中公為司理特拔之進棘闈因以門弟子自居公之被逮左右周旋實惟寇公與陳公是賴非兩公恐卽欲赴闕未可必矣葢當時人情危懼當事者惴惴以公為釁府旣恐為旦夕之畱又恐速目前之禍惟有支吾觀望以冀一時之無事而已委婉調停惟兩公是賴至于吾蘇之禍止及吾民而士類獲免
止于降黜則或云票出安慶相公然亦非人力所及葢以天變不畏之璫而此時亦若有惴心稍委閣票處分者豈非天哉凡吾蘇士民親友為吾公奔走捐助者不能盡記如公姻婭之殷汝劼介文交吾公者以此舉幾破其家而密交鄒虛王辭他館課其諸子則雖不北行賢于北行也文故紀北行而及之至文棲遲定興吳橋間為鹿為孫為范數公家範更有可言者鹿公之封翁為成宇公恂恂篤行惟知誦法孔子别無淫祀子旣職方孫復發解而身尚課農朝夕靡倦居然有伐檀氏之
風聞公壯年公之父方持斧吳中而公以靑衿家居時躬親負擔以饁耕耘以故家之僕從無非田夫求一布衣鮮整之僕不可得也而肝膽更甚昔魏廓翁以大行人至其家求識公而公以我老儒而彼縉紳縉紳交自有吾子何與我事堅辭不出比廓翁被逮魏公子持蓼翁八行投職方職方方經理榆關公得書曰此吾子之友也可以吾子不在辭乎遂身為居停每對食見魏公子泣則不勝傷時吐其餔至欲質產為助又聞公艾年喪偶終身不再娶門庭肅然職方氏年方五十有二而
鬚鬢皓如與封翁幾若伯仲葢以急友之難一夕而白同榜中吾公卽與定交在此急吾公之急化無為有肝膽所不必言親朋四出問金而相對不輕齒及以故其僕從寂無知者比范公金至方求公命使促孫啟美兄公已先期命人往矣作事之密趨事之敏亦可窺見其微子孝廉公仁卿惟知下帷門外之事卽試事亦不一與其父子祖孫間眞令人相視醉心師法不遑也孫公齡十七領鄉薦已為孝廉二十七年而四壁蕭然一無所有昆季四人每食必聚更相僕從疏食菜羮陶然自
得忘其為貧也文初謁公與公竝騎而行將至公下騎步趨文謂已至耳不知乃道經其尊公墓也因為訪其疇昔廬墓之所併讀諸君子咏其廬墓之章宛然孝思令人傷感如公者孝廉二字眞不媿哉而其兩兄一弟俱篤行君子弟卽啟美兄奔走吾公之事者也若范公者高義所不必言時其太尊人宦遊而太夫人在堂朝夕往朝不啻嬰兒之慕聞曩者太尊人為湖州別駕偶抱疴報至時方娶媳吉事未畢卽刻疾馳不八日已至湖葢一日夜馳三百里也延明師于別業課其族人雅
有文正之風師卽用舟康先生古人也已登明經薦而甘苦督課居然寒儒康有二子彬彬謙恭次子諸生乃儒其冠長子尚未泮遊則冠齊民之冠文登其堂為之畱飲其子掃除擎捧惟恐不及文再四為設坐阿翁弗許也而仲昌李兄一種奇特之氣英英逼人吾公之未沒也則慷慨相期吾公之已沒也則悲歌相卹披肝瀝膽把臂慇懃卽肉骨不啻以上諸君皆夢寐勿諼而恍然在目者故特為之附及乃有吾蘇鐵賈張全倫晉人也彼未嘗沐公之恩而第感公之知吾公之逮亦捐助
十金又惓惓為諸公子計曰公子年少非得疇昔父執諸君子為之主持不可事期必行言期必聽乃克有濟乃克無負淸白吏子孫噫斯言也斯念也而發于晉之賈人雖數君子金石之誼必繇斯轍然旁觀一種議論自不可少倘諸君子而計及於此則公之諸孤旣為大賢之苗裔又得衆正之夾輔必且儼然成其為道器疇謂公死乎疇謂公死乎紀北而終之以此所望于諸君相成之誼匪淺哉
