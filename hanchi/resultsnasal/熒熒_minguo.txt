史／雜史／遼海叢書／在園雜志／卷四／空潭泛月(P.1302-1)
陸佃云魚滿三千六百則蛟龍引之而飛納鼈守之故鼈名神守鵝亦有能飛者湖南李方伯畜鵝成百一日連翅御風而飛不知去向幕友曰此不祥兆也未幾方伯卒又江南天長縣銅城鎮鎮為吳王濞鑄錢之地有姚姓家巨萬畜鵝數百鵝夜見人羣驚而鳴其聲鬨然有警則覺既可畜以取利又可防盜守更突然啣尾羣飛如白鷺橫空眾多不解期月奸人誣以助餉謀叛伏誅家產籍沒諺云水淨鵝飛幾先見矣
妹倩董副使紹孔昔任西安太守為余言秦中有商于外者歸挈一犬以行抵黃河行囊在船候人滿乃渡偶腹痛欲瀉亟上岸犬隨往有布袋裹銀五十兩解置地戲向犬曰看好少頃舟子以人滿風順
連催登舟帆已滿張一瞬而開矣關中黃河水如建瓴對渡二十里許方達商入舟方悔忘銀與犬然日暮不能再渡明晨縱往安得前銀尚在遂歸越明年渡河復經前地慨然曰銀已無存犬何歸乎往尋見狗皮覆地檢之白骨一堆耳商憫焉掘地埋其骨骨盡則前銀尚在蓋犬守銀不離甘餓死覆尸銀上耳商泣瘞之為立塚諺云寧畜有義犬旨哉言乎
先外祖母家蠢僕竇三鋤園露一巨罎三喜曰此財物也亟以棉衣質銀買牲楮祭拜及開罎惟滿罎白水下有銀一小錠秤之適償其辦祭之數
揚州之寶應縣運河內有紅船二泊甚穩忽被暴風飄起一送向東岸野田內一送向西氾光湖中離河下坂一家方祀先下拜畢起視所居房風飄雲際如紙鳶狀而祖先前之香火仍熒熒然康熙壬午七月十五日事也
史／雜史／遼海叢書／含中集／卷一／樂府／長相思(P.1999-2)
長相思
長相思無已時昨日今日夢見之秋光熒熒夜將半雜花向人各零亂玉漏無聲轉星漢黃姑識識：織女遙相盼春不得而承春秋不得而承
秋如何寸心上愁罷復添愁
史／雜史／遼海叢書／含中集／卷三／詩二／盤泉(P.2009-1)
盤泉
巖壑無定姿絪縕變清旦勝因引紆步得趣成汗漫微暄解作近芳意甲坼先松丘鬱蓊蔚蘭阪虛蔥蒨熒熒和景鮮活活激響亂偶逐巖下雲遂及垂虹澗疊石紛阸塞飛流莽洄旋境遠神俱冥賞真理獨見近服任公訓熟與海鷗玩盥手弄鯈魚遊心同伴奐
史／雜史／遼海叢書／含中集／卷三／詩二／七月六日雨三章(P.2012-2)
七月六日雨三章
豐隆鞭龍龍疾走驚風劃裂土囊口黑雲如磐壓戶牖一夕四山萬牛吼疏燈熒熒坐相守嬌兒宛轉不離母西成禾黍復及期于嗟蒼天將爾為
窗穿片白天欲旦開門鄰比相呼喚簷攲屋漏各零亂頹牆卻壅人徑斷破衾斗粟夜來換柴薪霑溼何由爨羣兒長竿向水汀戲拈蛛網捎蜻蜓
大河折南洲轉北突兀莊前走巨石合抱之樹竟安擲四松拔根良可惜棲苴瘣木爭狼籍陵谷由來輕變革縣南村落得幾戶明日城中賣老牯
史／雜史／遼海叢書／含中集／卷四／詩三／妖夢行哭東郊劉子(P.2019-2)
妖夢行哭東郊劉子有序
壬子正月十日之夜予夢東郊死覺而怪之翼日乙巳東郊果暴卒於旅次嗟乎天生劉君果何為也懷才負氣而終老不偶暴骨殊鄉首丘莫正何其酷也
青滋山人漢王孫產古楚地今吳門秋心古貌凜然具灩澦之水瀟湘雲雄才跨陵鄴都客自許卓犖能偏人少年客遊老不返負笈歷徧天涯春江濤海色攬欲盡裋褐飽掬京華塵低佪趙魏區流覽咸陽道探索邯鄲戰伐危蕩磨太華陰陽老所著有皋蘭集太半紀遊歷而登太華詩尤雄沈鳳臺牛首煙雨秋歸去更作金陵遊酒酣放筆真宰赴國殤山鬼啼陰幽君年六十舉一子三載盈盈限秋水故鄉不歸歸異鄉人生有情寧樂此東郊晚歸舉一子復出遊廣陵三年不返而北上秋山友人遺尺書報君白首來京都玄州十月一把臂惆悵垂老猶飢驅短日迫虞淵不得駐斯須清冰寒迸玉壺碎霹靂駭震丘琴枯憶與君訂交乃在庚子冬驚飆振霜原安能定飛蓬中間離合經一紀壯齒亦復成衰翁昨夜昏燈入妖夢先期死友精誠動素車白馬城東來失聲一拍成悲慟天青月凍風淒淒嚴霜古瓦鵂鶹啼孤魂熒熒夕幾逝江雲燕樹增迷離老妻向衰暮嬌兒方孩提可憐煢獨誰依棲新詩簡練齊杜陵壬子況復同年生君當休明彼昏亂生死遭遇何同情皇天獨畀身後名嗚呼皇天獨畀身後名
史／雜史／遼海叢書／含中集／卷五／詩四／瀆山大玉海歌(P.2027-1)
瀆山大玉海歌玉海色黝碧徑五尺深二尺強量容三十石因勢成器外琢諸海物皆凸起元至元二年泐成敕置廣寒殿今在西華門外
于闐太璞濡深青龍膏麟髓凝蒼精白虹界天月死魄古斑黝澤同晶瑩乾坤靈寶尚轝致九牛汗喘來燕京玉人磨礱靡歲月仰盂呀口如天成刳剔動肉不動骨元氣灝瀚棲百靈神龍攫電野馬走鱗甲張滿飛石鯪海波浴日日轉匿伏陰糅作雲霞蒸淩兢魑魅辟不若規模禹鼎援圖經輪廣丈五深二尺注酒不啻如淄澠瓊華島中廣寒殿高寒六月留清冰神物納入諸品卻五山珍榻差抗衡三年五山珍御榻成亦命置殿中此時元氏主中夏薛禪雅量吞滄溟國人尊世祖曰薛禪皇帝東南片水實視此沼吳會見游魚烹時移世換玉云改塗泥汨沒歸沈冥風飆回首歲五百覆以屋瓦誰經營迦陵仙音若相弔佛燈鬼火同熒熒我聞玩物有深戒玉杯漆器非儀型天球不渝石鼓臥辟雝東序長祟祟：崇谹
史／雜史／遼海叢書／含中集／卷五／詩四／夜光木歌(P.2028-2)
夜光木歌
枯株何年碎霹靂嶙峋骨蛻蒼龍脊在手灕然毛羽輕細理蹙波膚淺白日沈虞淵爝火息忽然是物標靈迹熒熒焱焱光怪生洞達通
明爥幽仄清冰一片懸秋空返景金波搖水碧又如白露瀉銀河新月離三閃初魄照乘已後黃支珠燭室誰推大秦璧吾聞凡木韞真火以水迫之或成石積精殘焰不肯死奪月駢星生玓瓅大壑深潭夜將午神寶高飛下雷雨誰其致之白龍母于嗟乎握瑜懷瑾士豈無每抱幽光化為土
史／雜史／遼海叢書／含中集／卷五／詩四／寄若和尚(P.2032-1)
寄若和尚
今年東澗見國一臨風對坐蒲團石松花柳花冥漠飛白日空山受虛寂晴光熒熒楚天末大江之南大江北愁雲一片如亂絲中有相思不堪織
史／雜史／遼海叢書／夢鶴軒楳澥詩鈔／卷四／永夜靜坐頗得幽閒之趣因成二首(P.3232-1)
永夜靜坐頗得幽閒之趣因成二首
人愁冬夜寒我愛冬夜永塵事白晝紛意念深宵靜默默一編書熒熒一鐙影無殊平旦時令人發清省
高空雪始收古木風初定冷月上疏窗一片寒光凝天機自奕奕道心常醒醒靜坐數疏鐘誰與同清興
叢書２／四明叢書／四明叢書：第二集／弁山小隱吟錄　元　黃玠撰／卷二　七言歌行雜體／期戴彥季不至(P.42-1)..[張氏約園刊本]
期戴彥季不至
眾星熒熒不如月五金錚錚不如鐵剡溪公子來何遲鐵為靈金人不知君看針頭小於刺摩挲生澀無光輝大哉天地共消息子北午南分坎離
叢書２／四明叢書／四明叢書：第二集／錢忠介公集　明　錢肅樂撰／正氣堂集／卷五／五言古／舟行十九首(P.6-2)..[張氏約園刊本]
朝遊闤闠中暮宿扁舟裏明鐙雙熒熒四面歌吹起借問歌者誰云是遊俠子聽之不能寐呼船使相倚泠泠諧宮商激激變淸徵聲音入微妙天地寄一指萬慮澄心魂了然悟無始月光猶抱林星影下矚水夜闌聽已足君其歸去矣
叢書２／四明叢書／四明叢書：第二集／錢忠介公集　明　錢肅樂撰／南征集／卷十四／贊／封蕩胡八十翁贊(P.18-1)..[張氏約園刊本]
封蕩胡八十翁贊
天有時而圮山有時而崩亙天而包山唯忠義也能我
公有子左手挾日丸右手持月輪載雲旗而掃欃槍日月浸淫而成歲日月為公手中物何難錫翁以遐齡吾聞仙人食鴻脯採英華不如公心內丹其氣魄魄其光熒熒曰飲此者壽億萬歲荃宜民旌下為忠臣鵠上為南極星
叢書２／四明叢書／四明叢書：第二集／雪翁詩集　明　魏畊撰／五言古／卷一／擬支遁述懷五首(P.13-1)..[張氏約園刊本]
又
熒熒夸毘子篤信在煩囂紛紛苦猶豫冥冥俗慮搖安
能澄滓穢元氣薄清霄在昔有化人白馬騰漢朝遺經燮化綱崇規攝形條扶我寂滅輦導歸鄰虛皋仰望升堂賢沐浴警三焦進即玄珠獲退必無纖毫保則神充實替則行尸勞
叢書２／四明叢書／四明叢書：第二集／愚囊彙稿　明　宗誼撰／卷一／七言古／南軒草／宿寶嚴山寺(P.21-1)..[張氏約園刊本]
宿寶嚴山寺以上南軒草
空天寥寥天凝霜明月照梅來孤香三更漸足鳥共語豈亦歎賞花中光老僧煮茗忘辛苦種梅何代閒同數月落雲生已滿樓一燭熒熒隔嗁虎
叢書２／四明叢書／四明叢書：第二集／張蒼水集　明　張煌言撰／奇零草／卷三／卜居(P.11-1)..[張氏約園刊本]
卜居己亥
荒洲小築笑焚餘結構新茆再卜居性僻故貪鷗鷺侶地偏猶偪虎狼墟寒蘆瑟瑟秋張樂宿火熒熒夜讀書正憶普天方左袵此身那得混樵漁
叢書２／四明叢書／四明叢書：第二集／寸草廬贈言　清　張嘉祿輯／卷八　樂府／歙縣程夔(P.2-2)..[張氏約園刊本]
歙縣程　夔
甬東有賢母生自武略家世系溯唐宗令德屏紛華十七歸於張相夫奉蒸嘗辛苦十餘年所天賫志亡當其易簀時忍淚指孤兒三世恫單傳單傳某在斯善撫所生子攜持在後死願君毋過哀責任非凡比伉儷既分飛門戶復單微勉聽外家言勤理室中機寒鐙青熒熒課兒讀遺經家貧少儲粟刀尺聲無停不聞讀書聲呼兒對銘旌兒惰母何望望汝膺科名經商利雖厚遺言得毋負兒讀母心寬操勞仍井臼果然兒名揚名揚在玉堂賢母未及見繼志願能償為文告幽室紀事述其
實播聞士大夫年家子深悉勿謂天茫茫賢母後必昌勿謂古無徵孔孟及歐陽聖朝德教隆節孝襃旌崇作詩摹古音將以待采風
叢書２／四明叢書／四明叢書：第二集／寸草廬贈言　清　張嘉祿輯／卷九　古今體詩／黎城高桐(P.14-2)..[張氏約園刊本]
黎城高　桐
卷施草拔心不死非此母不生此子白華可補蓼莪篇有子乃復識母賢嗚呼李孺人卓卓撫孤節兒父死年兒十一指兒宛轉向母言願母撫兒無失業兒家累世能讀書兒家曾無儋石儲兒方童稚兒何知母身兼作父與師秋鐙熒熒守一屋刀尺聲中課兒讀書聲才斷淚聲續暈得寒檠碧一粟兒書不熟傷母心母繡不成餓兒腹霜天耿耿月已殘兒讀不敢畏夜寒東鄰老媼夜起歎書聲隔屋何辛酸張家有母心力殫朝來殷勤
隔窗語阿母撫兒亦太苦何勿令兒早學賈有字飢來不堪煮守此殘編究奚補母聞媼言淚如雨此意勿敢告阿姥兒不讀書負兒父嗚呼孺人古所無十年冰檗血淚枯母賢直欲壓桓孟兒學勉冀成歐蘇兒今通籍貢玉殿兒喜成名母不見莫報春暉寸草心孤兒捧卷淚如霰嗟余慙媿列友生腕弱何敢鐫貞珉一言聊慰孝子心養雖不逮祭則馨願君勿忘母苦節青史千載貽令名
叢書２／四明叢書／四明叢書：第二集／寸草廬贈言　清　張嘉祿輯／卷九　古今體詩／同縣夏啟瑜(P.22-1)..[張氏約園刊本]
同縣夏啟瑜
我聞歐母畫荻教遺孤賢母賢子令名播寰區吾師孺慕念母劬今人豈與古人殊師少失怙儋石無母氏鞠
育甘茹荼一鐙熒熒照室隅機聲書聲風雪俱更深停織長歎吁望兒成立兒方雛欲慰泉下兒乎宜早圖錐股勵絕學焠掌成通儒兒能讀書母心愉啜菽飲水猶歡娛昊天不弔哀何辜繁霜零落貞木枯臯魚泣血空悲呼愛日易逝隙中過白駒一朝奮翮翔天衢慎守遺訓承遺模璀璀詞臣筆振藻贊鴻樞觥觥諫臣草直聲滿皇都請表母德帝曰俞綽楔旌門羣奔趨謳歌徽美盈道途孝思惻愴返哺烏祿不及養胡為乎報答春暉春暉徂自以寸草名其廬焉得樹之萱草忘憂虞我謂
萱蔭今尚敷芸館柏臺膏露濡他年化為王氏槐三株蘭蓀濟美一一握靈珠瀧阡勒表事相符脩德獲報語非誣玉堂史筆慙大蘇生平忝附歐陽徒彤管揚芬千載永不渝豈惟傳諸志乘光枌榆
史／地理／宋元方志叢刊／吳郡志　宋范成大　纂修／卷四十四／奇事(P.991-1)
咸平元年夏四月崑山縣有漁婦李氏張山河上得一白龜如錢大其色玉瑩朱眸電尾朱眸電尾電舊鈔本作雪宮畫粲然婦愛之因授兒為戲又恐為所傷放於河頃之龜復在網如是者三婦雖恠之然復棄去中夜岸有火熒熒往觀之白龜在焉因取以歸近村王道榮留龜置神像前翌日失之道榮私念此或靈物若虔禱當復見則必獻于官府禱之忽自鼠竇出精瑩愈於前乃具狀獻于縣令李維維上之郡時陳省華
守蘇州之二歲也異而神之曰麟鳳龜龍王者之嘉瑞今見于是豈天意俾予尸之以告新駿命耶即具表以聞時張君房客於蘇省華以白龜事訪之君房曰按孫氏瑞應圖云龜千歲巢蓮葉之上是龜之質固可巢於蓮葉而其出也又將以應於千歲之運乎且其色白白西方也豈其應在西戎乎龜者歸也西方其有逆命不廷之虜畏威懷德歸我乎哉明年朔方叛帥李繼遷貢馬請命李繼遷貢馬請命舊鈔本貢上有來字遂有銀夏綏宥四鎮之拜君房甞為之頌省華尋徙漳州明年秋賦試進士崑山進白龜詩乘異記
史／地理／宋元方志叢刊／淳祐玉峯志　宋項公澤　修　淩萬頃　邊實　纂／卷下／異聞(P.1092-1)
皇朝咸平二年夏四月崑山縣漁婦李氏張罾河上得白龜如錢大其色玉瑩電眸朱尾宮畫粲然婦取之歸授兒為戲又恐傷之縱於河頃之龜復在網如是者三怪之復棄去中夜岸有火熒熒往視之龜在焉因取以歸近寺王道榮留龜置神像前失之私念此或靈物若虔禱當復見則必獻諸官忽自鼠竇中出精熒愈於前迺獻於縣令令上之郡郡將陳省華異而神之具表以聞時張君房客於蘇省華以白龜示之嘗作頌明年秋賦秋賦試試原脫進士崑山進白龜詩
史／地理／宋元方志叢刊／至正崑山郡志　宋　楊譓　纂修／卷六／異事(P.1142-2)
宋咸平元年夏四月崑山縣漁婦李氏張罾河上得白龜如錢大其色玉瑩電眸朱尾宮畫粲然婦取歸授兒為戲又恐傷人縱於河頃之龜復在網如是者三婦怪之復棄去中夜岸有火熒熒往觀之龜在焉因取以歸近村王道榮留龜置神像前失之道榮私念此或靈物若虔禱當復見則必獻諸官禱之忽自鼠竇中出精熒愈於前乃獻於縣令李維維上之郡陳省華守蘇州之二歲也異而神之即具表以聞時張君房客於蘇省華以白龜事訪之君房曰按孫氏瑞應圖云龜千歲巢蓮葉之上是龜之質固可巢於蓮葉而其出也又將以應於千歲之運乎且其色白白西方也豈其應在西戎乎龜者歸也西方其有逆命不廷之虜畏威懷德歸我乎明年朔方叛帥李繼遷貢馬請命遂有銀夏綏宥四鎮之拜君房常為之頌省華尋徙漳州明年秋賦試進士崑山進白龜詩乘異記
元豐四年夏夏駕里民羅滿獲一鯉長可二尺歸將治之則化為石佛羣觀嗟異一老父曰近年水濱有赤光如日殆其祥也因迎於家時慧聚寺僧守齊夜艤舟於此夢白衣女子託宿曰我舟俄覆父
與夫皆溺死師幸容我齊拒不可女曰假一篋宿我何傷乎齊恍然從之開篋則遂以入遂驚寤詰旦至羅氏家見石像初出身猶沮洳叩之知為魚化也齊默念與夢合因乞以歸酬以貲羅氏卻不受齊奉像至舟僕懼穢觸開篋納之益符昨夢矣像今在妙智院陳明復作記以識其事
崑山雖去松江不遠舊無潮汐紹興中方有之猶不及二十里外淳熙中有一道人誦讖云潮過夷亭出狀元李樂菴以語知縣葉子強遂建問潮館於駟馬橋下後潮果過夷亭衞涇遂魁天下
紹定中張廣年權縣事譙樓有巢鸛中弋帶箭造廷哀若有所訴廣年視箭首字得弋人姓名追懲之鸛乃去
史／地理／宋元方志叢刊／琴川志　宋孫應時　纂修　鮑廉　增補　元盧鎮　續修／卷十四／題詠／遊龍山　浦城章康(P.1307-2)
遊龍山
浦城章康
名山久相望今日為著屐到寺第一義古松互蟠屈一一龍蛇形風雷氣蕭瑟纓絡檜兩株皆數百年物燈耿青熒熒像設暗金碧空廊極徘徊老屋共崪兀僧房小槃礴西原訪泉石於其最幽絕似可便築室因而思古人多有愛山癖要之亦何為一賞事已畢上方不及登尚或俟
他日無非會心處妙同箭鋒直山靈謂何如移文茲不必作詩留山中併可告來轍
史／地理／宋元方志叢刊／景定建康志　宋馬光祖　修　周應合　纂／卷四十六／祠祀志三／寺院(P.2073-1)
【天禧寺】即古長干寺在城南門外
【考證】梁天監元年立大同元年幸長干寺阿育王塔出佛爪髮舍利又幸寺設無遮食大赦
○丹陽記大長干寺道西有張子布宅在淮水南對瓦官寺長干是秣陵縣東里巷名江東謂山壠之間曰干建康南五里有山岡其間平地庶民雜居有大長干小長干東長干並是地名小長干在瓦官寺南巷西頭出大江梁初起長干寺按塔記在秣陵縣東今天禧寺乃大長干也
○皇朝開寶中曹彬下江南先登長干北望金陵即此地
○天禧二年改為天禧寺政和六年建法堂李公之儀端叔天禧寺新建法堂記云天禧寺者乃長干道場葬釋迦真身舍
利祥符中建塔賜號聖感舍利寶塔至天聖中又賜今額按梁書大同三年高祖改造阿育王塔出舊塔下舍利及爪髮髮青紺色眾僧以手伸之隨手長短放之則屈為蠡形始吳時有尼居其地為小精舍孫綝尋毀除之塔亦同泯吳平後諸道人復於舊處建立焉中宗渡江更修飾之至簡文咸安中使沙門安法師程造小塔未及成而亡弟子僧顯繼而修之至孝武大元九年上金相輪及承露其後西河離石縣有胡人劉薩何遇疾暴亡而心下猶暖未敢便殯經七日更蘇說云有兩吏見錄至十八地獄隨報重輕受諸苦毒見觀世音語云汝緣未盡若得活可作沙門洛下齊城丹陽會稽並有阿育王塔可往禮拜則不復墮地獄因此出家游行禮塔次至丹陽未知塔處乃登越城望見長干里有異氣色因就禮拜果是阿育王塔所放光明由是定知有舍利乃集眾掘之入一丈得三石碑中一碑有鐵函函中有銀函銀函中有金函盛三舍利及爪髮各一枚長數尺即遷舍利近北對簡文所造塔造一層塔十六年沙門僧尚加為三層即高祖所開者也○【蘇魏公頌】長干寺詩注云晉時有沙門惠達至金陵長干獲古佛塔因於其地建佛剎即劉薩何也至南唐時廢寺為營廬久之舍利數表見感應祥符中僧可政狀其迹并感應舍利投進有詔復為寺即其表見之地建塔賜號聖感舍利寶塔○白塔在寺東即葬唐三藏大徧覺元奘大法師頂骨之所金陵僧可政端拱元年得於長安終南山紫閣寺俗呼為白塔事具塔記元符二年知府事呂公升卿請於朝改為十方住持○【楊次公】長干聖感塔詩云釋迦八萬四千塔一在江南古道場無礙展開青髻髮最初分得白毫光○【陳軒】金陵集載槐京登長干塔詩云江南管當幸事畢盡憑廟算非臣專眷言此地本軍壘乞與招提安佛子蓋敘國初事也
寺有阿育王塔天禧中賜名聖
感有塔記題詠尢多【朱存】窣堵凝然鎮梵宮舉頭層級在雲中金棺舍利藏何處鐸遶危簷聲撼風○【蘇魏公】次韻遊長干寺寺接郡東南僧常為我談初因晉大士來獲古靈龕歷世名空在重興德乃堪先朝賜新額此地建精藍億載扶皇統生民息戰函剎仍存故里龍復止深潭九級唯塗甓千梁盡架楠亭臺各軒豁巖谷更空谽殿角芝成玉松梢露隊甘穴棲多禮池怪集神䶲可愛臨岡曲何人結草庵欲來尋隱逸誰與共歡酣念往須勤到登高已舊諳低頭小城市舉目遍村嵐靜境繇茲達塵容卻自慙常思真趣嚮可抑俗饕貪宇宙開懷適江山極望涵相邀幸多暇命駕即追參又次韻登長干寺塔凡刼半依山經營昔甚艱周遭嚴佛宇直上俯天關登陟緣梯險淹留布坐慳椽楹亦塗附櫺檻遍朱殷白日分明到青雲咫尺攀龍潭斜影落鳥翼怯飛還基〔廟諱〕從吳晉聲名動朔蠻灯然時照耀梵唱每循環往事稠重問前朝指顧間誰知息心處香火老僧閑○【王荊公】梵館清閑側布金小塘回曲翠文深柳條不動千絲直荷葉相依萬蓋陰漠漠岑雲相上下翩翩沙鳥自浮沉羇人樂此忘歸志忍向西風學越吟○【曾極】十丈祥光起相輪鐵浮屠鎮法王墳只愁西域神僧至夜捧長干剎入雲○【周文璞】雲杪熒熒一塔燈覺皇舍利寶煙凝山門推上三更月似照前朝禮拜僧○【馬野亭】兩山回處是為干有塔亭亭高似山不但裝嚴增梵剎可能形勝助城關燈明星斗掛林木鈴動天風吹佩環陌上行人遙見此有時東往又西還○【□□□】帝王萬世餘磐石宮派五家多旋渦獨立城南經六代問君心事竟如何
史／地理／宋元方志叢刊／咸淳臨安志　宋潛說友　纂修／卷二十九／志十四／山川八／洞／城內外(P.3629-2)
水樂洞
在南山煙霞嶺下舊為錢氏西關淨化院　淳熙
六年以其地賜李隶仍建佛宇四望林巒聳秀巖石磻峙有洞虛窈渟涵如淵泉味清甘與龍井埒洞中有水聲如金石　熙寧二年守鄭公獬名之曰水樂洞後二年東坡來為倅遂賦詩近歲有施宿父子註坡詩引志林謂錢塘東陽皆有水樂洞此詩為東陽令王都官作今考志林初無此語按坡倅杭凡三年足跡徧湖山皆有賦詠如楊村風水洞遠在五十里外遊且至再安有近在城南隅乃不一到兼詳詩中語有曰多情海月空留照聞道磬襄東入海遺聲恐在海山閒若婺之東陽介在萬山烏覩所謂海其指錢塘巖洞甚明　太傅平章魏公嘗得此詩真蹟題云右賦東陽水樂亭亦無為王令作之語蓋此地隸東陽村亦猶風水洞之在楊村也嘉泰以來洞為楊郡王谷家別圃絫石築亭最號幽雅都人歲時遊觀集焉歷年多蕪穢弗治水樂絕響今　太傅平章魏國賈公以其密邇同氣南山之墓於往來憩息便遂用厚直得之乃因其舊增葺且命寺僧深求水樂所以廢興者久之不得其說一日公遊焉俯晲旁聽悠然有契曰谷虛而後能應水激而後能有聲今水瀦其中土壅其外欲振響得乎亟命流壅導瀦有聲從洞閒出節奏自然二百年勝槩於是始復乃葺亭以所得坡公真蹟刻寘其上又取詩語名其亭若堂曰聲在曰愛此曰留照曰獨喜他如介堂玉淵潄石宜晚則皆紀其勝處又即山
之左麓闢犖确為徑循徑而上亭其三山之巔杭越諸峯江湖海門盡在目睫扁曰上下四方之宇奇觀也洞中泉山愛此引貫其下入於潄石匯於聲在達於玉淵山之窪為池以受之每一撤楗伏流飛注噴薄如崖瀑然景物之勝視昔有加而淨化院則仍其舊云淨化院有古碑見本寺
題詠東坡水樂洞詩東坡水樂洞詩蘇集題作東陽水樂亭為東陽令王都官槩作盧校云水樂洞借坡詩以為重其說甚辯查初白得朱刻居世英家大字蘇詩本題下有為東陽令王都官槩作九字又證之元人黃晉卿集亦然此志特逢合當局不足取信查說是也坡詩中兩稱君潁濱和詩又兩稱君家皆實有所指豈與游覽發興而作者相類乎詩中磬襄入海與洞庭軒轅正一例是拓開泛說安得謂錢唐與海近并海月亦不可置之他處邪此查說所未及余為補之以糾此志之失君不學白公引涇東注謂五斗黃泥一鍾水又不學哥舒橫行西海頭歸來羯鼓打涼州涼州涼宋梁以集校但向空山石壁下愛此有聲無用之清流流泉無絃石無竅強名水樂人人笑慣見山僧已厭聽多情海月空留照洞庭不復來軒轅軒轅宋注暗諱按宋禁斥用黃帝名號見真宗紀暗字疑誤今以集補至今魚龍舞鈞天聞道磬襄東入海遺聲恐在海山閒鏘然澗谷含宮祉宮祉祉集徵志避改節奏未成君獨喜不須寫入薰風絃縱有此聲無此耳○王大受遊水樂洞詩歷聘空寒六六天更來洗耳聽春泉迅湍激石浮清磬懸溜行沙寫素絃洞口洞口洞與下句犯疑誤淳祐志亦作洞林亭三四曲洞中日月幾千年何人獨得開收律譜入宮商與世傳○姜夔次韻王祕書遊水樂洞詩自是瀛洲客還因野趣來解衣吟寂寞攜酒上崔嵬石洞山山秀梔花樹樹開只應巖下水相送上船回上船回回宋誤來以淳祐志校○任參政希夷遊水樂洞詩萬舞列帝所九韶奏虞庭羣公日拱北星斗光熒熒茲辰適休沐聯騎來郊坰愛此一泓玉中有太古聲細響叶宮祉大音希咸莖自然天籟鳴獨許幽耳聽鎮以潛虬靈衞以石獸獰佳哉樂茲遊驩言舉彼觥誰歟昔經始今已歸明廷巨麗所未覩幻眇真難名健筆哦五字當代推善鳴清幽極模寫細讀令人醒
史／地理／宋元方志叢刊／至大金陵新志　元張鉉　纂修／卷十一上／祠祀志一／祠廟(P.5683-2)
二判官廟在城西門裏鐵塔寺西南百餘步事迹云舊本延祚院土地神唐會昌中寺廢景福二年神託夢里人復夜見火光連天人潛窺見炬篲熒熒焉因就其地建廟白石廟案宋書晉咸和三年蘇峻亂溫嶠等入伐立行廟於白石告元帝元后曰逆臣峻傾覆社稷毀棄三正汚辱海內臣亮等手刃戎行龔行天罰惟中宗元皇帝肅宗明皇帝明穆皇后之靈降鑒有罪勦絕其命剪此羣逆以安宗廟臣等雖殞首摧軀猶生之年謝靈運撰征賦造白石之祠壇懟二㐫之無君謂此其地在白石陂今廢
史／地理／宋元方志叢刊／嘉定赤城志　宋黃㽦　齊碩　修　陳耆卿　纂／卷十二／秩官門五(P.7385-1)
赤城志卷第十二
秩官門五
州縣官助州縣之治非專州縣之治也然諉曰不專而恣自豢逸則以一守令之身而下兼眾曹之事非材閎力鉅誰與共此凜凜哉語云千金之裘非一狐之腋凡物猶爾况於官政今自軍事判官而下緫不知幾何人備載則繁不載則略以故攷閱今古述其建置之原而達官名流有假道於此者間出其姓名與行事使知負材抱器雖偶落下位其光氣常熒熒也以勸為善是編蓋有助焉
子／雜家／說郛／卷十一　玉泉子眞錄等／意林／太公六韜六卷(P.11-2)..[上海涵芬樓排印本]
太公六韜六卷
涓涓不塞將成江河兩葉不去將用斧柯熒熒不救炎炎奈何天下有粟賢者食之天下有民賢者牧之屈一人下伸萬人上唯聖人能行之貧窮忿怒欲決其志者名曰必死之士辯言巧辭善毀
善譽者名曰間諜飛言之士
子／雜家／說郛／卷三十九　侯鯖錄等／侯鯖錄(P.1-1)..[上海涵芬樓排印本]
王性之作傳奇辨正云嘗讀蘇翰林贈張子野詩云詩人老去鶯鶯在注言所謂張生乃張籍也僕按元微之所作傳奇鶯鶯事在貞元十六年春又言明年生文戰不利乃在十七年而唐登科記張籍以貞元十五年商郢下登科既先二年決非張籍明矣每觀
斯文撫卷嘆息且未知張生果為何人意其非微之一等人不可當也會清源莊季裕為僕言友人楊阜公嘗得微之所作姨母鄭氏墓銘云暨其喪夫遭軍亂微之為保護其家備至則所謂傳奇者盡微之自敘特假他姓亦避嫌耳僕退而攷微之長慶集不見所謂鄭氏誌文豈予家所收未全或別本有之細味微之所序及考于他書則與季裕所說皆合葢昔人事有悖于義者多托之鬼神夢寐或假之他人或云見他書後世猶可考也微之心不自聊既出之翰墨姑易其姓氏耳不然為人敘事安能委曲詳盡如此按樂天作微之墓誌大和五年薨年五十三則當以大曆十四年己未生至貞元庚辰正二十二歲矣傳奇言生年二十二尚不知女色又退之作微之妻韋墓誌文作壻韋氏時微之始以選為校書郎正傳奇所謂後歲餘生亦有所娶者也貞元十八年拔萃為校書郎年二十四矣又微之作陸氏姊誌云予外祖睦州刺史鄭濟樂天作微之母鄭夫人誌亦言鄭濟女而唐
氏崔氏譜永寧尉鵬亦娶鄭濟女則鶯鶯者乃崔鵬之女于微之為中表正傳奇言所謂鄭氏為異派之從母者也非特此而已僕家有微之作元氏古豔詩百餘篇中有春詞二首皆隱鶯字傳奇言立綴春詞二首以授之不書諱字者即此意是也及自有鶯鶯詩離思詩雜憶詩與傳奇所載猶一家說也又有古決絕詞夢遊春詩前敘所遇後言捨之以義及敘娶韋氏之年與此無少異者夢游春詩云當年二紀初嘉節三星度韋門正全盛出入多歡裕二紀初謂二十四歲也其詩中多言雙文意謂二鶯字為雙文也併書之後使覽之者可考焉又意古豔詩詩多微之專因鶯鶯而作無疑又微之百韻詩寄樂天云山岫當階翠牆花拂面枝鶯聲愛嬌小燕翼玩逶迤注云昔予賦詩云時見牆頭拂面花時惟樂天知此事又云幼年與蒲中詩人楊巨源友善日課為詩傳奇言生發其書于所知予亦聞其說生甚善楊巨源源為賦崔娘詩一絕凡是數端有一于此可驗決為微之無疑况于如是之眾耶然必更以張生者豈元與張受姓命氏本同所自出耶張姓出黃帝之後元姓亦然後為拓跋氏後魏有國改姓
元僕性喜討論考合同異每聞一事隱而未見或可見而事不同如瓦礫之在懷必欲討閱得一說而後已嘗謂讀千歲之書而探千歲之迹必須盡見當時事理如身履其間絲分縷解終始備盡乃足以置議論若略執一言一事未見其餘則事之相戾者多矣又謂前世之事無不可考者特學者觀書少而未見爾微之所遇合雖涉于流宕自放不中禮義然名輩風流照映後世亦人間可喜事而士之臻此者特鮮也雖為避嫌然意微而顯見于微之其他文辭者彰著又如此故反覆抑揚張而明之以信其說他時見所作姨母鄭氏誌文當詳載于後云微之古豔詩春詞云春來頻到宋家東垂袖開懷待好風鶯藏柳暗無人語惟有牆花滿樹紅深院無人草自光嬌鶯不語趁陰藏等閑弄水浮花片流出門前賺阮郎鶯鶯詩云殷紅淺碧舊衣裳取次梳頭暗淡粧夜合帶烟籠曉日牡丹經雨泣殘陽依稀似笑還非笑髣髴聞香不是香頻
動橫波嗔不語等閑教見小兒郎離思云自愛殘粧曉鏡中金釵謾插綠絲叢須臾日射臙脂頰一朵紅酥旋欲融山泉散漫遶階流萬樹桃花映小樓閒讀道書慵未起水晶簾下看梳頭紅羅著壓逐時新杏子花紗嫩麴塵第一莫嫌才地弱些些紕縵最宜人曾經滄海難為水除却巫山不是雲取次花叢嬾回顧半緣修道半緣君尋常百種花齊發偏摘梨花與白人今日江頭兩三樹可憐枝葉度殘春春曉詩云半欲天明半未明醉聞花氣睡聞鶯娃兒撼起鐘聲動二十年前曉寺情古決絕詞云乍可為天上牽牛織女星不願為庭前紅槿枝七月七日一相見相見故心終不移那能朝開莫飛去一任東西南北吹分不兩相守恨不兩相思對面且如此背面當可知春風撩亂百勞語况當此時拋去時握手苦相問竟不言後期君情既決絕妾意苦參差借如死相別安得長苦悲又云噫春氷之將泮何予懷之獨結有美一人于焉曠絕
一日不見比于三年况三年之曠別水得風兮小而已波筍在籜兮高不見節矧桃李之當春競眾人之攀折我自顧悠悠而若雲又安能保君皓皓之如雪感破鏡之分明覩淚痕之餘血幸他人之既不我先又安能使他人之終不我奪已焉哉織女別黃姑一年一度暫相見彼此隔河何事無又云夜夜相抱眠幽懷尚沉結那堪一年事長遣一宵說但感久相思何暇暫相悅虹橋薄夜成龍駕侵晨列生憎野鶴性遲回死恨天雞識時節曙色漸曈曨華星欲明滅一去又一年一年何可徹有此迢遞期不如死相別天公若是妬相憐何不便教相決絕雜憶云今年寒食月無光夜色纔侵已上床憶得雙文通內裏玉櫳深處暗聞香花籠微月竹籠烟百尺絲繩拂地懸憶得雙文人靜後潛教桃葉送鞦韆寒輕夜淺繞迴廊不辨花叢暗辨香憶得雙文籠月下小樓前後捉迷藏山榴似火葉相兼半拂低牆半拂簷憶得雙文獨披掩滿頭花草
倚新簾春冰消盡碧波湖漾影殘霞似有無憶得雙文衫子薄鈿頭雲映褪紅酥贈雙文云豔極翻含態憐多轉自嬌有時還自笑閒坐更無憀曉月行看墮春酥見欲消何因肯垂手不敢望回腰夢遊春云昔歲夢遊春夢遊何所遇夢入深洞中果遂平生趣清泠淺漫溪畫舸蘭篙渡過盡萬株桃盤旋竹林路長廊抱小樓門牖相回互樓下雜花叢叢邊遶鴛鷺池光漾彩霞曉日初明煦未敢上階行頻移曲池步烏龍不作聲碧玉曾相慕漸到簾幙間徘徊意猶懼閒窺東西閣奇玩參差布隔子碧油糊駝鉤紫金鍍逡巡日漸高影響人將寤鸚鵡飢亂鳴嬌𤞇睡猶怒簾開侍兒起見我遙相諭鋪設錦繡裀施張鈿裝具潛褰翡翠帷瞥見珊瑚樹不辨花貌人空驚香若霧回身夜合偏斂態朝霞聚睡臉桃破風汗粧蓮委露叢梳百葉髻金蹙重臺履紕軟鈿頭裙玲瓏合歡袴鮮妍脂粉薄暗淡衣裳故最惜紅牡丹雨來春欲暮夢魂良易驚靈
境難久寓夜夜望天河無由重沿泝結念心所期返如禪頓悟覺來八九年不向花回顧雜遝兩京春喧闐眾禽護我到看花時但作懷仙句浮生轉經歷道性尤堅固近作夢仙詩亦知勞肺腑一夢何足云良時事婚娶當年二紀初嘉節三星度朝蕣玉佩迎高松女蘿附韋門正全盛出入多歡裕云云樂天和微之夢遊仙詩序之云斯言也不可使不知吾者知知吾者亦不可使不知樂天知吾者也吾不敢不使吾子知予辱斯言三復其指大抵悔既往而悟將來者也云云正謂此事非張籍益明矣微之年譜己未代宗大曆十四年是歲微之生庚申德宗建中元年辛酉至甲子興元元年是歲崔氏生乙丑貞元元年丙寅至癸酉九年是歲微之明經及第甲戌至己卯十五年十二月辛未咸寧王渾瑊薨于蒲丁文雅不能御軍遂作亂庚辰十六年是歲微之年二十二傳奇言生年二十二未近女色崔氏年十七傳奇言于今之貞元庚辰十七年矣辛巳十七年是歲微之年二十三傳奇言生以文調西去所謂文戰不利遂止京師崔氏書所謂春氣多厲正次年春也壬午十八年是歲微之年二十四以中書判第四等授校書郎傳奇言後歲餘崔乃委身于人生亦有所娶按退之作微之妻韋墓誌曰選婿時稹始以選授校書郎即與微之夢游春二紀初三星度所謂有所娶之言同癸未十九年至乙酉順宗永貞元年丙戌憲宗元和元年是歲微之年二十八歲中才識兼茂明于體用科第拜左拾遺出為河南尉丁亥戊子二年是歲授監察御
史己丑四年是歲妻韋氏年二十九矣庚寅五年是歲貶江陵士曹辛卯至甲午九年徙廣州從事乙未十年是歲召入都徙通州司馬丙申至己亥十四年是歲徙虢州長史為膳部員外庚子十五年是歲穆宗即位轉祠部郎中知制誥辛丑穆宗長慶元年是歲擢翰林學士工部侍郎平章事壬寅三年出為同州刺史癸卯甲辰四年是歲移浙東觀察使越州刺史乙巳敬宗寶曆元年丁未文宗大和元年己酉三年是歲召為尚書右丞旋改鄂岳節度使庚戌辛亥五年是歲薨于鎮年五十三元微之所述傳奇傳曰予所善張君性溫茂美風儀寓于蒲之普救寺適有崔氏孀婦將歸長安路出于蒲亦止茲寺崔氏婦鄭氏也張出于鄭敘其次乃是異派之從母是歲丁文雅不善于軍軍之徒因大擾刦掠蒲人崔氏之家財產甚厚惶駭不知所措張與蒲將之黨有善請吏護之遂不及難鄭厚張之德因飾饌以命張中堂讌之復謂曰姨之孤嫠未亡提攜幼稚不幸屬師徒大潰實不保其身弱子幼女猶君之所生也豈可償恩哉今俾以仁兄之禮奉承乃命其子曰歡郎次命其女曰鶯鶯出拜爾兄久之崔辭以疾怒
曰張兄保爾之命寧復遠嫌乎又久之乃至常服晬容不加新飾垂鬟淺黛雙臉桃紅而已顏色豔異光輝動人張驚為之禮因坐鄭傍凝眸豔色若不勝其體張問其年紀鄭曰十七歲矣張生稍以詞導之宛不蒙對終席而罷張生自是惓惓願致其情無由得也崔之侍兒曰紅娘者私為之地數四乘間遂道其衷翌日紅娘復至且曰郎之言所不敢忘崔之婚姻君所詳也何不因媒而求娶焉張曰予始自孩提之時性不苟合昨一席間幾不自持數日以來行亡止食亡飽恐不踰旦暮若因媒而娶則幾月之間索我於枯魚之肆矣紅娘曰崔之正順自保雖所尊不能以非語犯之然而善屬文往往沉吟章句怨慕者久之君試為諭情詩以亂之不然無由得也張大喜立綴春詞二首以授之是夕紅娘復至以彩牋授張生曰崔所命也題其篇曰明月三五夜其詞曰待月西廂下迎風戶半開拂墻花影動疑是玉人來張亦微諭其旨是歲
二月十四日矣崔之東墻有杏花一株攀援可踰既望之夕張因其所而踰焉達于西廂則戶果半開良久紅娘來連曰至矣至矣張生且喜且駭心謂得之矣及至則端服麗容大數張曰兄之恩活我家固厚矣由是慈母以弱子幼女見依奈何因不令之婢致淫泆之詞始以護人之亂為義終以掠亂而求之是以亂易亂其去幾何誠欲寢其詞則保人之姦不正欲明之母則背人之惠不祥是用因諭短章願自陳啟猶懼兄之見難因鄙靡之詞以求必至非禮之動能不愧心特願以禮自保無及于亂言畢翻然而逝張生失色者久之復踰而返由是絕望矣後數夕張君臨軒獨寢驚歘而起則紅娘斂衾攜枕而至撫張生曰至矣至矣睡何為哉張生拭目危坐者久之久之猶疑夢寐俄而紅娘捧崔而至則嬌羞融冶力不能運肢體向時之端莊不復同矣是夕旬有八日也斜月晶熒幽輝半床張生飄飄然且疑神仙之徒不謂從人間而
至也有頃寺鐘鳴曉紅娘促去崔氏嬌啼宛轉紅娘又捧而去終夕無言張生自疑于心曰豈其夢耶所可明者妝在臂香在衣淚光熒熒然猶瑩于裀席也已而此後又十數日杳不復知張生賦會真詩三十韻未畢而紅娘至以授之貽崔氏自是崔氏復容之朝隱而出莫隱而入同安于向所謂西廂者一月矣張生將往長安先以情喻之崔氏宛無難詞然愁怨之容動人矣欲行之再夕不可復見而張生遂西行不數月張生復遊于蒲舍于崔氏者又累月張生雅知崔氏善屬文求索再三終不可見雖待張之意甚厚然而未嘗以詞繼之異時獨夜操琴愁弄凄惻張竊聽之求之則不復鼓矣張生以文調及期又當西去臨去之夕崔恭貌怡聲徐謂張曰始亂之今棄之固其宜矣愚不敢恨必也君始之君終之亦君之惠也又何必深憾于此行然而君既不懌無以奉寧君常謂我善鼓琴今且往矣既達君此誠因命拂琴鼓霓裳羽衣序
不數聲哀音怨亂不復知其是曲左右皆欷歔崔投琴擁面泣下流漣趣歸鄭所遂不復至詰旦張生遂行明年文戰不利遂止于京因貽書于崔以廣其意崔氏緘報之詞粗載于此書曰奉覽來問撫愛過深兼惠花勝一合口脂五寸致耀首膏唇之飾雖荷殊惠誰復為容伏承便於京中就業於修進之道固在便安但恨鄙陋之人永以遐棄命也如此知復何言自去秋以來忽忽如有所失至于夢寐之間亦多敘感咽離憂之思綢繆繾綣蹔若尋常幽會未終驚魂已斷雖半衾始暖而思之甚遙昔中表相因或同宴處兄有援琴之挑鄙無投梭之拒及薦枕席義感意深愚幼之情永謂終托豈期既見君子不能以禮定情松柏留心致有自獻之羞不復明侍巾櫛歿身永恨含歎何言倘若仁人用心俯遂幽劣雖死之日猶生之年如或達士略情捨小從大以先配為醜行謂要盟為可欺則當骨化形消丹誠不泯因風委露猶託清塵存歿
之誠言盡于此臨紙嗚咽情不能伸千萬珍重千萬珍重玉環一枚是兒幼年所弄寄充君子下體之佩玉取其堅潔不渝環取其始終不絕兼致綵絲一絇文竹茶合碾子一枚數物不足珍意者且欲君子如玉之潔鄙志如環不解淚痕在竹愁緒縈絲因物達誠永以為好心邇身遙拜會無期幽憤所鍾千里神合千萬珍重春風多厲強飯為佳慎自保持無以鄙為深念也張生之友聞之莫不聳異而張生之志固絕之矣後歲餘崔委身于人張亦有所娶適經其所張求以外兄見夫已諾之而崔終不為出張生怨念之誠動于顏色崔知之潛賦一詩寄張曰自從消瘦減容光萬轉千回嬾下床不為旁人羞不起為郎憔悴却羞郎然竟不之見後數日張君將行崔氏賦一詩以謝絕之曰棄置今何道當時且自親還將舊來意憐取眼前人
子／雜家／說郛／卷四十四　禮範等／煬帝開河記(P.12-2)..[上海涵芬樓排印本]
煬帝開河記
睢陽有王氣出占天耿純臣奏後五百年當有天子興煬帝已昏淫不以為信時遊木蘭庭命袁寶兒歌柳枝詩因觀殿壁上有廣陵圖帝瞪目視之移時不能舉步時蕭后在側謂帝曰知他是甚圖畫何消皇帝如此掛意帝曰朕不愛此畫只為思舊游之處于
是帝以左手凭后肩右手指圖上山水及人烟村落寺宇歷歷皆如目前謂后曰朕為陳王時守鎮廣陵旦夕遊賞當此之時以雲烟為美景視榮貴若深寃豈其久有臨軒萬機在躬使不得豁于懷抱也言訖聖容慘然后曰帝意欲在廣陵何如一幸帝聞心中豁然翌日與大臣議欲泛巨舟自洛入河自河達海入淮方至廣陵羣臣皆言似此程途不啻萬里又孟津水緊滄海波深若泛巨舟事有不測時有諫議大夫蕭懷靜乃蕭后弟奏曰臣聞秦始皇時金陵有王氣始皇使人鑿斷砥柱王氣遂絕今睢陽有王氣又陛下意在東南欲泛孟津又慮危險况大梁西北有故河道乃是秦將王離畎水灌大梁之處欲乞陛下廣集兵夫于大梁起首開掘西自河陰引孟津水入東至淮口放孟津水出此間地不過千里况于睢陽境內過一則路達廣陵二則鑿穿王氣帝聞奏大喜羣臣皆默帝乃出敕朝堂如有諫朕不開河者斬之詔以征北大總管
麻叔謀為開河都護以蕩寇將軍李淵為副使淵稱疾不赴即以左屯衞將軍令狐辛達代李淵為開渠副使都督自大梁起首于樂臺之北建修渠所署命之為卞渠古只有此卞字開封城乃卞邑因名其府署為卞渠上源傳舍也傳舍驛名因卞渠此處起首故號卞渠上源也詔發天下丁夫男年十五已上五十以下者皆至如有隱匿者斬三族帝以河水經于卞乃賜卞字加水丁夫計三百六十萬人乃更五家出一人或老或幼或婦人等供饋飯食又令少年驍卒五萬人各執杖督工為吏如節級隊長之類共五百四十三萬餘人叔謀乃令三分中取一分人自上源而西至河陰通連古河道乃王離浸城處迤邐趨愁思臺而至北去又令二分丁夫自上源驛而東去其年乃隋大業五年八月上旬建功畚鍤既集東西橫布數千里才開斷未及丈餘得古堂室可數間瑩然肅淨漆燈晶煌照耀如晝四壁皆有彩畫花竹龍鬼之像中有棺柩如豪家之葬其促工吏聞于叔謀命啟棺一人
容貌如生肌膚潔白如玉而肥其髮自頭而出覆其面過腹胸下略其足倒生而上及其背下而方止搜得一石銘上有字如蒼頡鳥跡之篆乃召夫中有識者免其役有一下邳民讀曰我是大金仙死來一千年數滿一千年背下有流泉得逢麻叔謀葬我在高原髮長至泥丸更候一千年方登兜率天叔謀乃自備棺櫬葬于城西隅之地今大佛寺是也次開掘陳留帝遣使持御署玉祝并以白璧一雙具少牢之奠祭于留侯廟以假道祭訖忽有大風出于殿內窗牖間吹鑠人面使者退自陳留果開掘東去往來負擔施鍬者風馳電激遠近之人如蜂屯蟻聚數日達雍丘時有一夫乃中牟人偶患傴僂之疾不能前進墮于隊後伶仃而行是夜月色澄靜聞呵殿聲甚嚴夫鞠躬俟道左良久見清道繼至儀衞莫述一貴人戴侯冠衣王者衣乘白馬命左右呼夫至前謂曰與吾言爾十二郎還白璧一雙爾當賓于胡煬帝有天下十二年言畢取璧以授夫跪受訖
欲再拜貴人躍馬西去屆雍丘以獻于麻都護熟視乃帝獻留侯物也詰其夫又具道叔謀性貪乃匿璧又不曉其言慮夫洩于外乃斬以滅口然後于雍丘起工至大林林中有小祠廟叔謀訪問村叟曰古老相傳呼為隱士墓其神甚靈叔謀不以為信將塋域發掘數尺忽鑿一竅嵌空羣夫下窺有燈火熒熒無人敢入者乃指使將官武平郎將狄去邪者請入探之叔謀喜曰真荊聶之輩也命繫去邪腰下鉤約數十丈方及地去邪解其索行約百步入一石室東北各有四石柱鐵索二條繫一獸大如牛熟視之一巨鼠也須臾石室之西有一石門洞開一童子出曰子非狄去邪乎曰然也童子曰皇甫君望子已久乃引入見一人朱衣頂雲冠居高堂之上去邪再拜其人不言亦不答拜綠衣吏引去邪立于堂之西階下良久堂上人呼力士牽取阿𡡉來阿𡡉煬帝小字武夫數人形質醜異魁偉控所見大鼠至去邪本乃庭臣知帝小字莫究其事
但屏氣而立堂上人責鼠曰吾遣爾暫脫皮毛為中國主何虐民害物不遵天道鼠但點頭搖尾而已堂上人益怒令武士以大棒撾其腦一擊捽然有聲如墻崩其鼠大叫若雷吼然方欲舉杖再擊俄一童子捧天符而下堂上驚躍降階俯伏聽命童子乃宣言曰阿𡡉數本一紀今已七年更候五年當以練巾繫頸而死童子去堂上人復令繫鼠于舊室中堂上人謂去邪曰與吾語麻叔謀謝爾不伐吾塋域來歲奉爾二金刀勿謂輕酬也言訖綠衣吏人引去邪于他門出約行十數里入一林躡石扳藤而行回顧已失使者又行三里餘見草舍一老父坐土榻上去邪訪其處老父曰此乃嵩陽少室山下也老父問去邪所至之處去邪一一言老父遂細解去邪去邪知煬帝不永之事且曰子能免官即脫身于虎口也去邪東行回視茅屋已失所在時麻叔謀已至寧陽縣去邪見叔謀具白其事元來去邪入墓後其墓自崩將謂去邪已死今
日却來叔謀不信將謂狂人去邪乃託狂疾隱終南山時煬帝以患腦痛月餘不視朝訪其因皆言帝夢中為人撾其腦遂發痛數日乃是去邪見鼠之日也叔謀既至寧陵縣患風逆起坐不得帝令太醫令巢元方往視之曰風入腠理病在胸臆須用嫩羊肥者蒸熱糝藥食之則瘥叔謀取半年羊羔殺而取腔以和藥藥未盡而病已痊自後每令殺羊羔日數枚同杏酪五味蒸之置其腔盤中自以手臠擘而食之謂曰含酥臠鄉村獻羊羔者日數千人皆厚酬其直寧陵下馬村民陶榔兒家中巨富兄弟皆兇悖以祖父塋域旁河道二丈餘慮其發掘乃盜他人孩兒年三四歲者殺之去頭足蒸熟獻叔謀咀嚼香美迥異于羊羔愛慕不已召詰榔兒榔兒乘醉泄其事及醒叔謀乃以金十兩與榔兒又令役夫置一河曲以護其塋域榔兒兄弟自後每盜以獻所獲甚厚貧民有知者競竊人家子以獻求賜襄邑寧陵睢陽界所失孩兒數百寃痛
哀聲旦夕不輟虎賁郎將段達為中門使掌四方表奏事叔謀令家奴黃金窟將金贈與凡有上表及訟食子者不訊其詞理並令笞背四十押出洛陽道中死者十有七八時令狐達知之潛令人收孩骨未及數日已盈車于是城市村坊之民有孩兒者家做木櫃鐵裹其縫每夜置子于櫃中鎖之全家秉燭圍守至天明開櫃見子即長幼皆賀既達睢陽界有濠寨使陳伯恭言此河道若取直路徑穿透睢陽城如要廻護即取令旨叔謀怒其言迴護令推出腰斬令狐辛達救之時睢陽坊市豪民一百八十戶皆恐掘穿其宅并塋域乃以醵金三千兩將獻于叔謀未有梯媒可達忽穿至一大林中有墓古老相傳云宋司馬華元墓掘透一石室室中漆燈棺柩帳幕之類遇風皆化為灰燼得一石銘云睢陽土地高汴水可為濠若也不廻避奉贈二金刀叔謀曰此乃詐也不足信是日叔謀夢使者召至一宮殿上一人衣絳綃戴進賢冠叔謀再
拜王亦答拜拜畢曰寡人宋襄公也上帝命鎮此方二千年矣倘將軍借其方便廻護此城即一城老幼皆荷恩德也叔謀不允又曰適來護城之事葢非寡人之意况奉上帝之命言此地後五百年間當有王者建萬世之業豈可偶為遊逸致使掘穿王氣叔謀亦不允良久有使者入奏云大司馬華元至矣左右引一人紫衣戴進賢冠拜覲于王前王乃敘護城之事其人勃然大怒曰上帝有命匡護叔謀愚昧之夫不曉天命乃大呼左右令置拷訊之物王者曰拷訊之事何法最苦紫衣人曰銅汁灌之口爛其腸胃此為第一王許之乃有數武夫拽叔謀脫去其衣惟留犢鼻縛鐵柱上欲以銅汁灌之叔謀魂膽俱喪殿上人連止之曰護城之事如何叔謀連聲言謹依上命遂令解縛與本衣冠王令引去將行紫衣人曰上帝賜叔謀金三千兩取于民間叔謀性貪謂使者曰上帝賜金此何言也使者曰有睢陽百姓獻與將軍此陰注陽受也
忽如夢覺但覺神不住體睢陽民果賂黃金窟而獻金三千兩叔謀思夢中事乃收之立召陳伯恭令自睢陽西穿渠南去回屈東行過劉趙村連延而去令狐辛達知之累上表亦為段達抑而不獻至彭城路經大林中有偃王墓掘數尺不可掘乃銅鐵也四面掘去其土唯見鐵墓旁安石門扃鎖甚嚴用酇人楊民計撞開墓門叔謀自入墓中行百餘步二童子當前云偃王顒候久矣乃隨而入見宮殿一人戴通天冠衣絳綃衣坐殿上叔謀拜王亦拜曰寡人塋域當于河道今奉與將軍玉寶遣君當有天下倘然護之丘山之幸也叔謀許之王乃令使者持一玉印與叔謀叔謀視之印文乃古帝王受命寶也叔謀大喜王又曰再三保惜此刀刀之兆也刀刀者隱語亦二金刀之意叔謀出令兵夫曰護其墓時煬帝在洛陽忽失國寶搜訪宮闈莫知所在隱而不宣煬帝督工甚急叔謀乃自徐州朝夕無暇所役之夫已少一百五十餘萬下寨之處死屍滿野帝
在觀文殿讀書因覽史記見秦始皇築長城之事謂宰相宇文達曰始皇時至此已及千年料長城已應摧毀宇文達順帝意奏曰陛下偶然續秦皇之事建萬世之業莫若修其城堅其壁帝大喜乃詔以舒國公賀若弼為修城都護以諫議大夫高熲為副使以江淮吳楚襄鄧陳蔡并開拓諸州丁夫一百二十萬修長城詔下若弼諫曰臣聞秦始皇築長城于絕塞連延一萬里男死女曠婦寡子孤其城未就父子俱死陛下欲聽狂夫之言學亡秦之事但恐社稷崩離有同秦世帝大怒未及發言宇文達在側乃叱曰爾武夫狂卒有何知而亂其大謀若弼怒以象簡擊宇文達帝怒令囚若弼于家是夜飲酖死高熲亦不行宇文達乃舉司農卿宇文弼為修城都護以民部侍郎宇文愷為副使時叔謀開汴渠盈灌口點檢丁夫約折二百五十萬人其部役兵士舊五萬人折二萬三千人工既畢上言于帝遣決汴口注水入汴渠帝自洛陽遷駕
大渠詔江淮諸州造大船五百隻使命至急如星火民間有配著造船一隻者家產破用皆盡猶有不足枷項笞背然後鬻貨男女以供官用龍舟既成泛江沿淮而下至大梁又別加修飾砌以七寶金玉之類于是吳越間取民間女年十五六歲者五百人謂之殿脚女至于龍舟御楫即每船用綵纜十條每條用殿脚女十人嫩羊十口令殿脚女與羊相間而行牽之時恐盛暑翰林學士虞世基獻計請用垂柳栽于汴渠兩隄上一則樹根四散鞠護河堤二乃牽船之人獲其陰涼三則牽舟之羊食其葉上大喜詔民間有柳一株賞一縑百姓競獻之又令親種帝自種一株羣臣次第種方及百姓時有謠言曰天子先栽然後百姓栽栽畢帝御筆寫賜垂楊柳姓楊曰楊柳也時舳艫相繼連接千里自大梁至淮口聯緜不絕錦帆過處香聞百里既過雍丘漸達寧陵界水勢漸緊龍舟阻礙牽駕之人費功轉甚時有虎賁郎將鮮于俱為護纜使
上言水淺河窄行舟甚難上以問虞世基曰請為鐵脚木鵝長一丈二尺上流放下如木鵝住即是淺處帝依其言乃令右翊將軍劉岑驗其水淺之處自雍丘至灌口得一百二十九處帝大怒令根究本處人吏姓名應是木鵝住處兩岸地分之人皆縛之倒埋于岸下曰令教生作開河夫死為抱沙鬼又埋却五萬餘人既達睢陽帝問叔謀曰坊市人烟所掘幾何叔謀曰睢陽地靈不可干犯若掘之必有不祥臣已廻護其城帝怒令劉岑乘小舟根訪屈曲之處比直路較二十里帝益怒乃令擒出叔謀囚于後獄急使宣令狐辛達詢問其由辛達奏自寧陵便為不法初食羊臠後啗嬰兒養賊陶榔兒盜人之子受金三千兩于睢陽擅易河道乃取小兒骨進呈帝曰何不奏達辛達曰表章數上為段達扼而不進帝令人搜叔謀囊橐間得睢陽民所獻金又得留侯所還白璧及受命寶玉印上驚異謂宇文達曰金與璧皆微物寡人之寶何自
而得乎宇文達曰必是遣賊竊取之帝瞪目而言曰叔謀今日竊吾寶明日盜吾首矣辛達在側奏曰叔謀常遣陶榔兒盜人之子恐國寶榔兒所盜也上益怒遣榮國公來護兒內使李百藥太僕卿楊義臣推鞠叔謀置臺署于睢陽并收陶榔兒全家令榔兒具招入內盜寶事榔兒不勝其苦乃具事招欵又責段達所收令狐辛達奏章即不奏之罪案成進上帝問丞相宇文達曰叔謀有大罪四條食人之子受人之金遣賊盜寶擅移開河道請用峻法誅之其子孫取聖旨帝曰叔謀有大罪為開河有功免其子孫只令腰斬叔謀于河側時來護兒受敕未至間叔謀夢一童子自天而降謂曰宋襄公與大司馬華元遣我來感將軍護城之意往年所許二金刀今日奉還叔謀覺曰據此先兆不祥我腰領難存矣言未畢護兒至驅于河之北岸斬為三段榔兒兄弟五人并家奴黃金窟並鞭死中門使段達免死降官為洛陽監門令
子／雜家／說郛／卷四十五　錢氏私誌等／默記／火輪小兒(P.8-2)..[上海涵芬樓排印本]
默記
宋王　銍字性之
火輪小兒王朴仕周為樞密使五代自朱梁以用武得天下政事皆歸樞密院至今謂之二府當時宰相但行文書而已况朴之得君哉所以世宗纔四年間取淮南下三關所向成功時緣用兵朴多宿禁中一日謁見世宗屏人嚬蹙且倉皇歎嗟曰禍起不久矣世宗因問之曰臣觀玄象大異所以不敢不言世宗云如何曰事在宗
社陛下不能免而臣亦先當之今夕請陛下觀之可以自見是夜與世宗微行自厚載門同出至野次止于五丈河傍中夜後指謂世宗曰陛下見隔河如漁燈者否世宗隨亦見之一燈熒熒然迤邐甚近近則漸大至隔岸大于車輪矣其間一小兒如三數歲引手相指既近岸朴曰陛下速拜之既拜漸遠而沒朴泣曰陛下既見無可復言後數日朴于李穀坐上得疾而死世宗既伐幽燕道被病歸而崩至明年而天授我宋矣火輪小兒啟聖朝火德之兆豈偶然哉陸子履為先子言
子／雜家／說郛／卷四十六　松窗雜錄等／瑞桂堂暇錄(P.2-1)..[上海涵芬樓排印本]
文章以不蹈襲為難昌黎作樊紹述墓誌稱其必出于己不蹈襲前人一言一句觀絳守居園池記用瑤翻碧瀲等語誠然矣歐公跋之以詩曰嘗聞繼宗絳守居偶來登覽周四隅異哉樊子怪可
吁心欲出獨無古初窮荒探幽入無有一語詰曲百盤紆孰云己出不剽襲句法乃學盤庚書國史補云元和之後文筆學奇于樊韓愈學于樊宗師韓之文如水中鹽味色裏膠青未嘗不用事而未嘗見其用事之迹盡去陳言足起八代之衰然或者又謂坐茂樹濯清泉即楚詞飲石泉蔭松柏也飄輕裾翳長袖即洛神賦揚輕袿翳修袖也昌黎豈肯學人言語亦偶然相類爾杜牧之阿房宮賦六王畢四海一蜀山兀阿房出陸傪作長城賦云千城絕長城列秦民竭秦君滅傪輩行在牧之前則阿房宮賦又是祖長城句法矣牧之云明星熒熒開妝鏡也綠雲擾擾梳曉鬟也渭流漲膩棄脂水也烟斜霧橫焚椒蘭也雷霆乍驚宮車過也轆轆遠聽杳不知其所之也盛言秦之奢侈楊敬之作華山賦有云見若咫尺田千畝矣見若環堵城千雉矣見若杯水池百里矣見若蟻垤臺九層矣蜂窠聯聯起阿房矣小星熒熒焚咸陽矣華山賦杜司
徒佑常稱之牧之乃佑孫亦是傚敬之所作信矣文章不蹈襲為難也
子／雜家／說郛／卷九十一　世說等／桯史／晉盆杅(P.9-2)..[上海涵芬樓排印本]
晉盆杅
余居負山在湓城之中先君未卜築時嘗為戎帥皇甫斌宅斌歸于袁虛其室山有堅土凡市之塗塈板築咸得而畚致之無孰何者遂罄其半獨餘一面壁立予家既來始厲其禁而山已不支慶元元年五月大雨隤其巔古塚出焉初僅數甃流下其上有刻如瑞草旁著字曰晉永寧元年五月造又有匠者姓名曰張某下有文如押字隸或得之以獻莫知所從來居數日而山隤堲周半墮骨髮棺槨皆无存矣兩傍列瓦盌二十餘左壁有一燈尚熒熒取之即滅猶有油如膏見風凝結不可抉盌中有甘蔗節他皆已化
有小甆瓶如硯滴竅其背為蝦蟇形制甚朴足下有一瓦盆如褻器有銅帶數銙髹合餘者一片傅木如鐵有半鏡一銅盆絕類今洗羅殊無古制度中有雙魚盆底有四鐶附着不測其所以用一銅杅穴底與市井庖人汁器同制每甓著年月姓名如先獲者環堲皆是碣曰晉征虜將軍墓余既哀而揜之既數日復雨山無址竟埋焉予考晉書永寧葢惠帝年號距今九百餘載是時葢未有城郭征虜之名漢雖有之在晉以此官顯者不著于史又無名氏可見甓範必有字古人作事如此不苟押字之制世以為起于唐韋陟五朵雲而不知晉已有之予固疑其似是而非又不可強識亦可異也凡物皆腐而燈獨尚明驪山人魚之說固容有之蕭統文選弔冥漠君文亦有蔗意其肴核之所重云陶器以再隤皆碎裂餘或為親識間持去盆杅僅在而予侍親如閩留于家丙辰歲詔禁挾銅者州家大索以輸嚴之神泉監家人懼杅復偕送官獨
盆偶櫝他所今乃巋然存其出其毀要必有時亦重可嘆也因志于此以俟博識
叢書２／四明叢書／四明叢書：第七集／楊文懿公文集　明　楊守陳撰／鏡川稿／卷三／與馮汝止書(P.14-2)..[張氏約園刊本]
與馮汝止書
遊吾門者眾矣慧者恆怠於學而愿者多嗇於才正所謂馬之蹄囓者必善走其不善者必馴理固然也慧而學愿而才者僅於吾子見之吾子其猶驥乎世之所不
常有者也孔子曰驥不稱其力稱其德也然則德者尤吾子之所當勉者也古今人學超一世才高萬眾而逐於鄉擯於國幸而達者不誅於當時則誅於後世無德故也其有德者窮則善一鄉達則善天下雖或晻昧屈抑於一時而卒光明俊偉於百世不可磨吾子修其德有年矣然欲任天下之重而收後世之名不可不加勉也坳堂杯水僅浮一芥而江海容百斛之舟一燭熒熒踰時熄燄而日月光於萬古故當大任振家聲者非大德則不能之吾子之德不可不大之也尊所聞行所知
以古聖賢為標準而必求其至焉則得矣舉業之無妨德學先正嘗言之矣然其文亦不可忽昔人有言初欲馳放久當收斂又曰務使平和至足餘溢為奇怪此至言也吾子之文馳放矣奇怪矣今宜收斂使平和無取語生之忌六經四書讀已宜溫而熟之以端其本諸子羣史百集宜博覽而強記之以暢其枝序記碑銘傳贊宜識其體裁間作數十篇則於講義理評人物論古今事變記名物度數皆與德學舉業有相資者不可廢也若詩賦聲律之語則妨廢德業絕不宜作俟他日德成
業就則間作一二篇以適性情亦不必如昔人之十年賦兩都旬鍛月鍊而工無益之辭誤有用之學也今世之士無遠志結髮即習舉業不過欲奪倫魁取卿相而已有能卓然立志法古聖賢而澤天下名後世者蓋鮮也故僕嘗語子先立其志志立則氣自隨而道德勳業無不成者矣顏子曰舜何人哉有為者亦若是吾子其加勉旃則豈獨空冀北之羣而已哉慎毋以吾言為迂
叢書２／四明叢書／四明叢書：第七集／楊文懿公文集　明　楊守陳撰／金坡稿／卷二十二／雲陽弭盜詩序(P.13-2)..[張氏約園刊本]
雲陽弭盜詩序
民生有欲不獲則爭盜之爭欲尤不道而可惡甚者罪不容於誅朝歌之甯季京兆之傰宗蜀之李順皆鼓眾
肆虐兵將莫之能禦卒俟良守令而平之水之方泄也涓涓其流火之始然也熒熒其燄塞其涓涓撲其熒熒乃無焚溺之患涓涓不塞而泛濫于原野熒熒不撲而燎延于宮室其患可勝道哉盜之初發而不亟平之則奚若甯傰輩而已秦之勝廣漢之赤眉隋之王薄張金稱唐之黃巢元之紅巾孰非是物也耶夫盜亦人耳人均稟同賦盜豈獨蛇虺其心而虎狼其性耶蓋亦有不得已焉者矣太樸之時山無隧澤無梁民各甘食美服樂業而安居雖雞犬之音相聞猶老死不還往其又奚
爭大同之世食貨充盈教化旁達男有分女有歸嬛獨疾廢有養人皆不以貨利為己私故外戶而不閉自後大道隱媮俗興故小大好草竊至殺越人于貨寖起而滋盛周末以降井田廢學校禮義之教隳民皆窘于衣食暗於廉恥辭讓加有凶荒凍餒阽於死亡而為之上者又嚴刑厚斂以逼之故取人於萑葦之澤禦人於國門之外者世恆有之甚而為甯傰又甚而為勝廣矣用是觀之盜豈其所樂為哉良出於不得已耳鹿鋌而走於險魚跳而登於陸兔奔而亡其穴豈物之性也耶曾
子曰上失其道民散久矣如得其情則哀矜而勿喜盜其可矜之尤者龔遂之對宣帝有言海瀕遐遠不霑聖化民逼於饑寒而吏莫能恤故使陛下赤子盜弄兵於潢池之中蓋有以識此矣世之守令或暴或貪或庸庸以居厥位至盜賊之作則多孱不克制間有能誅鋤平定者未始不快意而誇功其孰知盜之可矜也哉往在天順辛巳盜起長沙衡州二郡村落多罹其毒有司發兵勦之或反為所敗勢益張間有三十餘輩入茶陵時進士吳君真方知茶陵縣事建策亟招徠之既皆聽命
尋復逞毒不已乃誘致而盡誅之茶陵由是無警士民德之能言者為賦雲陽弭盜詩若干什至有樹碑以紀其績者居數歲政治大章徵拜監察御史與余會談及之君猶惻然若不忍盜之誅死而慊然不居其功余於是歎君之賢謂其禦患勇而存心仁也仁者必有勇詎不信然尋閱雲陽弭盜詩為書其首簡
叢書２／四明叢書／四明叢書：第七集／楊文懿公文集　明　楊守陳撰／金坡稿／卷二十四／遊雪竇山記(P.6-2)..[張氏約園刊本]
遊雪竇山記
余聞雪竇奇勝雅矣成化十三年秋七月廿有一日丙戌訪親舊于奉化因欲遊焉四川布政司經歷王君紓懷敏嘗與余同舉時需次居家遂為治具鄉貢士宋君旭景暘馬君鉦靜之約同遊己丑四人者輿騎出縣治
西觴于余祖姑應氏之宅又西登日嶺夫人之廟嶺顛有石特立類人形故俗稱石夫人而廟之又西折北皆平原有地濱湖江曰白作洋時旱澇之餘地多赭獨是洋黍稻彌數千頃蔚如雲心為之懌俄避雨道旁樹下雨止又西折北抵溪口亂流而渡時既午矣糧長吳叡明留飯于濱溪之庵蓋縣令曹君瀾所命士人蕭君鳳廷儀聞余遊策蹇追及于庵偕飯而行西至山麓緣麓西南數十折始覩一亭榜曰雪竇山距縣治蓋五十里矣僧宗禮在他所聞余遊追及于亭中亟先歸寺景暘
以疾返迤北折西有亭在井旁住山永信率徒迓入亭獻茗為名其亭曰寒碧途遇採蕨根者擔相屬多菜色為之惻然又西至望官曲自入山亭路皆險隘蒙蔚至此則巒開林豁曠視無際僧俟官必於此乎望之故名北至御書亭有碑大刻應夢名山四字細刻皆磨滅不可識僧云宋理宗嘗夢茲山因圖而訪得之乃御書此云北數步即山門自登山經數十盤每盤益高至望官曲俯視下界已若身在層霄上矣又歷數十盤高益甚而既入山門則坦夷寬曠可四三頃秔稌不殊平野殿
閤僅在危坡忘其為萬重山之絕頂也登殿造方丈茗已遂出覽勝殿前數十步有阜森蔚名含珠林東西兩㵎合流于西南合處作閣以道余名之曰觀瀾閣古漱玉亭或在茲所與南㵎寬若沼石文如錦蓋即錦鏡池也或曰㵎旁舊有池環以花木今已陻為田矣又南亦作閣以道余名之曰聽泉亭旁有峻徑西折而南觀瀑布蓋兩㵎合流之泉垂瀉於千丈巖下為隱潭奇麗甚然臨絕崖俯浚谷悸眩不能諦視崖上有屋祠龍古之飛雪亭豈在是與聞有妙高峯徐鳧巖桃花阬皆勝景
欲往覽以暮且遠弗克還聽泉亭懷敏已布觴豆於其中矣侍飲者善歌歌聲與㵎琴林笙相應和觴數行逼夕還方丈懷敏又已翦燭布席矣觥籌曡飛歌舞迭奏論談諧謔往往一握為笑宵分在席者皆醉明日僧具晨膳已廷儀別去懷敏靜之循故道返余獨自御書亭而西石磴號百步街者絕峻且隘不可輿徒步至腰復見所謂瀑布者仰觀之始盡其奇麗蓋泉出兩㵎注峻壁若水晶簾自九霄中垂下至半壁有石突出承之若盆泉激盆四出若玉瑩珠跳雪飄花舞復聚作匹練垂
至所謂隱潭者乃蜿蜒作白龍循麓去為之竚久始行道中倦𧮭屢坐石盤桓步五里迺輿然猶峻隘懍懍乎惟恐墜至小晦亭乃與懷敏靜之會談余甚悔誤從石磴之險而靜之反悔不獲偕余盡瀑布之奇麗也明日遊法喜寺懷敏辭歸又明日江行親友攜酒肴餞之船中偕遊江濱之法昌塔山兩寺辭去夜雨作迷失津望野中火熒熒遣僮就問之野人持燎引船至解元鄉之南靜之始迴舡去余藉燎至家則已霽矣夜半雨復作自是越月方霽惟雪竇邇吾家宜若可朝暮遊者然未
遊之卅載恆縻于俗塵既遊之三日遂繼以霖雨遊亦不易得矣矧吾與懷敏靜之宦轍無恆幸于茲乎會聚尤不易得也耶因記歲月貽同遊者
叢書２／四明叢書／四明叢書：第七集／灼艾集　明　萬表撰／灼艾別集／上／綠雪亭雜言(P.1-1)..[張氏約園刊本]
吳中有老儒沈文卿讀書至宵分鐙熒熒欲滅忽見盜在室中掏物無所得從容呼之曰穿窬君子虛勞下顧某輒有小詩奉贈乃長吟曰風寒月黑夜迢迢孤負勞
心此一遭只有古書三四束也堪將去教兒曹穿窬者含笑而去
叢書２／四明叢書／四明叢書：第八集／梅讀稿　明　楊自懲撰／卷一／永樂間自葑里別業復楓江故宅以後所作／將橋八詠(P.5-2)..[張氏約園刊本]
網罟纔收舟已橫短篷低敞見熒熒寒光遙警棲沙鴈清影微明照水螢兩岸蘆花分破白一汀煙浪點開青
滄浪歌罷俄吹滅寧識韓檠對聖經　右戚浦漁鐙
叢書２／四明叢書／四明叢書：第八集／四明文徵　清　袁鈞　輯／卷六／紫陽方使君文集序　戴表元(P.4-1)..[張氏約園刊本]
紫陽方使君文集序　　　　　　戴表元
日月五星晝夜與天錯行而雲霆風露雨雪電雹為之變化不測山起西北與水東南馳而外截為海介鱗羽
毛齒角物果寶藏之美從而蓄焉蓋其為物也停涵盤薄鬱積之者厚則其周於用也不竭人之精氣蘊之為道德發之為事業而達之於言語詞章亦若是而已矣竊獨怪夫古之通儒碩人凡以著述表見於世者莫不皆有統緒若曾孟周邵程張之於道屈賈司馬班揚韓柳歐陽蘇之於文章當其一時及門承接之士固已親而得之而遺風餘韻傳之後來猶可以隱隱不滅近世以來乃至寥落散漫不可復續豈天地之數有時而不齊如適值其薄蝕震動傾陷漏洩之或然者耶故嘗攷
之自夫子之徒沒言道者不必貴文言文者不必兼道如此幾二千年迨新安子朱子出學者始復不敢雜道於文子朱子沒其書大行最有力者建安真希元臨邛魏華父二公纂輯而彙緒之為精余生愈晚併不及識二公而每每私從諸老先生之嘗為其學者剽傳之戊戌己亥間來錢塘始得熟從紫陽方使君遊使君生子朱子之鄉而於真魏二公書縷析銖校無復遺憾禮樂刑名度數之規天人性命智識之奧詢之靡不知知之靡不樂一夕乃得盡其生平制作讀之熒熒乎河漢之
光華而陰明舒慘若有鬼神物怪先後而翕忽之也恢恢乎太山喬岳長川巨瀆之噴薄氛祲而龜黿蛟鱷豹犀虎象出沒震耀之不可狎也熙熙乎時春美卉平郊茂樾輿馬豐腴而衣冠靜侈舒眉酣氣樂聞歌謠之奏也嗚呼是豈非精氣之英統緒之會而諸老先生未盡之澤者哉余既惰憊雖幸教於門而衣食經營有所不暇顧今江南舊德如使君不一二數詩不云乎我日斯邁而月斯征又不云乎雖無老成人尚有典刑是用疾盲疢心願與同門者永其傳焉辱諸生以序引請故不
敢辭
叢書２／四明叢書／四明叢書：第八集／容膝軒詩文集　民國　王榮商　撰／容膝軒文集／志表／卷六／傅君莓軒墓志銘(P.13-2)..[張氏約園刊本]
傅君莓軒墓志銘
君諱家枬一名梅仙號莓軒鎮海傅氏祖鼎基以貿遷起家贈朝議大夫父昌禮贈中議大夫母江淑人有五子君其伯也少時顧影自喜於世事若不屑經意及中議公卒君承其緒而恢廓之南北營運帆檣如織徵貴徵賤書札旁午君坐甬上持籌按籍參互鉤稽熒熒一燈達旦乃寢數千里之外物情纖悉如視諸掌相機操縱動中窾要常有天幸不罹於險由是家業日起待諸
弟和厚任勞任怨口不言功間有規戒如恐傷之疾病則調護慰問晝夜無間內助顧恭人性尤婉順家人化之詬誶不作一門之內愉愉如也傅氏故無宗祠君與從弟家詮等出資創建且議割腴田若干畝以贍貧乏未成光緒十六年十一月二日不幸齎志以殁年止於四十三論者惜之君由國學生議敘布政使司理問加四級授中議大夫配顧恭人諸生諱宣諤之女幽閒貞靜族黨推為女宗卒於光緒二十四年六月九日年五十二子二人國煐國學生太常寺博士國煒附貢生試
用訓導女三人周廷瓚鄭志通陸聖汭其壻也孫男四人孫女三人諸子以某年月日葬君及恭人於算山之某原而求余志其墓石余於傅氏為通家嘗志中議公之墓矣其何敢辭銘曰
陶朱霸吳伯升興漢功成者退或夭或竄君於傅氏實為功人造舟作室舊緒維新如何享年曾不至艾業就身殲古今同慨無德不報其在子孫勒銘貞石以慰幽魂
叢書２／四明叢書／四明叢書：第八集／容膝軒詩文集　民國　王榮商　撰／容膝軒文集／家傳／卷七／王節婦傳(P.11-2)..[張氏約園刊本]
王節婦傳
王節婦於氏佾生王錫泉之妻也年二十九而夫死遺
一女一男尚幼節婦痛哭欲俱死家人力挽之乃止而事舅姑益謹舅永源力田善居積在王氏號為素封初令錫泉遊學甚望其有成不幸而死意獨憐節婦所以體恤之甚至雖安逸弗問也然節婦刻苦尤甚布衣疏食終歲勤動不少休以是舅姑益憐之而其男榮洲又死節婦獨與其女相對治女紅熒熒一燈常至午夜女吳氏沈靜如其母母女共處一室中終日寂然過者但聞紡績聲而已晚年稍事佛而刻苦如故與男子不輕接一言雖子姓見之猶凜然若冰雪焉光緒十年卒年
六十有五初節婦撫從子榮濟為子比殁時已有孫三人矣
叢書２／四明叢書／四明叢書：第八集／容膝軒詩文集　民國　王榮商　撰／容膝軒詩草／近體詩／卷三／輓賀孺人(P.21-1)..[張氏約園刊本]
輓賀孺人俞樹周母
冰霜苦節溯當年母子相依劇可憐恤緯勉供留客饌
篝燈忍費賣文錢孺人夜紡績燈光熒熒如豆樹周請益油孺人愀然曰此汝心血所易吾忍浪費乎其節儉類如此名場人老秋增感樹周秋試報罷輒作數日哭孺人甚憂之癸巳獲雋乃已寢室孫多夜減眠孫男五人蔗境漸回親不在銜哀豈獨蓼莪篇
叢書２／四明叢書／四明叢書：第八集／峽源集　清　毛宗藩　撰／悼亡(P.22-1)..[張氏約園刊本]
黯淡空房肅氣侵兒啼女哭漏聲沈一燈如豆熒熒碧
知爾魂來撫恤深
叢書２／四明叢書／四明叢書：第一集／剡源文鈔　元戴表元／卷一　記／玉林記(P.13-1)..[張氏約園刊本]
玉林記
學仙者貴溪桂君之居名玉林客有異之以問於余余惟玉林之得名於理不可知而就余之所可知請略為客言之而客略為余聽之蓋天下之物未有生而卽貴者也生而貴者莫如玉而玉與石固同類也玉與石同類而貴於石猶為仙者與人同居同遊而人不知也今人之言仙也過高以為仙當在雲霄風日之外不飲食而無飢渴不葛裘而無寒暑不車而馳不舟而遊以至寢處巡歷服用玩好之屬一一俱當窮奢極靡兼王侯將相所無之豢養而後為貴且樂而玉林之說興焉假
令如是亦不足怪而其心熒熒然方將與俗物相勝負而何以異於人而為仙乎至德之世沈珠於淵藏金於山此猶未免於顧惜論吾黨之士少知道者視璆琳琅玕之過目眞能使之如泥沙瓦礫不以挂意而況於仙人則又何說故古之雜書圖畫所載仙人踪跡皆蓬頭垢面敝衣惡食塵埃市井腥臊穢腐一無難色而處處超然而於玉林乎何拘抑玉之最近而多稱藍田荊山藍田荊山之玉信多矣當卞和氏時不知者幾以石廢世又久無和如之何不胥而為石也嘗有餐玉者求玉
於藍田至輒多得玉旣給用所棄餘皆光明瑩潤無非玉者後人躡其迹從故處求之絕不得一玉是知一玉也遇之得其人則為玉遇之不得其人則為石吁嗟乎玉林乎其果又在有有無無之間乎桂君年甚妙質純而氣清其所師承模楷高流名輩與余厚善客往而問塗焉去玉林不遠矣
叢書２／四明叢書／四明叢書：第一集／剡源文鈔　元戴表元／卷三　墓志／故禮部進士徐君墓志銘(P.3-2)..[張氏約園刊本]
故禮部進士徐君墓志銘
取士以明經設科垂二千年其法詳記誦精傳註使人崇本勤業不虛為浮藻而已王荊文公行新經義始命舉子昉對策依題為文多者遂至汎濫累百千言嗚呼取士明經授題限晷刻倉卒至累千百言而求上不畔先王之教與老師宿儒相傳之說下不失有司之程度豈不甚勞且難哉余來江東聞饒士徐君志禹未弱冠以尚書應鄉貢進士舉入院日未晡不點膏已篇滿成文復紓餘思拓別紙縱筆滔滔成篇同院生仰視交口
驚異比揭名君與兄堯龍聯翻居前行再作者亦冠二榜時饒士以尚書為額踰萬計充貢者纔十五人君方妙年逞高才能捷取奇中如是世所稱賈誼陸士衡何足多慕旣而其從子之祥以君將葬狀君行來求銘按狀君諱子鄧字志禹徐氏饒德興人徐之世出伯翳傳偃王以慈棄國民為立祠龍丘依而居者代不乏顯人唐季有成避亂黃頓子盤游學於饒因家焉是為君七世祖曾祖允武祖次陳迪功郎循州長樂尉父公著迪功郎致仕闢東軒數十楹以琴書娛閒自號東軒翁君
少聰穎其學尚書以鄉先輩舒君成大余君木為師宗人節甫為友閭塾櫛比書燈熒熒君雄其間鄉舉之歲在乙卯人謂明年南宮試乘銳可平掇旣不售益自刻厲曰天將徐之以大吾成乎先是東軒翁以好客聞鄉里之客有器識能文章者往往聘致結約恐後君繼其志禮鑒有加如程君顯甲洪君以中平生游從最厚自餘吳君安行曹君應龍張君應霖方君淸之流以姻以舊朝熏暮摩久而益親晚歲學成行尊世念疎落而故相集賢馬公退休於家時時相過訪道德之遺言考古
今之故實翛然非復少年場屋時徐志禹矣所居西偏舊有會文之齋曰化龍至是增葺改名雨軒嘗謂子弟曰孔孟之道昭如星日學之者可以修身繕性可以康時濟物秦漢以還異說朋興其愼所習勿為虛誕蹇淺者所咻庶幾有益於世聞其言者知君非科舉士且悟雨軒之云將有所潤澤也君承親孝撫弟友處族婣和雖不顯融充裕而天與公多男子有田可食有經可傳於世未為不遇生以戊戌六月某日卒以大德庚子六月某日享年六十三娶張公廷評公孫女子男五大中
積中敏中允中高中女一適同邑張涇孫女二其墓在里之塘源葬緩有故以甲辰九月某日銘曰
雖衡且角雲族而不澤吾藏吾斵以還於冥漠是之謂眞宅
叢書２／四明叢書／四明叢書：第一集／春酒堂遺書　清周容／春酒堂文存／卷二　遺書一之二／傳／范孝子傳(P.19-2)..[張氏約園刊本]
范孝子傳
孝子為容母同曾祖弟則容稱也舅不舅稱稱孝子從同云孝子為懷素公冢子與弟星與宿皆用洪序名孝
子夢雷而生因名震字驚百少失恃長傳懷素公醫督家政伺懷素公色笑娛侍如嬰孺辛巳懷素公病涉旬餘孝子營治百方不復知匕箸不復知枕席不復知衣帶與晝夜刺血書疏露禱祈代病亟診者辭去孝子涕泗叩首求治診者曰胃氣已絕治奚益孝子嗚咽不聽去診者曰子若不信穢必甘孝子遽取穢嘗之喜曰猶辛也診者驚異為下藥越三日病瘳診者遂述其狀於鄰里姻友間曰胃氣果已絕而獲瘳孝固足以生厥父也於是遠近莫不目為范孝子嗣後懷素公又享肥脆
者十有餘載容母謂容曰爾舅失恃時才十二耳哭踊毀瘠幾不欲生爾外祖已歎息再四呼為孝童則孝子名固不待辛巳後定也又嘗謂容曰懷素公父客死虔南公方總角徒步走數千里覓遺骸足盡趼歸之前夕家人臥聞履聲由階而堂而戶起視惟見一火熒熒靑色人咸謂孝徵也諺云孝子生孝子滴滴檐頭水小子識之又謂容曰爾舅有姑適朱氏亡已再逾紀爾舅振其子若孫不倦曰吾父志也容母之言如此事繼母謹二弟爭進甘旨相愉樂世不特知范孝子且知范有三
孝子焉時人又為之語曰兄弟雝雝范氏三洪
叢書２／四明叢書／四明叢書：第一集／杲堂詩文鈔　清李鄴嗣／杲堂文鈔／卷三／序／壽林視公先生七十序(P.10-1)..[張氏約園刊本]
壽林視公先生七十序
前數年林視公先生宜貢于鄉舊制凡應舉者長吏勸之駕至長安對策率拜郡縣學博士其能事上官有得位者為推挽可望遷縣令稍遷至監郡贊治先生辭不就先生家貧非薄貢身者曰義有所不敢諸君子謂先生節最高皆贈先生言先生年四十餘左目瞢不見治之不復已聽之前年偶登浮屠觀左瞳忽熒熒動意大
詫之歸數日試掩右目視則已辨人須眉踰數日試專左視則已能辨蟁腳書葢先生一目失光十九年復瞻白日諸君子盡奇其事復以詩文貽之先生能達觀自為生藏每佳日命僕夫荷𥃕攜一卷詩日造飲其所人過問之先生笑答曰卜吾真宅愛此寂居遊雲翩翩古今無期葢有劉參軍陶彭澤風流諸君子皆慕先生為傳記益多今年先生壽七十先生屢命予曰子宜有言余謝曰僕無以益先生夫壽先生前此三者備之矣傳云犧牛衣文繡不若山麋翠鵠不能全其身惑于餌也
先生旣避世不仕遺榮者寶其年是宜壽一凡老人髮再茁者黃齒重枿者兒皆能壽況目主靈鑒內視若肓神光復生可知先生所養是宜壽二古人有云惜生者不生達死者不死先生曠觀幽明怡然一豁方將超無友而獨存是宜壽三且凡先生所為極難余見今人為諸生應有司試苟有可先容不惜顛蹶拜請異時諸君多冠進賢冠結紫綬軒葢相望閭里間已而俱諱之祈復上奏牘公車次得更試于鄉雖其人已衰持不律兩目遠注離尺許戈畫俱出卷格外尚匍匐不肻休垂老
家居惟日買善田營廬舍為久遠計言偶及不祥輒唾之出門聞挽歌聲則塞耳不聽持此輩較先生一霄一壤豈可並口論哉先生名侍御子為吾家倩有文名兄弟四人長者官吏部侍郎少弟曰萬葉能詩工樂府與余善余嘉先生義高能養明而達死生若此因復壽先生言
叢書２／四明叢書／四明叢書：第一集／杲堂詩文鈔　清李鄴嗣／杲堂文鈔／卷四／書／奉答棃洲先生書(P.1-1)..[張氏約園刊本]
杲堂文鈔卷四
甬上李鄴嗣撰
姚江黃宗羲選
書
奉答棃洲先生書
棃洲先生左右竊聞文章之事自司馬氏崛興于漢西京古今文體至此而一變其後寖衰益靡于六朝歷八百餘年而後韓氏起于中唐及五代之季斯文蕩然無餘更三百年而宋歐陽氏作上下千餘年間而三君子
者始得間世而一出柳子厚曰退之生平所敬惟有司馬遷子瞻曰歐陽子今之韓愈也蓋斯文相接譬若纍珠貫錢一索相引固有如是也歐陽氏旣沒斯文雖未盡墜地然其言龐雜不能一趨于正足以接斯文之傳豈圖當吾世而親見文章之盛則自廬陵而後五百餘年吾棃洲先生一人而已先生之學上本五經旁羅于百氏俱能採精獵微得其本末而復身執義于子劉子之門道積內充其言益霈然而有餘晚年所作不假繩削而盡合自然變化日新無復擬議古人之迹其所造
較諸歐陽氏實為過之且先生年踰六十尚嗜學不止每寒夜身擁縕被以雙足置土爐上餘膏熒熒執一卷危坐暑月則以麻帷蔽體置小燈帷外翻書隔光每至丙夜以先生所造然猶老而好學若此此真古今人所絕少也然以某觀先生平居所交一時名下士及諸筆疏往來似俱以先生忠孝世門負海內人譽徒外以品目相襃重而未能確信為昌黎廬陵重見今日是猶瞻山巖巖而不知卽為泰嶽觀水蕩蕩而不知卽為大海凡人信名而不信實良足歎也其甚者或謂吾文旣得
所傳濟南瑯琊自為正派卽韓歐復生本非所重則更末如之何矣嗟夫斯文繼起其相去動踰數百年寥寥斯世吾誰與語卽如以昌黎先生之才卓犖自命其文足以傳百世無疑一時所遊從能深慕而篤信之亦有李翺柳宗元皇甫湜孟郊張籍五六輩乃必俟其歿後契闊三百年而歐陽子出始從故家敝筐中發其遺集讀之而後韓文始大顯于天下是則斯文絕續之際豈易言哉豈易言哉若某之獲交于先生則已二十餘年蓋從故人萬悔菴先生所始得定交悔菴卽謂余言黃
氏之文今日之歐曾也余時年少稍學為古文已私心嚮慕之然悔菴殊嚴事先生每言吾輩若不自顧名節更無面目可過祝橋祝橋者先生艸堂所在也及年來同黨幸從先生共發子劉子遺書傳諸天下先生因請為證使得遙附于劉門而先生間出所藏諸家說經之書及點定古今人文集其辨別去取一稟所論若黑白較然無疑至先生每一文出輒競相傳寫屬筆揣摩思得放𢘍其一二獨某杜門懕懕苦夙疾荒棄未能從里中諸賢時趨侍先生之側受其教誨然獲交于先生最
久凡生平出處大節及所事學術文章俱隱然以先生在望心為仰止得不霣失此所不敢自昧其宿誠者也而先生更稱某近年所作以為可教手書獎策欲引諸左右若不容目此豈某所敢當夫文章得失自有定論雖千載而後傳之其人亦當不至磨滅但當吾世而未有知我得聞同心之言雖其文竟足單行而隻輪孤櫂亦自迴遑柳子厚謂退之好收召後進此事固須汲汲今先生稱某之文至謂喜極而繼之以泣自傷孤另得此而一慰先生之意固將置我于李翺皇甫湜之間也
然某則自謂其衰放不學雖灑掃先生之門猶慮辱焉所幸此中賢者若諸萬陳范六七君子其才俱十倍于某今俱彬彬在先生之門可謂極盛此真昌黎所欲收召而得之者也先生于斯文之傳豈俟數百年後耶第非某所敢望耳笻公還越中適值嘔血委頓不能報書火藥稍蘇輒一傾寫望先生愍其夙心終加篤勵幸甚幸甚
叢書２／四明叢書／四明叢書：第四集／困學紀聞補注　宋　王應麟　撰　清　張嘉祿　補注／卷十／諸子(P.2-1)..[張氏約園刊本]
黃帝有巾机之法　案黃帝巾几銘曰無掘壑而附邱無舍本而治末日中必彗操刃必割執斧必伐日中不彗是謂失時操刃不割是謂失利執斧不伐賊人
將來涓涓不塞將為江河熒熒不救炎炎柰何兩葉不去將用斧柯此銘漢以下文士多引用之而不見其全惟見於兵書如此楊升庵集四十八卷
叢書２／四明叢書／四明叢書：第四集／四明山志　清　黃宗羲　撰／卷八　文括／四明山遊記　沈明臣(P.1-1)..[張氏約園刊本]
四明山志卷八
餘姚黃宗羲太沖輯
文括
四明山遊記　　　　　　　　　沈明臣
余生四明餘五十七年矣嘗走吳楚閩粵間凡佳山水處率謀裹糧遊而顧於四明山未嘗一陟其巔何以稱四明人哉今年二月十日與汪生禮約期是日雨乃買舟至鳳隩口肩輿入山踰藤嶺渡莊溪又踰江邨嶺過翠山寺寺廢寺前橋大石跨溪高空谷中有此自壯偉
云宋太師張衞國孝伯家所建衞國墓在山之東山麓有金雞洞僅僅石罅耳稍入數里曠焉土田山盤水匯是為大雷山汪氏世居焉然謝遺塵隱處不在是雨不休客汪生三日日夕與生父參軍仲安君對晤討論故實參軍不飲酒余病亦謝不飲燒燭啜茗甚適也已而晴與中表晜弟三四人及汪生踰干嶺入魏隩拜中表伯父墓隩中清溪窈窕白石瑤草滿澗聲潺潺出竹樹間與松濤相答響余樂而留之移日汪生曰溪上山田皆履約家物當跨溪結樓數楹割田十畝供先生隱具
先生願賜可之余曰諾吾將託是老矣汪生乃姓是溪為沈溪云午炊而還參軍乃治具挈銅鐺遊葉公廟云此鐺出貴竹與吾俱二十年客無當者閣不試乃今試幸為我賦之余曰諾是日望歸途月色如晝少憩東山之石水木清華湛然相照明日與參軍別於是汪生乃買兩籃輿輿人四人從者各一人結束問途輿人曰先往仗錫寺乃可尋四窗仗錫去此尚八十里而遙仍踰干嶺西行一大溪東注紆回不知幾折石齒齒離立水穿罅中行若游龍走虯雜以杜蘅蘭茝菖蒲射干之屬
其源蓋莫測所自淙淙作響東西谷應兩崖山秀麗幽峭行二十里所踰一高嶺山至此皆插漢所謂大雷尖小雷尖相聯絡而起大雷尖一曰南雷此正謝居士隱處前汪氏居蓋借是名耳始知前大溪源出此嶺之西萬峰千壑若驚濤怒浪擁翠而來嶺西水西行又與一大溪會大溪源蓋出西北斤嶺至小皎南流曲折而至它山入郡城矣溪中有行舟嶺上見西北諸山皆際天遠望極西南向走者岡脊平衍約可三四十里雲興霞蔚豈志所謂過雲者邪過雲一曰雲中居雲之南者曰
雲南居雲之北者曰雲北下嶺而稍北折西一溪凡兩渡北山之麓曰小皎溪上有齋堂廟廟額為張即之書不知事何鬼像塑出宋人手小皎邨盡表石界餘姚為龔邨為石壇為斤嶺而小皎溪一支南入為蒜坑小菴一僧一行者一午炊而去高下皆南行高為蒜坑嶺又踰苦竹嶺行二三十里見所謂大蘭山者若屏障然而所行二三十里路皆在岡嶺之顛險巇者四五里腰山而路高者出雲上四面峰矗起下而壑者萬尋色赭而童視之黯黮深闐中斗絕若鍋釜然行者趾錯鍋際心
悸目眩如履九折之阪不能舉足乃誡汪生閉目定神聽輿人不語徐度乃濟回視大山下有數十家煙火出林麓問輿人曰此正石壇龔氏居也正嘉間有侍郎公名暉者起家進士蒜坑東山高可與南雷敵山之陽即大皎鄞屬而所行五六十里間委蛇如蛇山嶺皆犬牙錯忽鄞屬又忽餘屬忽界所繇分處有大田同畝土人略以小塍樹封云時野燒滿谷白煙起蒼藹中望之茫茫然若漲海也雖善畫如吳顧王李諸君恐亦未易措手又踰錯愕嶺又名錯愕巖巉巖崒嵂徑路如線穿雲
霧以上磴纍細石盤繞趾蹠磴隙磴滑即墮傾跌數四始及顛而下益峻險手援竹樹足藉朽株蟻附而下山顛石皆林立峭拔列若屏者挺若筍者若獸而奔者若鳥而翔者龍而偃蹇若者虯而盤旋若者若窪者作坎若柱者作突若梁者作橫若袖者作舞若手者作伸若圭者可執若刀者可割人而若僧者女而若鬟者壁立而去尺許復壁立而起若鉅斧劈者不可枚數山下巨溪南繞溪中石亦大小錯高澗飛泉蛇行而下若雷若風若磬若鐘若竽若籟若笙若鏞若擊若崩若扣若撞
使人目不及瞬耳不及審乃坐大石歌滄浪之詩以行登一小嶺繞而南出乃一曠土寬數十畝者有沈氏居焉地曰杮嶺家戶業紙屋後山如屏少憩買酒餉輿人野老一人欣然出酒殽相勞苦乃為三釂而起由錯愕而東十里所云有漁湖在字巖下今業已為葉氏宅湖蓋僅存一溝矣未及遊又度一大溪溪即南繞者復折而北問之亦云出它山溪上即又嶺行殆未十里日沒矣是日蒸熱若長夏天朗朗霽忽陰雲一縷起日下即大風震蕩山谷響應若雷霆怒擊雲涌出南走頃刻羃
六合雲黑如靛野燒出山頂狀若列缺光閃閃爍人亦一奇觀輿疾走首不及數回咫尺不辨人馬輿人懼奔逸趣投仗錫寺雨閣不下僅入門大雨澍人皆云龍起耳明旦人從谷口來者云江海覆舟以十數溺死者如之俱山中人操舴艋出定海者篾工耳暮入寺時三四僧出迎客雨中然枯竹風翏翏在樹萬竅怒號竹光死堂戶皆震動酒數行雨罷乃罷宿遷公房遷汪姓長文族屬旦日陰復風旋作雪旋止僧云天陰即雨雪不問冬夏也蓋計平原至此萬三千丈云飯罷風不濟起策
笻出寺門有古松一東南行復東折循山麓半里所方石圭立道旁曰屏風巖高丈五六四面稱是東面鐫四明山心四隸每字大二尺許志謂出漢人手誠然非後代人所能辦也南面有慶豐字風暴甚不能久留山顛亦有怪石不能上回寺中午罷風濟復策笻出寺門西行洞石作橋寺前田百餘畝瀦諸澗水滮滮出橋下兩山夾而走岬如也溪斗絕率一里許率二三里許懸水數十尺潺潺下為級者三最上者為洗藥溪一級鐫三峽字二級鐫潺湲洞字三級不鐫字鐫字在南麓之立
石曰過雲巖巖下溪橫一巨石如梁梁上可坐十人蓋過雲字雖鐫此此徑路窄仄無二十里又南北鮮居人當非雲中前所謂大蘭山者無疑矣僧云雲時人到此腰以上出雲上腰以下沒雲下耳僧曉僧榮侍遊陳果核梁上酒三釂還三峽北山之椒有片石突起刻中峰字如斗大篆下刻經語楷徑寸蘚蝕不可讀云下有再來石榛莽盛不可尋復攀崖上稍西復有片石突起石背中穿仰睇天見一線劃一石刻石窗字楷大小如中峰旁有款僅開慶字可識餘亦蘚蝕會日暮還寺中明
日戒輿人行僧榮從仍由三峽西出南折過一山若井陘然至大俞溪溪東西皆居人西俞姓東即寺莊溪闊數尋步石作渡水紋縠坐良久時山桃作花瓣流罅中錦錯僧呼土人俞姓者一人先道西上嶺即四明山也輿行殆里者十盤而陡者數處漸行漸高見兩崖皆有高澗落翠微中或見或隱樹杪溼而四山益高峻西大山端委而長山椒石矗矗起童色蒼赤是謂白巖頭土人語訛不可辨詳辨始解云蓋四明山之前山相隔一巨溪溪南繞而復北折為大俞溪去里二十踔遠矣然
望之山不複也至是不可輿土人前道者砟荊榛取徑南入二三里許山俯而復昂崖窮壁立蓋幾千仞下睨潭水黑臨廁不敢窺窺輒眩厂稍西南向者亦骨立水滴滴垂腰穴而岫者四即石窗也號稱四明者無徑路隨道者縱橫下上援竹樹匍匐至厂下石确稍陂陀凸受手綰凹內趾蹠橫上十步達岫口是時日正亭午光不中入中岫稍深丈闊如之中臥一石隔為兩岫乃俯首入躬曲不伸出厂口伸右岫僅容臥一二人者左岫容三四人臥石五色錯仰視若網狀亂石珠綴大者鼓
如中者斗如小者丸如細者粒如中岫石一鼓如而平者題曰懸鼓厂口石一磬如而折者題曰垂磬中臥者題曰片雲厂口平立如壁者而不下盡題名及歲月右岫半壁陷者尺題曰藏書處余擬著一家言寫副本託是以藏之第恐山靈不我呵護矣字皆汪生手書分篆楷行草具惟懸鼓仰書滴石乳作墨瀋云下視溪壑雖斗絕淫鬻然石藂藂□草樹以故不甚怖愕第力罷少噉果餌氣稍充志所稱青櫺子鞠侯俱尋不獲鞠侯猴也見人或深匿問土人雖老死亦無識青櫺子者鹿亭樊
榭亦不可尋又云樊榭即白水宮蓋在西四明云志稱二百八十峰四面各生一木東生梓西生松南生柏北生檉今亦無所辨莽莽榛榛蒼翠雜植無不有也無慮二百八十峰也為巒為嶂為巘為巖為岫為洞為崦為嵕為岑為嶠為嶺為岡為壑為谷為谿為磵為瀑為潭為淵為碕為崖為坻為陵為阜為窪為皋為壘為臺為壇為壖為埒為墠為陻為壟為陿為阸為䧢為磝者亦無不有之望之斗絕懸者嵱嵷高者嶙峋而節級者岭嶸深邃者駊騀而聳者㠎嶫而雍者厜㕒崪者下侈上
銳者上蓋下哆者首昂足斂者身縮手足舒者腰細而股大者稜嶒而峭削者端委而尊嚴者奔騰而去不留者怒發中止者戴土而崔嵬者戴石而砠者土石半者多草木而岵者無草木而童者蒼壁者赤而複者黃白而上下截者紫翠左右坼者嶧而屬蜀而獨者上正章者宛中隆者卑大扈小眾巋者岌者峘者堂者室者盛而防者墮而囷者重甗而隒者厒而岸分者水之樛流者澄而紆譎者谽谺瀺灂者噴灑泄者湁潗沸者汩濦而漂疾者渟瀦淵墨者澎湃訇磕者盤紆𡶒鬱灝溔滲
灕又無不有之會迫日暮仍返寺明日辭仗錫南出高下壇曼阻𫕁陂陀不知幾百折乃踰踟躕嶺童岵半至徐鳧巖一曰徐無巖陡下千尺瀑垂半壁忽內陷陷窮復突削廉故瀑濺作煙霧狀飛灑殊態若白日走怒雷三面壁匣句廉側窺而頭目眩煜竦讋神悸矣強起策而臨廁風倒激珠雨射霏霏溼人衣帽思從陿中仰視四山環阻谷口南入三十里回遠矣躊躇而去去十里復得一隱潭瀑視徐鳧巖三面亦壁匣小較徐鳧四之一級石而下仰視殊快心目云下復有二潭潭俱龍伏
稱靈焉陿中石齧人足不能去去又十里為雪竇未五里有上雪不及遊雪竇山曠然四豁紆紆城也闕其南闕外青峰屹起若芙容撲翠是為小晦山寺曰資聖殿毀今存者不甚飾亦不甚宏敞一浮屠立殿右云為雷火所燒山門高四丈許新立十六夜為風壞僧云龍怪也寺前田寬二百畝有含珠林今赤地有錦鏡池今田有古松一如馬遠畫視仗錫尤大大可三四圍松下橫石梁兩磵夾左磵出梁下合而南流為瀑布瀉千丈巖稍不到巖十丈許橋而屋者十楹余題曰瀑上橋千丈
巖瀑亦視徐鳧巖而下深過之半石忽作盤仰承瀑瀑至盤碎擊而玉屑飛聲吼空谷不雨而雷日光蕩射恍恍電上有飛雪亭瞰崖之阻故太守雲間沈公作遊記作詩碑焉風厲不可亭亭碑亦仆由亭西上為妙高峰臺如峰名今毀有平敞地昔僧院云僧有道術虎伏就食嘗結藤龕棲其中峰石隆然平者三盡處壁削奇峭望之巖巖也四面諸山嶔崟險塞交錯如繡時陰睛互異色幻變誠妙且高矣南望為大小晦小晦近丹崖青壁信當界之仙都記有寺為奉慈坑為桃花俱不及尋
從妙高還由瀑上而東兩山坳中亭碑宋理宗應夢名山御書入寺路由此由山南轉下白泥岡下陿中臥對瀑布勝益奇視隱潭宏而肆哉潭受瀑黝然沈沈廣可畝餘水湄芙蓉叢生又云生雷公藤白泥岡土獨堊餘土丹兩僧日侍游一戴姓一陳姓俱鄞人明日辭雪竇出由白巖至溪口皆岡嶺間行不甚險漸行漸下矣有雪竇禪關亭買舟溪口還過蕭王廟過同山過烏山過江口過徐家渡過三江口景清曠饒水竹土田肥美故句章之墟在江口山陰水陽或湍或瀨或淺或深或潮
或汐至北渡暝矣上眺江橋四望北指大雷示履約曰汝得無白雲乎思哉過三江時讀盧枏詩枏詿誤入法網濱死者數四十三年始出獄讀其詩楚楚悲焉至家鐙火熒熒起是為二十一日也明日送汪生還山乃命毛穎記事如右里計二百七十有奇日計十有奇山中土色丹者計三之二故古記曰四明為丹山赤水洞天一曰赤水在象山萬曆二年歲甲戌鄞人沈明臣記
叢書２／四明叢書／四明叢書：第四集／玉几山房吟卷　清　陳撰　撰／卷一　繡鋏集／鐙花分賦拈得十灰(P.13-2)..[張氏約園刊本]
鐙花分賦拈得十灰
一點熒熒傍夜開便添春色上春臺偶因隔雨微凝纈無那飄風易變灰閣下碁聲敲已倦案頭僧字讀方回繁心切莫輕挑去穩注蘭釭照夢來
叢書２／四明叢書／四明叢書：第四集／月船居士詩稿　清　盧鎬　撰／卷一／五言古／重七後二日同人集佑聖觀賞荷用謝山先生寶巖看梅韻和董小鈍作七首(P.4-2)..[張氏約園刊本]
城南紫清觀昔日花熒熒賦詩觸奸相眾醉嫌獨醒大暑焦金石水面偏娉婷想當角巾歸寒芒吐園亭坡坨餘舊跡景物翳荒荊吾鄉有正學無負花前盟
叢書２／四明叢書／四明叢書：第四集／襄陵詩草　清　孫家穀　撰／贈胡綺茗丈總戎四首(P.12-1)..[張氏約園刊本]
虹橋西畔白雲莊暇日追陪杖屨旁小子敢誇孫北海將軍舊是戚南塘開樽灩灩新醅酒看劒熒熒古錦囊
慚愧密州諸壻在偏將嬌客許王郎
史／地理／金陵大報恩寺塔志／卷七　集文／書報恩寺浮圖事(P.67)..[民國二十六年國立北京硏究院史學硏究會排印本　　本書與法鼓文理學院合作製作]
書報恩寺浮圖事
施閏章尚白
金陵報恩寺偉麗第一‧古所謂長干寺也‧永樂初‧準宮闕規制改建‧徵天下良工‧造五色琉璃塔九級‧高百丈‧周四十尋‧積數十年‧更三朝乃成‧塔燈兩夕盡油一石‧星火熒熒‧照耀雲漢‧嘗見異光殊彩‧形狀百變‧順治戊戌‧為雷壞一角‧田氏修復其舊‧予親詣問狀‧寺僧穎伯言‧三月二十三日人定時‧黑氣自東南來‧奔繞塔趾‧有僧紫崖觸之‧仆地死‧黑氣上騰‧雷電訇擊‧裂趾及頂‧募工修治‧求大木作架‧輒費金數千‧有田氏者兄弟二人至‧曰‧吾不立架‧不索謝‧若但食我‧可徒手辦‧衆皆驚異‧乃陟最上層‧繫橫木於塔門‧豎梯於木端‧緣之而上‧若猱升木‧其徒執役者三人‧魚貫運材‧因勢掇葺‧如燕鵲營巢壘‧移其木‧以次及下‧三月訖工‧僅費數千金‧疾若運斤‧工若天造‧碧瓦丹檐‧爛若一色‧田氏解衣跣足‧持長帚‧踞塔巓‧磅礴掃除‧謂之洗塔‧復仰天坦臥‧雲日盪胸‧安若平地‧薦紳士女‧駢集來觀者千萬人‧皆震駴洶涌‧歡喜瞻贊‧或仰視力窮‧登臺樹‧疊几案‧臥而望之‧田氏循簷斗折‧冉冉而下‧人皆詫為神仙焉‧好事者競為僧役具食‧施金錢‧田氏多不受而去‧亦不留其名‧或言田氏京口人也‧督役者僧性蘊‧言塔變前三日‧聞塔鳴如龍吟云‧按吳
赤烏間‧異人康僧‧指示孫權‧掘山麓深若干丈‧得如來舍利‧始置長干寺‧建塔‧宋眞宗天禧間重建‧賜號聖感舍利塔‧更名寺曰天禧‧明洪武工部侍郎黃立恭疏請募修‧費黃金二萬五千兩‧永樂‧燬於火‧拓舊改作‧工力萬倍‧成化八年‧賜江洲蘆場‧入寺‧選行童百名燃燈‧並有御製碑‧太僕卿陳沂記之詳矣‧若田氏雖小技‧為而不勞‧險而能樂‧有而不居‧亦烏可以不志哉‧施閏章愚山文集卷二十六
史／地理／金陵大報恩寺塔志／卷八　集詩／初至長干寺　周文璞(P.73)..[民國二十六年國立北京硏究院史學硏究會排印本　　本書與法鼓文理學院合作製作]
初至長干寺
周文璞晉仙
雲杪熒熒一塔燈‧覺皇舍利寶烟凝‧山門推上三更月‧似照前朝禮拜僧‧金陵雜興附錄
史／地理／金陵大報恩寺塔志／卷八　集詩／報恩寺修塔紀異　紀映鍾(P.80)..[民國二十六年國立北京硏究院史學硏究會排印本　　本書與法鼓文理學院合作製作]
報恩寺修塔紀異
紀映鍾伯紫
古塔摩蒼穹‧日月生戶牖‧熒熒珠碧輝‧萬里接靈鷲‧涌地出罡風‧自天降神鏤‧舍利函中央‧光明夜如晝‧誰遣豐隆來‧突破陰陽鷇‧火輪輥地飛‧巨礮瞰中霤‧或疑泰山頹‧或疑穀洛鬥‧或疑銅馬馳‧蹴蹋昆陽獸‧侵晨看九層‧直下穿一竇‧金甌頓已虧‧趙璧猝難救‧遐哉五君子‧翩翩舉雙袖‧運彼郢人斤‧彼此鼻端舊‧妙手補天媧‧捷足緣厓狖‧石恪畫維摩‧麻鞋露兩肘‧之子敝衣冠‧神淸骨堅瘦‧觀者空城闉‧汗流列禦寇‧金陵詩徵卷四十
子／筆記／夢溪筆談校證／夢溪筆談／卷二十　神奇(P.645)
治平元年(一)一０六四年。，常州日禺時，天有大聲如雷，乃一大▲星幾如月，【校】『大』原作『火』，津逮本、崇禎本、玉海堂本、叢刊本同，今從弘治本、稗海本、學津本及類苑六十八引、續墨九校正。見於東南；少時而又震一聲，【校】續墨九『又』作『有』。移著西南；又一震而墜，【校】類苑六十八引無『又』字。在宜興縣民許氏園中。遠近皆見，火光赫然照天，許氏藩籬皆為所焚。是時火息，視地中只有一竅如桮大，【校】類苑六十八引及續墨九無
『只』字。『桮』弘治本、稗海本、津逮本、學津本、玉海堂本、叢刊本作『柸』，崇禎本及類苑引作『杯』。『大』續墨九作『在』。極深，下視之，星在其中熒熒然，良久漸暗，尚熱不可近。又久之，發其竅，深三尺餘，乃得一圓石，猶熱，其大如拳，一頭微銳，【校】『銳』續墨九作『尖』。色如鐵，重亦如之(二)章鴻釗石雅卷下『隕石：』隕石隕星　天犬　陳寶　隕鐵　落星石　雷石　二月　十日春秋：『僖公十六年[一]前六四四年。，春王正月戊申朔，隕石於宋五，隕星也。』以隕石為隕星之說始此。案春秋莊公七年[二]前六八七年。夏四月辛卯夜中，星隕如雨，與雨偕也。事在宋隕石前，但星隕不見石，是流星也，與隕石有別。春秋以降，下逮明季，史家記載，流隕合一，出此入彼，固所恆有，其言隕星亦至不一，有既墮散為小星或碎星不絕者，有落赤點如硃砂者，有至地遊走如螢移時即滅者，亦有入地無跡者。餘若見光聞聲而不知其所終者，比比皆是，則隕星而不得石者固常有之。史氏每據而直書之，猶紀實也。若夫史氏所未載，而一二有可傳者，稗官野乘，尚能詳之。顧其事或不足盡信，信矣，而傳之者復以所聞異辭，恣意出入其間，或更以附會之說亂之。於是其真失矣。亦有見於史乘，而徒設辭以矜神異，後人卒莫知其為隕石者，尤不可以不察焉。試略證之。張衡西京賦：『岐、梁、、雍，陳寶、鳴雞在焉。』李善注引漢書曰：『秦文公獲若石，於陳倉北坂城祠之。其神光輝若流星，從東方來集於祠城，則若雄雉，其聲殷殷云。野雞夜鳴，以一太牢祠，名曰陳寶。』應劭曰：『時以寶瑞，作陳寶祠。在陳倉，故曰「陳寶。」』案，陳寶亦隕星也，昔乃失之者，則以秦處西陲，罕明星象，而祥瑞之說，又從而亂之耳。其言『光輝若流星，從東方來，其聲殷殷者，』星初隕也；『野雞夜鳴』者，星隕有聲，驚而鳴也。應劭謂時以寶瑞作陳寶祠，則非祠成而神始來集也。陳倉唐初改鳳翔縣，後改寶雞縣，亦取陳寶鳴雞之義。然陳寶之真，則失之久矣。史記秦本紀索隱引蘇林云：『質如石似肝，』意或近之。方輿紀要謂『寶雞縣陳倉山一名雞峯山，上有石類山雞，』則為後人附會之辭。蓋漢書言『雞夜鳴，』非言『石類雞』也。李綽尚書故實云：『李師誨兄弟於衲僧處得落星石一片。僧云：「於蜀路早行，見星墜於前，掘之，得一片石，如斷磬，其石端有彫刻狻猊之首，亦如磬有孔，穿縧處尚光滑。豈天上奏樂器毀而墮與？」此石流傳安邑李吉甫宅中。』案段成式酉陽雜俎支諾皐上亦紀其事，而文稍異，略云：『伊闕縣令李師誨有兄弟任江南官，與一僧往還，常入山採藥，遇暴風雨，避於欹樹。須臾大震，有物瞥然墜地，倐而睛朗，僧就視，乃一石，形如樂器，可以懸擊者，其上平齊如削，其中有竅可盛，其下漸闊而圓，狀若垂囊，長二尺，厚三分，其左小缺，斑如碎錦，光澤可鑿，扣之有聲。後僧歸李生而卒。』觀此，似不必為落星石也。杜光庭錄異記云：『天復十年庚子[三]此紀年與干支並誤。天復紀元僅三年，亦有庚子之干支。前後之庚子乃廣明元年(八八０)及天福五年(九四０)也。夏，洪州隕石於越王山下昭仙觀前，有聲如雷，光彩五色，闊十丈。袁、吉、江、洪四州之界，皆見光聞聲。觀前五色煙霧，經月而散。有石長七八尺，圍三尺餘，清碧如玉，墮於地上。節度相國劉威命舁入昭仙觀內，設齋祈禱。七日之內，石稍小，長三尺。又齋數日，長尺餘今只及七八寸。留在觀內。』李說侈陳他星文物，略與大地相等，頗似邇時泰西天文學家言，顧荒渺難稽，愈遠過之。杜氏又盛稱隕石之變幻，詞尤詭誕。蓋石本無靈，質亦不滅，齋禱之力，寧能及此？此或星初墮地，餘溫尚存，久而大氣襲之，體愈凝止，而視若差小耳。若夫紀事精詳，而屬辭尤嚴正者，則莫如沈括夢溪筆談述宋治平中常州隕石一事。夢溪筆談云：『治平元年，常州日禺時，……王無咎為之傳，甚詳。』案前人所紀隕石，半多失實，亦無如此詳者，此乃由聲而光，而熱、而形，更進而及其色與重。莫不一一校量而存之。可謂備至焉耳矣。自春秋著隕星之說，歷千有餘年，後人篤守舊聞，無復尺寸有所增益，至沈氏乃始以隕石與鐵相提並論，一若隕石即隕鐵也者，則其啟發之功尤足多焉。予故表而出之。以明隕星之說始於左氏，而隕鐵之說，實始於存中也。聞之泰西初名『雷石，』語焉未詳。西歷一千七百六十八年即清乾隆三十三年隕石三次，巴黎大學會乃公舉勒發秩氏Lavoisier[四]今通譯作拉瓦節。推究其理，勒氏猶謂『石在地面，沒入土中，電擊雷鳴，破土而出，非必自天降』也。逮至西歷一千八百六十六年即清同治五年沙帕來利氏Schiaparelli倡『流星出於彗星』之說。於是天文學家始有以隕石為隕星者，則去春秋隕石於宋之年，已閱二千五百有餘載矣。隕石之質，率多鐵若鎳Nickel，而鐵尤富，故一稱『隕鐵。』沈氏筆談已窺其奧，其後元史五行志屢言『如鐵如錫，』或有金星，亦言『有星如銀，』皆狀其實也。 (三)朱文鑫江蘇隕石小史據此入錄。。州守鄭伸得之，送潤州金山寺，至今匣藏，【校】續墨九『藏』下有『之』字。遊人到則發視。王無咎(四)王無咎，宋南城人，字補之，一０二四—一０六九。嘉祐(一０五六—六三)進士，為天台令。棄官從王安石游，好書力學，學者歸之，常數百人。　傳載宋史卷四百四十四。為之傳甚詳。【校】『無咎』續墨(涵)九誤作『元昝』，又缺『甚』字。
【20三＊三四０
子／筆記／夢溪筆談校證／夢溪筆談／卷二十一　異事(P.670)
盧中甫(一)盧秉，宋德清人，革子，字仲甫。弱冠雋異，嘗謁蔣堂，堂方築園，謂秉曰：『亭沼粗適，恨林木未就耳。』秉曰：『亭沼如爵位，時來或有之；林木非培植根株弗成，大似士大夫立名節也。』堂深器之。中進士甲科，累官兩浙、淮東制置發運副使，請罷獻羨餘。後知渭州，討夏人有功，遷龍圖閣直學士，乞解官終養，神宗數賜詔慰勉。後被論，提舉洞霄宮卒。　傳載宋史卷三百三十一。【按】秉父革晚年退居於吳。筆談記盧中甫家吳中，必是其人。宋史字作『仲甫，』與筆談微異耳。 家吳中，嘗未明而起，牆柱之下，有光熠然，就視之，似水而動，急以油紙扇挹之，其物在扇中滉漾，正如水銀，而光豔爛然，以火燭之，則了無一物。又魏國大主家亦嘗見此物，李團練評(二)李評，宋上黨人，端愿子，字持正。由東頭供奉八遷皇城使，旋為樞密都承旨，所論事頗多，或見施行。然天資刻薄，招權不忌。多布耳目，采聽外事自效以為忠。僥倖進用，中外側目。累官成州團練使，知蔡州卒。　傳載宋史卷四百六十四。嘗與△予▲言▲，【校】『與』字原脫，『予言』原倒作『言予』，津逮本、崇禎本、玉海堂本、叢刊本同，今從弘治本、稗海本、學津本及類苑六十八引改正。與中甫所見無少異。不知何異也。予昔年在海州，曾夜煑鹽鴨卵，【校】『煑』類苑引作『炙』。其閒一卵爛然通明，如玉熒熒然，屋中盡明。置之器中，十餘日臭腐幾盡，愈明不已。蘇州錢僧孺家煑一鴨卵，【校】『煑』類苑引作『炙』。亦如是。物有相似者，必自是一類。
【21八＊三六四
嘉祐(一)一０五六—一０六三年。中，揚州有一珠甚大，天晦多見，初出於天長縣陂澤中，後轉入甓社湖，又後乃在新開湖中，凡十餘年，居民行人常常見之。予友人書齋在湖上，一夜忽見其珠甚近，初微開其房，【校】『初』類苑六十八引作『劉』。光自吻中出，如橫一金線，俄頃忽張殼，其大如半席，殼中白光如銀，珠大如拳，爛然不可正視，十餘里閒林木皆有影，如初日所照，遠處但見天赤如野火，倏然遠去，其行如飛，浮於波中，杳杳如日(二)宋龐元英文昌雜錄卷第四：禮部李侍郎說：『祕書少監孫莘老莊居在高郵新開湖邊，嘗一夕陰晦，莊客報湖中珠見，與數同人行小草徑中，至水際，見微有光彩，俄而光明如月，陰霧中人面相覩。忽見蚌蛤如蘆蓆大，一殼浮水上，一殼如張帆狀，其疾如風，舟子飛小艇競逐之，終不可及；既遠乃沒。』。古有明月之珠，此珠色不類月，熒熒有芒焰，殆類日光。崔伯易嘗為明珠賦。伯易，高郵人，蓋常見之。【校】『常』類苑六十八引作『嘗』。近歲不復出，不知所往。樊良鎮正當珠往來處，行人至此，往往維船數宵以待現，名其亭為『玩珠。』
【21一三＊三六九
子／釋家／大正新脩大藏經／第四十七冊　諸宗部四／一九九六　明覺禪師語錄六卷／卷六／祖英集下／偈頌二／三寶讃／法寶(P.704-3)
法寶
後得智生功德聚。大悲留演潤禽魚。貫華雖
自科千品。標月還歸理一如。過量劫應期廣布。剎那心合未忘書。四衢道內拋紅焰。五欲波中綻白蕖。排斥眾魔登壽域。引携諸子上安車。義天星象熒熒也。辭海波瀾浩浩歟。違背此恩難拯拔。遭逢末世豈躊躇。聞來半偈須相學。惜去全身莫共居。飛辯恨曾虧激問。賾幽欣且免長噓。生生頂奉輝心鏡。廓照塵勞信有。餘
子／釋家／大正新脩大藏經／第五十二冊　史傳部四／二一○三　廣弘明集三十卷／卷十五／佛德篇第三之一／維摩詰經中十譬讚八首／焰(P.200-2)
焰
性內相表狀。非焰安知火。新新相推移。熒熒非向我。如何滯著人。終歲迷因果
叢書２／四明叢書／四明叢書：第五集／宋元學案補遺　清　王梓材　馮雲濠　輯／卷八　涑水學案補遺　下／古靈同調／補　文正司馬涑水先生光(P.1-1)..[張氏約園刊本]
潛虛林竹溪錄語
元始也至好學智之始也
竹溪曰此數語佳
慎于舉趾至機正其矢
竹溪曰謹矢意也荀子尚書已有此意
裒聚也至聖賢聚而國
竹溪曰此數語比彖其詞甚佳
三百毒之聚至惟物之蠱
竹溪曰勝者毒之甚者也眾毒之中必推其甚者以為主喻小人之黨其主者必桀詰其為世害必矣蠱敗也
五菟絲之棼附草絕根
竹溪曰棼多也附之草豈能生喻所附匪人必不久
也
六人倮而繁獸猛而殫梓材案此文今本為裒之二變
竹溪曰倮無爪牙也獸雖猛而必盡人有道則愈蕃
柔四蜚石之落抗之以幕
竹溪曰強弩不穿魯縞即是此意喻柔可制剛也
六蒲梁柳轂傾榱脫輻
竹溪曰梁敗則榱傾轂敗則輻脫以弱力勝重任無不敗者
剛三目瞋耳塞至螻蟻之食
竹溪曰言恃力者必敗太剛則折即此意
雍六鹽梅不適羹棄不食
竹溪曰相與以和則事可濟調羹而醎酸不適人誰食之
昧晦也至與時偕行
竹溪曰得此三句比彖也頗有味
初取足于己不知外美
竹溪曰被褐懷玉即是此意
四冥行失足或導之燭
竹溪曰時弱之人能得所輔則可自安
五無相之瞽閤戶而處
竹溪曰不明而無助能退而自存則可免禍
上偶人守金眾盜攸侵
竹溪曰愚喑而處高位必為人所奪也
昭三察窮秋毫物駭而逃
竹溪曰太察無徒即是此意
五循牆不蹶秉燭而跌
竹溪曰知畏者可自保恃明者必罹害
容上樛木之垂甘匏之纍梓材案今本作甘瓠
竹溪曰用樛木詩意
言二人不我知饋金而疑
竹溪曰此乃未信而諫人必見疑之意
慮三澄源正本執天之鍵
竹溪曰下一句佳然執神之機乃韓語也
聆二苦言刺耳惟身之利梓材案此文今本為聆之四變
竹溪曰言苦口者利于行亦前人語
覿初粉澤之暉至明者識微
竹溪曰暉華也外雖粉澤中藏機穽明者則知之
懠初匪怒之遒至拔刃難收
竹溪曰遒勁也言怒之來必以理察既發則不可悔矣下四字佳
三快心一朝至烏鳶之求
竹溪曰招悔也一朝之忿忘其身即此意下八字設喻卻佳
六忍之少時福祿無期
竹溪曰觸來勿與競事過心清涼即此意也
得四豨腹饕饕為人益膏
竹溪曰小人貪得不自享此八字甚佳
湛三醉飽之惛至盜倚其門
竹溪曰以貴為樂不能為曲突徙薪之慮禍將至矣
四酒食衎衎至繩墨不遠
竹溪曰用抑詩意下四字卻佳
六家有韶濩外忘其慕
竹溪曰金朱樂也外顏氏樂也內即此意也
歬四兔跳而跼至弧張肘縮
竹溪曰兔先跼而後跳鳥先伏而後飛欲張弧者必縮其肘能退則能進也三句俱佳
六駑馬之疲至鷇羽雖飛墜于藩籬梓材案雖飛今今本作強蜚
竹溪曰不量力以求進必至自敝
上日沒而征至遇淖逢兵梓材案今本作遇棹
竹溪曰不知時而貪進必遇禍也淖用左氏晉事
卻初一葉于蜚至我心傷悲
竹溪曰一片花飛減卻春即此意也
二納履而顧心留迹去
竹溪曰納履將行也顧者欲留也偽為退而心實戀戀此二句佳
三唾面不辱至或擠諸谷
竹溪曰忍辱無恥不知自退受禍必多
四雲蜚于江至車稅于宇
竹溪曰見雲藏舟聞雷止車知幾知退也
六膳珍不御至勿須其飫
竹溪曰飫飽也致食而去不求自飽此不戀榮華自知早退者之喻
上龍登于雲至下人式瞻
竹溪曰龍在雲中而卷其尾相去也則人望而羨之人能知退則世皆貴之矣
庸六井污而久蟲羃其口
竹溪曰井久不潔則飛蟲覆其上如羃然也
蠢五鑿凍樹稷勞而無得
竹溪曰凍地豈宜種徒勞動而無功即耕石田之意
六樹穀于雨拔草于暑
竹溪曰言及時也此八字佳
訒二養虺從蝗匪仁之方
竹溪曰蝗虺當去而養之縱之不知仁者也
忱四父子乖離至旤不在辜
竹溪曰父子至親纔有離間雖吐心亦疑之況他人乎上八字佳
六小信之必至君子不由
竹溪曰信不近義非信也尾生之信則失誼矣
戛四掣牛之狂服畝遵場
竹溪曰牛雖狂苟能掣之可使服田此以禮制心之
喻
六斐如煌如至四海王如
竹溪曰下五如字模倣易之突如焚如也
暱三竹枯不拔蚿死不蹶
竹溪曰百足之蟲死而不僵曹子建已用之言人必親親也
四條亡枿存或斧之根
竹溪曰詩云枝葉未有害本實先撥此云條已亡其枿僅存又斧其根意卻稍異
六割臂斮足至其肌不屬
竹溪曰此為棄親即他人之喻莊子隨珠彈雀臂重于天下亦此意
續三鱟子滿腹不如蜾蠃之不育
竹溪曰有子不才不如無也
考五囊金篋玉至盗守其屋梓材案今本作匣玉
竹溪曰徒遺以富貴而不教之他人有覬覦之意矣
徒初出門擇術至之晉而粵
竹溪曰千里失于跬步即是此意有眾而不能用必
失之矣
醜四總角綢繆至注矢探矛
竹溪曰為交不終耳餘是也
上一首三尾先完後毀惟初之辠
竹溪曰始交而終睽擇之不早也此三句佳
隸臣也地不天不能以生至臣不君不能以功
竹溪曰此比彖辭言人必有所主也
三一身三首蜂蟻所醜
竹溪曰忠臣不事二主劉牢之犯此戒矣八字極工
四登邱而俛至百祿簡簡
竹溪曰登邱而俛居高能自卑也置䣛而遠雖相親而不暱以合也
六顏戴其勞至或倳之刀梓材案今本作顏載
竹溪曰顏戴其勞有矜色也以揚其高自夸功也或倳之刀必見殺也
林君也三人無主不能共處
竹溪曰盜賊之人亦必有為首者此八字甚佳
禋五繭栗之角至上帝是享
竹溪曰禋雖薄能盡其忱帝亦歆之
準初堇茶之萌至燎火熒熒沃不盡瓶梓材案今本作燎火
竹溪曰惡之初生除之必早能薙能沃則惡草必去燎火必滅矣此小懲大戒之意不盡瓶者不用多也
二瞽夫執銍蘭艾同刜至獸駭而突梓材案同刜今本作同𠛚
竹溪曰不善用法則善惡無別矣上罔下畢法太密也此四句佳
聲三蔽葉之蜩至蜚鳥之招
竹溪曰虛名自務必自禍也三句佳
興三澣垢縫裂搘攲補缺
竹溪曰此興滯補弊之意二句佳
五熒出于灰可以焚萊梓材案今本熒出上尚有二句
竹溪曰小能致大不可忽也
六困而憩望遠而唏原註倦也音劇唏訝几切
竹溪曰力小任重欲罷不能嗟何及矣
泯初蜩鳴于林䘺衣䘫衾
竹溪曰大寒索裘與此異矣
餘終也天過其度至聖賢無餘則光澤不遠矣
竹溪曰此數語有味
齊眾星拱極至必不可易
竹溪曰上八字佳元餘齊無變只有此數語
梓材謹案竹溪又云五十五行除元餘齊無變之外五十二行每行七變共三百六十四變有七變皆有詞者有七變皆無詞者有一行一變者二變者三四變者總而計之共一百七十六今所摘者六十七而已其六蓋比彖之辭
叢書２／四明叢書／四明叢書：第五集／宋元學案補遺　清　王梓材　馮雲濠　輯／卷八十一　西山真氏學案補遺／詹氏門人／補　文忠真西山先生德秀(P.1-1)..[張氏約園刊本]
附錄
四歲受書立成誦入小學夜歸嘗寘書枕旁燈膏所熏帳皆黑色羣兒休沐聚戲公并取其書卷兼熟之矣
先生十五而孤母吳氏力貧教之同郡楊國瑞圭見而異之使歸共諸子學妻以女
嘉定元年遷博士時韓侂冑已誅入對首言權臣開釁南北塗炭今茲繼好豈非天下之福然日者金人欲多歲幣而吾亦曰可增金人欲得奸臣之首而吾亦曰可與得無滋嫚我乎正恐彼資吾歲賂以厚其力乘吾不
備以長其謀一旦挑爭端而吾無以應此有識所為寒心又言侂冑自知不為清議所貸于是忠良之士斥偽學之論興今日改絃更張正當襃崇名節明示好尚
遷祕書郎入對乞開公道窒旁蹊以抑小人道長之漸選良牧勵戰士以扼羣盜方張之銳
兼禮部郎上疏言金有必亡之勢亦可為中國憂蓋金亡則上恬下嬉憂不在敵而在我多事之端恐自此始
出為江東轉運副使值旱蝗遂與留守憲司分所部九郡大講荒政而自領廣德太平以便宜發廩賑給竣事
而還百姓數千人送至郊外指道旁叢塚泣曰此皆往歲餓死者微公我輩已相隨入此矣先是都司胡槻等每誚為迂儒試以事必敗至是政譽日聞
知潭州以廉仁公勤四字勵僚屬以周惇頤胡安國朱熹張栻學術源流勉其士罷權酤除斛面米申免和糴以甦其民民艱食既極力振贍之復立惠民倉使歲出糶又易穀分十二縣置社倉以徧及鄉落別立慈幼倉立義阡惠政畢舉月試諸軍射
直學士院入見奏三綱五常扶持宇宙之棟幹奠安生
民之柱石人主但當以二帝三王為師願陛下益講學進德
上初御清暑殿先生因經筵侍進曰此高孝二祖儲神燕閒之地仰瞻楹桷當如二祖實臨其上陛下以一心而受眾攻未有不浸淫而蠧蝕者惟學可以明此心惟敬可以存此心惟親君子可以維持此心因極陳古者居喪之法與先帝視朝之勤屢進鯁言上皆虛心開納而彌遠益嚴憚之遂以煥章閣待制提舉玉隆宮旋落職罷祠
召為戶部尚書入見乃以大學衍義進祈天永命之說說謂敬者德之聚酒色盤遊狗馬之玩一有于此皆足害敬上欣然嘉納
雲濠謹案四庫全書著錄大學衍義四十三卷提要云是書因大學之義而推衍之惟修身一門無子目其餘分子目四十有四皆徵引經訓參證史事旁采先儒之論以明法戒而各以己意發明之大旨在于正君心肅宮闈抑權倖蓋理宗雖浮慕道學之名而內實多欲權臣外戚交煽為姦卒之元氣凋弊閱五十餘年而宋以亡真氏此書成于紹定二年而進于端平元年皆陰切時事以立言先去其有妨于治平者以為治平之基故大學八條目僅舉其六然自古帝王正本澄源之道實亦不外乎此若夫宰馭百職綜理萬端常變經權因機而應利弊情偽隨事而求其理雖相貫通而為
之有節次行之有實際非空談心性即可坐而致者故邱濬又續補其闕也
再知泉州決訟自卯至申未已或勸嗇養精神先生曰郡敝無力惠民僅有政平訟理事當勉
西山帥長沙宴十二邑宰于湘江亭作詩曰從來守令與斯民都是同胞一樣親豈有脂膏供爾祿不思痛癢切吾身此邦祇似唐時古我輩當知漢吏循今夕湘春一卮酒直煩散作十分春
先生長身廣額容貌如玉立朝侃侃所言皆切當世要務
公于倫紀最隆自豫章歸未有居室先屬精舍以奉先塋作睦亭自記之曰凡人所為薄于宗族者以其不知所出之本一也誠知其所出之本一則雖由衰焉而功由功焉而緦而至于無服之親譬之巨木百圍枝葉雖疏而根幹則一豈容以異觀哉
時相生日四方爭獻珍異公大書開誠心布公道集眾思廣忠益十二字以餉
杜清獻範方攻鄭清之誤國且謂其貪黯更甚于前而先生乃奏言此皆前權臣玩愒之罪今日措置之失譬
如和扁繼庸醫之後一藥之誤代為庸醫受責其議論與清獻不同如此
公歸修西山讀書記以六經語孟之言為主荀揚諸子附焉諸老先生之言為解經而發者附本經之注注甲記曰性命道德之理學問知行之要凡二十有七卷乙記曰人君為治之本人臣輔治之法凡二十有二卷丙記曰經邦立國之制臨政治人之方其書惟兵政一門先成丁記曰出處語默之道辭受取舍之宜凡二卷
既修讀書記語門人曰此人君為治之門如有用我者
執此以往
雲濠謹案四庫著錄讀書記六十一卷提要云真氏大學衍義羽翼聖經此書又分類銓錄自身心性命天地五行以及先儒授受源流無不臚析名言緒論徵引極多皆有裨于研究至于致治之法衍義所未及詳者則于乙記中略著其事雖于古今興衰治忽之故尚未能綜括無遺然在宋儒諸書之中亦可謂有實際矣
又取周程以來諸老先生之言摘其關于大體切于日用者彙次成編名諸老先生集略凡七十有八卷
魏鶴山為神道碑曰公前後論奏誠積而氣和辭平而理暢其于是非邪正之辨言人所難而聞者不敢怨至
于敵情之真偽疆埸之虛實蓋出于素講夙定非剽襲流聞之比故自嘉定以來凡所論建至端平後炳若蓍蔡之先幾故一言之出天下望而信之乃僅以掌書制侍經幄典貢舉少試文墨議論而疾已不可支矣
袁蒙齋贊之曰謂為和耶剛正之節光明不磨謂為介耶慈惠之政載諸詠歌謂為虛耶萬卷蟠胸武庫之多謂為實耶靈襟洞然古井無波匪實匪虛匪介匪和高臥西山如蒼生何
劉後村祭文曰嗚呼四科九德自昔難并人得一偏公
集大成穿鑿之學畔師離經公獨純正南軒考亭纂組之文練薄縑輕公獨雄渾眉山廬陵蚤歲來儀朝陽屢鳴元城了翁公之直聲中年袖手俟時之清君實晦叔公之重名
王臞軒序心政經曰心經一書行于世至徹禁中端平乙未公薨後兩月從臣洪公咨夔在經筵上出公心經曰真某此書朕乙夜覽而嘉之卿宜為之序又曰今所謂政經者乃先生再守溫陵日所著邁與趙時棣得此經實在四方門人之先而四方門人未必盡見之
梓材謹案四庫全書著錄心經一卷提要云是編集聖賢論心格言而以諸家議論為之注又著錄政經一卷提要云采典籍中論政之言列于前而以行政之迹列于後題曰傳以別之
梓材又案臞軒為諸門生祭西山文時朝士之為門人者十有七人云
王深寧困學紀聞曰宣之于仲遂定之于意如以私勞忘大誼不若叔孫昭子遠矣晉文公以定襄王而請隧王弗許曰班先王之大物以賞私德又曰余敢以私勞變前之大章真文忠文章正宗以此篇為首其有感于寶慶之臣乎懍懍焉春秋之法也
又曰西山先生大學衍義後序謂有進姦言于經幄者
嘗以問西山之子仁甫答云講易乾之文言知進退存亡為姦言以罔上
謝山箋曰時袁正肅公蒙齋言其鄉袞老當歸政于是小人有講進退存亡之說而巧留之者
又曰真文忠公自箴曰學未若臨卭之邃量未若南海之寬制行劣于莆田之懿居貧媿于義烏之安原注臨卭魏鶴山了翁南海崔菊坡與之莆田陳宓義烏徐僑
又曰或問地獄之事于真文忠公公曰天道至仁必無慘酷之刑神理至公必無賄賂之獄
仇山村題西山真先生像曰何年霜月子寫此西山真峩冠褐寬博詩書發精神可以寘巖壑可以登麒麟斯人不可作令我思乾淳
陳定宇曰真西山之學自詞章成後方用力于性理
又答吳仲文曰西山不及登朱門而學朱子甚精博初登科後中詞科多與朱門高第交游于周程張朱之學升堂入室非誠齋之徒可比真儒者不可以文士目之也平生著述甚富有學問文章政事又非徒如北溪之有學問而已讀書記一書既博且精凡諸經諸
子諸史諸儒之書之所當讀當講者皆在焉乃有載籍以來奇偉未嘗有之書也學者果有志于學檢其書可以統宗會元問百聖而不慙俟百世而不惑
袁清容觀文忠畫像詩曰羣賢輔絕學嵯峩武夷峯熒熒方瞳光汲汲汗簡中緬懷文明初蒼佩極匪躬執筆侍玉署妙語工彌縫飛摩變蒼狗潛淵閟游龍空餘經濟心勞徠饑飛鴻濁水投神膠揚清迺奇功喬松不並世寒飆轉秋蓬出世我已後正緒遺顓蒙惕然拜公像斯道非終窮
虞道園西山書院記曰昔宋臣嘗繕寫唐宰相陸宣公奏議以進其言曰若聖賢之相契即如臣主之同時識者以為知言由今觀之宣公之論治道可謂正矣然皆因事以立言至于道德性命之要未暇推其極致也公之書本諸聖賢之學以明帝王之治據已往之迹以得方來之事慮周乎天下憂及乎後世君人之規範蓋莫備于斯焉董仲舒曰人主而不知春秋前有讒而不知後有賊而不見此雖未敢上比于春秋然有天下國家者誠反覆于其言則治亂之別得失之故情偽之變其
殆庶幾無隱者矣
王忠文公議孔子廟廷從祀曰自周子接聖賢千載不傳之緒而程子兄弟承之道統于是有所傳迨朱子有作五經四子皆有傳注論述統宗會元集聖賢大成紹程氏之傳其中更學禁其道不行于是真德秀魏了翁並作力以尊崇朱學為己任而聖賢之學乃復明真氏所著有大學衍義讀書記魏氏所著有九經要義大抵皆黜異端崇正理質諸聖人而不謬其于聖人之道可謂有功而足以纘朱氏所傳之緒矣是則此二人者固
又當繼朱氏而列于從祀者也
梓材謹案謝山本東發之說大不滿于西山然于學禁之後能與鶴山同尊朱學已為差強人意故節錄忠文之議于此以見真魏並列從祀之有定論也
辥敬軒曰朱子之後真西山大學衍義有補于治道
馬平泉曰易非卜筮之書而古人用以卜筮九疇稽疑謀及卜筮皆欲預知吉凶而趨避之耳自列國後又有星命諸術數家言大抵亦不離卜筮之意文忠以命訊日者固事之至常似無足議而敬仲推至于不忘富貴利達可謂微至此師門辨志之淵源也鄒
南皋亦有訊命事夏峯非之且謂品地高則人屬望切責備嚴不可不益加學力西山感敬仲愛深教篤夏峯之言益足以垂訓百世
陳石士師金源紀事詩序曰真文忠公請絕歲幣一疏識議同于賈董非書生之迂言也其立朝敷政必本正心誠意為言者蓋以心不正意不誠則好惡不得其當將有以賢為不肖以不肖為賢者矣如是何以為修政事屈羣策收眾心之本舍此而言修政事則亦空言而已宋之所以棄君子而用小人正所謂
以賢為不肖以不肖為賢也然則正心誠意之言安得鄙之以為迂論乎
雲濠謹案王阮亭居易錄云輟耕錄載姚燧官翰林學士日玉堂設宴歌妓中一人秀麗□雅微操閩音叩之泣而訴曰妾建寧人真西山之後也遂白丞相三寶奴為落籍嫁小史黃埭嘉興貝闕有詩記事云妾本建寧女遠出西山翁云云此好事者為之媢嫉君子污衊大賢亦猶南渡小人傾朱晦翁至有帷薄不修之謗可謂無忌憚之尤者矣此論甚是
史／正史／清史稿／志　凡一百三十五卷／卷九十八　志七十三／樂五　樂章三／筵宴／皇帝三大節上元除夕筵宴三章(P.2879)..[底本：關外二次本]
皇帝三大節、上元、除夕筵宴三章　進茶、進酒丹陛清樂，進饌中和清樂
進茶海宇昇平日之章　海宇昇平日，景物雍熙，偏乾坤，草木樂清時。河清海晏麥雙歧，麟游鳳集枝連理。風澹澹，日依依。正蓬壺乍啟，天顏有喜。金門嶰竹傳仙吹，金猊篆裊香煙細，合殿歡聲殷地。一統山河，萬年天子。一解佳氣佳瑞滿皇畿，天門詄蕩御筵披，千峰疊嶂排晴翠。動龍蛇，日煖旌旗，青蔥玉樹萬年枝。燕溫溫，玉戺金墀。二解天工四序平分歲，皇心惟念小民依。一自農功始、祁寒暑雨遍疇咨。崇墉櫛比，豐樂成民瑞；真民瑞，茅檐外，簫鼓樂豳詩。三解溯當年，深仁厚澤；到於今，累洽重熙。皇心繼述踵前徽，勤宵旰，敕惟時惟幾。四解孝饗吉蠲，修祀事，奉明粢。于豆于豋祝繁禧，為民祈聖心無逸。天庥至，天心錫福聖無為。聖無為，太平恭己垂裳治。五解得賢臣，襄上理，賁干旌，連茹彙征至。蟬有緌，鷺在墀。九苞颺彩映朝曦，來集上林枝。六解民俗恬熙，盈寧婦子，康衢黃髮偕兒齒。食舊德，服新菑。想中天，堯舜世，鼓腹共游嬉，亦越於茲。戴堯天，遵舜軌。七解重譯來時，梯航萬里，冠裳玉帛圖王會。於萬載，太平基。想中天，堯舜世，鼓腹共游嬉，亦
越於茲。戴堯天，遵舜軌。八解皇心和豫陽春似，自萬類，光輝盛美。四海共傾葵，五雲齊獻瑞。趨辭
進酒玉殿雲開之章　玉殿雲開，金門春在蓬壺界。日月昭回，景福齊天大。一解乾坤清泰，五雲深處是三台。看句陳北指，更閣道南迴。明朗朗，左樞兼上相；爛熒熒，龍角枕河魁。際中天，珠聯璧合；仰紫極，麇至鳧來。一人有慶，萬國春臺。二解府事修和籲俊才，扇仁風，遍九垓，萬方樂育仰栽培。一人宵旰符真宰，幾康劼毖天工代。民生亦快哉，饔飧廑聖懷。勵憂勤，保大持盈泰。歌帝力，望堯階。三解香馥馥，葡萄潑醅，天漿泛玉杯，光灩灩，露從仙掌開。北斗傾，萬壽觴；南山獻，延壽杯。慶玉食，萬方來。四解看蓬瀛春煖，林巒間早梅。喜風和日麗，年華入睿裁。況山巔水隈，玲瓏萬卉開。綠芊芊，蘚似茵，紅灼灼，花如海。雨過也，隱隱輕雷。五解到清和，暑風來。茂對乘時，長景恢台。敞水殿，紅紛綠駭；曳暄颸，楊柳毰毸。六解金飆至，商序回，清秋皓月揚光彩。芙蓉初日舒蓓蕾。平疇䆉稏黃雲藹，歲登大有萬民歡，皇仁優渥敷天戴。七解寒雲沍，四序垓，一陽來復天心泰。兕觥釃酒公堂介，豐年蜡饗吹豳賽。乾資美利本無言，帝恩廣運真無外。八解天呈瑞，愜睿懷。金鏡光輝，玉燭和諧。鳴鳳雝喈，堯棟上，雲影徘徊；舜琴中，慍為吾民解。奏南薰，還阜民財。冠裳玉帛圖王會，皇風蕩蕩，聖德巍巍。九解淵思往代，茅茨土階，不圖不繪。黃
屋心齋，不築崔嵬。不重玫瑰，不貴腥羶葅醢。卻猩脣，減豹胎，惟寶賢才。亦有鹽梅和舟楫，九棘三槐。念民依，饑渴殷懷，願時和，田不汙萊，神倉御廩藏精粺。五風十雨，無僭無差。十解日晶熒，雲靉靆，蓂葉芳生玉階。紺露丹霞接上台，帝居深在蓬萊。泛瑤觴，玉斝雲罍，宮漏銅壺緩緩催。頌元首明哉，喜君賡臣拜，太平時節萬年杯。趨辭
進饌萬象清寧之章　萬象清寧，海宇承平，瑞日麗彤廷。乾主大生，坤職資生，四序不言而成。宸居端拱敷皇極，帝道無為法健行。五緯明，百度貞，萬邦額手歡慶。一解軒圖麗日懸金鏡，堯階蓂莢舒長景。陽回黍谷開春令，帝車運轉杓攜柄。天道本無言，主德惟居敬，萬邦咸頌吾皇聖。二解歡幸，累洽重熙際太平，萬國獻葵誠。簪紱盈廷，筐篚充庭。圖王會，奏咸英。微颸不動珠簾卷，露漙漙，仙掌高擎。酒初馨，薦瑤觥，共祝一人有慶。三解彤墀上，花磚布影。瑤階上，鑪煙細生。鳳凰鳷鵲敞雲屏，宮漏悄，玉壺清。四解泰階久平，大有屢登。上林草木瑞光凝，卿雲景星。梯航萬國冠裳整，香煙盎盎排蓮井。宮殿風微仙樂盈，九成韶箾來儀鳳，穆肅天容睟以清。五解庭燎初炳，仰垂裳，一人有慶。明離午正，又千道彩霞籠瑞景。西山峨峨分翠黛，共南山獻壽，北斗天漿溟涬。天長地久，永茲九野盈寧，萬方綏定。六解念世德，承天命，況復寶籙鴻圖，嘉祥歲歲呈。五風十雨，九穗雙歧，紫芝朱草榮。木華連理，更兼之，屈軼階前指佞。七解欣慶，際昌期，觀聖政。億萬載，培周鼎。宵
衣旰食，日邁月征。殫厥心，為民求瘼，菖葉抽時花綻杏。寫豳風，又思省，春省秋省。八解玉振金聲，皇朝功德慶成。從此年年獻兕觥，佳節良辰喜交並。傾堯酒，堯棟雲生，壽籙緜緜天共永。趨辭
史／地理／水經注疏／卷四十／漸江水(P.3273)
北過餘杭，東入于海。會貞按：本過錢唐入海，而前漢之錢唐，廢於後漢，故此就餘杭言，雖後漢末復置錢唐縣，而魏人作《經》所不照也。
浙江逕縣左，合餘杭大溪。朱作餘干，《箋》曰：疑作餘杭。戴仍，趙改。守敬按：豫章餘干之水，不能至此，則改餘杭差為近之。蓋溪以縣名也。大溪即東苕溪，源出臨安縣西北東天目山，東南流經縣及餘杭縣以下，北流入太湖，與富春江隔山不通流，《注》言浙江左合大溪，誤。江北即臨安縣界，水北對郭文宅，宅傍山面溪，宅東有郭文墓，守敬按：《寰宇記》臨安縣南有有郭文舉宅基。《輿地紀勝》，墓在臨安縣南十五里，又云，《隱士郭文碑》在臨安縣，湖州刺史孫彭立。晉建武元年，驃騎王導迎文，置之西園。文逃此而終。臨安令改葬之。朱《箋》曰：《晉書》，郭文，字文舉，河內軹人。少愛山水，尚嘉遯，步擔入餘杭‧大辟山中。王導聞其名，迎置西園，七年未嘗出入，一旦逃歸臨安，結廬舍於山中。臨安令萬寵迎置縣中，病卒。寵葬於所居之處。大辟山見下。建安十六年，縣民郎雅作亂，朱安訛作武，脫作字。趙據《吳志‧賀齊傳》改增作字，並依改雅為稚。守敬按：殘宋本、黃本並作雅。稚、雅形近，未知孰是，當兩存之。建上亦當有漢字。賀齊討之。孫權分餘杭立臨水縣，晉改曰臨安縣，守敬按：立臨水縣以上，並見《賀齊傳》，末句裴《注》引《吳錄》說。《宋志》，晉太康元年，更名臨安，後漢末縣屬吳郡，吳屬吳興郡，晉、宋、齊、梁因。即今臨安縣治。因岡為城，南門尤高。謝安郡，遊縣，逕此門，以為難為亭長。守敬按：《晉書‧謝安傳》，嘗往臨安山中，坐石室，臨濬谷。「《晉書‧謝安傳》，嘗往臨安山中，坐石室，臨濬谷」　按：《注》言郡，則當在作太守時。此十二字可省。臨安縣屬吳興郡。「遊縣」猶言「行縣」。又云，除吳興太守。
浙江又東逕餘杭故縣南，新縣北。守敬按：秦縣屬會稽郡，漢因，後漢屬吳郡，吳屬吳興郡，晉、宋、齊、梁因。據下陳渾事，新縣指渾移築之南城言，故縣即今縣治，在苕溪北。新縣在苕溪南，則是苕溪逕故縣南，新縣北也。《注》以為浙江，誤。秦始皇南遊會稽，途出是地，因立為縣。守敬按：《史記‧始皇本紀‧集解》引顧夷曰，秦始皇至會稽經此，立為縣。《御覽》一百七十引《吳興記》，始皇三十七年，將上會稽，塗出此，因立為縣。王莽之進睦也。何焯曰：進，宋本《漢書》作淮，俗本誤。全云：義門之言是也。《梁書》，劉神茂反侯景，拒謝答仁于下淮。《陳書》，留異出下淮抗禦沈恪，皆其地。改作淮。趙、戴改淮。會貞按：《方輿紀要》，下淮在桐廬縣東五十里，與富陽接境。非餘杭縣地。守敬按：殘宋本、明抄本並作晉睦，晉、進音同，究難定為孰是。
漢末陳渾移築南城，守敬按：《咸淳臨安志》，漢熹平二年，餘杭縣令陳渾徙城於溪北，後復治於溪南。《縣志》舊城在苕溪南，漢陳渾徙溪北，與《注》移築南城相反，與上舊縣、新縣亦相反。縣後溪南大塘，即渾立以防水也。守敬按：《唐志》，縣南五里有上湖，西二里有下湖。寶曆中，令歸珧因漢令陳渾故跡置。《一統志》，南湖在餘杭縣南。《舊志》，苕溪自天目乘高而下，縣地平衍，首當其衝。漢熹平二年，縣令陳渾，始築兩湖，以瀦水。其並溪者曰南下湖，環三十里，並山者曰南上湖，環三十二里。於湖西北為石門，函以納溪水。又於湖東南五畝塍，立滾壩。其派別則北出為黃母港，流十二里，與苕溪會，於其會處，節以石埭曰西函西函在縣東十三里，後湮廢。唐令歸珧因舊重修。宋、明以來，相繼修築十餘里。縣南有三碑，是顧颺、
范甯等碑。守敬按：《書鈔》一百二十九引《晉中興書》，言顧颺為餘杭令，親迎郭文舉。《晉書》范甯附其父《汪傳》，言為餘杭令，年之後，風化大行。《注》言有三碑，而只載顧、范二碑，不合。據《輿地紀勝》後漢熹平閒，陳渾為餘杭令，百姓立祠，號太平立衛王廟。餘一碑，蓋《陳渾碑》也。是下當脫陳渾二字。
縣南有大壁山，朱《箋》曰：孫云，疑作大滌山。趙云：按非也。《名勝志》云，由拳山，一名大辟山，此山在大滌之左。守敬按：《郭文傳》，入餘杭大辟山中。《元和志》，由拳山，晉隱士郭文舉所居。故《寰宇記》云，由拳山，一名大辟山。《一統志》又謂由拳山在餘杭縣南二十八里，大滌山在縣西南十八里，舊名大辟，以由拳山當之，未確。郭文自陸渾遷居也。守敬按：《吳興記》說，引見《寰宇記》。文先居陸渾，《伊水》篇載之，云尋郭文之舊居，是也。
浙江又東逕烏傷縣北，會貞按：秦縣[《元和志》。]屬會稽郡，兩漢因。吳屬東陽郡，晉、宋、齊、梁因。今義烏縣治，在蕭山、諸暨二縣之南，去浙江甚遠。《注》云浙江東逕烏傷北，誤。王莽改曰烏孝，《郡國志》謂之烏傷。會貞按：班《志》已稱烏傷，此句駁文。「浙江又東逕烏傷縣北，王莽改曰烏孝，《郡國志》謂之烏傷……此句駁文」　按：此句非駁文，熊氏未細繹《注》文耳。《注》先出烏傷縣，次敘王莽改名，後敘《郡國志》復舊名，層次井然。檢班《志》，烏傷下班注莽曰烏孝，酈氏《注》引莽改名，豈未見班《志》？ 《異苑》曰：東陽顏烏以淳孝著聞，後有群烏銜鼓，集顏烏所居之邨，朱《箋》曰：《異苑》云，群烏銜鼓，集顏所居村，烏口皆傷。一境以為顏至孝，故致慈烏來萃。銜鼓之興欲，令聾者遠聞。「銜鼓之興欲，令聾者遠聞」　按：『興欲』原作「故」，「聾」原作「襲」，朱《箋》引《異苑》文多誤，脫一「興」字，「欲」訛「故」，「聾」訛「襲」，依《類聚》七十二校正。即於鼓處立縣，名為烏傷。趙改銜鼓作銜土，云：按《寰宇記》引《異苑》云，群烏助銜土塊為墳，烏口皆傷。朱氏所引係誤本。戴改銜土同。會貞按：《類聚》九十二、《御覽》九百二十、《事類賦注》十九引《異苑》並與此同。又《御覽》一百七
十一、《輿地廣記》引與《寰宇記》同。「《御覽》……《輿地廣記》引與《寰宇記》同」　按：《元和志》二十七義烏縣下亦作「銜土」，但未言出《異苑》。是銜鼓、銜土有兩說。竊以《異苑》本作銜鼓，故酈氏引之，自後傳鈔者以銜鼓為過奇，變作銜土，兼刪改其辭，遂兩本並傳。故歐陽詢、樂史等各有所據，李昉且兩說分載也。乃趙、戴從銜土之說，趙反謂朱引銜鼓是誤本，失之。烏口皆傷，一境以為顏烏至孝，故致慈烏，欲令孝聲遠聞，又名其縣曰烏傷矣。
浙江又東北流至錢唐縣，穀水入焉。朱穀作縠，戴、趙改，下同。趙云：《漢志》作穀水，黃省曾本原是穀字。會貞按：殘宋本、明鈔本並作穀。考此水古作穀，自《輿地志》云縠江，其水波瀾交錯，似羅縠之文，因名。[見《御覽》六十五。]於是後人多為所惑。「自《輿地志》云，穀江……後人多為所惑」　按：沈氏《疏證》改「穀」作「縠」，引《寰宇記》龍游縣下唐武德四年置縠州，云：「蓋亦取此水為名。殿本與趙本作穀，皆誤。」今按：《元和志》二十七盈州縣下亦云：「縠水在縣東南一里」。與熊氏說異。顧氏《方輿紀要》九十三亦作「縠溪」，云唐初置州以此。《元和志》、《寰宇記》、《方輿勝覽》、《明一統志》、《名勝志》皆作縠，吳卓信且斥作穀之非，而朱氏亦不察也。酈氏言浙江至錢唐，穀水入焉。本《漢志》立文，錢唐說見後。
水源西出太末縣，會貞按：《漢志》作大，顏《注》引孟康曰，大音如闥。《續漢》、《晉》、《宋》、《齊》、《隋志》作太。秦置縣，屬會稽郡，兩漢因。吳屬東陽郡，晉、宋、齊、梁因。今龍遊縣治。《漢志》大末，穀水東北至錢唐入江。[下引]據《元和志》縠[當作穀。]水在須江縣東南一里。「據《元和志》縠……水在須江縣東南一里」　按：此熊氏誤讀。《元和志》二十七，衢州管信安、常山、龍丘、須江四縣。須江縣後有盈川縣，縣下有「縠水江在縣東南一里」。此縣指盈川縣。《志》云：「盈川縣本漢太末縣地，如意元年分龍丘縣置。」聚珍本案：「《唐書‧地理志》，元和七年省入信安。李吉甫以元和六年正月再相。」《元和志‧序》結銜與《唐書》本傳同，吉甫以九年病卒，故衢州但言管四縣而盈川縣在須江縣後。此亦「縠」字不誤之證。盈川縣之省併在元和七年正月。據《唐會要》卷三十六，《元和志》之奏上在元和八年二月。須江本漢太末縣地，則水源即出今江山縣南之文溪也。以今水地詳言之，文溪自江山縣東北流，經西安縣，曰信安江，又經龍游縣，湯溪縣、蘭溪縣，折北經建德縣，左合新安江，即浙江也。以下東北至錢塘，即穀水與浙江合流之道。酈氏敘穀水之源是也，而下則全非矣。縣是越之西部姑蔑之地也。全云：漢時方有分部，而西部亦不在姑蔑，東京分部，西部始在姑蔑耳。春秋、戰國時不當以西部目
之，西部或是西鄙之誤。戴改鄙。會貞按：《越語》，句踐之地，西至姑篾。韋《注》，姑篾，今東陽太末[原誤湖。]縣，是酈所本。考《元和志》、《輿地廣記》，龍遊縣本姑蔑，越西部也。「考《元和志》、《輿地廣記》龍游縣本姑蔑，越西部也」　按：《元和志》有龍丘縣，《志》云：「本春秋姑蔑之地，越西部也。」《寰宇記》九十七龍遊縣下云：「貞觀八年分金華信安二縣，置龍丘縣。錢鏐改為龍游。」《元和志》時不當云「龍遊縣」也。《疏》稍失檢。與《注》同。《贛水》篇亦有秦以為廬江南部之文，則西部猶言西境耳。全以漢始分部為說，未免過泥。
秦以為縣。會貞按：見《東觀漢記》。王莽之末治也。趙云：按黃本作末理，猶仍唐人寫本之舊，戴作理。吳寶鼎中，分會稽立，隸東陽郡。朱作立東陽郡，趙、戴立下增隸字。會貞按：下方言郡分會稽置，此安得先言立？且郡治長山，不治太末，亦不得載立郡於此，則朱之誤審矣。戴、趙增隸字而仍立字，則是謂吳立太末縣，與秦以為縣不照，尤非也。或《注》言吳以會稽之縣分屬東陽耳。守敬按：殘宋本、明鈔本作隸東陽郡，當是。今姑從之。然終疑此句是衍文。穀水東逕獨松故冢下，冢為水毀，其塼文：筮言吉，龜言凶，百年墮水中。今則同龜繇矣。守敬按：《御覽》七百六十七引鄭緝之《東陽記》，獨公山[原誤冢，依《御覽》五百五十九引改。]在縣東八十里，有冢臨溪。其文曰，筮言吉，龜言凶，三百年，墮水中。義熙中，冢猶半存，自後稍已崩盡。獨公當從此作獨松。此百上當依《御覽》增三字。《御覽》前引亦有三字，可證。《東陽記》未明言山在何縣，據下文東陽郡治長山縣，如指長山，則冢在今金華縣東矣。
穀水又東逕長山縣南，與永康溪水合，朱無溪字，戴、趙增。會貞按：後漢末置縣，屬會稽郡，吳為東陽郡治。晉、宋、齊、梁因。今東華縣治。《九域志》永康、武義並有永康溪，今曰南溪，源出永康縣，西流逕武義縣，又西北至金華縣南入東陽江。
此《注》言穀水與永康溪水合，溪水入穀水，誤。縣即朱作西，《箋》曰：宋本作即。戴、趙改。東陽郡治也。會貞按：《輿地廣記》吳治長山同。又《寰宇記》，吳理烏傷。縣，漢獻帝分烏傷立；會貞按：《續漢志‧注》引《英雄交爭記》，初平三年，分烏傷南鄉立。《宋志》作二年，誤。《元和志》、《寰宇記》、《輿地廣記》並作三年，可證。郡，吳寶鼎中分會稽置。會貞按：《吳志》寶鼎元年，分會稽為東陽郡。城居山之陽，朱居作君，《箋》曰：當作居。戴、趙改。會貞按：殘宋本、明鈔本並作居。《寰宇記》引《名山略記》，有長山，在東北，縣因之為名。本名常山。《越絕書》，二烏傷縣常山，古人所採藥也，高且神。《元和志》一名金華山，在金華縣北二十里。今仍稱金華山，互詳下。或謂之長仙縣也，言赤松采藥此山，因而居之，故以為名。
後傳呼乖謬，字亦因改。會貞按：《方輿紀要》引《輿地志》，長山本名長仙，赤松子採藥於此，後訛仙為山。《輿地廣記》全本《注》說。溪水南出永康縣。縣，赤烏中分烏傷上浦立。會貞按：《寰宇記》引《東陽記》，吳赤烏八年，分烏傷之上浦置，[《宋志》同。]屬會稽郡。蓋其時尚未置東陽郡也。至寶鼎時則屬東陽矣。晉、宋、齊、梁屬同。即今永康縣治。劉敬叔《異苑》曰：孫權時，永康縣有人入山，會貞按：《寰宇記》謂即永康縣之金勝山。遇一大龜，即束之以歸。龜便言曰：游不量時，為君所得。擔者怪之，載出，欲上吳王。夜宿越里，纜船于大桑樹。宵中，樹忽呼龜曰：元緒，奚事爾
也？龜曰：行不擇日，今方見烹，雖盡南山之樵，不能潰我。樹曰：諸葛元遜會貞按：《吳志‧諸葛恪傳》，字元遜。識性淵長，必致相困。令求如我之徒，計將安泊？戴改作治。會貞按：殘宋本作泊，故孔刻戴本仍作泊。《類聚》九十六引作薄，《御覽》九百三十一引作出。龜曰：子明，無多辭。既至建業，權將煮之，燒柴萬車，龜猶如故。諸葛恪曰：燃以老桑乃熟。獻人仍說龜言，權使伐桑，取煮之即爛。故野人呼龜曰元緒。會貞按：崔豹《古今注》中龜，一名元緒。
其水飛湍北注，至縣南門，入穀水。穀水又東，定陽溪水注之。水上承信安縣之蘇姥布。朱無水字，戴、趙增。縣本新安縣，晉武帝太康元年改曰信安。朱元年訛作三年，戴、趙同。會貞按：《御覽》一百七十一引《輿地志》後漢獻帝初平三年，分太末縣立新安縣。晉太康元年，以弘農有新安，改名為信安。以太康元年平吳推之，作元年是也。故《宋志》、《元和志》、《寰宇記》並作元年，今訂。後漢縣屬會稽郡，吳屬東陽郡，晉、宋、齊、梁因。在今西安縣西。《隋志》，信安有定陽溪。《明‧地理志》以西安縣東之東溪當之。《一統志》以出開化縣北之金溪當之。二水俱於西安合信安江，則定陽溪逕定陽後，即入穀。乃《注》云，又東逕長山縣北，又東入穀，則是西安北別有一道，經信安江北，又經東陽江北，於金華縣入東陽江矣，誤。水懸百餘丈，瀨勢飛注，狀如瀑布。瀨邊有石如牀，朱作如石，戴、趙乙。牀上有石
牒，長三尺許，有似雜采帖也。會貞按：《書鈔》一百三十三引《東陽記》，信[原誤湘。]安縣有籍姓在縣，[五字有誤。]瀨如瀑布焉。瀨邊有石牀，上有石牒，長三尺許，似羅列雜繒矣。《御覽》六十九引末句，作似羅列雜繒，如店肆也。此本《東陽記》可參異同。
《東陽記》云：信安縣有懸室坂。晉中朝時，有民王質，伐木至石室守敬按：《御覽》四十七引《郡國志》，石室山，一名石橋山，一名空石山。今謂之爛柯山，在西安縣南二十里。《寰宇記》越巂縣下引《九州要記》言，石室山在汶江之北。非也。中，見童子四人，彈琴而歌。質因留，倚柯聽之。童子以一物如棗核與質，質含之，便不復饑。俄頃，童子曰：其歸。承聲而去，斧柯漼然爛盡。既歸，質去家已數十年，親情凋落，無復向時比矣。守敬按：《御覽》九百六十五、《事類賦注》二十六引《東陽記》，饑作飢，曰作令，親情作親舊，[《輿地廣記》作戚。]是也。《述異記》略同。其水分納眾流，混波東逝，逕定陽縣。守敬按：後漢末置縣，[見下。]屬會稽郡，吳寶鼎時屬東陽郡，晉、宋、齊、梁因。在今常山縣東南三十里。夾岸緣溪，悉生支竹，守敬按：《御覽》九百六十二引此亦作支，疑當作文。及芳枳木連，雜以霜菊金橙。白沙細石，狀如凝雪。石溜湍波，浮響無輟。山水之趣。尤深人情。
縣，漢獻帝分信安立，守敬按：《宋志》漢獻帝建安二十三年，孫氏分信安立。溪亦取名焉。溪水又東朱訛作連，戴、趙改。逕長山縣北，北對高
山。山下水際，是赤松羽化之處也。炎帝少女追之，亦俱仙矣。後人立廟于山下。朱《箋》曰：《列仙傳》云，赤松子，神農時雨師也。服水玉，以教神農，能入火自燒。常止西王母石室中，隨風雨上下。炎帝少女追之，亦得仙俱去。守敬按：《御覽》四十七引《吳錄‧地理志》，長山南有春草巖，盡出龍鬚，赤松化羽處。又六十六引鄭緝之《東陽記》，北山去郡三十餘里，有赤松廟。《晉志》，長山有赤松子廟。趙云，按《太平御覽》引《水經注》曰，赤松澗在東陽，赤松子遊金華山，以火自燒而化，故山上有赤松子之祠。澗自山出，故曰赤松澗。今本無之。守敬按：《御覽》六十九引《水經注》文。《寰宇記》載之，不云出《水經注》，疑《御覽》有誤。溪水又東入于穀水，又東逕烏傷縣之雲黃山，山下臨溪水，水際石壁傑立，高一百許丈。守敬按：《寰宇記》，雲黃山在義烏縣南三十五里，山多玄猿、赤豹。《九域志》、《輿地廣記》作靈黃，誤。《名勝志》，雲橫山，一名雲黃山，一名松山，高一百四十丈，周二十里。上有峭壁，高百丈，廣三十五丈。俯臨華溪。在今義烏縣南二十五里。
又與吳寧溪水合。水出吳寧縣，下逕烏傷縣入穀，會貞按：《續漢志‧注》引《越絕》曰，興平二年，分諸暨立吳寧縣。《宋志》是年，孫氏分立。吳屬會稽郡，後屬東陽郡，晉、宋、齊、梁因。在今東陽縣東。今東陽江自東陽縣西流，經義烏縣，即吳寧溪水也。其下流至蘭溪縣，合信安江。此《注》以為逕烏傷入穀，誤。謂之烏傷溪水。守敬按：烏傷溪水見《後漢書》。《九域志》作義烏溪。《明‧地理志》，義烏南有烏傷溪。閩中有徐登者，女子化為丈夫，與東陽趙，守敬按：《後漢書》作炳。竝善越方，
朱《箋》曰：孫云：越方，即《封禪書》所謂越巫、越祝者也。時遭兵亂，相遇于溪，守敬按：《後漢書》作遇於烏傷溪水之上，酈氏據之，故有謂之烏傷溪水之說。各示所能。登先禁溪，水為不流。次禁枯柳，柳為生荑。二人相示趙作視。守敬按：《搜神記》、《後漢書》並作視，視、示同。而笑。登年長，師事之。後登身故，東入章安。守敬按：漢回浦縣屬會稽郡，後漢改曰章安，吳為臨海郡治。晉、宋、齊、梁因。在今臨海縣東南一百十五里。
百姓未知。乃升茅屋，梧鼎而爨，朱梧作支，《箋》曰：舊本作梧鼎。趙改梧，云：按梧鼎出《范史‧徐登傳》，支鼎義自通。戴改同。守敬按：殘宋本、明鈔本並作梧。「明鈔本並作梧。吳琯本臆改支而朱沿之」　按：沈氏《疏證》云：「《後漢書‧徐登傳‧注》：「梧，支也。」似非臆改。「吳琯本……」一句，今據臺北本刪。 主人驚怪，笑而不應，屋亦不損。又嘗臨水求渡，船人不許。乃張蓋坐中，長嘯呼風，亂流而濟。于是百姓神服，從者如歸，章安令惡而殺之，民立祠于永康朱訛作永寧，戴、趙同。守敬按：《搜神記》作永康，《後漢書》同。章懷《注》，趙炳故祠，在今婺州永康縣東，俗呼為趙侯祠。《寰宇記》永康縣下，金勝山在永康縣東五十里。引《郡國志》，山有趙炳祠。則祠在永康至確，與永寧無涉，今訂。而蚊蚋不能入。守敬按：自閩中以下，《搜神記》二文，閒參以《後漢書‧方術傳》。
秉道懷術，而不能全身避害，事同萇弘，宋元之龜，朱《箋》曰：《左傳‧定元年》，諸侯城成周，三旬而畢。晉女叔寬曰，周萇弘將不免。萇叔違天，天之所壞，不可支也。哀三年，萇弘事劉文公，趙鞅以為討，周人殺萇弘。《莊子》云，萇
弘死於蜀，藏其血，三年而化為碧。宋元王得神龜，衛平請剝之以為大寶。詳《史記‧龜策傳》。運之來，故難救矣。穀水又東入錢唐縣，而左入浙江。會貞按：今信安江東至蘭溪縣，即北流，其右則東陽江。自東陽縣西流，經義烏縣、金華縣來合焉。此《注》乃敘穀水東逕獨松故冢、長山縣、烏傷縣，又至錢唐縣入浙江。則是穀水自蘭溪逆行東陽江之道，東經金華縣，至義烏縣，又北踰崇山，循今浦陽江之道，曲諸暨縣北至錢唐，入浙江矣，誤。故《地理志》曰穀水自太末東北，至錢唐，入浙江，是也。守敬按：《漢志》無浙字，酈氏臆增，蓋因誤以浦陽江為穀水也。
浙江又東逕靈隱山，守敬按：《元和志》，靈隱山在杭州西北十七里。《名勝志》，在錢唐縣西十二里。在今縣西十五里。山在四山之中，有高崖洞穴，左右有石室三所，守敬按：《書鈔》一百五十八引劉道真《錢塘記》，靈隱山北有石穴，傍入，行數十步，有水廣丈餘。昔有人採鍾乳，見龍跡，聞穴裏隆隆有聲便出。《輿地紀勝》引《晏公類要》，有龍泓洞岩石室。又有孤石壁立，大三十圍，其上開散，狀似戴作如。蓮花。會貞按：《御覽》九百六十引《錢唐記》，靈隱山四布似蓮花，中央夾生穀樹，甚高大。昔有道士，長往不歸，或因以稽留為山號。會貞按：《寰宇記》許由、葛洪皆隱此山，「或因以稽留為山號……《寰宇記》許由、葛洪皆隱此山」　按：沈氏《疏證》云：「許由當作許邁。」又云：「按真誥即許邁。」入去忘歸。本號稽留山，今有寺。山下有錢唐故縣。守敬按：朱前後塘字凡十一見，戴、趙或改作唐，或不改。大率指縣則改，指塘則不改。《義門讀書記》，錢唐自秦有此名，以唐為塘，乃俗字
耳。則俱宜改作唐也，茲姑仍而辨之。錢唐縣，《漢》至《隋志》俱作唐，唐始作塘。《方輿紀要》唐以唐為國號，因加土為塘，是也。秦縣屬會稽郡，後漢省，後復置，屬吳郡，吳、晉、宋、齊、梁因。《元和志》杭州引《錢塘記》昔州境逼近海，縣理靈隱山下，今餘址猶存。《名勝志》錢唐舊治凡四：一在靈隱山麓，一在錢湖門外，皆漢、魏時治也。一在錢塘門內，今教場地，唐時治也。一在紀家橋華嚴寺故址，宋時治也。
浙江逕其南，王莽更名之曰泉亭。《地理志》曰：會稽西部都尉治。守敬按：見錢唐縣下。《錢唐記》曰：防海大塘在縣東一里許，郡議曹華信家議立此塘，守敬按：《世說‧注》以為沈姓令縣築塘。「郡議曹華信家議立此塘……《世說‧注》以為沈姓令縣築唐」　按：檢《世說》無此《注》，惟《雅量》篇褚公投錢唐亭住條《注》引《錢唐縣記》曰：「縣近海，為潮漂沒，縣諸豪姓歛錢雇人輦土為塘，因以為名也。」下接言爾時吳縣沈充為縣令云云，《注》云未詳，與楊說異。又按：《注》云「郡議曹華信家議立此塘。」《注》當本「縣諸豪姓歛錢」而文有脫誤。據《御覽》八百三十六引《錢唐記》作「防海大塘，郡議曹華信象家富，乃議立此塘以防海水。」據此《注》原文本此，當是議曹華信家富，「象」或是「豪」之訛，豪、家倒互，疑當作「華信家豪富，議立此塘。」 以防海水。始開募，有能致一斛土石者，朱無石字，戴、趙同。守敬按：下文明言載土石，則此當有石字。考《後漢書‧朱雋傳‧注》、《御覽》一百七十、《寰宇記》引《錢塘記》並有石字。而《通鑑》漢建安二年，晉太元二十年《注》引無，蓋又為此《注》所誤，今訂。即與錢一千。旬日之間，朱日訛作月，戴、趙同。守敬按：《朱雋傳‧注》、《御覽》八百三十六引並作日，今訂。來者雲集，塘未成而不復取。于是載土石者皆棄而去，塘以之成，故改名錢塘焉。趙云：按武林水因武林山泉，瀦而為湖。舊湖水通江，後人築塘以隔江湖。泉與錢通用。王莽改錢唐為泉亭。闞駰曰，山出錢水，可證也。故湖曰錢湖，江曰錢江，皆以一塘分限得名。華信築塘與錢之事，蓋出於傳記之悠謬耳。會貞按：酈氏引《錢唐記》末作塘以之成，故改名錢塘。似此時塘始稱錢塘，但無解於始皇至錢唐，秦時已有錢唐之名。《寰宇記》引作塘成，縣遷此地，因是為錢塘縣，似此時縣
始號錢唐，亦無解於《前漢志》已有錢唐縣。後世地學家紛紛議論，皆未得其癥結所在。今詳考之，乃知是引《錢唐記》者刪節太過之失也。據《御覽》八百三十六引塘以之成下云，王莽時，縣名泉亭，於是改為錢唐。《事類賦注》十引略同。蓋本錢唐縣，王莽改泉亭，至是仍復故名也。但加王莽一節，則渙然冰釋矣。
縣南江側有明聖湖。父老傳言，湖有金牛，古見之，神化不測，湖取名焉。守敬按：《初學記》七引劉道真《錢塘記》，明聖湖在縣南三里，[二字依《類聚》九引增。]父老相傳，湖中有金牛，古嘗有見其映寶雲泉，照耀流精，神化莫測，遂以明聖為名。《一統志》，在錢塘縣西，即古明聖湖，三面環山，溪谷諸水匯而為湖，周三百里，故名西湖。一名錢塘湖，亦名上湖。縣有武林山，武林水所出也。闞駰云：山出錢水，東入海。全云：《漢志》會稽郡錢唐縣，武林山，武林水所出，東入海，行八百三十里。武林山即靈隱山，在今錢唐縣治西五里。武林水東入海，則是截錢唐江而東，趣龕、赭以達于海，不然不得云東入也。計其里數，不及二百，何云八百三十里耶？趙云：按《說文》有漸江，又有浙江，云江水東至山陰為浙江，則黟縣之漸江，至錢唐乃有浙名。班《志》有浙江，無漸江。浙江下但云東入海，不計道里之數。至錢唐武林水，亦云東入海，行八百三十里。補此一句，以見浙江之即漸江也。武林水既入于江，則是合江流而東入于海，推本源流，所行恰有此數，亦非孟堅誤記也。守敬按：《名勝志》引邵重生云：武林乃南、北天竺、靈隱諸峰之總名。及東晉以後，因有諸名，而武林反以無專指而晦。趙謂班《志》有浙江無漸江，非也。說見前。班《志》行八百三十里句，究是錯簡，或謂
是黟縣漸江水下之文，但黟縣屬丹陽，與會稽隔郡，以系於太末穀水下為合。
《吳地記》言，縣惟浙江，今無此水。趙云：按武林水即錢水，今杭人所謂西湖者是。陸氏之記，殆不識眉目之言也。縣東有定、包朱作已，《箋》曰：疑作包。戴、趙改。諸山皆西臨浙江，守敬按：《御覽》四十六引《吳地記》，定山突出浙江中，波濤所銜，行旅為阻。《咸淳臨安志》，蘇軾守杭日。《開河奏》云，潮水東來，勢若雷霆，而浮山峙於江中，犬牙錯入，以亂潮水。定山在今錢塘縣東南四十里，浮山在縣東南四十五里，浮山即包山也。「浮山即包山也」　按：楊說是也。猶浮丘即包丘，包、浮，聲有輕重。 水流于兩山之間，江川急濬，兼濤水晝夜再來，來應時刻，常以月晦及望尤大，至二月、八月最高，峨峨二丈有餘。會貞按：《元和志》，江濤每日晝夜再上，常以月十日、二十五日最小，月三日、十八[《輿地紀勝》作七，誤。]日極大，小則漸漲不過數尺，大則濤湧高至數丈。每年八月十八日，數百里士女共觀。舟人漁子，泝濤觸浪，謂之弄潮。所云月三日、十八日，兼晦及望後望之。但言八月，不及二月，略也。《輿地紀勝》，當朔望之後，則天地之變也。氣以變而盛出，故潮之大也，獨異於餘日。當卯、酉之月，則陰陽之交也，氣以交而盛，故潮之大也，獨異於餘月。
《吳越春秋》以為子胥、文種之神也。守敬按：見《吳越春秋》十，此句先虛言。昔子胥亮于吳，朱亮訛作死。全云：隋人避諱，改忠為亮。今誤作死字，非也。戴、趙改亮。守敬按：全說是也。《初學記》六引董覽《吳地記》，夫差立，子胥以忠謇見亡，遂賜死，浮尸於江，設祭置壇。國人因為立廟，
與此同，可證。而浮尸于江。吳人憐之，立祠于江上，名曰胥山。守敬按：見《史記‧伍子胥傳》，據《沔水》篇敘胥山，不關子胥事，故《正義》斥太史之誤。此蓋存異聞。又按《後漢書‧張禹傳‧注》引酈元《水經注》，吳王賜子胥死，浮尸於江。夫差悔，與群臣臨江設祭，修塘道及壇。吳人因為立廟而祭焉。較此為詳，豈《江水》篇之佚文乎？《吳錄》曰：戴作云。胥山在太湖邊，去江不百里，故曰江上。守敬按：《史記‧集解》引張晏說同。《吳錄》所本，《注》蓋別采以示博。
文種誠于越，朱誠訛作城。何焯云：隋人避忠字，寫本乃作誠，又訛作城。戴、趙改誠。而伏劍于山陰，越人哀之，葬于重山。趙改重作種，下同，云：《寰宇記》作種山。《御覽》吳會稽分地曰種山，大夫種所葬也，在西鄉郭外，後潮水穴山，漂去其屍。俗云伍子胥乘潮水取以去，今山脅有缺處。守敬按：《越絕書》八，種山者，句踐葬大夫種。《續漢志‧注》引作重山。《御覽》四十七引孔曄《會稽記》，重山，大夫種墓，語訛成重。」故《名勝志》引《輿地志》，臥龍山一名種山。又曰重山。《隋志》、《元和志》並作重山，是從其朔言作種是，就既訛後言作重亦是，趙改失考。文種既葬一年，子胥從海上，負種俱去，游夫江海。故潮水之前揚波者，伍子胥，後重水者大夫種。守敬按：自文種誠于越以下，本《吳越春秋》，實敘。是以枚乘曰：濤無記焉。然海水上潮，江水逆流，似神而非，于是處焉。守敬按：《文選‧枚乘〈七發〉》，客曰，將以八月之望，觀濤乎廣陵之曲江。楚太子曰，濤何氣
哉？客曰，不記也，然似神而非。江水逆流，海水上潮云云，酈氏則以浙江當之。何氏曰，元人以《七發》之曲江為浙江，蓋因此書引枚生語也。《竹汀日記》，枚乘觀濤曲江，百詩不從《南齊書‧州郡志》「百詩不從《南齊書‧州郡志》」　按：「從」原作「為」，《南齊志》南兗州《序》「觀濤立海陵」。、山謙之《南徐州記》，而主浙江，猶可也。乃謂其時會稽郡併入江都國，本欲云江都之曲江，以二江字相犯，易為廣陵。考其時，會稽初不屬江都，誤甚。《朱彝尊文集》亦據酈《注》，謂《七發》廣陵之曲江即浙江。《十七史商榷》駁之，以李善舊解指廣陵國為是。
秦始皇三十七年，將遊會稽，至錢唐，臨浙江，所不能渡，故道餘杭之西津也。守敬按：《史記‧始皇本紀》三十六年，至錢唐，臨浙江，水波惡，乃西百二十里從狹中渡。《集解》引徐廣曰，蓋在餘杭也。酈氏參合《史》及徐《注》為說。《通鑑》胡《注》，所謂水波惡處，則今之由錢塘渡西陵者是也。西陿中渡，則今富陽、分水之間。宋陳鵠《耆舊述聞》云，餘杭非江流所經，狹中即今富陽縣，絕江而東取紫霄宮路，江流至此極狹，水波委蛇，始皇從此渡，取暨陽界至會稽山。
浙江北合詔息湖，湖本名阼湖，因秦始皇帝巡狩所憩，故有詔息之名也。守敬按：《初學記》七，錢塘有承湖，一名詔息湖。此云詔息湖本名阼湖，未知孰是。又引《錢塘記》，去邑十里有詔息湖，古老相傳，昔秦始皇巡狩，經途暫息，因以詔息為名。亦曰御息湖。在今仁和縣東北十八里。浙江又東合臨平湖。守敬按：《隋志》，錢唐有臨平湖。《元和志》，臨平湖在鹽官縣西五十五里。今仁和縣東北五十四里有臨平山，湖在山東南五里。《異苑》曰晉武時，吳郡臨平岸崩，
出一石鼓，打之無聲，以問張華。華曰：戴作云。守敬按：殘宋本、明鈔本作云，黃本作曰。可取蜀中桐材，刻作魚形，扣之則鳴矣。于是如言，聲聞數十里。守敬按：《初學記》五、《御覽》五十二、《事類賦注》十一引《異苑》同。又《類聚》八十八引末句作數里，無十字，與《晉書‧張華傳》同。
劉道民何焯曰：道民，宋武帝小字也。《詩》曰：事有遠而合，蜀桐鳴吳石。守敬按：《御覽》五百八十二引劉道民詩，事作亦。傳言此湖草穢壅塞，趙改穢作薉，云：當從草作薉，下同。全、戴改同。守敬按：《吳志》作穢，《通鑑》作薉，《玉篇》薉與穢同。天下亂，是湖開，天下平。孫皓天璽元年，吳郡上言，臨平湖自漢末穢塞，今更開通。又于湖邊得石函，函中有小石，青白色，長四寸，廣二寸餘，刻作皇帝字。于是改天冊為天璽元年。守敬按：《吳志‧孫皓傳》文。孫盛以為元皇中興之符徵，五湖之石瑞也。會貞按：《御覽》九十八引孫盛《晉陽秋》，孫皓時，得石函，中有小石，上有皇帝字，時人莫察其祥。意者豈中宗興五湖之徵歟？酈氏鈔變孫說。《寰宇記》鹽官縣下同，蓋本此，而石瑞誤作瑞石。《錢唐記》曰：桓玄之難，湖水色赤，熒熒如丹。會貞按：《晉書‧五行志》下，安帝元興二年，錢塘臨平湖水赤。桓玄諷吳郡使言開除以為已瑞。《宋書‧五行志》同。
湖水上通浦陽江，下注浙江，全云：臨平湖在浙江之西，不得越浙江而通浦陽江。若云上通南江則善矣。趙云：按此文之誤與《沔水》篇
《注》正同，即此一句，乃知南江與浙江合之證。守敬按：阮元云，臨平湖在臨平山西南，其水或西北洩於南江之逕石門者，謂之下注浙江可也，浦陽則必不可以上通。毛檢討大可謂臨平湖乃臨湖之誤。臨湖即今臨浦，在蕭山南三十里，橫亘於浦、浙之閒。名曰東江，行旅所從以出浙江也。朱此下接又逕會稽山陰縣云云。趙依全本移後浙江又東逕禦兒鄉至湖水上承妖皋谿而下注浙江二百餘字于此下，接又逕會稽山陰縣。戴但移後半浙江又逕固陵城北至上承妖皋谿而下注浙江百餘字於此，說見下。
浙江又逕固陵城北，昔范蠡築城于浙江之濱，言可以固守，謂之固陵，今之西陵也。守敬按：《越絕書》八，浙江南路西城者，范蠡教兵城也，其陵固可守，謂之固陵。《晉書‧王舒》、《宋書‧孔覬》、《齊書‧沈文季》、《梁書‧孔胤》等《傳》，並稱西陵。《通鑑‧注》西陵在今越州蕭山縣西十二里西興渡是也。吳越時以陵非吉語，改曰西興。在今蕭山縣西二十里。
浙江又東逕柤塘，朱柤訛作祖，下同。趙改云：《三國志‧吳書‧孫靜傳》作查瀆。裴松之《註》云，查音祖加反。下祖字皆當作柤。戴改同。守敬按：殘宋本、明鈔本並作柤。《通鑑》漢建安元年《注》引此同。《一統志》查瀆一名查浦。在蕭山縣西南九里。謂之柤瀆。昔太守王朗拒孫策，數戰不利。孫靜說策曰：朗負阻城守，難可卒拔。朱脫城字，趙以《三國志》校增，戴增同。柤瀆去此數十里，朱《箋》曰：陸游《會稽志》祖[當作柤。]瀆屬蕭山縣。是要道也。若從此出，
攻其無備，破之必矣。策從之，破朗于固陵。守敬按：鈔略《孫靜傳》文。
有西陵湖，守敬按：《輿地紀勝》，西陵湖在蕭山縣西十三里。謝惠連有《西陵遇風寄康樂詩》。後易名西興。宋蕭山即今縣治。亦謂之西城湖。湖西有湖城山，東有夏架山。趙云：毛奇齡曰，當作東有湖城山，西有夏架山，夏架山去海祇數里，焉得復有湖在西？守敬按：湖城山在今蕭山縣西。《輿地紀勝》，翠嶂山在蕭山西，一名夏架山。《名勝志》，夏時水漲，此山若駕於湖中。在今蕭山縣西二十五里。湖水上承妖皋溪而下注浙江。朱浙江又逕固陵城北至此，在後渡會稽湊山陰是也之下，又逕永興縣北之上。戴據歸有光本移。守敬按：妖皋溪在今蕭山縣西。
又逕會稽山陰縣，有苦竹里，里有舊城，言句踐封范蠡子之邑也。守敬按：《越語》下，環會稽三百里以為范蠡地。《史記‧越世家》，句踐表會稽山以為范蠡奉邑。《吳越春秋》十，封蠡妻子百里之地。皆大概言封蠡。《越絕書》八則實指之曰，苦竹城者，句踐伐吳還封范蠡子也。城在今山陰縣西南二十九里。
浙江又東與蘭溪合，守敬按：溪在今山陰縣西。湖南有天柱山，守敬按：天柱山即石匱山，見下。湖口有亭，號曰蘭亭，亦曰蘭上里。太守王羲之、謝安兄弟，數往造焉。「謝安兄弟，數往造焉」　按：謝安弟萬有《蘭亭》詩，修禊時作，見《全晉詩》。此不必專指謝尚。又尚本傳安是尚從弟，熊氏誤以尚為安弟。 會貞按：《名勝志》，考古蘭亭，即《越絕書》句踐種蘭渚田也。《寰宇記》，蘭亭在山陰縣西南二十七里。《輿地志》云，山陰郭西有蘭渚，渚有蘭亭，王羲之所謂曲水之勝境，製《序》于此。《輿地紀勝》，舊《經》云，
亭，王右軍所置。按《蘭亭修禊詩》有謝安。又《御覽》一百九十四引王隱《晉書》，王羲之與謝尚等宴集於蘭亭。安為尚從弟。然酈氏則不專指會蘭亭言也。吳郡太守謝勖封蘭亭侯，會貞按：謝勖不見史傳。沈炳震《廿一史四譜》亦失載勖封蘭亭侯。蓋取此亭以為封號也。太守王廙之，移亭在水中。晉司空何無忌之臨郡也，起亭于山椒，極高盡眺矣。亭宇雖壞，基陛尚存。會貞按：《御覽》四十七引孔曄《會稽記》，晉司空何無忌臨郡，起亭山椒，極望巖阜，基址猶存，因號亭山。此陛蓋阯之誤。《說文》阯或作址。亭山在今山陰縣南十里。
浙江又逕越王允常冢北，冢在木客村。守敬按：《越絕書》八，木客大冢者，句踐父允常冢也。初徙瑯琊，使卒二千八百人，伐松柏以為桴，故曰木客。冢在今山陰縣南十五里木客山。耆彥守敬按：殘宋本、明鈔本作喭，孫潛校本作諺。云：句踐使工人伐榮楯，欲以獻吳，久不得歸，工人憂思，作《木客吟》，後人因以名地。「後人因以名地」　按：此下鈔脫「句踐都琅邪，欲移允常冢，冢中生分風，飛沙射人，人不得近。」共二十三字，今補。 守敬按：《吳越春秋》九，越王使木工三千餘人，入山伐木，獻之吳，一年，師無所幸，作士思歸，皆有怨望之心，而歌《木客》之吟，本耆彥說。句踐都琅邪，欲移允常冢，冢中生分風，飛沙射人，人不得近。句踐謂不欲，遂止。守敬按：亦《吳越春秋》文，分風作熛風。《書鈔》一百六十引亦作熛風。
浙江又東北得長湖口，湖廣五里，東西百三十里，沿湖開水門六十九所，下溉
田萬頃，北瀉長江。守敬按：《御覽》六十六引《會稽記》，漢順帝永和五年，會稽太守馬臻創立鏡湖，在會稽、山陰兩縣界。築塘蓄水，高丈餘，田又高海丈餘，若水少則洩湖灌田，如水多則開湖洩田中水入海，所以無凶年。堤塘周迴三[《通典》、《元和志》、《寰宇記》並作三，此誤。]百一十里，溉田九千餘頃。「堤塘周迴三百一十里，溉田九千餘頃」　按：「三」原作「五」，「千」原作「百」。《疏》引《通典》、《元和志》、《寰宇記》並作「三」，證此作「五」誤。檢影宋本《御覽》正作「三」，《疏》所本《御覽》訛。又《御覽》作「九千餘頃」，與《注》文「萬頃」合，《疏》引亦訛「千」為「百」，今訂作「千」。《方輿紀要》，鏡湖在紹興府城南三里，一名長湖，由漢迄唐湖如故。宋初民始盜湖為田，至淳熙時，遂至堙廢。《水道提綱》，鏡湖故跡，僅存城西南一處，餘皆水田，但支港縱橫，四通八達，俱至府城之北，匯為巨流，又北入海。
湖南有覆山，周五百里，會貞按：《玉篇》，，俗斗字。《名勝志》引《輿地志》，會稽山一名衡山，有石狀如覆、亦名覆山。又稱《道書》，會稽山周圍三百五十里，名陽明洞天。或作釜，即下文之覆釜山，此山周三百五十里，即會稽山，亦即覆山，覆當是覆也。會稽山詳下。北連鼓吹山，會貞按：《輿地紀勝》，鼓吹峰在諸暨縣北七十里，風雨晦明，常聞樂聲。此山蓋同。山西枕長溪，溪水下注長湖。會貞按：舊湖總納環山三十六源之水，此《注》敘長溪及若邪溪，溪但略舉之耳。山之西嶺有賀臺，越入吳，還而成之，故號曰賀臺矣。朱矣訛作吳，戴、趙改。會貞按：《初學記》二十四引《吳越春秋》，越王平吳後，立賀臺於越。今本《吳越春秋》十但云諸侯畢賀，無立賀臺之文。
又有秦望山，在州城正南，為眾峰之傑，涉境便見。朱涉訛作陟，戴、趙同。守敬按：《御覽》四十七、《事類賦注》七引此並作涉。《漢書‧高帝紀贊》，涉魏而東。顏《注》引晉灼曰，涉猶入也。此涉與陟形近致誤，今訂。《文選‧顏延年〈和謝靈運詩〉‧注》引孔曄《會稽
記》，秦望山在州城正南。《寰宇記》引孔曄《記》，秦望為眾峰之傑，入境便見。《注》全用孔說，孔當是涉境，樂史臆改作入也。《明地理志》，會稽山東接秦望。在今會稽縣東南四十里。《史記》云：秦始皇登之以望南海。守敬按：見《始皇本紀》三十七年。自平地以取山頂，七里，守敬按：《御覽》四十七引此無以字。懸朱作嶝，趙同，戴改。守敬按：《說文》作，《集韻》同嶝。孤危，徑守敬按：殘宋本、明鈔本並作峭。路險絕。「徑……殘宋本、明鈔本……作峭。路險絕。」　按：《御覽》四十七引亦作「峭」。《記》云：扳蘿捫葛，然後能升。山上無甚高木，朱無甚字，趙據《御覽》引此文校增，戴增同。當由地迥多風所致。
山南有嶕峴，峴裏有大城，越王無餘之舊都也。守敬按：《越絕書》八，昔越之先君無餘，乃禹之世，別封於越，都秦餘[字疑衍。]望南。《史記‧越世家‧正義》，《越絕》云，無餘都，會稽山南。故越城是也。《方輿紀要》，紹興府東五十八里有侯城。相傳無餘所都。故《吳越春秋》云：句踐語范蠡曰：先君無餘，國在南山之陽，社稷宗廟在湖之南。守敬按：今本《吳越春秋》脫此文，或謂當在《句踐歸國外傳》，孤不能承前君之制句上。又有會稽之山，會貞按：《周禮‧職方氏》，揚州鎮山曰會稽。《呂氏春秋‧有始覽》，會稽為九山之一。《漢志》山陰，會稽山在南。《元和志》，會稽山在會稽縣東南二十里。《寰宇記》，在縣東南十里。在今縣東南十三里。陸參《法華山碑》云，夏后氏巡狩，越山方名會稽，後世分為秦望、雲門等山，其實一山也。則此《注》前後所敘各山，何一非會稽之支隴乎？古防山也，會貞按：防山無
考。據《魯語》下，禹致群神於會稽之山，防風氏後至，禹殺而戮之。此山蓋因戮防風得名。亦謂之為茅山，會貞按：《越絕書》八，禹到大越，上茅山，大會計，更名茅山曰會稽。茅一作苗，《史記‧夏本紀‧集解》引《越傳》作上苗山，並引《皇覽》，會稽山本名苗山。又曰棟山。
《越絕》云：棟猶鎮也。會貞按：《書鈔》一百六十引《越絕》曰，秦始皇取浙江岑石，刻立於大越棟山上。《注》本《越絕》為說，作棟與《書鈔》同。今《越絕》八作東，非也。《御覽》四十七引此作揀，亦誤。蓋《周禮》所謂揚州之鎮矣。會貞按：隋開皇十四年所詔，以會稽山為南鎮也。山形四方，上多金玉，下多石。朱訛作玦，戴、趙同。會貞按：殘宋本、明鈔本並作。自四方以下，《山海經‧南次二經》文，作砆，《玉篇》作。《山海經》曰：夕水出焉，南流注于湖。趙夕改勺，湖改溴，云：《經》是夕字，郭《註》勺或作多，然則夕字正得多字之半耳。會貞按，《經》與上文接，酈氏但明引二句，此行文之變化也。《吳越春秋》稱覆釜山之中，有金簡玉字之書，黃帝之遺讖也。守敬按：《吳越春秋》六，禹案《黃帝中經曆》蓋聖人所記，曰，在于九山，東南天柱，號曰宛委。其書金簡，青玉為字。禹夢見玄夷蒼水使者來候，倚歌覆釜之山，謂禹曰，欲得山神書，須齋三月。禹乃退齋，登宛委山，發石取書。案金簡玉字，得通水之理。宛委山在會稽縣東南十五里。《注》言在覆釜山之中，蓋以覆釜山即會稽山，覆釜足以該宛委也。《事類賦注》七，引遺讖作遺緘。
山下有禹廟，守敬按：《御覽》
四十七引孔靈符《會稽記》，會稽山上石，狀似覆釜，今禹廟在下。《括地志》，禹廟在會稽縣東南十一里。《寰宇記》，在縣南二十里。《一統志》禹廟舊在山陰縣塗山南麓，宋、元以來，皆祀禹於此，明改祀於會稽山陵。廟有聖姑像。守敬按：《御覽》四十七引《會稽記》，東海聖姑從海中乘舟，張石帆至，二物見在廟中。《寰宇記》引《輿地志》，禹廟內別有聖姑堂，云禹平水土，天賜玉女也。《禮樂緯》云：禹治水畢，朱訛作旱，趙據《日知錄》引此文改，戴改同。天賜神女，守敬按：《御覽》八十二。引《禮含文嘉》，曰天賜妾，乃別條。馬國翰輯《樂緯‧助聲儀》采此文。聖姑即其像也。山上有禹冢。守敬按：《漢志》文。《史記‧夏本紀‧集解》引《皇覽》同。《括地志》八，禹陵在越州會稽縣南十三里。在今縣東南十二里。昔大禹即位十年，東巡狩，崩于會稽，因而葬之。守敬按：見《史記‧夏本紀》。
有鳥來為之耘，春銜拔草根，朱脫銜字，戴、趙同。會貞按：《御覽》四十七引此有銜字。此本《十三州記》，記原有銜字，今增。秋啄其穢，是以縣官禁民不得妄害此鳥，犯則刑無赦。會貞按：《十三州記》文，引見《初學記》三十、《御覽》九百一十四、《事類賦注》十九。山東有湮井，朱湮井訛作硎，「山東有湮井，朱湮井訛作硎」　按：影宋本《御覽》四十七作「陘」。趙據《御覽》[按四。]改，戴改同。去廟七里，深不見底，謂之禹井，云東遊者多探其穴也。會貞按：《漢志》會稽山上有禹井。《史記‧太史公自序》，南游江、淮，上會稽，探禹穴。《集解》引張晏曰，上有孔穴，民間云禹入此穴。《正義》，有一穴，深不見底，謂之禹
穴，即太史公所探，《輿地紀勝》舊《經》皆以穴繫之宛委山，里人以陽明洞即是也。
秦始皇登稽山刻石紀功，尚存山側。戴稽山增會字。會貞按：《事類賦注》七引此有會字。然殘宋本、明鈔本、黃本並無會字。《御覽》四十七引亦無。證以下文西連稽山栖于稽山，此蓋但作稽山。《事類賦注》臆增會字，不足據。《史記‧始皇本紀》，始皇上會稽立石刻，頌秦德。《正義》，其碑見在會稽山上。《輿地紀勝》引《十道志》，碑在秦望山，尚存。秦望乃會稽之支山也。《一統志》謂刻石山即會稽縣西南之鵝鼻山。始皇《會稽刻石》今亡，有元申屠駉重刻本。孫暢之《述書》云：朱述下衍征字，戴、趙刪。會貞按：《御覽》四十七引無征字。孫暢之《述書》、《隋志》不載。丞相李斯所篆也。會貞按：《史記‧正義》，碑文及書皆李斯，其字四寸，畫如小指，圓鐫。今文字整頓，是小篆字。
又有石匱山，石形似匱，朱作又有石山石形似七字，《箋》曰：《御覽》引此作石匱山石形似匱云云。戴、趙依增。守敬按：《御覽》四十七引無石形似匱四字，惟別引賀循《記》云，其形似匱。山在今會稽縣東南十五里。上有金簡玉字之書，言夏禹發之，朱《箋》曰：言字衍。趙云：按言字仍存。得百川之理也。守敬按：《類聚》八引孔靈符《會稽記》，會稽山南有宛委山，其上有石，俗呼石匱。昔禹躋此山，發石匱，得金簡玉字，以知山河體勢，於是疏導百川，各盡其宜。孔說本《吳越春秋》。酈氏上據《吳越春秋》謂覆釜山中有金簡玉字之書，此又從孔說，敘石匱山而申言之。又有射的山，守敬按：《寰宇記》
射的山在山陰縣東南十五里。在今縣南十五里。遠望山的的狀若射侯，「遠望山的的狀若射侯」　按：「的的」原作「的」，《類聚》八引作「遠望的的如射侯」，的的言明，不重此字則文不成辭，今增。故謂射的。朱謂作為，戴、趙改。守敬按：殘宋本、明鈔本並作謂。
射的之西，有石室，名之為射堂。年登否常占射的，以為貴賤之準。的明則米賤，的闇則米貴，故諺云：射的白，斛米百，射的玄，斛米千。守敬按：此條孔曄《會稽記》文，引見《類聚》八，斛作，異。《寰宇記》、《太平廣記》三百九十七引較略，作斛並與此同。北則石帆山，山東北有孤石，高二十餘丈，廣八丈，望之如帆，因以為名。守敬按：《初學記》八引《會稽志》射的北有石帆，壁立臨水，漫石亘山，遙望芃芃，有似張帆。《事類賦注》七引夏侯曾先《志》，會稽山有石帆山，石危起若數百幅帆，與此文異。《寰宇記》，石帆山在會稽縣東南十五里。在今縣東十五里。北臨大湖，會貞按：上兩稱長湖，此改稱大湖，下又大湖、長湖互稱，蓋酈氏好奇，故意錯出，以示變化耳。非長湖外別有一大湖也。汪氏分圖長湖、太湖，誤矣。水深不測，傳與海通。何次道作郡，常于此水中得烏賊魚。會貞按：《晉書‧何充傳》字次道，成帝時為會稽內史。《酉陽雜俎》十七，海人言，昔秦皇東遊，棄筭袋於海，化為烏賊魚。是烏賊生海中，大湖與海通，故次道常於此水得之。《元和志》明州貢烏骨。唐明州，即故會稽郡治也。
南對精廬，上蔭修守敬按：殘宋本、明鈔本作脩。木，下瞰寒泉。西連稽山，戴稽上增會字。守敬按：殘宋本、明鈔本並無會字。皆一山也。東帶若邪溪，《吳越春秋》所
謂歐冶涸而出銅，以成五劍。朱涸訛作錮，又脫而出銅三字，《箋》曰：孫云，錮疑作鑄。趙改涸云：《吳越春秋》，赤堇之山，已令無雲，若耶之谿，深而莫測。故《戰國策》曰，涸若耶而取銅，破堇山而取錫也。又云：按《越絕外傳》記寶劍曰，當此造劍之時，赤堇之山，破而出錫，若耶之溪，涸而出銅。戴改同。又增而出銅三字。守敬按：《類聚》六十引《吳越春秋》越王允常，聘區冶子作名劍五枚；一曰純鉤，二曰湛盧、三曰豪曹，四曰魚腸，五曰巨闕。秦客薛燭善相劍，王取純鉤示之。燭曰，臣聞王之造此劍，赤堇之山，破而出鍚，若耶之溪，涸而出銅。又曰，湛盧之劍，去如楚，昭王得之。風胡子曰，赤堇之山已合，[不作令，又下少無雲二字。]若耶之溪，深而莫測。《御覽》三百四十三、《事類賦注》十三引同。今本《吳越春秋》無涸而出銅四句，又以深而莫測四句，為薛燭說，其餘文亦大異。蓋經後人刪改。趙失檢《類聚》等書，故引今《吳越春秋》以表異同，又轉引《國策》、《越絕》為證耳。趙又云，《漢志》會稽郡鄞縣下云，有鎮亭，有鮚埼亭，東南有天門水入海。有越天門山。鎮亭，山名，在奉化縣西南百里，勢極高。天門山在縣南六十里，一名蜃樓門，濱裏港海，兩峰對峙，勢若插天。天門水即縣之廣平湖及大溪是也。而《水經注》無聞焉。又按天門水在海口，有龍居之。明都督萬文巡海，夜射眇其目，今猶謂之鐻門老龍也。
溪水上承嶕峴麻溪，守敬按：秦望山南有嶕峴，見上。溪之下，孤潭，周數，甚清深，有孤石臨潭。守敬按：《寰宇記》若耶山下有潭，潭旁有石，時人謂之葛仙公石。乘崖俯視，朱乘訛作垂，趙同，戴改。守敬按：殘宋本、明鈔本作乘。《清水》篇，瀑布乘巖。《滱水》篇，南出
乘崖。其詞例也。狖驚心，寒木被潭，森沈駭觀。上有一櫟樹，謝靈運與從弟惠連常遊之，作連句，題刻樹側。守敬按：《御覽》六十七引《郡國志》，孤潭以下略同。麻潭下注若邪溪，水至清照，眾山倒影，窺之如畫。漢世劉寵作郡，有政績，將解任去治，此溪父老，人持百錢出送，朱脫此溪二字，戴增，趙據黃本校增。會貞按：殘宋本、明鈔本並有此溪二字，則增是也，然猶未盡。考《後漢書‧劉寵傳》詳敘此事，無去治之文，惟《吳志‧劉繇傳‧注》引《續漢書》寵自會稽太守，徵將作大匠。山陰縣民去治數十里，有若邪水在山谷閒，五六老翁云云。此《注》蓋約《續漢書》文，解任當斷句，去治此溪四字，當作此溪去治數十里，若但於去治下增此溪二字，是以去治屬上句矣，非本書之意。寵各受一文。
然山栖遯逸之士，谷隱不之民，有道則見，物以感遠為貴，荷泉戴改錢。會貞按：泉、錢通。致意，故受者以一錢為榮，豈藉費也，義重故耳。溪水下注大湖。守敬按：《寰宇記》，若耶溪在會稽縣東南二十八里。《一統志》，在會稽縣南二十里若耶山下，北流入鏡湖。邪溪之東，又有寒溪，溪之北有鄭公泉，泉方數丈，冬溫夏涼。守敬按：《輿地紀勝》，鄭公泉在會稽縣東五雲鄉，去葛仙翁釣磯為近，以鄭弘得名，味極甘，宜茶。《寰宇記》，寒溪一名溫泉，在鏡湖南，暑月水冷，冬月水溫。漢太尉鄭弘宿居潭側，因以名泉。守敬按：《後漢書‧鄭弘傳》，會稽山陰人，元和元年，代鄧彪為太尉。《寰
宇記》引《輿地志》，鄭弘雖在左輔，常思故居。及疾困，思得泉水。家人馳往取之，飲少許便差。今一名沈釀埭。弘少以苦節自居，恒躬采伐，用貿糧膳。每出入溪津，常感神風送之，雖憑舟自運，無杖之勞。村人貪藉風勢，常依隨往還，有淹留者，徒輩相謂，汝不欲及鄭風邪？其感致如此。守敬按：《鄭弘傳‧注》引孔靈符《會稽記》，射的山南有白鶴山。此鶴為仙人取箭，鄭太尉嘗采薪，得一遺箭。頃有人覓，弘還之。問何所欲，弘識其神人也，曰，常患若耶溪載薪為難，願旦南風，暮北風。後果然。若耶溪風，至今猶然，呼為鄭公風也。此《注》參以他說。
湖水自東亦注江通海，守敬按：亦字承上言，上指湖水深處，暗與海通，此謂湖水東注，亦明與海通也。水側有白鹿山。守敬按：《越絕書》八，白鹿山在犬山之南，去縣二十九里。亦名鹿池山，在今會稽縣東北。山北湖塘上舊有亭，吳黃門郎楊哀明朱楊訛作吳，戴改。趙據黃本改，云：《會稽志》引此文亦作楊，下亭埭皆以楊為名是也。守敬按：殘宋本、明鈔本並作楊。《圖書集成》引此作楊裒明。居于弘訓里，太守張景數往造焉，使開瀆作埭，埭之西作亭，亭、埭皆以楊為名。守敬按：《御覽》九百三十七引《異苑》會稽石亭埭有空中楓樹云云，當即此亭埭也。孫恩作賊，從海來，楊亭被燒，守敬按：《晉書‧孫恩傳》，恩自海襲據會稽，諸賊皆燒倉廩，焚邑屋。故此亭亦被燒。後復脩立，厥名猶在。守敬按：《圖書集成》引此作猶存。
東有銅牛山，山
有銅穴，三十許丈，穴中有大樹神廟。山上有冶官，守敬按：《御覽》四十七引孔曄《會稽記》，銅牛山，舊傳常有一黃牛，出山巖食草。人或驅蹙之，垂及輒失，知為神異。《寰宇記》，銅牛山在會稽縣東南五十八里。夏侯曾先《地志》云，射的山西南銅牛，是越王鑄冶之處。昔有銅牛，走入山，因名之。《一統志》謂銅牛山在會稽東南靜林山之西。《注》敘銅穴中之大樹神廟，未明言何樹何廟。據《異苑》會稽石亭埭有大楓樹，「據《異苑》會稽石亭埭有大楓樹」　按：見《御覽》九百三十七引劉敬叔《異苑》。中空，每雨水輒滿溢。有商旅載生，聊放一頭著孔中，以為狡獪。村民咸謂是神，乃依樹起屋，宰牲祭祀，因名父廟。銅牛山在亭埭之東，足證銅穴之大樹即大楓樹，神廟即父廟也。山北湖下有練塘里。趙練改鍊，云：練塘，徐天祜《吳越春秋註》引《越舊經》作鍊塘，下云，句踐鍊冶銅錫之處是也。戴依此改下作練。「全亦依下改此作鍊，戴依此改下作練」　按：全、戴改「下作練」同，不如《疏》所說，《疏》失檢。(「全亦……作練」一句，段刪。又刪「戴」下「又」字。)會貞按：《華嚴經音義》上練字書作鍊，《文選‧江文通〈雜體詩〉‧注》，鍊與練古字通。本書此及下舊無俱作鍊者，戴兩字俱作練，與殘宋本、明鈔本合。然朱此作練，下作鍊，與黃本合。酈氏好奇，往往故意錯出，當是也。《越絕書》八作練塘。《輿地紀勝》，鍊塘在會稽縣東五十里。在今縣東五十七里。《吳越春秋》云：句踐鍊冶銅錫之處。會貞按：今本《吳越春秋》脫此文。若耶出銅，堇山出錫，見上。
采炭于南山，故其閒有炭瀆。會貞按：《越絕書》，句踐時，采錫山為炭，稱炭聚載，從炭瀆至練塘。徐天祜稱《越舊經》炭瀆在會稽縣東六十里。句踐臣吳，吳王封句踐於越百里之地，朱脫一吳字，戴、趙增。東至炭瀆會貞按：《吳越春秋》八文。是也。縣南九里有侯山，會貞按：《寰宇記》，侯山在會稽縣西南四里，《一統志》作南九里。山孤立長湖
中。晉車騎將軍孔敬康少時，遯世栖跡此山。朱《箋》曰：孔曄《會稽志》云，孔愉，字敬康，以論議守正為王導所銜，出為會稽內史。在郡三年，乃營山陰湖南，侯山下數畝地為宅，草屋數間，便棄官居之。全云：孔愉棄官居山陰，不得言是少時。會貞按：《晉書》敬康本傳，會稽山陰人，年十三而孤，養祖母以孝聞。與同郡張偉康、丁世康齊名，號會稽三康。吳平，遷于洛。年七十五，咸康八年卒。是敬康少居山陰，有高名，由咸康八年年七十五逆數之，太康元年平吳，其年十三，然未必即以是年遷洛。《注》言少時栖跡此山，乃別有所據。蓋少居此山，棄官仍居此，乃情事所有。《會稽志》略其朔耳，正當據《注》以補《會稽志》之闕，全反執《會稽志》疑此，非也。
湖北有三小山，謂之鹿野山，在縣南六里，會貞按：《越絕書》八，樂野者，越王之弋獵處，大樂，故謂樂野。其山去縣七里。樂、鹿音近，即此山也。按《吳越春秋》，越之麋苑也。會貞按：今本《吳越春秋》八立苑於樂野，不云麋苑，蓋有脫誤。以原書上文駕臺在於成丘、下文燕臺在於石室等句例之，此當本作麋苑在於樂野。傳鈔者脫麋字，又訛在為立，錯入苑字上，遂與酈氏所引不相應耳。《寰宇記》引《吳越春秋》作立苑於樂野，與今本同，則自宋已脫誤。山有石室，言越王所遊息處矣。會貞按：《越絕書》八山上石室，句踐所休謀也。縣南湖北朱脫南字，戴、趙增。有陳音山。楚之善射者曰陳音，越王問以射道，又善其說，乃使簡士習射北郊之外。朱《箋》曰：《吳越春秋》，范蠡進善射者陳音，楚人也。王曰，善子之道，願子悉以教吾國人。音曰，道出於天，事在於人，人之所習，無有不神。乃使音
教士，習射北郊之外。三月，軍士皆能用弓弩之巧。
按《吳越春秋》，音死，葬于國西山上。今陳音山乃在國南五里。守敬按：《吳越春秋》，音死葬於國西號其葬所曰陳音山。《越絕書》八，射浦者，句踐教習兵處也。今射浦去縣五里。射卒陳音死，葬民[字誤。]西，故曰陳音山。未知與《吳越春秋》方位合否？《御覽》四十七引孔曄《會稽記》，冢今開，冢壁悉畫作騎射之象。「孔曄《會稽記》，冢今開，冢壁悉畫作騎射之象」　按：「今」上原無「冢」字，《御覽》「今開」上有「冢」字，孔曄時陳音冢被發，見冢壁畫騎射象，此冢上不當省，「冢今開」三字為句，不能屬下讀。冢壁開不辭，今訂補「冢」字。徐天祐云，在山陰縣西南四里。《寰宇記》曰，屬上虞縣，非也。《名勝志》、《一統志》並云在西南四里。湖北有射堂及諸邸舍，連衍相屬。又于湖中築塘，直指南山，北即大越之國。守敬按：《越絕書》八，無餘初封大越。又云，句踐小城，山陰城也。《漢志》，山陰，越王句踐本國。秦改為山陰縣，守敬按：秦縣在會稽山北，[《寰宇記》]屬會稽郡，漢因，後漢為會稽郡治，吳、晉、宋、齊、梁因。今山陰縣治。會稽郡治也。守敬按：《史記‧秦始皇本紀》，二十五年，置會稽郡。《續漢志》，秦置郡，本治吳。立吳郡乃治山陰。此《注》下文詳敘永建中分吳郡置會稽郡，是會稽郡後漢始治山陰，《注》於秦改為山陰縣下，接言會稽郡治，蓋謂後之會稽郡治耳。
太史公曰：禹會諸侯計于此，命曰會稽。會稽者，會計也。朱不疊會稽二字，趙同，戴增。會貞按：見《史記‧夏本紀》。始以山名，因為地號。會貞按：《元和志》說同。夏后少康封少子杼以奉禹祠為越。「夏后少康封少子杼以奉禹祠為越」　按：熊氏舉《左傳‧襄四年‧哀元年》文以明少康不得有少子杼，是也。《襄四年》杜《注》云：「后杼，少康子。」《哀元年‧注》云：「季杼，少康子后杼也。」曰后杼，明其嗣少康為夏后。曰季杼，則為後來少子杼所由生，季於兄弟行為少故也。《注》文不當有「杼」字，宜刪。《史記‧越王勾踐世家》明明言夏后帝少康之庶子，不言少子也。 全云：按夏人報杼，乃夏后之賢者，豈以支子分封奉祠哉？《史記‧越世家》亦不云是后杼也。會貞按：《史記‧越世家‧正義》引賀循
《會稽記》，少康少子號曰於越，越國之稱始此。則相傳有少康封少子之說。酈氏更以杼實少子之名，然考《左傳》襄四年之后杼，哀元年曰季杼，又《魯語》上，杼能帥禹者。韋《注》，杼，禹後，少康之子季杼也。少康安得復有少子杼封此哉？《輿地廣記》變言少康封庶子杼，《路史後紀》十四又謂少康庶子季杼為越無餘，亦為臆說。合《越世家》少康封庶子，《越絕書》八無餘別封越觀之，當是少康封庶子無餘也。則惟《吳越春秋》八得其實也。世歷殷、周，至于允常，列于《春秋》。允常卒，句踐稱王，都于會稽。守敬按：《史記‧正義》引《輿地志》，越侯傳國三十餘葉，歷殷至周，有越侯夫譚，夫譚子曰允常，拓土始大，稱王。與此句踐稱王異，此本《越世家》也。
《吳越春秋》所謂越王都埤中，會貞按：今本《吳越春秋》脫此文。據《路使後紀》十三下，夏帝杼封云西甌，處于埤中，曰無余。則越都埤中久矣。在諸暨北界，山陰康樂里有地名邑中者是。會貞按：《舊唐志》，諸暨縣，越王允常所都。越事吳，朱有處字，戴同，趙據黃本刪。會貞按：殘宋本、明鈔本並無處字。故北其門，以東為右，西為左，會貞按：《吳越春秋》八，范蠡築小城，缺西北，亦服事吳也。蓋即此事。故雙闕在北門外。守敬按：《名勝志》引《舊經》城北門有雙木闕，夾道。闕北百步有雷門，門樓兩層，句踐所造。會貞按：《漢書‧王尊傳》顏《注》，雷門，會稽城門也，有大鼓，聲聞洛陽。《寰宇記》雷門，《郡國志》云，句踐所立，以吳有蛇門，得雷而發，表事吳之意。「闕北百步有雷門……《郡國志》云，句踐所立……表事吳之意」　按：沈氏《疏證》云：「雷門即今紹興府城五雲門。」《御覽》五百八十二引劉巘《定軍禮》曰：「昔吳夫差啟門以厭越，越人為雷門以禳之。擊大鼓於雷門之下而門聞焉。」今補記於此以廣異聞。《吳越春秋外傳》八云：「范蠡外郭築城而缺西北，示服事吳也。」闕猶缺也。吳越人信巫，范伯或陽表服而陰用巫禳術耶？據《注》雷門在北，而《方輿紀
要》引《修城記》，山陰城有九門，東面舊曰雷門，句踐所作。晉時改曰五雲門。方立不同，蓋後世取故門為名耳。時有越之舊木矣。
州郡館宇，屋之大瓦，亦多是越時故物。全云：按此即王十朋《賦》所云雙杉廳是越故物者也。句踐霸世。徙都琅邪，後為楚伐，始還浙東。會貞按：見《越絕書》八、《吳越春秋》十。句踐欲霸中國，徙都琅邪，《濰水》篇敘之。城東郭外有靈氾，會貞按：《史記，留侯世家》圮上，《索隱》，姚察見《史記》本有作土旁者，乃引今會稽東湖大橋名為靈圮。《太平廣記》引何延之《蘭亭記》作靈氾，與此同。有靈氾橋在今會稽縣東二里。下水甚深，舊傳下有地道，通于震澤。又有句踐所立宗廟，在城東明里中甘滂南。守敬按：《越絕書》八，故禹宗廟，在小城南門外，大城內。蓋即句踐所立也。又有玉笥竹林雲門天柱精舍。守敬按：《名勝志》引《十道志》，石簣[即石匱。]山一名玉笥，亦名天柱，則玉笥與上文之石匱、天柱一山也。《輿地紀勝》，昔王子敬居雲門山，有五色祥雲，詔建雲門寺。酈氏敘精舍，就玉笥、竹林、雲門、天柱分指之，蓋即麓大同，陵巒互別耳。《明‧地理志》，會稽支山為雲門山，在今會稽縣南三十二里。又云，會稽山東接天柱山。在今會稽縣東南十五里。竹林未詳。竝疏山創基，架林裁宇，割澗延流，朱無割字，《箋》曰：疑脫一字。趙以《會稽志》引此文校增割字。戴增同。守敬按：殘宋本、明鈔本有割字。《輿地紀勝》引此同。盡泉石之好，水流逕通。
浙江又北逕山陰縣西。西門外百餘步有怪山。守敬按：《御覽》四十七孔曄《會稽記》文。《太平廣記》三百九十七引《廣古今五行記》，山陰郭中有怪山。互見下龜山。本琅邪郡之東武縣山也，飛來徙此，壓殺數百家。守敬按：《寰宇記》引《神異志》，瑯邪東山徙於會稽，壓殺百姓。以此《注》證之，有脫文。《吳越春秋》稱怪山者，東武海中山也，一名自來山，百姓怪之，號曰怪山。守敬按：《吳越春秋》八文作一夕自來。《類聚》八、《御覽》四十七引《吳越春秋》並同。考《趙絕書》八云一夜自來，當是《吳越春秋》所本。則此一名為一夕之訛，來下衍山字。《輿地廣記》亦承此《注》而訛衍。惟今本《吳越春秋》脫百姓怪之句，當據此及《類聚》、《御覽》補。亦曰：越王無疆為楚所伐，去琅邪，還浙東，東武人隨居山下。朱還浙東三字作一山字，趙同，戴改山作止。守敬按：殘宋本、明鈔本並作止，則改止有據，然實誤也。作止是以止東武斷句，則隨居山下為東武之山矣。《名勝志》引此作去瑯邪，還浙東，東武人隨居山下是也。今訂。
遠望此山，其形似龜，故亦有龜山之稱也。守敬按：《御覽》四十七引《吳越春秋》，形似龜體，故謂龜山。《寰宇記》，龜山在山陰縣東北九十四步。在今山陰縣縣治後，臥龍山南。越起靈臺于山上，又作三層樓以望雲物。會貞按：《御覽》四十七引孔曄《會稽記》文。末脫物字，當依此增。又《越絕書》八龜山者，句踐起怪游臺，以灼龜，又仰望天氣，觀天怪也。又《吳越春秋》八，起游臺立增[與層同。]
樓，冠其山巔，以為靈臺，仰觀天文，候日月之變怪。[二句依《初學記》二十七引增。]與孔說可參異同，川土明秀，亦為勝地。會貞按：《世說》二顧長康言會稽山川之美云，千巖競秀，萬壑爭流，草木蒙籠其上，若雲興霞蔚。又王逸少云，山川自相映發，使人應接不暇。「又王逸少云……」　按：《世說‧言語》二此條是王獻之(子敬)語，《御覽》百七十一引《宋略》同。鈔者訛作「逸少」。 故王逸少云：從山陰道上，猶如鏡中行也。會貞按：《御覽》一百七十一引《宋略》，王羲之云，每行山陰道上如鏡中遊。
浙江之上，又有大吳王、小吳王邨，竝是闔閭、夫差伐越所舍處也。今悉民居，然猶存故目。守敬按：《名勝志》，城東十里曰王城，吳王夫差圍句踐于會稽，伍子胥築此城以屯兵。華氏《考古》云，有大吳王村、小吳王村，並是闔閭、夫差伐越所舍處也。今吳王里尚沿其名。昔越王為吳所敗，以五千餘眾，栖于稽山。卑身待士，施必及下。會貞按：見《史記‧越世家》。《呂氏春秋》曰：越王之栖于會稽也，有酒投江，民飲其流，而戰氣自倍。會貞按：《呂氏春秋‧順民》篇，越王苦會稽之恥，欲深得民心。有酒，投之江，與民同之。與此文異。惟《列女傳》一云，越王伐吳，以醇酒注之上流，使士卒飲其下流，而士卒戰自五也較合，豈酈氏誤記乎？所投即浙江也。會貞按：《寰宇記》，投醪河在會稽縣西三里，句踐投醪之所。《輿地紀勝》，一名簞醪河，在紹興府西二百步。
許慎、晉灼竝言江水至山陰為浙江。江之西岸有朱室塢，朱作堤，《箋》曰：宋本作塢。戴、趙改塢。會貞按：明鈔本作塢。句踐百里之封，西至朱室，謂
此也朱謂作為，戴、趙改。會貞按：《吳越春秋》八，句踐臣吳，七年而歸。吳封地百里於越，西止周宗。周、朱音近，宗室形近，以文義求之，疑朱室為是。《一統志》蕭山縣東北三十二里，洛思山下有朱室塢。浙江又東北逕重山西，大夫文種之所葬也。趙改重作種。守敬按：文種葬種山，一作重山，趙改誤。詳見前。山上有白樓亭，亭本在山下，朱脫在字，趙據孫潛校增，戴增同。縣令殷朗移置今處。守敬按：《御覽》四十七引孔曄《會稽記》，漢江夏太守宋輔於重山南立學教授。今白樓亭處是也。則宋輔時亭尚未移。沛國桓儼，避地會稽，聞陳業履行高潔，守敬按：陳業詳前黟山下。往候不見。儼後浮海，南入交州，臨去遺書與業，不因行李，繫白樓亭柱而去。守敬按：《類聚》三十一引《會稽典錄》，陳業少特操，沛國桓儼，避地會稽，聞業高節，欲與相見，終不獲。後儼浮海南入交州，臨去遺書與業，並載書辭，其中有不因行李以係山陰白樓之文。此朱育所謂桓文林遺之尺牘之書，比竟三高者也。「此朱育所謂桓文林遺之尺牘之書，比竟三高者也」　按：桓文林即桓儼，事見《吳書‧虞翻傳‧注》引《會稽典錄》。本訛作「桓文」，標點本據《侯康、李慈銘說》補「林」字。
升陟遠望，山湖滿目也。守敬按：《名勝志》引《會稽記》亭在山陰，臨流映壑。永建中，陽羡周嘉上書，以縣遠赴會至難，求得分置，遂以浙江西為吳，以東為會稽。守敬按：《元和志》蘇州下，後漢順帝永建四年，陽羡令周嘉、[原誤喜。]山陰令殷重上書，求分為二郡，遂割淛江以東為會稽，淛江以西為吳郡。越州下作陽羡令周嘉同。考《御覽》一百七十一引《輿地志》陽羡人周嘉上書云云。《寰宇記》越州總序，引《輿地志》同，又陶氏《說郛》
載陸廣微《吳地記》，漢永建四年，有山陰縣人殷重獻策於帝云云，稱陽羡人，稱山陰人，則《元和志》令為人之誤。此陽羡周嘉即謂陽羡人也。《吳志‧虞翻傳‧注》引《會稽典錄》又云劉府君上書，則當時上書者，不止周、殷二人也。漢高帝十二年，一吳也，朱一作亦，《箋》曰：當作一。全云：按高帝六年，會稽郡屬荊王賈國中，十二年，屬吳王濞國中，故曰亦吳也。景帝四年始以郡屬天子。趙仍，戴改。後分為三，世號三吳，吳興、吳郡、趙作吳郡、吳興郡。會稽其一焉。會貞按：《通典》吳郡與吳興、丹陽為三吳。
浙江又東逕禦兒鄉。守敬按：在今石門縣東南。《萬善歷》守敬按：《御覽》一百五十七引作《萬歲曆》。《隋志‧子‧五行類》有太史公《萬歲曆》一卷，蓋即其書。此善當歲之誤。據敘吳黃武事，則三國後人作也。曰：吳黃武六年正月，獲彭綺。守敬按：見《吳志‧孫權傳》。是歲，由拳西鄉有產兒，墮地便能語，朱作隨便能語，《箋》曰：宋本作墮地便能語。戴、趙改。云：天方明，河欲清。鼎腳折。朱脫方字、鼎字，趙據《御覽》引《萬善歷》增，戴增同。金乃生。因是詔為語兒鄉朱作是因，戴、趙乙。守敬按：《御覽》作於是因曰語兒鄉。非也。禦兒之名遠矣，蓋無智之徒，因藉地名，朱訛作民，戴、趙改。守敬按：殘宋本、明鈔本作名。生情穿鑿耳。《國語》曰：句踐之地，北至禦兒守敬按：《越語》文。是也，安得引黃武證地哉？韋昭
曰：越北鄙在嘉興。守敬按：《吳語》韋昭《注》文。嘉興見《沔水注》下。《一統志》御兒之名，見《左傳》、《國語》、《吳越春秋》等書、《漢書‧東越傳》、《越絕書》則易為語，《史》、《漢》又或作蘌。竊意漢人以其名言之非順，類曾子回車之嫌，故取其音之相近者易之耳。
浙江又東逕柴辟南，「浙江又東逕柴辟南」　按：此下鈔脫：「舊吳楚之戰地矣，備候」九字，今補。(今據臺北本增、補此句並《疏》文。) 守敬按：亦在今石門縣東南。蓋御兒鄉其總名，柴辟則鄉之一地，故酈氏分敘之。柴辟亭互詳沔水下。舊吳楚之戰地矣。朱越作楚，戴、趙同。會貞按：吳、楚戰地不至此。《越絕書》三，去柴辟亭到語兒就李，吳侵以為戰地。又八云，語兒鄉，故越界，名曰就李。吳疆，越以為戰地，至於柴辟亭，志由拳以下，為吳、越戰地是也。則此楚為越之誤。今訂。備候于此，故謂之辟塞，是以《越絕》稱吳故從由拳、辟塞渡會稽，朱作荑，戴、趙改稽。守敬按：《越絕書》二，吳故從由拳，度辟辟度會夷，奏山陰。辟塞者，辟候塞也。會夷不經見，故戴、趙改。湊山陰是也。
又逕永興縣南，戴改北。縣在會稽東北一百二十里，故餘暨縣也。朱無此五字，趙同，戴增。會貞按：兩漢餘暨縣屬會稽郡，吳改永興，仍屬會稽郡，晉、宋、齊、梁因。《海內東經》，浙江入海餘暨南。《沔水》篇，浙江於餘暨南入海。與此浙江逕永興縣南合。戴以永興為今蕭山，故改南為北，不知《注》明言縣在會稽東北一百二十里。安得以蕭山當之？古永興當在今海鹽縣之東南，蓋後移於今蕭山也。闔閭弟夫概之故邑也。趙云：按此是應劭說，而顏師古非之。然吳伐越，封句踐以百里之地，則或取其餘地以封夫概，未可知也。戴闔上增應劭曰三字，改故作所，刪也字。守敬按：酈氏援
據群書，多不出書名，引應劭說亦然。此不必增。《元和志》吳王弟夫邑同。
王莽之餘衍也。守敬按：宋本《漢志》作餘行。「王莽之餘衍也……宋本《漢志》作餘衍」　按：此當是用徐松說，王先謙《漢書補注》云：「徐松曰如此。」 漢末，童謠云：天子當興東南三餘之間。趙云：按永興故漢之餘暨，與餘姚、餘杭而為三，故為三餘也。會貞按：《通典》武康下引《輿地志》，漢烏程之餘不鄉地。漢末，童謠曰，天子當興東南三餘之閒。吳乃改會稽之餘暨為永興，分餘不為永安，以協謠言。亦見《元和志》。趙說未詳何據。又《輿地紀勝》引《梁陳故事》，梁武帝時，有童謠云，天子之居在三餘。梁武帝於餘干、餘杭、餘姚三處為禳厭之法。其時長興有餘干山，則後世之所謂三餘也。故孫權改曰永興，朱永訛作元，戴、趙改。縣濱浙江。
又東合浦陽江。江水導源烏傷縣，朱江水下衍之字，趙作又，戴刪。守敬按：今浦陽江源出今浦江縣西境之深裊山。東逕諸暨縣，朱東上衍又字，趙同，戴刪。與洩溪合。守敬按：《隋志》，諸暨有泄溪。溪廣數丈，中道有兩高山夾溪，造雲壁立，凡有五洩。朱五訛作三，戴、趙改。下洩懸三十餘丈，朱脫下字，戴、趙增。廣十丈，中三洩不可得至，朱三訛作二，戴、趙改。登全、趙有他字。山遠望，乃得見之。洩懸百餘丈，朱洩上衍下字，戴、趙刪，並刪洩字。守敬按：刪洩字，非也。《名勝志》引此作洩懸百餘丈，足徵洩字不當刪。水勢高急，聲震水外。上洩懸二百餘丈，望若雲垂，此是瀑布，土人號為洩也。朱《箋》曰：《輿地志》云，五泄溪
在諸暨縣西五十里，山峻而有五級，故以為名。下泄要三十丈，廣十丈，中三泄不可踰度，登他山望始見之。上泄垂百餘丈，聲如霆。守敬按：此條戴、趙增改，皆本《輿地志》。《名勝志》引宋刁約云，溪源自富陽山峽下，有東西兩龍潭，東龍潭即飛瀑處。有響鐵嶺，過嶺即富陽界，嶺曲一峰，轉而面南，峰下有五洩寺。西龍潭深入谷中五里許，未到潭一里為浦江界，隨潭流北至寺前，與東潭水合。山勢轉而南面，兩山夾潭流，東行綿延十餘里，奇跡秀絕。《方輿紀要》，五泄山在諸暨縣西五十里，泄亦作洩，山中有泉，沿歷迴繞，分為五潭，即五洩也。
江水又東逕諸暨縣南，會貞按：秦縣[《元和志》。]屬會稽郡，兩漢、吳、晉、宋、齊、梁因。即今諸暨縣治。縣臨對江流，江南有射堂。縣北帶烏山，會貞按：《御覽》四十七引孔靈符《會稽記》，諸暨縣西北有烏帶山，上多紫石，世人莫知。居士射敷，少時於此山掘得紫石。《事類賦注》七，引《會稽記》作烏帶山同。是烏帶之名甚著。此《注》載之，當作北有烏帶山，今本北下脫有字，帶烏二字當倒轉。據《會稽記》山在縣西北。又《元和志》，烏帶山在縣北五十里。《名勝志》，烏帶山在縣東五十里。是山綿延甚廣，自西及北至東皆是，故此《注》舉北以該之。乃曹學佺不知此《注》有奪誤，於烏帶山外，別出烏山，而以縣西一里之長山當之，謂即此《注》之山，不知西與北亦不合也。故越地也。朱此下有夫王之故邑六字。趙亦有，而辨之云：按《漢志》之餘暨，吳更名永興。應劭云，夫之所邑，即今之蕭山縣也。又諸暨莽曰疏虜，不云是夫邑。《注》上文于永興縣下，已引應說，此又複出，豈誤諸暨為餘暨乎？守敬按：《名勝志》或言夫之故邑，蓋聊述聞見，
亦不以為可信也。
先名上諸暨，守敬按：《名勝志》引應劭云，漢分諸暨、山陰地為下諸暨，後更名餘暨。此上諸暨對下言，如上邳之外有下邳。《泗水》篇云，有下故此為上矣。上、下諸暨皆其先之名，至後，下諸暨名餘暨，而上諸暨但名諸暨矣。亦曰句無矣。朱無作吳，下同。趙改云：句吳，《國語》作句無。韋昭曰，諸暨有句無亭。《括地志》以為句乘山也。山在縣南五十里。又闞駰曰：句踐之地，南至句無，其後併吳，因大城之，章霸功以示子孫，故曰句章。戴作無。守敬按：殘宋本、明鈔本並作無。故《國語》曰：句踐之地，南至句無。守敬按：《越語》上文。王莽之疏虜也。夾水多浦，浦中有大湖，守敬按：《隋志》諸暨有大農湖，疑即此。春夏多水，秋冬涸淺。江水又東南逕剡縣，與白石山水會。守敬按：浦陽江經諸暨北流，東與剡縣隔山。酈氏敘江水與白石山水會，是以浦陽江自諸暨東逆行落馬港之道，踰山由趙溪合剡溪矣。誤。白石山水乃古剡溪之西源也，今謂之西港。
山上有瀑布，懸水三十丈，下注浦陽江。守敬按：《御覽》四十七引孔曄《會稽記》，剡縣西七十里，有白石山，上有瀑布水，懸下三十丈。今曰大白山，在嵊縣西七十里。西港自西東流，至縣南，即剡溪。浦陽江水又東流南屈，又東迴北轉，逕剡縣東，「浦陽江水又東流南屈，又東迴北轉，逕剡縣東」　按：沈氏《疏證》云：「舊《志》，剡溪至會稽縣東九十里曹娥廟前。曹娥江亦曰東小江，以別於浙江也。按酈氏混東小江為浦陽江，其《注》文自剡縣以下所稱浦陽江，皆曹娥江之上源剡溪也。」 守敬按：前漢縣屬會稽郡，後漢、吳、晉、宋、齊、梁因。《元和志》，漢縣，故城在今剡縣西南十二里。《名勝志》引孔曄《記》，剡治在江東，吳賀齊為令，徙今治。故《注》敘江逕縣東。今嵊縣治。王莽之盡忠也。縣開東門向江，江
廣二百餘步。自昔耆舊傳，縣不得開南門，開南門則有賊盜。江水翼縣轉注，故有東渡、西渡焉。東南二渡，通臨海，並汎單船為浮航。西渡通東陽，併二十五船為橋航。守敬按：今自嵊縣東出，通寧海縣，南出，通天台縣，皆古臨海郡地。西出，通東陽縣，為古東陽郡地。今仍為行旅孔道。惟西南二渡，早建石橋，近年東渡亦建石橋。
江邊有查浦，守敬按：《御覽》三百五十引《異苑》，烏傷黃蔡，義熙初於查溪岸照射云云，當即此查浦也。《輿地紀勝》引《類要》，查浦在海上，去鄞縣六十里。浦東行二百餘里，與句章接界。守敬按：秦句章縣屬會稽郡，兩漢、吳、晉、宋、齊、梁因。秦至晉隆安四年，在今慈谿縣西三十五里，以後，在今鄞縣南六十里。浦裏有六里，有五百家，竝夾浦居，列門向水，甚有良田。有青溪、餘洪溪、大發溪、小發溪，江上有趙有六字。溪，六溪列溉，散入江。趙改列作裂，刪散字，云：按《漢志》會稽郡。句章縣渠水東入海。全氏曰：即六溪之水也。凡言渠水必皆以人力為之，句章之渠水，亦是居民苦江潮之斥鹵，而引山谿之水為渠，以利田溉。是即所謂渠水者矣。蓋六谿皆簟谿之支流，簟谿入浦陽，而此六谿者瀦而為渠，遂獨擅句章之望。雖于前記無明文，然舍此六谿更無水以當之矣。夾溪上下，崩崖若傾。
東有簟山，朱《箋》曰：《會稽志》云，簟山在嵊縣東三十一里。孔曄云，山遙望之如舖簟也。守敬按：在今嵊縣東北三十里。南有黃山，守敬按：《名勝志》，黃山在嵊縣南十里，厥勢平正，又名方
山。與白石三山，為縣之秀峰。山下眾流前導，戴改前作泉。湍石激波，浮險四注。守敬按：《名勝志》引舊《經》，山下眾流趨導，湍石迅激。浦陽江又東逕石橋，廣八丈，高四丈。下有石井，口徑七尺，橋上有方石，長七尺，廣一丈二尺。橋頭有磐石，可容二十人坐。溪水兩旁悉高山，山有石壁二十許丈，溪中相攻，贔響外發，未至橋數里，便聞其聲。守敬按：《名勝志》新昌縣下，浦陽江口有石橋，引《水經注》云云，又引《輿地志》剡東百里有石橋，里人傳，舊路自石笥入天姥，今石笥橋下一大井，與《水經注》合，疑即此也。江水北逕嵊山，會貞按：《文選‧江文通〈雜體詩〉‧注》引孔曄《會稽記》，剡縣有嵊山。《名勝志》，嵊山在嵊縣東北四十五里。剡溪之口，嶀浦之東。明嵊縣即今縣治。山下有亭，會貞按：《南史》梁張稷為剡令，至剡亭生子，因名嵊。「再考《梁書》，同則引《梁書》」　按：檢《梁書‧張嵊傳》無此文。然此語為熊先生復校時所記，後未及檢，留之以著其治學校稿之勤，但加括號以示別。(此句今據臺北本刪。) 亭帶山臨江，松嶺森蔚，會貞按：《名勝志》引此作翠。《御覽》四十七引作蔚，同。沙渚平靜，趙據《御覽》引此改淨。浦陽江又東北逕始寧縣嶀山之成功嶠。朱嶀作，下同，戴、趙同。會貞按：殘宋本、明鈔本、黃本作，乃嶀之別體。《御覽》四十七引此作嶀。今訂。《文選‧江文通〈雜體詩〉‧注》，始寧縣西有嶀山。《明‧地理志》，嶀縣北有嶀山。在今上虞縣西南五十里。又朱功作工，趙改云，曹學佺稱世傳謝玄破苻堅，歸會稽，縣人榮之，磨石大書成功嶠三字，深刻其上，則以為成工嶠者，誤也。戴改同。
嶠壁立臨江，欹路峻狹，不得併行。行者牽木稍進，不敢俯視。嶠西有
山，孤峰特上，飛禽罕至。嘗有采藥者，沿山見通溪，會貞按：殘宋本、明鈔本作蹊。尋上，于山頂樹下，有十二方石，地甚光潔。朱光作方，《箋》曰：《會稽志》引此作光。戴、趙改。還復更尋，遂迷前路。言諸仙之所憩讌，「諸仙，《御覽》引此作都仙」　按：今影宋本作「諸」。(此句今據臺北本刪。)故以壇讌名山。會貞按：《御覽》四十七引孔曄《會稽記》，始寧縣有壇讌山，相傳云仙靈所讌集處。山頂有十二方石，石悉如坐席許大，皆作行列。嶠北有嶀浦，會貞按：《名勝志》，剡溪口，水深而清，曰嶀浦。浦口有廟，廟甚靈驗，行人及樵伐者皆先敬焉。若相侵竊，必為蛇虎所傷。北則嶀山與嵊山接，二山雖曰異縣，而峰嶺相連。會貞按：《名勝志》引《輿地志》，自上虞七十里至溪口，遡江上數十里，兩岸峭壁，乘高瞰下，有深林茂竹，名為嶀嵊，奔瀨迅湍。《方輿紀要》，嶀、嵊二山，參差相對，為絕勝處。嶀山屬始寧，嵊山屬剡縣，見上。
其間傾澗懷煙，泉溪引霧，吹畦孫星衍曰：《御覽》作水。會貞按：殘宋本、黃本作畦，同。風馨，觸岫延賞。是以王元琳謂之神明境，會貞按：《晉書‧王導傳》，孫珣，字元琳，以才學文章，見昵於孝武帝。必當有游記，敘、嵊二山之勝，而以神明境稱之，傾澗懷煙云云，蓋即其記中語也。事備謝康樂《山居記》。會貞按：謝靈運，晉時襲爵康樂縣公，宋武帝受禪，降封康樂侯，世稱謝康樂。移籍會稽，修營別業，傍山帶江，盡幽居之美，作《山居賦》并自注以言其事。詳見本傳。靈運山居在今嵊縣北五十里石門山。浦陽江自嶀山東北，逕太康湖，車騎將軍謝
玄田居所在。朱《箋》曰：《會稽志》引《水經注》作謝玄舊居。會貞按：謝玄，靈運祖也。《靈運傳》父、祖葬始寧縣，並有故宅及墅。《一統志》謝玄故宅，在上虞縣西南四十里，其地有車騎山，相近有太康湖。
右濱長江，左傍連山，會貞按：下云東出趣山，則山在湖之東，蓋南向以東為左也。平陵脩通，澄湖遠鏡。于江曲起樓，樓側悉是桐梓，森聳可愛，居民號為桐亭樓，樓兩面臨江，盡升眺之趣。蘆人漁子，汎濫滿焉。湖中築路，東出趣山，戴改趣作趨。會貞按：趣與趨通。路甚平直。山中有三精舍，高甍凌虛，垂簷帶空，俯眺平林，煙杳在下，朱《箋》曰：《會稽志》引此作俯眺平煙，杳然在下。水陸寧晏，足為避地之鄉矣。江有琵琶圻，會貞按：《名勝志》引《十道志》，浦陽江有琶琵圻。又引宋銍《東山記》，山西有謝靈運別墅，又西為西小江，有琵琶圻，在今上虞縣西南。圻有古冢墮水，甓有隱起字云：筮吉龜凶，八百年，落江中。謝靈運取甓詣京，咸傳觀焉。乃如龜繇，故知冢已八百年矣。會貞按：《御覽》五百五十九引《輿地志》，記此事至傳觀句同。由宋初逆推年數，則是周時冢。
浦陽江又東北逕始寧縣西，本上虞之南鄉也。漢順帝永建四年，陽羡周嘉上書，始分之。舊治水西，常有波潮之患。朱潮訛作湖，戴、趙改。守敬按：《名勝志》此引作蕩，亦
非。晉中興之初，治今處。守敬按：《御覽》八十一引《風土記》，始寧，上虞南鄉也。《宋志》始寧令，何承天《志》漢末，分上虞立。又引賀《續會稽記》順帝永建四年，分上虞南鄉立。後漢屬會稽郡，吳、晉、宋、齊、梁因。舊治在今上虞縣三界鎮，後東徙，在今縣西南五十里。縣下有小江，源出山，謂之浦，逕縣下西流注于浦陽茠山，下注此浦。會貞按：《山居賦》休、周分表。原《注》稱休山，休乃茠之省。浦陽茠山，謂山在浦之北，下山陰浦，則謂浦在山之北也。浦西通山陰浦而達于江。會貞按：水在今縣西南。
江廣百丈，朱《箋》曰：宋本作江廣百丈，黃本作江廣一百固誤，吳改作百里亦非也。守敬按：殘宋本作江廣一百，與《箋》所稱宋本異。吳本但有里字，上作墨釘，與《箋》云不合。趙琦美校改一里，戴、趙作百丈。狹處二百步，高山帶江，重蔭被水，江閱漁商，川交樵隱，故桂棹蘭，望景爭途。江南有故城，太尉劉牢之討孫恩所築也。全云：按劉牢之終于鎮北將軍，其討孫恩時，為會稽五部都督，非太尉。會貞按：《晉書‧劉牢之傳》孫恩入會稽，牢之東征，屯上虞，即此城也。在今上虞縣西南。江水東逕上虞縣南，守敬按：秦縣[《名勝志》。]屬會稽郡，兩漢、吳、晉、宋、齊、梁因。在今上虞縣西北。王莽之會稽也。朱王上有至字，戴、趙刪。
本司鹽都尉治也，戴刪也字。地名虞賓。守敬按：《名勝志》引舊《經》同。《御覽》八十一引《風土記》作虞濱，路史《國名紀》丙引此亦作虞濱。《晉太康地記》曰：舜避丹朱
于此，故以名縣，百官從之，故縣北有百官橋。守敬按：《晉志》上虞，舜避丹朱于此，本《太康地記》。《寰宇記》，虞山在餘姚縣西三十里。《太康志》，舜避丹朱於此。又稱《地志》云，舜橋，舜避丹朱於此，百官候之，故亦名百官橋。亦云：禹與諸侯會事訖，因相虞樂，故曰上虞。趙云：按《釋名》曰：吳，虞也，封泰伯于此，以虞其志。即虞樂之義。古娛、虞通用也。會貞按：《輿地紀勝》稱《圖經》引《十三州志》，禹與諸侯會計，因相虞樂於此，故曰上虞。此會下當有計字。二說不同，未詳孰是？會貞按：錢坫曰，周處以餘姚為舜支庶所封，上虞當亦因此而涉其稱耳，則又一說也。
縣南有蘭風山，會貞按：《名勝志》上虞縣西北二十五里，有蘭芎山，即蘭風山。今在上虞縣西北二十八里。山少木多石，驛路帶山傍江，路邊皆作欄干。山有三嶺，枕帶長江，苕苕孤危，望之若傾。緣山之路，下臨大川，皆作飛閣欄干，乘之而渡，謂此三嶺為三石頭。會貞按：《宋書‧王弘之傳》上虞江有一處，名三石頭。丹陽葛洪遯戴改遁。世居之，基井存焉。會貞按：《晉書‧葛洪傳》不載此事。《寰宇記》引《會稽錄》昔葛玄隱于蘭芎山，後仙去。似此當作葛玄。然《御覽》四十七引孔靈符《會稽記》上虞縣有龍頭山，峰頂盤石廣丈餘，葛洪學仙坐其上。龍頭山去蘭風僅五里。又玄為洪從祖，洪就玄弟子鄭隱學，得其法。《寰宇記》引《輿地志》以蘭風湖為葛洪所棲隱處，蓋玄先居蘭芎山，洪亦嘗居之乎？
琅邪王方平守敬按：《宋書‧
王弘之傳》字方平。性好山水，又爰朱作愛，《箋》曰：舊本作爰。戴、趙改爰。宅蘭風，垂釣于此，守敬按：本傳，垂綸在三石頭，此字承上條言。以永終朝。朱永作詠，戴、趙改。行者過之，不識，問曰：賣魚師，得魚賣否？方平答曰：釣亦不得，得復不賣。守敬按：見本傳，文稍有增損。亦謂是水為上虞江。會貞按：上虞江見《論衡‧書虛》篇。又《初學記》六，凡江帶縣，因以為名，則有上虞江。《元和志》，上虞江在上虞縣西二十八里。縣之東郭外有漁浦湖，守敬按：《寰宇記》餘姚縣漁浦湖，《輿地志》云，舜漁處。上虞與餘姚接壤也。考舜漁雷澤見《瓠子河》篇，舜漁濩澤，見《沁水》篇，此又一說，蓋因《風土記》舜生姚邱之說而傅會之中有大獨小獨二山。又有覆舟山。覆舟山下有漁浦王廟。廟今移入裏山。此朱作北，《箋》曰：一作此。趙仍，戴改。守敬按：殘宋本，明鈔本並作此。
三山孤立水中。守敬按：漁浦湖即上陂湖[上陂見下。]《上虞縣志》謂中有三山，弓家山、印祿山、佛跡山也。則是大獨、小獨、覆舟之變名矣。湖外有青山、黃山、澤蘭山，重岫疊嶺，參差入雲。澤蘭山頭有深潭，山影臨水，水色青綠。山中有諸塢，守敬按：塢，小障也。有石楗一所，守敬按：《史記‧河渠書》，下淇園之竹以為楗。《集解》引如淳曰，樹竹塞水決之口，以草塞其裏，乃以土填之，有石，以石為之。右臨白馬潭。潭之深無底，傳云創湖之始，邊塘屢崩，百姓以白馬祭之，因以名水。守敬按：《名勝志》，夏蓋
湖南有白馬湖，刱自東漢，周四十五里。是湖甚大，此潭特指其一處言之耳。《志》云，相傳縣令周鵬舉出守雁門，思此景物，乘白駒泛舟，溺於湖。白馬之名本此。又稱創湖之始云云，蓋見聞異辭也。湖之南，即江津也。江南有上塘、陽中二里。朱二訛作三，戴、趙改。隔在湖南，常有水患。太守孔靈符守敬按：孔靈符，《宋書》附其父《季恭傳》，自丹陽尹，出為會稽太守。
遏蜂山前湖以為埭。守敬按：埭，以土堰水也。埭下開瀆，直指南津。又作水楗二所，以舍此江，得無淹潰之害。縣東有龍頭山，守敬按：《名勝志》，龍頭山一名龍山，西瞰曹娥江，在今上虞縣西北三十里。山崖之間有石井，守敬按：《上虞縣志》，崖閒有泉，清瑩如玉，曰龍頭山井。冬夏常冽清泉，守敬按：《圖書集成》引作清泉常冽，非也。此本《詩‧小雅》，有洌氿泉。南帶長江，東連上陂。守敬按：《名勝志》夏蓋湖南，白馬湖西，有上妃湖，於東漢，周三十五里。《水經注》謂之上陂湖。《唐地理志》，上虞西北有任嶼湖。又《會稽志》有謝陂湖，皆上陂之別名也。按自元末，湖為豪冢所侵，今四望平疇，支流如淺矣。江之道南有《曹娥碑》。守敬按：《後漢書‧曹娥傳》，元嘉元年縣長度尚，改葬娥於江南道傍，為立碑。《寰宇記》，碑在上虞縣水濱。《寶刻叢編》引《會稽志》，在會稽縣東南七十二里。歲久字多訛缺，景德中重立。
娥父旴，守敬按：黃本作旴，守敬按：殘宋本、明鈔本並作盱。考碑作盱，《後漢書》及《世說‧注》中、《輿地紀勝》引《會稽典錄》並同。當以盱為是。迎濤
溺死，娥時年十四，哀父尸不得，朱作測，《箋》曰：宋本作得。戴、趙改。乃號湧江介，因解衣投水，祝守敬按：殘宋本、明鈔本作，朱從吳本作祝，、祝通。曰：若值父尸，衣當沈。若不值，衣當浮。裁落更沈，娥遂于沈處赴水而死。縣令度尚，使外甥邯鄲子禮為碑文，以彰孝烈。守敬按：《後漢書‧注》引《典錄》外甥作弟子，云，邯鄲淳，字子禮，有異才，尚使為碑文，操筆而成，無所點定。碑載《古文苑》八，《魏志‧王粲傳‧注》引《魏略》淳字子叔，異。江濱有馬目山，洪濤一上，波隱是山，勢淪嵊亭，間歷數縣，行者難之。會貞按：馬目山當在今上虞縣西北，曹娥江口濱海處。洪濤屆時湧，蕩蕩懷山，故隱而不見。嵊山下有亭，見上，此謂潮流由江逆上，自上虞過始寧直達剡縣之嵊亭也。
縣東北上，亦有孝子楊威母墓。趙無上字。會貞按：《圖書集成》楊威母墓，今不知何所，當在上虞縣北。威少失父，事母至孝，常會貞按：殘宋本作嘗。與母入山採薪，會貞按：朱從黃本、吳本作薪。守敬按：殘宋本、明鈔本作旅。王國維曰，《後漢書‧光武紀》野穀旅生，《注》，旅，寄也，不因播種而生，故曰旅。今字書作穭，音呂。又《獻帝紀》尚書郎以下，自出採，《注》引《埤蒼》曰，穭自生也。與穭同。此云採旅，語本蔚宗也。為虎所逼，自計不能禦，于是抱母，且號且行，虎見其情，遂弭朱作佴，《箋》曰：舊本作弭。戴、趙改弭。會貞按：殘宋本、明鈔本作弭。耳而去。自趙作是。非誠貫精微，孰能理
感于英獸矣。又有吳瀆，破山導源，注于胥江。守敬按：全本以又有吳瀆以下十二字移前浙江北合詔息湖上，疑當從之。
上虞江東逕周市而注永興。《地理志》曰：戴作云。縣有仇亭，柯水東入海。仇亭在縣之東北一十里江北，守敬按：亭當在今會稽縣東。柯水疑即江也。守敬按：錢坫說同。又東北逕永興縣東朱無縣字，戴、趙增。與浙江合，謂之浦陽江。《地理志》又云：縣有蕭山，「《地理志》又云縣有蕭山」　按：此縣指餘暨，《寰宇記》九十六蕭山縣下云：「吳大帝改諸暨為永興。」下諸暨易名餘暨。四十一後云：「永興縣故餘暨縣也。」《漢志》有餘暨，酈《注》從後名。《宋志》、《南齊志》作永興。 守敬按：《寰宇記》蕭山在蕭山縣西一里，晉許詢嘗登此山，憑林構室。即今縣治西。潘水所出，東入海。趙云：按劉昭《郡國志補註》引《魏都賦‧注》作潛水，劉良《注》作瀵水，皆潘字之誤。守敬按：《郡國志‧注》，魏都當作吳都，趙氏失糾，是劉逵《注》，趙稱劉良，亦非。
又疑是浦陽江之別名也，「又疑是浦陽江之別名也」　按：沈氏《疏證》於此語旁加紅勒。自外無水以應之。全云：浦陽江水，發源義烏，分于諸暨，是為曹娥、錢清二口，其自義烏山南出者，道由蒿壩，所謂東小江也。下流斯為曹娥。其自山北出者，道由義橋，所謂西小江也。下流斯為錢清。考浦陽之名，漢時所未有，故班《志》不錄。然《志》于浦陽東道之水，則曰柯水，而係之上虞，即曹娥也。西道之水、則有潘水，而系之餘暨，即錢清也。《續志》有潘水而失柯水，至韋昭始以浦陽為三江之一。六朝時，合曹娥、錢清二江，總曰浦陽。故謝康樂《山居賦》所云，皆指曹娥。而《南史》爭戰之地，則皆在錢清。歷唐五代作志乘者，尚無曹娥、錢清之名。故《九域志》以曹娥鎮屬會稽，錢清鎮屬山陰可證也。道元注《水經》，以上虞江稱曹娥，而錢清則否，是知曹娥為浦陽江經流無疑矣。觀《南史》浦陽江南北各有埭司，以稽察行旅。胡梅曰，浦陽江南津埭，即
今之梁湖堰，北津埭，即今之曹娥堰，與西陵埭、柳浦埭稱四埭。六朝官制班班，足與水道相證明。蓋浦陽之水東行者，當埭堰未興之日，直自餘姚達于句章之境，非猶夫今之曹娥也。道元言之不明，遂啟後人之疑。守敬按：《方輿紀要》浦陽江出浦江縣，東北流至山陰縣南，分為二支，一西北至紹興府西五十里之錢清鎮，名錢清江，是錢清江即浦陽江也；一自山陰縣東南，東與嵊縣剡溪之下流合，經府東九十二里之曹娥廟，為曹娥江，是曹娥江亦浦陽江分流所匯也。酈氏以曹娥江當浦陽良是，惟謂上流自諸暨東南，逕剡縣不合耳，據此《注》，全氏以曹娥為浦陽江經流，至確。顧氏謂分流所匯，微誤。至今浦陽江自浦江縣北入錢塘江，則又近時之變遷也。
浙江又東注于海。守敬按：今率水自休寧縣東流，經歙縣，曰新安江。又經淳安縣、壽昌縣、建德縣，又東北曰富春江。經桐廬縣、新城縣、富陽縣，又東北曰錢塘江。經錢塘縣、蕭山縣，至海寧州南入於海。故《山海經》曰：浙江在其東，在閩西北入海。戴以在其東三字為衍而刪之。守敬按：《海內東經》有此三字。郝懿行曰，其字疑訛。據《寰宇記》引作蠻，「據《寰宇記》引作蠻」　按：郝懿行云《太平御覽》六十五引作「率」，非也。據《太平寰宇記》(九十三)引作「蠻」。郭《注》黟即歙也，「黟」亦引作「蠻」。今以《地理志》、《說文》證之，當是也。今局刻本《寰宇記》作「黟」。郭《注》，黟即歙也，黟亦引作蠻。以《地理志》、《說文》證之，當是也。徑刪失之武斷。韋昭以松江、浙江、浦陽江為三江。守敬按：《吳志》本傳作韋曜。裴《注》本名昭，史為晉諱改。《越語‧注》浙江作錢塘。《史記‧夏本紀‧索隱》引韋昭亦作錢塘江。浙江於餘暨東合浦陽江，是言浙江，已包浦陽，不得分而為二。而岷江正環吳之境，不得獨遺之。《沔水注》引郭璞曰，三江者，岷江、松江、浙江也。故胡渭云，以此當《國語》之三江，則長於韋矣。酈氏但取浦陽江之名，未遑計及此也。
史／地理／金陵梵剎志／卷三十三／牛首山弘覺寺／文／牛首山禪堂華嚴閣碑　焦竑(P.8-1)..[民國二十五年金山江天寺印本　　本書與法鼓文理學院合作製作]
牛首山禪堂華嚴閣碑
明翰林修撰秣陵焦竑
若夫鷲嶺開圖雞林闡法朗玄珠於定水抵蒼璧于愛河據五演以發揮盡四流而提挈足使迷方自曉蹇歩同安非大雄孰能當此者乎顧自義學繁興頓敎日弛狥物情之好徑大道之甚夷豈知迷悟異塗聖凡同體其悟也卽衆生為諸佛之本源其迷也卽聖解為凡夫之坑塹情
生智隔力盡功圎故釋天之寚網不藉人為離垢之摩尼匪從外得此之為義莫僃于華嚴矣始列毘盧法界旣陳普賢行海體用互徹依正交叅示當念之咸真信卽心而為佛俾披覽者若獲如意之珠食善見之果有求輙遂無疾不瘳誠所謂諸佛之密因如來之真諦者乎迨夫摩騰之至難陀之譯所謂尋師鹿苑抱帙猊臺豈以忘兎而守蹄政欲因標而見月然而爭叅佛影徒侈說鈴悠悠者虛歷僧祗皎皎者自纏法見詎非以秘密之玄宗下士大咲究竟之微旨非人不行者哉牛頭弘覺寺者建鄴之名藍也憑絶巘以形俯長江而挺勝丹梯碧洞上罥藤蘿桂
廡松楹下飛泉溜遠瞻則千林接隰近睇而雙角昂霄盖自王丞相指以示人融法師坐而進道遂以雄標江表法紹曹溪百剎皈依九衢瞻禮若其琳臺聳照寶相分光有類飛來無慙涌出銀龕幻影倒垂雁影之花石壁鐫經下映龍宫之業是以黃旗晝徙紫盖宵臨　仁皇率文士以品題　武皇慕嘉名而眺矚信息心之名蹟棲禪之勝地也金陵釋定林者不礙居真甚深為寶憫茲盖縛大布津梁謂非經曷以度世非閤曷以庋經乃建置禪堂之後榜曰華嚴以全經貯焉于時繭足羸形大海桮浮之苦累時積歲流沙懸度之勞願力旣登信心彌廣以故淨財霧集
真衆星馳架險連榮因高積磴丹靑映于菌閣銑鋈接乎蓮宇遂使三十二好之相月朗毘耶八十一卷之文雷轟震旦自非信格豚魚行瑩圭璧豈能動玄機于肹蠁成勝業于須臾勲邁布金德超掩髮是役也上人徵銘于余亡何訪道亭州示疾而殁嗟乎見化靡常應身難駐繁霜旦委陰風暮來隻履其若空雙峰黯而無色命也如此人其奈何今年春余結侣南郊尋真上剎但見樹蔵甤于玉葉鳥弄鳴于瓊音十種香泥瑶壇踊躍四依圎鏡飛閣翱翔樹甘露于十方綿佛日于三際時移事異物在人非感拂松之旣遐傷社蓮之永謝言猶在耳死豈倍心爰竭鄙
衷式昭弘美庻幾玄甍湛長垂蔽月之基彩筆縱橫欲借淩雲之氣其詞曰猗歟聖言華嚴為綂十萬正文百千妙頌行海無涯法界斯總淵匠旣遠妙義寖微智燈欲晦疑蘂時飛不有覺筏疇開悟機峩峩牛頭唐開淨國碧洞棲霞丹丘抗月考室巖腰曾巢嶺脅有美開士卓錫來臻弘新杰搆大演真乗迷雲盡斂法雨斯興寶坊赮起銀函星布樹以妙梯登之覺路熒熒千燈迷方自悟旣忻繩布倐痛舟沈去來何在輪奐長新題銘貞琰敢詣靈津　萬曆癸巳春
子／儒家／法言義疏／法言義疏十三／重黎卷第十　一(P.309)
或問：「趙世多神，何也？」[注]如簡子之事非一，故問之。　曰：「神怪茫茫，若存若亡，聖人曼云。」[注]子不語怪力亂神。[疏]「趙世多神」者，趙謂秦也。趙世家云：「趙氏之先，與秦共祖，至中衍為帝大戊御。其後世蜚廉有子二人，而命其一曰惡來，事紂，為周所殺，其後為秦。惡來弟曰季勝，其後為趙。季勝生孟增，是為宅皋狼。皋狼生衡父，衡父生造父。造父幸於周繆王，繆王賜造父以趙城，由此為趙氏。」秦本紀云：「惡來革者，蜚廉子也，有子曰女防。女防生旁皋，旁皋生太几，太几生大駱，大駱生非子，以造父之寵，皆蒙趙城，姓趙氏。」秦始皇本紀云：「秦始皇帝者，名為政，趙氏。」索隱云：「秦與趙同祖，以趙城為榮，故姓趙氏。」曹子建求自試表：「絕纓盜馬之臣，赦楚、趙以濟其難。」李注云：「此秦而謂之趙者，史記曰：『趙氏之先，與秦共祖。』然則以其同祖，故曰趙焉。」梁氏志疑云：「秦、趙同祖，後人或互稱。故陸賈傳曰：『秦任刑法不變，卒滅趙氏。』漢書武五子傳曰：『趙氏無炊火焉。』左思魏都賦曰：『二嬴之所曾聆。』三國志陳思王疏曰：『絕纓盜馬之臣，赦楚、趙以濟其難。』楚世家及越絕書外傳記地、淮南子人間、泰族二訓，稱始皇為趙政。南越傳稱蒼梧王趙光為秦王。文選王融策秀才文云：『訪游禽于絕澗，作霸秦基。』」按：據梁氏歷引諸文，秦、趙
互稱乃漢、魏以來之常習。法言每託秦刺莽，此文變秦為趙，其義亦同。蓋以秦世之多神比新室之符命也。秦世多神者，秦本紀云：「蜚廉為紂石北方，還為壇霍太山，而報得石棺，銘曰：『帝令處父不與殷亂，賜爾石棺以華氏。』」索隱云：「處父，蜚廉別號。」又云：「文公十九年得陳寶。」正義引晉太康地志云：「秦文公時，陳倉人獵得獸若彘，不知名，牽以獻之。逢二童子，童子曰：『此名為媦，常在地中食死人腦。』即欲殺之，拍捶其首。媦亦語曰：『二童子名陳寶，得雄者王，得雌者霸。』陳倉人乃逐二童子，化為雉雌，上陳倉北坂為石。秦祠之。」封禪書云：「文公獲若石云于陳倉北阪，城祠之。」又封禪書云：「秦文公出獵，獲黑龍，此其水德之瑞。」又封禪書云：「秦繆公立，病臥五日不寤。寤乃言夢見上帝，上帝命繆公平晉亂，史書而記，藏之府。而後世皆曰秦繆公上天。」張平子西京賦云：「昔者，大帝說秦繆公而覲之，饗以鈞天廣樂，帝有醉焉，乃為金策，錫用此土，而翦諸鶉首。」李注引列仙傳讚云：「秦繆公受金策祚世之業。」又封禪書云：「櫟陽雨金，秦獻公自以為得金瑞，故作畦畤櫟陽而祀白帝。」按：石棺、金策、黑龍、寶雉，正丹石、鐵契、文馬、石龜之比，趙世多神，意即指此。「神怪茫茫，若存若亡，聖人曼云」者，左太沖魏都賦：「茫茫終古。」李注云：「茫茫，遠貌也。」茫、亡韻語。吴越春秋夫差內傳云：「上天蒼蒼，若存若亡。」小爾雅廣詁：「曼，無也。」宋氏訓篹云：「俗通作『漫』。」俞云：「此刺莽之以符命自立。」是也。　注「如簡子之事非一」。按、弘範不以趙為秦，故以簡子事為證。趙世家云：「趙簡子疾，五日不知人，大夫皆懼醫扁鵲視之，出，董安于問。扁鵲曰：『血脉治也，而何怪？在昔秦繆公嘗如此，七日而寤。今主君之疾與之同，不出三日，疾必間，間必有言也。』居二日半，簡子寤，語大夫曰：『我之帝所甚樂，與百神游於鈞天，廣樂九奏萬舞，不類三代之樂，其聲動人心。有一熊來，欲援我。帝命我射之，中熊，熊死。又有一羆來，我又射之，中羆，羆死。帝甚喜，賜我二笥，
皆有副。吾見兒在帝側，帝屬我一翟犬，曰：及而子之壯也，以賜之。帝告我晉國且世衰，七世而亡，嬴姓將大敗周人范魁之西，而亦不能有也。余今思虞舜之勳，適余將以其冑女孟姚配而七世之孫。』董安于受言而書藏之。」此簡子夢之帝所之事也。又云：「他日，簡子出，有人當道，辟之不去[一]「去」字原本作「出」，涉上文「簡子出」而訛，今據史記趙世家改。　。簡子召之，曰：『譆！吾有所見子晰也。』當道者曰：『主君之疾，臣在帝側。』簡子曰：『然，有之。子之見我，我何為？』當道者曰：『帝令主君射熊與羆，皆死？』簡子曰：『是，且何也？』當道者曰：『晉國且有大難，主君首之。帝令主君滅二卿，夫熊與羆，皆其祖也。』簡子曰：『帝賜我二笥皆有副，何也？』當道者曰：『主君之子將克二國於翟，皆子姓也。』簡子曰：『吾見兒在帝側，帝屬我一翟犬，曰及而子之長以賜之。夫兒何謂以賜翟犬？』當道者曰：『兒，主君之子也。翟犬者，代之先也。主君之子且必有代。及主君之後嗣，且有革政而胡服，并二國於翟。』簡子問其姓而延之以官，當道者曰：『臣野人，致帝命耳。』遂不見。簡子書藏之府。」此簡子遇神人致帝命之事也。云如此者非一者，趙世家又云：「知伯攻趙，趙襄子懼，乃奔保晉陽。原過從，後，至於王澤，見三人，自帶以上可見，自帶以下不可見。與原過竹二節，莫通。曰：『為我以是遺趙毋。』原過既至，以告襄子。襄子齊三日，親自剖竹，有朱書曰：『趙毋，余霍泰山之陽侯，天使也。三月丙戌，余將使女反滅知氏。女亦立我百邑，余將賜女林胡之地。至于後世，且有伉王，亦黑，龍面而鳥噣，鬢麋髭，大膺大胷，脩下而馮[二]「馮」下原本偏書小字「句」，蓋作者以示句讀，今刪。　，左衽界乘，奄有河宗，至于休溷諸貉，南伐晉別，北滅黑姑。』襄子再拜受三神之命。」又云：「武靈王十六年，王遊大陵。它日，王夢見處女鼓琴而歌詩曰：『美人熒熒兮，顏若苕之
榮。命乎！命乎！曾無我嬴。』異日，王飲酒樂，數言所夢，想見其狀。吴廣聞之，因夫人而內其女娃嬴，孟姚也。」索隱云：「孟姚，吴廣女，舜之後。故上文云『余思虞舜之勳，故命其冑女孟姚以配而七代之孫』是也。」此皆簡子以後之事，協於簡子之夢者也。　注「子不語怪力亂神」。按：論語文，彼王肅注云：「怪，怪異也；神，謂鬼神之事也。或無益於教化也，或所不忍言也。」世德堂本作「子不語怪之謂」。
