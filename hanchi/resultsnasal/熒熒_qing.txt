子／宗教／道藏輯要／角集／三　元始无量度人上品妙經　卷11至15／卷十四／元始洞玄靈寶本章／日中五帝鬱儀神王隱祕之音／三界之上飛空之中真王歌音(P.63-1)..[清光緒丙午年(1906)成都二仙庵重刊本]
第一日精陽明飛空之音
元始赤精　　　　三元賴成　　　　朱光照徹
色洞幽冥　　　　青林金華　　　　瓊實熒熒
赤城萬里　　　　絳闕紅庭　　　　五帝無為
萬仙列卿　　　　億民遊散　　　　飲光食英
后妃玉女　　　　燒香奏罌　　　　兆能引霞
奔神高清　　　　金顏寶冠　　　　錦旛繡旌
前導六甲　　　　後從六丁　　　　陽明之威
陰醜滅形　　　　帝錫長生　　　　延年久齡
上真之道　　　　九陽是稱
子／宗教／道藏輯要／角集／六　元始无量度人上品妙經　卷26至30／卷二十七／元始洞玄靈寶本章(P.23-1)..[清光緒丙午年(1906)成都二仙庵重刊本]
元始无量度人上品妙經
元始洞玄靈寶本章紫光丹靈上品妙首九轉度人太一隱韻玉丹自然混洞赤晶華元上真生育天地造化羣靈太有玄宮燿光彌綸開導九淵交絡天根太一蔚微萬物生神熒熒丹景圓照通明外連四虛包含玉嬰元始大劫五緯流形是為靈瑞紫極高清鬱嶽蕭山太上玄京上通圓曜瑤闕飛精神運廣筵昌玉純英方臨帝仞元化開生太微明堂青霞碧城安鎮十方貫氣八冥下連列宿降妙羣星巍巍上帝安坐玉垣中有紫陽大範之真中有光飛玄極之君中有丹華符應元君中有靈通上妙真人中有開天化氣司生司育九微八道皇老尊神丹靈
上範宸極度人載天持地列聖開生共宣洪化度劫回津今日降鍊萬神臨軒
東方无極紫光丹靈神王長生大聖无量度人
南方无極紫光丹靈神王長生大聖无量度人
西方无極紫光丹靈神王長生大聖无量度人
北方无極紫光丹靈神王長生大聖无量度人
東北无極紫光丹靈神王長生大聖无量度人
東南无極紫光丹靈神王長生大聖无量度人
西南无極紫光丹靈神王長生大聖无量度人
西北无極紫光丹靈神王長生大聖无量度人
上方无極紫光丹靈神王長生大聖无量度人
下方无極紫光丹靈神王長生大聖无量度人
十方至真紫光丹靈神王長生度世无量大神並乘紫光飛雲丹霞寶輿綠璟神輦方葢圓輪驂駕白虎綠鳳丹鸞建八元神節明飇羽旛前列三天大仗後從朱陽萬兵鬱單玉真遊空步虛三師啟塗九仙捧轅億乘萬騎浮空而來傾光回駕錫丹度生統仙丞相太極元宮九垣玉輔皇老大神執簡持章齊會帝宸俯閱教科下頒幽扃變化梵氣周流五行隨所飛奏開導諸天普吿神洲仙境靈鄉洞天福地海嶽河源三元曹局九淵化城關紐綱維閬風崑崙瑤闕三真玄華帝臺劫仞彌羅大經玉
輪元皇詔命時刻飛升開度先祖受對苦魂逍遙解脫隨光上賓玉眸鍊質素暉蕩形上登流火仙變生身合景太霄與運長存因緣輪轉劫劫無傾永斷衰凶勝伏尅害之厄超凌玉虛受化洞陰過度生關飛神絳垣之天天帝洞丹無色之境梵行
子／宗教／道藏輯要／角集／六　元始无量度人上品妙經　卷26至30／卷二十九／元始洞玄靈寶本章／諸天上帝及至靈真王隱祕之音／二十八天二十八帝(P.58-2)..[清光緒丙午年(1906)成都二仙庵重刊本]
二十八天二十八帝諸天隱諱諸天隱名天中空洞自然靈章諸天隱韻天中之音天中之尊天中之神天中之真天中之靈分神降真和合氤氳真神高尊降駕上清無量之奧深不可詳有知降真延壽度人今日欣慶受度厯關諸天注簡誠通徹感幽玄飛降九真泛景太玄三真監舉昇入天門東斗主筭西斗記名北斗落死南斗上生中斗大魁度人降真青帝奏書白帝破劵赤帝露文黑帝紀願黃帝開通道真合變青天命神越玄九冥赤天火鈴斬伐魔魂白天操戟嚴陳帝敕黑天總靈萬萬
神兵黃天布炁列真齊至五天上真萬神之尊飛行三界驅役雷霆揚旗擲火九醜奔驚降真延壽福德安榮盡摧鬼鋒諸天齊功上天度人蕩滅北酆冥官鬼庭殺氣橫空仰降高真五華蔚䓤八海練淨六天沖融天帝按籍上卿典封紫皇注壽億劫齊終後役電吏前催驛龍敢有干試拒遏上真騁煙絳房舞輪北清真降玉符易質童嬰上偕帝友刻位丹瓊搖光熒熒碧杳萬程中列九宮協宸玉京續益生氣靈機內營恍惚變化躬接仙真司命秉筆帝君授經壽命無窮萬神咸聽三界五帝列言上清
太光沉謐萬劫開光眇浩非迹混氣成空空無復色空無復淵
空極生風風降為澤風澤洞虛天中之天天中之神神為天真降氣運神天地用成三界爰立萬象容停天上天下無幽無冥無形無影無極無窮溟涬大梵遼廓無光神真布化運度自然元始安鎮雲霞結篇九天虎篆八威龍文植化靈人格降上真真道流行萬範開張真光洞流二十八天轉輪宸樞周回十方旋斗遶垣還度天端二十八舍總氣北元煇映冥合真景通玄玄中太皇上帝高真泛輿景霄時來帝庭撫璈激音奏響雲營翩翩羽旗列聖來賓注命玉厯延壽度生氣具神備自然成真真中有神長生大君左神公子皓華尊神帝一輔皇神母弼卿儼坐三宮保命生根真氣下接壽命日增上遊上清燕息金房
九曲之內細微之中下鎮人身泥丸絳宮中總道空混洞神真九孔受靈萬氣齊仙仙道貴生无量度人出入天門俯車紞膽巾檢閱人世罪福禁戒宿命因緣普受開度鬼質生身身得受生上聞諸天諸天之上降真有門中有空洞謠歌之章三真靈篇辭參高真
子／宗教／道藏輯要／角集／七　元始无量度人上品妙經　卷31至35／卷三十二／元始洞玄靈寶本章(P.29-1)..[清光緒丙午年(1906)成都二仙庵重刊本]
元始無量度人上品妙經
元始洞玄靈寶本章五行順治真化度人百魔隱韻離合自然太無元冥杳寂無真空極生神真炁神存兩半同升陰陽始分黑白二物為天之尊中黃為土四氣潛形赤明開圖乃有五星熒熒列位道之淵靈太空真土鎮德自名鎮之父母甲己為源絪縕相求土形乃生乙庚合氣土乃孕金金德神武承天之根金液化水丙君辛臣水性潤下金土感化勾芒吐綠靑芽起雲雲回上淸癸魄戊魂日月含育赤精揚煙煙息體合氣歸返真神化無門無門為空空為土公九還七返至道之宗是曰五行順治而通陽順則福陰逆為凶順治五行惟帝之亨萬天凝粹
浩劫乂甯五行尅伏鬱拂差勝自非通神不知至聖土為中主五劫氣彊木來尅之非謂勝制欲其順昌木極金犯金勝火流火炎水濟凡此皆為尅伏世之鄙愚不悟天道貴其中順惟其平調為帝之德順治無偏玄之又玄至寶順生礫石迊成瓊臺玉闕金樓碧城鬱羅蕭臺玉山上京上極无上大羅玉淸若亡若存隨意而營浩浩梵氣瀰漫無形中有大帝三淸之君中有九老仙都之真中有黃元九素大神中有白元皓空之君中有太玄五靈洞微之神中有靑華九仙丈人中有赤書紫文之君中有太皇萬福順治元化延壽度厄尊神今日校錄諸天臨軒
東方無極靑帝木真神王長生大聖無量度人
南方無極赤帝火真神王長生大聖無量度人
西方無極白帝金真神王長生大聖無量度人
北方無極黑帝水真神王長生大聖無量度人
東北無極大帝玄女神王長生大聖無量度人
東南無極大帝赤子神王長生大聖無量度人
西南無極黃帝土真神王長生大聖無量度人
西北無極大帝天姥神王長生大聖無量度人
上方無極真帝玄父神王長生大聖無量度人
下方無極元帝道母神王長生大聖無量度人
十方至真飛天神王長生度世無量大神並乘紫霞流精之輦
太微金明五真混變無極之駕素麟丹鳳靑鸞黃獸萬福之騎天仙扈從七億萬人執持雙珠月明白羽玄干冠帶九氣三辰之華九歌陽音八素陰唱嘯歌噰噰五老啟途羣仙翼轅億乘萬騎浮空而來傾光迴駕順治化生諸天丞相南昌上宮韓司主錄監生大神五帝司馬感生元君執籙把籍齊到帝前隨所應度循運諸天卻逆除暴調元五精水火不尅萬物悉全天人鬼神順道變仙順為臣子忠孝德先忠感玉帝孝徹太玄陰陽和等三官列言人神感悅品彙駢繁下極幽都北山河源冥類苦爽時刻升遷以順得生仙化成人生身受度劫劫長存隨劫輪轉與天齊年永度三塗五苦八難超凌三界逍遙上淸上淸
之天天帝玉真無色之境梵行
子／宗教／道藏輯要／亢集／一　元始无量度人上品妙經　卷36至40／卷三十七／七星除祅品(P.17-1)..[清光緒丙午年(1906)成都二仙庵重刊本]
元始旡量度人上品妙經卷之三十七
七星除祅品
道言昔於北淸玄靈天中大魁羅上妙寶華土受元始度人旡量上品玄靈妙天內號太虛旡上常容天其天帝主名曰總監鬼神居其宮殿思道因緣言我植福位為天帝住不遷界中與北方諸天世界通為一境十方天中及以天下一切大力鬼神國土咸我部屬我以福業故周足神通禁制魔種歸依三淸奉太上玉律金科威被鬼爽而今元始上帝當降此天為諸天人十方眾生說旡量度人旡上法門我今處極真世界聞聽法味實為忻快當與天中聖人僊真一切部寮男女等眾遠詣玉京
恭請元始天尊降此天中為眾說法敕命侍香金童都文瑜傳言玉女馮道倩啟蘂玉九色之蘊索三天降真洞瓊寶香然丹天火玉驛龍捧爐千真奏煙靈幡寶幢奇花珍供百千萬人俱詣玉京蕭臺金闕叩禮元始三說其辭仰祈大慈不違本念降眄天中宣演道法度脫一切開通靈虛使內識洞玄外伏魔試再拜長跪伏俟聖言天尊吿曰吾本無形以道為質住此玉京散為五形變神萬億吾今住此見為十方無極世界旡量眾生各各演說法要明曉至真示玄淸之路汝所居天上干無色下臨崑山傍及北臺幽嶽鬼都無不統御北淸玄靈俯及酆羅近於海際密與人境支連貫接人世眾錯臭濁難堪為諸六天遊
精八方鬼神殺戮啖食一切人民不滿天壽橫被夭傷於三元本命年限運會之上陰謀鬼吏遘說冥官妄作災凶種種刑害是致呼魂之聲趣死之哀不絕於耳覩此厄害身縈災疾我今欲下彼天說度人法汝以挺生空洞乘此天位未明至道微妙大法吾以妙旡天帝出生三氣三寶天君造立混沌分别萬天使帝闕列峙億真翔集三萬六千日月一時同明吾以是也吾下化為玉宸大混居紫玉寶闕華蓋之下紫微垣中號北極大帝龍衣玄服垂絛大弁左右十二元士雷公霹靂居其傍三十六將衞其後五帥四德導其前赤明開圖之初為上淸神公開皇之後為北陰大帝平定功成位居中天紫極之庭十方世界
望之不動謂之辰樞者是也然有形皆動惟無形不動北極星與羣星相遠三度有奇而中空者北辰上帝真形也望之炯炯五星煇暎熒熒有光者帝座也但可見座豈可遽謁其帝也此北極大帝總制三界星宿鬼神萬神千靈莫不叩頭請命五嶽四瀆山川之神皆再拜伏候乞請水旱風雨北極是吾第五化身位居皇極正統玉帝為祖立太空之元在九宮則號中黃太一衣紫錦袍腰十二流金火鈴狀如嬰兒手把七元口吐靑色今居天中蔭華蓋乘斗車履三台席大角坐明堂左右七人服紫繡者北斗七星之精也汝宜往彼請下天中論說法要開度天人天帝聞是說已整冠執圭再拜臣今上請北極帝君降此
天宮願聞大法乃與天眾辭禮元始下詣中黃紫庭華宸玉闕之下真官導前執法從後徑達北極大帝御前具陳上事再拜作禮辭懇志切涕泗交下帝君被玄龍之服以降言曰吾上為元始天尊敷揚至教當允斯請於是天帝垂光俯眄北淸玄靈太虛無上常容天中寶闕之內三氣寶明之殿將昇法座當說是經周迴十過以召十方始當詣座五天大神七元真君上聖高尊太虛真人無鞅數眾乘空而來彩霞亘虛雲光四布瓊臺鳳駕羽節金幢雜色寶蘊蓊曖鬱勃洞煥太無七日七夜諸天神真日月飛仙星真雲將璇綱玉緯一時停輪剛風啟韻豁落流光山川林木緬同玉色土變碧璃柔明瑩潤眾真侍座北極
帝君先嚮玉京心拜元始至恭修敬乃登玄空浮光五色龍臺之座說經一遍諸天大聖同時稱善是時一國男女皆聽北極帝君宣標玄旨旡量度人七星除祅最上法要說經二遍七星明曜玄符見空說經三遍巨斧钁天山開石裂說經四遍乾坤交泰四海澄源說經五遍僊樂滿空靈香遠馥說經六遍天虹周遍跨空成橋說經七遍七真下觀魔精喪膽說經八遍鬼帝驚逃萬魔摧伏說經九遍天垂甘露珠璣散飄說經十遍鬼神悟道幽品登僊是時一國是男是女莫不傾心皆受護度咸得長生
子／宗教／道藏輯要／亢集／二　元始无量度人上品妙經　卷41至45／卷四十四／元始洞玄靈寶本章(P.55-1)..[清光緒丙午年(1906)成都二仙庵重刊本]
元始无量度人上品妙經
元始洞玄靈寶本章洞神禳災妙品天福度人百魔隱韻離合自然洞神赤文无无上真元始祖劫化生諸天靑華木真萬物生根生氣流布精液氤氳木之尊神元氣之子氣生真水水變生木木含靑華之氣為萬物之主其靑華木精中含明性化而為火火色赤明通妙成真自然生神體洞太虛解悟誠明其氣長生炎動熒熒名曰洞神洞神至真物得生成一切邪殃見之悉甯為道真體災凶邪偽莫可禦當地有五金得火見精萬物入火變化无方易骨登玄思妙全天理臻又玄如世災殃非正之歸洞神乘之萬災折摧洞神九陽生福无量得者長存物感
永臧神風揮激丹霞飄揚屈曲成文三景同光禳災護生刻榜瓊堂上通三天无无道鄉下極玉山鬱羅混黃中施羣類救禳災殃嚥佩神文引吸太陽紫烟內凝燦灼煒煌為道之要超升之門天真之因化生神靈制運保民皆由洞神神氣大梵周迴十方中有禳災囘福之神滅禍延生之君洞神解厄尊神東華度命之君太皇萬福丈人中有扶桑定命除災之神消災散禍道德之君禳祈應契无量度人今日校錄諸天臨軒
東方无極洞神禳災神王長生大聖无量度人
南方无極洞神禳災神王長生大聖无量度人
西方无極洞神禳災神王長生大聖无量度人
北方无極洞神禳災神王長生大聖无量度人
東北无極洞神禳災神王長生大聖无量度人
東南无極洞神禳災神王長生大聖无量度人
西南无極洞神禳災神王長生大聖无量度人
西北无極洞神禳災神王長生大聖无量度人
上方无極洞神禳災神王長生大聖无量度人
下方无極洞神禳災神王長生大聖无量度人
十方洞神禳災神王長生度世无量大神並乘飊輪囘旋燿景之輿丹瓊雕輦華蓋珠旛驂駕龍鳳十絕九光之幢四氣八景明離之帳前嘯梵音齊唱後吹瓊籟同鳴金鶴丹禽嘯歌噰噰
六甲啟道九老翼轅億乘萬騎浮空而來傾光囘駕監真度生諸天丞相南昌上宮司命司錄禳災散禍延壽益算度厄尊神執籙把籍齊到帝前隨所應度嚴校諸天普吿三界无極神鄉泉曲之府北都羅酆三官九府十二河源行災主瘟天大殺鬼冥曹之神禳免世間生類刑禍衰虛之災改易簿書勾落災祥使生常存福慶日增疾除罪釁落滅惡根不得拘留逼合鬼羣道君符命時刻升遷順剛入斗迴度天關出死入生上見帝宸制魔保舉度品南宮魂魄受鍊災消福應生身受度劫劫長存隨劫輪轉與天齊年永度三塗五苦八難超凌三界逍遙上淸上淸之天天帝玉真无色之境梵行
子／宗教／道藏輯要／亢集／三　元始无量度人上品妙經　卷46至50／卷四十六／元始洞玄靈寶本章／諸天上帝及神霄真王隱祕之音／三界之上飛空之中真王歌音(P.12-1)..[清光緒丙午年(1906)成都二仙庵重刊本]
第二禳解火難焚爇之章
火官察惡　　　　領典南司　　　　大星熒熒
老人赤衣　　　　臂弓鶉首　　　　乘駕辟非
萬物賴功　　　　流火玉池　　　　天機御省
六門景煇　　　　下官竊政　　　　亂行誅夷
中夜忽起　　　　疾風交馳　　　　碧煙如龍
烈爓橫施　　　　萬丈灼灼　　　　聲侔隱雷
驚呼垣奔　　　　迷不出帷　　　　肉潰脂流
殤鬼急追　　　　斷髻焦髮　　　　氣逐餘灰
魂遊冥冥　　　　猛火離離　　　　脫有來饗
惡鬼齅之　　　　渴不得飲　　　　困不獲栖
僊聖在天　　　　孰謂使知　　　　天官按行
執凶糾非　　　　玉符制火　　　　鬼道莫違
帝君有命　　　　普獲純禧　　　　生民晏安
不涉傾危
子／宗教／道藏輯要／亢集／三　元始无量度人上品妙經　卷46至50／卷四十九／元始洞玄靈寶本章／諸天上帝及至靈仙真除病癘起跛痾／三界之上飛空之中真王歌音(P.60-1)..[清光緒丙午年(1906)成都二仙庵重刊本]
第一天醫大神拂魔除病飛空之音
熒熒五色　　　　維此神丸　　　　為世凡夫
百病孔艱　　　　𡨚憤幽憂　　　　日殞殊顏
繼緣著境　　　　神志不安　　　　寒比氷烈
熱極火然　　　　命等風燈　　　　沈冥永歎
我施大慈　　　　悟爾癃殘　　　　絳宮旣平
照映億千　　　　虛明無礙　　　　徹地通天
玉帝聳觀　　　　羣仙列言　　　　度爾證仙公
萬氣常調完　　　病從緣業生　　　魂逝役鬼官
徒令爾親徒　　　悲苦垂辛酸　　　不知道旡形
輪轉生死間　　　見道守虛無　　　飛神玉京山
爾時上智慧　　　邪試當旡干
子／宗教／道藏輯要／亢集／三　元始无量度人上品妙經　卷46至50／卷五十／元始洞玄靈寶本章／諸天上帝及至靈魔王隱祕之音／三界之上飛空之中魔王歌音(P.78-2)..[清光緒丙午年(1906)成都二仙庵重刊本]
第三无色界魔王水火災癘不及玉淸神化歌曰
雲營廓落　　　　浩蕩帝靑　　　　龍母九目
萬里蟠形　　　　黑煙蓊鬱　　　　太音雷霆
屈繞玉山　　　　八十萬層　　　　俯觀日月
熒熒火星　　　　下臨九天　　　　玉闕金城
我界自然　　　　旡有火兵　　　　九靈真母
諸惡不經　　　　道空大妙　　　　无上僊真
昇入無形　　　　不染六塵　　　　與神氣合
湛然長存　　　　天谷綿綿　　　　智覺不分
知本旡為　　　　浩劫為尊
子／宗教／道藏輯要／尾集／一　道德天尊所說經／太淸中黃真經／九仙真炁章第十(P.18-2)..[清光緒丙午年(1906)成都二仙庵重刊本]
居在丹田內熒熒
服炁成者丹田炁自平實可上昇下遊三丹田中凝納若雞子炳煥如燭光照數里無不耀赫為丹田神炁之妙此也
子／宗教／道藏輯要／尾集／二　黃庭內經注　諸真合注／卷上／黃庭章第四(P.9-1)..[清光緒丙午年(1906)成都二仙庵重刊本]
七蕤玉籥閉兩扉重扉金關密樞機
鍾離祖註曰七竅生沒氣之聚散門也能使七竅全關縱有玉籥而不能開方成化鍊之氣玉籥猶慾藥也不為此動不為此開此所主者在兩扉也兩扉卽目神能令閉息而不生妄則邪不生心自不為所迷心內重扉卽肺關也此處星樞羅列八卦分金兩扉閉而重扉關則樞機不漏水火相安密
之於內府運之於七竅通之於九天潤之於丹田熒熒火光通體堅固此樞機密要亦為收藏保和之本
子／宗教／道藏輯要／箕集／八　高上玉皇本行集經闡微／卷上／淸微天宮神通品第一／玅音開度章第十三(P.27-2)..[清光緒丙午年(1906)成都二仙庵重刊本]
箋釋
正陽帝君曰　　天尊上帝最神最靈放光普度法界熒熒布香大覺聞者開明人人解脫俱證玉京君臣一德相慶　　帝庭　　天顏有喜出玅音聲諸真稽首肅敬咸聽言言金玉句句分明要淸三業要淨六根十惡永斷真性存存立
命有基入道有門瓊霄證果紫炁朝元昔何愚蠢今亦聖尊惟時眾聖有歎無論迴首思惟不覺心驚　　帝恩深重報答惟誠昔曾自悞再無悞人　　天尊睿訓為眾敷陳聞者須信莫悞自身萬劫留傳此言是真
觀音世尊曰十惡三業並六根千秋萬劫盡沉淪迷津不渡何人渡心地常昏性不昏玅音朗徹三千界眾等超昇十二門維　　皇指示分明在那用靈山問世尊
白祖仙師曰墮落幽陰不計年今朝也得到靑天若非　　帝力歸　　元始那得凡身做上仙十惡斷時三業淨六根空處五行全　　天尊金口明明示萬劫千秋永正傳
文昌帝君曰　　帝坐瑤京理萬方人歸地府失真陽寒冰惡浪層層陷劍樹刀山處處傷一念回春憑　　帝力三田毓秀得天香度人無量　　恩無盡謦欬於今震十方
孚佑帝君曰諸真聖眾用心聽　　上帝宣揚句句靈若要瑤京通名姓可曾靈府轉幽陰法筵得會憑　　天力寶鼎生春結紫金吩咐眾生須學我瓊編秘語用功深
斗母天尊頌曰
大道無言　　於穆帝尊　　羣生開度　　口訣為門
子／宗教／道藏輯要／箕集／八　高上玉皇本行集經闡微／卷下／天真護持品第四／功德無礙章第三十七(P.112-1)..[清光緒丙午年(1906)成都二仙庵重刊本]
箋釋
玄天上帝曰經垂明訓　　聖有真傳真傳不朽明訓無邊何為明訓訓者皆明何為真傳傳者皆真真為心法真為秘訣秘訣授人比訓更切有心信受心志當决大哉玅經尊重無比得讀之者緣大無比受持之者功德無比誠格　　皇天覆護無比信受景慕是此真經心田淸淨性體熒熒湛然常住必到　　帝庭其功甚大坦然無礙其德已全逍遙自在號人中聖神化無倫三界十方同諸真人乃知修道不在
修齋遵依科教必求本懷能具淨戒必結靈胎靈胎是道團結乃來道為何物卽是赤炁赤炁赤文先天一致讀是經者心在　　帝前修是經者道全先天先天無礙功德圓滿圓滿功德巍巍無上　　上帝好生發大慈心興方便意處處遙臨說利益事為世功深凡爾眾生聽吾法言治世福神勸教宜遵誦是經者各求本根必來接引朝覲　　天門
正陽帝君曰修道修心那在齋修齋那得結靈胎靈胎皆是先天物經旨全將赤炁該覆護無窮無所礙持行有德有仙來功圓行滿同成道個個堪擕到上臺
麻祖元君曰修齋個個誦　　皇經那個知得義理精神咒
赤文何所指神仙兵馬便欲臨心君有道方方應命體還丹處處熒　　玉皇玉旨須遵奉淸磬木魚自此停
文昌帝君曰　　皇經不誦不為仙科教徒遵也枉然但使真心求赤炁何難　　帝勅下諸天勤行修奉人中聖真行滿圓地上仙自在逍遙無礙日方知覆護不虛傳
孚佑帝君曰到底　　皇經讀不讀忽然撤去木魚聲總因俗見忘根本遂使真人變性情赤炁赤文皆是道　　玉淸　　玉帝本同行人中稱聖諸仙合自在逍遙達　　上淸
斗母天尊頌曰
天有大道　　人求玄根　　真叅實證　　帝啟天門
子／宗教／道藏輯要／箕集／八　高上玉皇本行集經闡微／卷下／天真護持品第四／頌揚帝勅章第三十八(P.115-1)..[清光緒丙午年(1906)成都二仙庵重刊本]
爾時
昊天上帝聞是說已卽於
帝前乃為歌曰
大哉至道無形無名渺渺億劫黃道開淸神淸朗耀九魂吐精玉虛澄輝太霞高明玉皇開化普度天人三元道養二象攝生朽樹故根已枯使榮蠢動蜎息長生化形懷胎含孕俱得生成亡者命過𩲉歸三淸魄受鍊度南宮飛昇今日大吉皆得光明五帝鑒映普吿萬靈天神地祇及與河源五嶽四瀆及諸名山洞玄洞虛洞空洞仙無極大聖至真尊神無窮無極普監度生惡根斷絕玄都記名眾真班列咸聽帝言經是帝勅保誦持人
至度道岸無使災侵我奉帝命一切咸聽
頌揚帝勅章第三十八
天師張真人曰　　昊天上帝　　玉帝分身主治天下名號同新體用交徹互顯其神樞機並運普度天人慇懃啟請利益無垠　　帝乃鑒誠宣勅金庭普吿萬聖慰諭眾靈龍章寵錫鳳詔莫停布吿天下與道同貞蓋此大道咸在眾生類有萬品一理而分奈何不悟不慕玉京墮落萬劫何日三淸仁哉福主　　昊天上帝為民迎祥　　天言宣示大哉王言如綍如綸天書　　帝謂恩溥乾坤　　帝勅在經覆護法門上天下地仙聖神明手捧瓊章下觀太平保誦持人
億載咸亨眾生當知大道無名無迹無象得者長生蓋能持經以結金丹圓滿神咒赤炁歸垣天根永固會合三元真陰真陽至此同原天上地下黃道開淸神明煥發九炁吐精魄受鍊度𩲉更神靈死者忽生枯者忽榮乃知金丹大道留形形有光明揚於王庭十方五帝萬聖千靈山河大地朗朗熒熒普監度生萬炁歸身先天景象處處皆真别有天地上界仙人　　昊天上帝受　　帝心傳開化來學普賜真詮大道如是丹道更玄金丹卽道本性周圓真功真候本命如天性命雙修道玅無邊切莫自誤謗議招愆切莫墮落苦海萬年頌揚　　帝勅接引羣仙是言不謬印證　　帝前以開
來學信受無遷可知大道人人本有旣已覺悟卽當保守保守在身卽是還丹丹卽赤炁固結盤桓丹卽真性全卽復還丹卽真命流炁保安丹卽大道一陰一陽絪縕化醕萬物光昌交媾凝結億載吉祥道在　　尊經經卽丹法廣大浩瀚正說喻說橫說竪說更覺溥博以事顯理理明事彰以言屬事奇事奇言以明大道包括乾坤以顯金丹句句口訣經籍奧妙至此路絕最上上乘無有言說吟咏此章層層明白　　勅命無虛率履無越天師保任必朝　　金闕
子／宗教／道藏輯要／斗集／十　高上神霄玉淸真王紫書大法三／神霄玉淸王府三十六天獄真符／咒水治病法(P.46-1)..[清光緒丙午年(1906)成都二仙庵重刊本]
入水咒曰
熒熒煌煌七星仰昂生為北斗星為天罡乾亨利貞明俱帝鄉急急如
高上神霄玉淸真王律令
子／宗教／道藏輯要／危集／二　鍾吕傳道集／論魔難第十七(P.51-1)..[清光緒丙午年(1906)成都二仙庵重刊本]
呂曰所謂九難者何也
鍾曰大藥未成難當寒暑一年之內四季要衣真氣未生尚有饑渴一日之間三飧要食奉道之士所患者衣食逼迫一難也或者宿緣業重留於今世填還忙裏偷閒猶為尊長約束制於尊親而不忍逃離一向淸閒而難為得暇奉道之士所患者尊長阻攔此二難也或者愛者妻兒惜者父母恩枷情杻每日增添火院愁車無時休歇縱有淸淨之心難敵愁煩之境奉道之士所患者恩愛牽纏三難也或者富兼萬戶貴極三公妄心不肯暫休貪者惟憂不足奉道之士所患者名利縈絆四難也或者少年不肯修持一以氣弱成病頑心絕無省悟一以陰報成
災見世一身受苦而與後人為誡奉道之士所患者災禍橫生五難也或者以生死事大急於求師不擇真偽或師於辨辭利口或師於道貌古顏始也自謂得遇神仙終久方知好利之輩奉道之士所患者盲師約束六難也或者盲師狂友妄指旁門尋枝摘葉而終無契合小法異端互相指訣殊不知日月不出出則大明使有目者皆見雷霆不震震則大驚使有耳者皆聞彼以爝火之光井蛙之語熒熒唧唧豈有合同奉道之士所患者議論差別七難也或者朝為而夕改坐作而立忘悅於須臾而厭為持久始於憂勤而終於懈怠奉道之士所患者志意懈怠八難也或者身中失年年中失月月中失日日中失時少則
名利不忘於心老而兒孫常在於意年光有限勿謂今年已過以待明年人事無涯勿謂今日已過以待明日今日尚不保明日老年爭卻得少年奉道之士所患者嵗月蹉跎九難也免此九難方可奉道九難之中或有一二不可行持但徒勞而不能成功者也
子／宗教／道藏輯要／危集／三　銅符鐵劵　石函記／石函記／太陽元精論(P.29-1)..[清光緒丙午年(1906)成都二仙庵重刊本]
石函記
九州都仙太史許真君著
太陽元精論
玄元大道無象無形感於自然而有動靜動者元陽也元陽卽元精元精卽真火發生於玄玄之際離合而成魂乃日之始判也明出扶桑九炁澄輝騰光遍照普天之下所謂陽明之輝紅離透景也晶明照耀湧出龍光結成金霞玉炁珠彩祥烟瑞光滿於空中雲藏九重聖藏雲光賢藏雲光金藏雲光玉藏雲光珠藏雲光香藏雲光華藏雲光水藏雲光火藏雲光以上九炁放種種光洞照天地分霞逐彩布炁生靈生靈者始生一一生二二
生三三生萬物也水陸并濟不可勝計至於幽陰糞壤之中堅剛頑石之所山巖草木生地成形善走能飛凶妖惡怪無不遍也無不通也且能飛者有尋妖逐怪之禽善走者有數夫不可當之獸至大有駝牛象馬之畜至小有芥粟微末之蟲朽蠧腐化胎生卵濕含靈蠢動無不從也無不由也各各稟性分形因儀化質隨方逐位各分其色得紅而紅得黑而黑得靑而靑得白而白得黃而黃五色變易感位而生豈假染哉至於含化育彩含化者石中感氣化而生靈育彩者乃色分淺白輕黃淡紅微翠深靑沈黑異綠奇紅妙顏絕色各得其態皆神運氣化而成自然之質也物得之者氣稟有淺深故色象無定體任其大
道自化者也故云無形之形神化之化可謂道也所謂在天懸象在地成形在石成珍聚精而為寶寶卽光明也奇哉大道如是孰能結金華也火盛銷金金伐木榮木榮者表陽而枝布裏陰而華施陰真君云金華生兮天地寶人會此言真至道也須臾時分斗轉象逐虧盈盈則木盛而堅靑虧則華伐而雕零何也始則陰陽相伐而成者道之委也伐則花殘亂落如飄紅粉是魂躍弄精神輕紅飛魂靈紅有淺深粉有重輕色深體輕飛而炎上者若紫霜玄葢在鼎凝結之地黃金粉色淺體重養之色變庚黃是火養鮫鮹乃丹陽換骨也魂隨魄住魄逐魂生魂耀紫華魄以收陽收陽魂氣入魄腹藏魂在魄腹日月氣雙龍
呼虎彩虎吸龍光二氣吞併籠罩四方合和四象氣稟中央故氣一變而為水二變而為砂三變而為汞四變而為金五變而為丹此丹聚天地之靈晶奪日月之光明攝坎離之水火追地魄合天魂龍虎作丹砂飛烏走兔華和光同入室唯尊九五家藥物是非理白虎靑龍髓根蒂出黃芽金銀滿我家若將濟人命人命永年華得服之者飛天涉水龍鶴可駕此無他皆藥之所化也藥化者火持神用藥有靈通道合自然功成妙矣或問調和鼎鼐吸九龍紅日之膏膘其義何哉答曰鉛為神器器與神通器因神化神器合和共為一體自然呼吸相應則神隨吸至光逐神彩霞落靑雲流紅墜逐靈晶上降攝歸水府龍宮養
之紫壽金胎真氣化為金液潛隨造化汞自然生經厯十二時中循環戊己火分四正則二至二分二至則子午二分則卯酉論之則千變萬化出入虛無開張眾妙之門現出昇天藥祖得而修之豈不長生昇雲飛朝玉帝為淸真靈妙之神仙豈容易而求哉此道真秘煉士罕得而聞之所以流浪生死去仙道遠矣且夫龍光者乃火中之精晶中發明明中出光光中生燄火燄通靈光明熾盛中有金碧空靑圓光九萬廣曠無邊熒熒鬱儀之光耀太陽南明太陰北黑南北相契兩神相得男女相和水火相濟水得火而生光明也夫太淵玄英者純黑體也潛形沈彩豈能化現陽光因抱陽之氣得以生明積陽易陰成其嵗
月陽居奇數推遷不止故有圓缺虧盈常在晦朔之間晦而生暗朔而生明故三日陽生震動於東太陽鬱儀之光結璘生明寄體西方之位喻如結璘友於東西道在得朋喪朋是謂鬱儀結璘也大哉太陽鬱儀之光淵明四隅歸光於中名曰五德五德者五星也光分萬象各得微明為月夜照曉則藏輝晝夜光交乾坤合體月含其光是日之精故曰交光曉出於東暮落於西故曰合體大丹若不以日月交光乾坤合體更假何物而為之乎則非人間水銀朱砂五金八石所謂太陽玄元之妙也乃飛魂騰化則至精至靈感而遂通則至神至聖非熒熒鬱儀之光其孰能是也是則日月循環推移於上而成其嵗功於下日
來月往南而復北北而復南故有死生之道死者謂夏至之後日窮南陸陰氣以盛陽氣漸消道窮旣極歸乎坤元萬物所以死也而極於亥生者冬至之後日窮北陸陽氣漸長陰氣日消道窮旣極歸乎乾元萬物所以生也而極於己且夫冬夏二至春秋二分乃天地之四正春生夏長秋收冬藏葢順天地陰陽生成萬物比夫大還丹之妙用共為一體也若夫法天象地鑄鼎泥爐須擇福地名山方可建立壇宇山要秀異地貴朝陽虎勢龍峯朝山叠水嘗有奇禽異獸隱寶藏珍遠隔邱墳人跡稀絕自然招福迎祥凡用必於生賢貴之地可作煉丹之所也聖人能體天之道法地之生把日捉月包乾裹坤欲得烏精先求
兔髓乃羲皇之取象也先文後武合易道而行焉水火抽添得在於神功妙用自然陽生於金也且夫陽生者復子方興黃鍾應律陽氣通行漸厯臨泰至己則乾剛數盡坤柔將至陰生姤午漸厯否剝坤亥已終運移嵗月丹道始成子出母胞脫胎神化姤午是離火生汞也復子是坎水生鉛也汞因鉛結鉛因汞伏子母相戀而成丹道合自然至精至妙不可不思也要在細求真訣志悟玄通别假驗真是非可見吾因達日月懸明之象千變萬化之機生生浩浩無窮無極得之者豈不壽同天地何得輕議於非人哉故少立道論作成篇軸述此言之精微為丹砂之秘錄如同口訣聽吾所囑妄傳非人殃禍疾速戒之戒之
子／宗教／道藏輯要／危集／三　銅符鐵劵　石函記／石函記／日月雌雄論(P.33-1)..[清光緒丙午年(1906)成都二仙庵重刊本]
日月雌雄論
夫南華日華至極至則極金闕神室圓明廣大浩刼無窮輪須彌兮無差曉夜霞散落兮處暗處明循環九十萬億日光之量行徤而布氣生靈日華天寶龍光照耀烈火霞明燄燄通靈通靈達聖恍朗飛魂魂飛精靈透體光明光圓九萬周匝金城月光之量陽洞之中空靑之林日也須神龍化中有金神月也金剛密跡紫霞日紅月黑合而成紫鬱鬱紫壽紫神霞映英生紫壽紫生霞英紫靈潛應而出紫真靑陽紫霞紫極至真至靈生生相續元始元晶元晶者乃英靈獨透元始者為萬寶之初先也傳萬氣之祖氣藏萬物之元氣氣本無質神運氣化上則經天下則緯地交躔如度合景如
梭一往一來南而復北日道南行萬物形消數極日迴北陸萬物潛應皆生黑赤二道交躔黃道運行南北人能觀天之道執天之行招攝龍晶虎飡霞餌須是玄門匠手能修金鼎調爕則以陰陽盜虛無自然成質虛無何有象逐何生幽陰隱兮內懷鉛德火燄動兮外陽舞空騰光八萬丈下臨神室無窮流霞駐景深入虛極之庭補助河車運入明堂正德寶華光滿五彩霞生霞生兮化靑靑之真土火動兮變灼灼之紅蓮慘陰無光兮真鉛沈黑舒陽現明兮真汞浮白潔白見寶兮可造黃金魂定魄凝兮片片霞新馬齒如霜兮水銀成粉能點死尸兮歸魂復醒其功莫測兮鬼神莫能窺其奧火數難明兮至聖莫能知其
用玄元妙化若有若無若有者真鉛而有象若無者火自於虛無離火虛化兮華化火華化全憑兮火化功孰能用兮無中化火丹砂就兮火化無中有火隨爻變無火逐無生丙辛之氣兮化真水能滋乙庚化真金丁壬之氣兮化真木能滋戊癸化真火甲己之氣兮化真土能生萬物為丹母父母傳胎列名九月行九道八道四圍黃道居中九道元年月行八道已周復行黃道為元年是曾祖子子孫孫子繼父乾道成男坤道女靑道氣出黃道東迅雷忽發昇靑空雷天大壯震東卯四陽應候榆華老凋零落葉亂紛紛斗轉星移魁在卯白道氣出黃道西鬱鬱金華生金雞金生西旺兌西酉薺麥何曾不衰朽四陰風地觀斜陽斗轉星移罡在酉赤道氣
出黃道南熒熒赫赫常炎炎正陽火旺離南午巳午至丁一陰祖天風姤起火瓓珊盛極則衰衰在午黑道氣出黃道北華池神水元烏黑黑中漸長一陽生復卦因茲發兆萌黃鍾建子漸通理天地經綸復更始日行黃道運其中月行九道為太一九道九鼎至神室上古軒轅曾制服黃帝乘龍昇紫微七十二臣皆羽客登雲天兮步虛空飛入金城兮丹霄偃仰從茲得作真仙客曾遇神君賜大藥隨鸞從駕經峩不枉區區受勞役茅茨不剪路難行荊棘侵天沒遠山峩峻嶺難登陟禮請皇人駕返還不受旁門並小術不言咽唾成金液不煉小便為秋石不言辟糓與休糧不解搖肩并數息不會閉目弄精魂不言握
固擒魔賊不言陰景滋靈物不言三峯御女術成道成仙上上機世間學者不能依說與凡流都不信讀了旌陽記可知
子／宗教／道藏輯要／危集／三　銅符鐵劵　石函記／石函記／聖石指玄篇(P.45-1)..[清光緒丙午年(1906)成都二仙庵重刊本]
聖石指玄篇
萬象虛生何所約妙化本因丹汞作扶桑東出金烏精炎燄羽毛光爍爍飛走陽火名日魂暮落朝榮晦還朔紅輪駕起景陽車循九還六地六成水游匡郭現出真精透體砂爍石流金孰辨博光濟乾坤受日霞萬物生因丹化作丹砂則非有為物不煉五金燒八石太虛中有顆還丹化作夜明珠不識珠光鬱鬱現丹霄玉兔澄輝逐卦爻坤生震兌乾將巽艮坤終始復陽爻陽往陰來神聖藥仙真號曰紫金膏一點瞽人雙目明二點枯骨再生肉三點頑石化作金四點長河化酥酪五點春華不墜葉日月長開永不絕凡磁瓦礫盡成金朽物沾之色變新勞瘵傳屍
若得藥服之立效便身輕愚者只言身內物盡向房中尋配匹卽非身內氣和精精去氣消何所入百骸解散盡遺亡老倒身枯成癖疾聖人言此總成非爭如煉取黃金液師言金液為何因盤古初分大道根本是龍精生虎髓甲乙庚辛化壬癸丙丁朱雀火神飛飛下玄天合戊己上降下升三十六南極入地三十六度北極出地三十六度赫赤交躔在南北微微騰倒天地精妙道盡從三五一五日一候三五十五日三五復歸於一三五與一何所云生天生地亦生人生天固有囘天力生地堅牢萬物榮生人人中分貴賤福淺丹砂豈能煉志士先須認取鉛不辨真鉛枉修煉天有五賊見者昌鉛含五彩態殊祥生自無名天地始有名萬物母非凡非凡通聖
人難識卽在玄元藏恍惚杳杳冥冥含至精激陽為電生光明光明盤旋分五色中有鉛精人不識春無草木夏如氷秋不聚霜冬沒雪含和長養漸通靈黃芽不與世鉛親黃芽養經八百嵗化為靑汞卒難尋靑汞水銀難尋覓周流四大無窮極靑汞又經八百嵗化作靑金轉難得靑金本是靑龍骨生數為三成數八三八數終汞氣靑俟為靑埃飛上昇上昇永作仙人祿浩刼元明為五福蜚翠景雲曰靑埃昇赴靑都歸所屬翠華盡入紫陽宮昭陽殿起龍光紅光明晃耀照無窮極陽絕景揚淸空鉛分五彩燄飛空靑赤白黑黃居中熒熒皎皎色融融紫神瑞氣丹霞籠萬神呼吸鉛氣通玉童玉女啖太空飡食其輝天姥
翁羣仙飲食壽無窮先朝玉帝見玄穹說是還丹藥祖宗此鉛不與世鉛同懸空晃朗朗懸空落霞光透水晶宮隱明日月氣雙為隱明內照金雞昴日雞正屬兌容呼吸風雲會虎龍龍呼於虎虎呼龍浩氣結成真至藥人飡迅速入雲中改形換骨身飛空貌同元始天尊容共分一氣天地同返本還源是祖宗說盡萬般差别法總與金砂事不同住世鉛精五金主七十二石之父母煉士英靈採得來傾下先須去陰土鉛砂摶成如土塊六一固濟相護愛用火煆煉一晝夜火滅煙消土化灰騰鉛倒製入灰池火發鉛鎔化神水神水元因出白金先取白金為鼎器白金卽是水銀胎返本還源水銀製水銀便是長生藥不是凡間水銀作朱
雀炎空飛下來摧折羽毛頭與腳水銀從此不能飛煉作金丹為大藥更言恐怕洩天機此言聞者世間希不是叮甯頻囑付好色貪財如獸畜如違戒約有神明攝入酆都罪不輕更有九泉無限苦不可等閑容易語等閑容易泄非人萬刼沈淪受冥苦
子／宗教／道藏輯要／危集／三　銅符鐵劵　石函記／石函記／金鼎虛無論(P.54-1)..[清光緒丙午年(1906)成都二仙庵重刊本]
金鼎虛無論金鼎抱神室之外
余聞上古修丹須憑妙法多生夙契相遇成真是謂共獲生天生地之靈也或問天地之靈生於何所答曰鑿開混沌土分黃黑生天地之金精深藏溟涬為道根本羽客受得可造金鼎且金鼎者夫何為而生何為而有曰生於自然無形無名之始有名萬物之母子得金精作命基命基卽是金華池華池神水太淵精太淵金精絕萬靈萬靈號曰萬物母先聖將來為鼎金鼎金元來藥裡尋尋來不是世間金世間金何足異金鼎鼎金通天地通得三光鼎受符汞侵金鼎氣生虛虛生氣氣生虛無生有有生無元有虛無虛化樞樞紐的然真種類何憂水火不吹
噓水在上水潤下魄吸水銀魂蕩漾火在下火炎上火養水生逐爻象陽象流珠火作丹陰象白金逐水長金水火名三五金主象外汞相處震靑龍兌白虎乾體圓明金三五金漸晦水漸舉白虎虧盈變黑虎玄武陰生入癸鄉巽艮還坤水三五金為子水為母陰符陽火分子午剛柔文武運推移火生火滅化為土此是火三五一月三十日三五一十五日屬金三五一十五日屬水方謂金水雨停是謂金三五水三五十五日火生十五日火滅是謂火三五水火交四維水作火將衰一作生火則終水則始衰則終生則始定浮沈兮金化水分刻漏兮白化黑黑則終白則始黑白往來逐月矣知白來守黑去三百六十有五度開生門閉死戶水火優游居鼎釜水火無差藥有靈水消爍火薰
蒸水火為媒招日魂魂張神碎飛陽華魄啖魂華食碧砂食碧砂食馬牙馬牙靈異藥無比得號流魂魂涉水水涉魂震陽明天符降奉日辰准日訖急急如律令勅追魂來伏虎窟呼吸風雲水火入水火烹轟虎噴聲水靈晶火靈晶水靈火靈魄與魂魄靈能吸魂靈晶魂吸魄魄吸魂魂吸魄兮魂定鼎魄吸魂兮魄鼎魂且魂鼎者制伏水銀不飛揚翺翔戲鼎光散霞消爍爍紫金紅粉故曰魂定定則不動動則火直火直往來不往不來著而成寶且魄鼎者玄武甯靜靜則金生水金能生水水乃澄明明生聚景故曰魄鼎金養水水養金魂戀魄魄戀魂自然金鼎宰神明產出丹砂性合情不是硃砂及水銀大藥金丹三八
品萬象爻銖列金鼎水火加臨有淺深二十四氣相推准視之不見聽不聞高壽妙年修金鼎金鼎燒成無價珍囘陽換骨紫霄金通神靈金烏入陽光進靑霞舞紅霞運靑紅同入歸金鼎修成造化爐九還七返煉虛無七返煉成紅玉粉九還煉就紫金酥紅玉粉魂和魄魄和魂元有虛無虛化神神化氣氣化水水化木木化火火化土土化金金化水攢簇五行金鼎裏騰騰兩耀運光輝水飛火飛在坎離離化火坎化水水激火火激水離咀坎坎咀離相咀相嚼碎虹蜺虹蜺氣結如硝屑馬齒槎牙光皎潔光逐金生琥珀中紫金臺上凝霜雪色若瓊瑤虛飄飄陽氣輕淸輕拂拂輕淸陽砂光耀日耀日爭光砂奪色熒煌晃
晃黃輿靈輿靈能點化生靈輿靈本在扶桑出體因砂有鉛中得騰光粟亂星飛亂星研碎靑龍骨至神至聖飛騰物飛騰不飛何得知試將些子望空擲果然能有囘天力丹砂高奔登太空朱兒走入金烏窟輕淸陽光養陽藥華射陽光光射藥相輝相爍混其光虛虛紫華昇太陽太陰太陽真水火水尅火滅化為土隱明伏火土潛輝潛輝藏虛虛化氣虛氣接連通上下通上下兮火隨卦卦火虧盈盈則昌陽燧逐火火招陽陽燧爍日照陽光照陽光火著光幾千萬丈光生火無窮無極火勝光炁運沖光光徹地地通元氣火隨光火氣運行生萬物目前火光暉陽光陽燧聚陽光感激感而遂通生恍惚熒熒赫赫燄陽精
光透煙生火熠燁陽光隨入黃金舍照耀乾坤沙世界金砂噴火散陽光大地陽光生世界光逐神生神逐光大千沙界此中藏刼盡恆河沙世界一砂一刼失陽光陽光歸失何所名龍漢延康至赤明此言刼數已沈淪刼數難逃不可聞黑風飄蕩失三才倒嶽摧山盡作塵地水火風皆席捲屋宇樓臺盡底沈蠢動含靈皆失養不分南北與東西森羅萬象無蹤跡五行四象何所覓影響聲形不可逃混混元光皆暗黑玄寂寂復玄玄不明深處至深極至深極則返還元返本還元天地先天地先一氣能分天地元元黃正氣真一祖能生萬象為丹母因母立兆作丹基兆召靑腰使者東方木汞歸靑腰召入留光殿煉作窗塵光
不現窗塵亦名曰黃埃黃埃黃埃太陽變太陽變則有何為水火通流十二時十二時無中有子午卯酉分四九四九火攢三十六晝夜百刻子午卯酉各多一刻為四九三十六八時各八刻為八八六十四合成百刻子午卯酉分南北午屬陰陰火發未申戌亥分四八四八火攢三十二水火烹煎成旣濟子屬陽陽火發丑寅辰巳分四八四八火攢三十二百刻時辰分晝夜晝為暑夜為寒寒暑分明順陰陽陰陽兩分如雞子生死常常在終始三日庚生震受西謂魂生坤在東北魄喪乙謂魂死生死相接無休息木三金四合成七陰陽兩分分兩弦合就金胎坤承乾包裹乾坤須固密手摶日月為神室坎殿光輝張麗華神室圓明三五一三五庚生震兌乾坤包乙癸
為陰黑包藏弦望晦朔宮黑白虧盈吉或凶吉當圓凶卻缺神明變化失符節金胎神室象太陰不信但觀天上月黃白在裏立精魂魄白魂黃魂入魄黃入白裏白迴黃精黑轉迴黃轉黑混其精魂煉魄黑散光生現黃白黃白團圓光相接生天太陽生地月虎吸龍光透體明白金胎內產黃金黃金白金分二八萬古傳流不敢洩說與凡流都不信不信但教如華看向上元來有一著認取生天生地藥生天生地亦生人君且思量仔細尋尋得之時赴玉京跨鸞騎鶴君上昇
子／宗教／道藏輯要／危集／四　太上靈寶淨明宗教錄／中黃八柱經／虛四谷章第三(P.7-1)..[清光緒丙午年(1906)成都二仙庵重刊本]
虛四谷章第三
眼為神光之谷耳為和聲之谷口為靈泉之谷鼻為真香之谷知中黃之道者使眼無非視而神光熒熒使耳無非聽而和聲殷殷口無妄食而靈泉淸鼻無妄聞而真香馨自然而已惡欲不至則正氣明正氣明謂之虛恬虛恬者如槖籥可上可下而正氣交錯不忤於中中扃廣漠洞然開濶不流於妄卽是真作旣曰卽真可以得道道非他求本自我身四谷不虛所以失道虛以為用中扃圓融光照內反發乎泰定如有巨室四窗高明於中居止可謂明白故正中黃中黃者虛四谷也
子／宗教／道藏輯要／危集／七　黃石公素書等／玄真子／鸑鷟(P.26-2)..[清光緒丙午年(1906)成都二仙庵重刊本]
造化之初九大相競風之飄䬑然曰䬌䬌乎之飍飍乎而𩘪𩘪乎之飂飂乎而扇鴻濛而么飉㕭嘐鼓𧯌䜮而悲咤䬄䬘蹶石拔木蹙浪奔濤其孰能大乎吾之大乎而雲之氣騰然曰翕乎忽乎之滅沒乎者漨浡洇熅之蓊鬱乎者蒙乎昧乎之昏晦乎者靉靆黭黮之䨢䨴乎者翳海吞山遏日漫天其孰能大乎吾之大乎者雷之聲填然曰諜轟轟乎轢轢忽犖犖乎虩虩磤輪
奔乎轂乎些欻電烻烈鈌砉霆驚劈厯乎些若獨不聞乎洪濤震鼓猛獸唬怒彼碌碌者莫吾之與巨其孰能大乎吾之大乎些海之濤奔然曰浩乎汗乎之澶漫乎且澎乎湃乎之滂沛乎且何鯤鵬頒鰓臭翼之聲邪乎且翻鼇盪鯨崩壺倒瀛其孰能大乎吾之大乎且火之熛烈然曰烘乎炵乎之煥爛乎焉翕乎煜乎之煽炫乎焉㽎㶼灼爍烜爀燏𤐰涸澤燋山熾日熏天其孰能大乎吾之大乎焉日之燿照然曰煌煌乎陽陽乎歟晶晶乎之熒熒乎歟杲杲曈曈炎炎赫赫光天照地流金鑠石其孰能大乎吾之大乎歟地之震殷然曰坤乎崙乎之坱圠磅礴之乎之崔乎嵬乎之坳墝磽䃗之乎之浸海流河而有常奔山走
陵而無疆其孰能大乎吾之大乎之天之鳴𥥈然曰乾乎圓乎之慤乎只穹乎崇乎廓乎只昊恢恢之㒹㒹旻蒼蒼之玄玄包水旋風蓋地寰空其孰能大乎吾之大乎只空之寥𣪯然曰豁乎泬乎之矌宕乎哉虛乎無乎之漭浪乎哉濛同茫唐靑冥蒼茫廓兮而㝩㝗包天裹地誕陰育陽其孰能大乎吾之大乎哉旣而九大各自競能風之擊曰孰有大乎吾曹之大矣空應之曰吾聞太上之言道名之大可詣而問焉於是雲停其氣風息其飄日罷其燿海弭其濤地復其震火滅其熛天靜其鳴空喪其寥於是乎俾雷之迸入道之境聲者讓響形者讓影不有不無不動不靜九大觀之各慙而還遂相讓為無為之色相與成
無為之域以終乎塵劫之極而已焉乎欹道之形也虛道之影也無道之聲也初道之響也如昔之為狀乎廓然其虛者空也莫然其無者滅也永然其初者遠也靜然其如者定也字之曰遺遐明默慤博玄圓者何也遺以盡其失遐以邈其遙明以照其光默以湛其寂慤以堅其固愽以大其廣玄以神其妙圓以䂓其周故曰德者得也得乎不得不得乎得斯之謂乎得其德者何也文宣德之而無我老氏德之而未孩南華德之獨與天地精神往來而不敖睨於萬物噫冲虛德之冷然御風顏囘德之同於大通然則大寥德之無終始已矣夫延吾思之不能竟也將何以窮有物之旣乎燿夜者燭腹也橐體者篋軀也戴芥
者負垢也苗蜩者根蟬也睛星者眩華也燭腹之蟲循乎墻篋軀之蟲出乎隙負垢之蟲游乎葉根蟬之蟲植乎土篋軀哂乎燭腹曰子之自謂養生之固者也燭乎腹燿乎夜見乎險阻審乎取舍然而世人相有炫明之患怪乎物亡乎身未若吾之晦迹之逍遙也負垢哂乎篋軀曰子之自謂養生之固者也橐乎體篋乎軀進則外乎首而行恐則內乎元而靜然而出入有首鼠之患怪乎物亡乎身未若吾之蓋形之逍遙也根蟬哂乎負垢曰子之自謂養生之固者也蓁然芥孽然垢徐然步物之不疑子之動也糞然形物之不疑子之生也然而慮風火有驚恐之患未若吾之瘞體之逍遙也之數蟲者各以能之相哂也於
是眩華聞之哂乎根蟬曰子之自謂養生之固者也藏乎口匿乎目虛乎心實乎腹根乎足潤水土於外而不行苗乎脊受風日於外而屢長無覇䧿之嫌者矣然而累乎質礙乎有苟遇掘鑿之患怪乎物亡乎身未若吾之瞥然之逍遙也根蟬曰吾稟乎造化之奇妙乎古今之知藏口匿目虛心實腹之數蟲者其於衞生莫吾如也向吾聞子之聲昧子之形狀子之有自何而生眩華曰吾生乎目之眩長乎視之亂其徐也聯若星之貫其疾也紛若華之散取之而不得捨之而不克謂無而有謂有而無其來也儵見乎造化其去也寂歸乎太虛能游乎不物之域者方覩乎吾之逍遙之墟域同乎于圓也方也于方也圓也
故曰至圓無圓而能方至方無方而能圓孰能圓乎方者曰太圓孰能方乎圓者曰太方故太方有言曰昔吾方子之圓而子弗知吾之方太圓曰曩吾圓爾之方而爾不知吾之圓若然者何也其有以哉是故䂓乎虛者虛之不知其圓也矩乎空者空之不知其方也然則游心乎太寂之鄉令規矩無措其巧者其唯太圓之與太方乎
子／宗教／道藏輯要／畢集／九　張三丰真人全集三／卷五　雲水集／三集／月裏江山(P.58-1)..[清光緒丙午年(1906)成都二仙庵重刊本]
月裏江山
江山月裏畫中求倚閣開窗遠近收峯頂壓雲深入夜竹稍沾露重凝秋蟲聲唧唧啼苔砌燈影熒熒照樹頭遙看榕陰涵晚霧濛濛烟樹隱高樓
子／宗教／道藏輯要／觜集／四　道樞二／中黃篇(P.30-2)..[清光緒丙午年(1906)成都二仙庵重刊本]
中黃篇五穀養形亦以害生餐服元和安而延齡
人受形於胎故以精血為根靈識元氣為本於是吾明五藏焉觀夫元氣浩然凝結成質育以五藏法五行之相應也明以七竅象七曜之照也夫人之腹有五行之正氣順之則無疾逆之
則為害矣首天也足地也心之氣骨之氣節之氣皆大此所謂神宅也如此則修道易成且壽矣道以心識為用如用心捨情則直上於九天此其大要者也夫嬰兒在胎無聲無息合於至理旣出於胎六識潛萌體襲五穀貪恚並生隨識所用口受外味以㤀識身受內役以喪情神離形以散壞形離神以去生殊不知皮肉相應筋骨相成肝合乎筋其外爪心合乎脈其外色脾合乎肉其外唇肺合乎皮其外毛腎合乎骨其外髮鹹者骨之傷也苦者血之傷也甘者肉之傷也辛者氣之傷也酸者筋之傷也夫孰知其以哉氣陽也味陰也味歸形形歸氣氣歸精其初豈不相資耶而後皆相反焉於是精食氣而其精傷矣形
食味而其形傷矣故穀氣盛而元氣衰以至於老焉春之月七旬有二日損酸增甘以養吾脾夏之月七旬有二日損苦增辛以養吾肺秋之月七旬有二日損辛增酸以養吾肝冬之月七旬有二日損鹹增苦以養吾心四時之季各旬有八日損甘增鹹以養吾腎如是亦可以壽三百齡矣先之以除欲以養其精後之以辟穀以存其命食胎氣食靈元斯不死之道也有華胥國者太上之庭者其外三十里上羅飛棘下布蒺藜至華胥者先徑其中焉夫飛棘蒺藜者其猶吾之三彭也歟三彭亾則吾登乎胎仙之區矣九仙君曰道之要蓋十有八章焉經曰專修靜定身如玉但服元和除五穀何謂也心者隨時所動先當淨
居內絕所思外絕所欲則元氣自足矣世以五穀為肥膚之具不知為壞身之本也經曰鹹味辛酸五藏病津味入牙昏心鏡此之謂也於春三月淨理一室肆几設床施茵至子之時一氣初生則淨其心神叩齒三十六通以左右手握固仰臥瞑目俟喘息之出卽閉口鼓滿其氣以嚥入為度潄以嚥之若入於腹汩汩作聲以飢為度飢卽更服焉氣入之後如其口燥卽飲胡麻之液巨勝三大升去皮九蒸九曝茯苓三兩細研為末先下巨勝末三兩次下茯苓末煎數沸少入酥蜜久焉氣自暢通而安和所嚥流滑胡麻之液可以止矣久之腸中之滓盡則嚥其氣自如湯液至臍之下服氣之初溲溺赤黃勿懼矣夫湯液不絕則腸中之滓不盡終不能洞曉是非矣欲絕水
穀宜自量而已無遠近之限焉或三十日或五十日或百日三丹田自然以次停滿故三十日下田滿則神氣足而不泄且不飢矣六十日中田滿則體無虛羸行歩健矣九十日上田滿則內凝結而外充肥矣於是三焦平實神凝體淸淡無所思可以棲心聖境以學胎仙若夫或食或斷使人志散喜貪諸味則穀之氣難遣求仙者之大病焉此內養形神者一也經曰子能守之三蟲棄得見九真五牙氣何謂也夫服津液則得不飢況於服氣者乎故絕穀者則魂魄變改三尸動搖矣然服氣之初或十有四日或二十八日滓穢旣出漸覺其體虛弱百節無力此元氣未達也惟勿懼焉當堅守之使下田滿則飢渴除矣始也
膚色黃瘠後當悅澤矣如兼食而行則無効焉大抵服氣欲速達於五藏必絕其湯液絕五十日閉目內想脾中之氣行自心而起散至四肢仰臥祝曰中央戊己內藏元氣黃色內堅用之可理丹陽莫辭朱陵共議得達四肢黃雲大起於是每至丑之時而勿差焉厯二十八日內見脾中之氣鬱如黃雲過於四肢久之其氣可以滅燭吹火百歩之外如大風可興雲霧以蔽其身矣三尸者一居腦宮腦宮者上丹田也其色白靑使人思飲食好嗜慾動搖其心焉一居明堂明堂者中丹田也使人貪財賄好喜怒精神恍惚焉一居腹胃腹胃者下田丹也使人愛衣服荒酒色撩亂其情焉夫能用心堅強以食其氣則三十日上
蟲死六十日中蟲死九十日下蟲死於是五藏之中有五行之正氣運應於九天無所不通矣此食氣玄微者二也經曰五牙咸惡辛酸味何謂也五味不絕五藏之靈氣不生矣此五牙咸惡者三也經曰蒸筋曝骨達諸關握固潛通開百竅何謂也服氣五旬而未能絕水穀之氣遇天晴霽於正午之時坐密室施床設席散髮於枕上握固漸於二脇之傍然後叩齒七通端心瞑目如覺微悶卽用力握固稍稍筋脈徐開靈氣漸通於骨肉之間津汗潤澤於皮膚之上數數運行自然顏色光而氣力倍閉氣鍊形元氣通行於毛髮毛髮跳躑矣此煙霞淨志者四也經曰百竅關連總有神何謂也百竅通於百穴百穴通於百脈
目之上有二穴焉通於肝脈肝脈通於心脈故心悲則淚腦之上亦有穴焉通於鼻脈鼻脈通於心脈故心悲則鼻酸腦熱則鼻乾蓋百脈與百竅相望百關與百節相連是以一穴閉則一病生一脈塞則一經亂矣服氣者則諸脈通暢胃腹無物以停留寒熱不侵毒物不干吾之萬神始得歸集於身痍痕客氣消矣此百竅關連者五也經曰何物為冤七七裏何謂也其滓旣盡最當絕其水穀者四旬有九日其至切者也稍稍百脈洞達返照如燭俗心頓捨五藏怡和不能堅精則前功亾矣此長存之道者六也經曰滯子神功去路難大都穀實偏為病何謂也穀氣堅實則五藏壅滯神氣不凝而靈光不照矣此鹹美辛酸
者七也經曰穀實精華與靈隔纏羅六府昏諸脈何謂也穀氣精華化而為涎為膜以纏羅於五藏六府關節筋脈焉夫服氣五六十日見其滓盡而不知穀氣精華未出也於是有飲食之思其情散蕩殆為三尸之所動及夫後溲或如膿或如血或如壞脂或如雞糞乃穀氣欲出也踰三二十日或如涎如膜者出則穀氣之精華矣此穀實精華者八也經曰自辯元和九仙氣何謂也穀氣盡則識元氣矣此三蟲宅居者九也經曰由子運動呼吸生居在丹田內熒熒何謂也神氣旣足則呼吸運動能興雲霧而得隱形無滯矣丹田之氣平實則上升下游結如雞子其光照乎數里筋骨康強其體和平矣此九仙真氣者十也
經曰胎息真仙食氣得卻閉真氣成胎息何謂也服氣二百日五藏旣虛可以學胎仙矣先須密室厚氈累席其枕之高四指而與身平捨其心識握固仰臥初閉其息自十至十五以及三十五十一百息使其心不動移晝夜十二時凡一千六百五十息焉方其氣絕則以魄留守其身魂游上天矣百息之後魂神當見其魄魄陰神也不欲人之生焉其神七其衣黑衣其冠黑冠其柄黑璽是為玄母若見之則當存念祝曰玄母玄母吾身之主長養筋骨莫離尸戶吾與魂父同游天去次見三人各長一尺有五寸其衣朱衣其冠朱冠其柄朱璽引上元宮諸腦之神百餘而出其身則見一氣於二丹田中狀如白雲光照洞達
則謹呼三魂之名一曰爽靈二曰胎光三曰幽精得此陽神領其腦宮之神引其光神游於上天初出之時覺其身從黑房而出見諸鬼神詭形異質或大或小惟勿懼焉俟無所見始為良矣故為斯道者必求同志而與之居慮其有所見而生怖畏身不得去也則使同志者記其喘息之數焉此胎息真仙者十一也經曰五藏真氣芝苗英何謂也其肝木也生於火克於土來自東方其色靑蒼受之於陽潛伏此氣閉固千息則靑色周流而凝結矣其行之也自子之時當隔一時至五十日見其氣如靑雲想之可以治人之浮熱時疫臃腫疥痒急嗽之疾其心火也生於木克於金來自南方其色赤受於朱陽潛伏千息赤色
當出每午之時存想其氣其心大如雞子稍稍赤氣自頂而散祝曰南方□丁赤龍居停陰神避位陽宮下迎思之必至用之自成五十日則赤氣如火之光可以治人之冷疾其肺金也生於土克於木來自西方其色白服之千息白色當出每丑之時存想其氣狀如白珠其光住於眉間呪曰西方庚辛太微玄冥內應六府外為肺神見於氣上游於丹田固護我命用之成仙存念一過四旬有九日肺中有氣狀如白雲能照厚地一切寶物及察人之善惡視表知裏如不行存想五氣之法則須服氣三年然後見五藏之中由不辨生克寒熱之理寒則用心之氣心氣者火也熱則用腎之氣腎氣者水也故不知用氣則無効
矣其脾土也生於火克於水來自中央其色正黃閉之千息則黃色昌矣日一想其氣而無時焉四旬有九日自見其氣可以身入垣壁而人不得見矣其腎水也生於金克於火來自北方其色黑是為下元主持命房其中有真守之勿㤀夫五藏之神氣每至五更之始各存想其色其氣俱出於頂則止不須一一想焉如是者其功緩踰百日而効此五藏真氣者十二也經曰太極真宮住碧空何謂也上界之宮也故上界以七珍精氣為日月下界以陰陽託氣為日月下界一年三百六十日是為上界一日十二時焉此太極真宮者十三也經曰更上寥天入太微何謂也九天第五殿也此九氣真仙者十四也經曰靜理修
真為聖人九行空門列真載何謂也九行者一曰慈愍為衣二曰止捨為食三曰正心為乘四曰專志為財五曰謙下為牀六曰順義為器七曰勤惠為屋八曰修空為宅九曰布施為華此太微玄宮者十五也經曰諸行無心是實心因心運得歸天去何謂也無心之心因有心也此九行空門者十六也經曰六府萬神常有常何謂也大膓之府主於肺堂鼻柱中央以為候色其重十有二兩其長一尺有二寸其廣八寸大腸十有二曲其貯水穀一斗二升十二時中有神焉衣冠各如其色十有一人水穀氣盡則其神見矣腎府者主其內宮外應於耳為宅門戶蓋精主腎腎為後宮內列宮女左壬右癸循環於二耳有元神
守之嗔怒則傷腎腎傷則失其志喪其元神嗔怒者道之忌也腎合氣於膀胱上應於舌根氣液往來是以膀胱二府合為津門而氣海循環以為要路焉服氣未成當節言語以養其津其中有神三百六十以應一嵗之位其氣旣成常抱不貪之行則當見其神而合神理此六府萬神者十七也經曰勿泄天章子存志何謂也始終不泄則天神助之矣此勿泄天章者十八也
子／宗教／道藏輯要／觜集／五　道樞三／准易繫辭篇(P.8-2)..[清光緒丙午年(1906)成都二仙庵重刊本]
准易繫辭篇乾轄其始坤括其終蕞爾之形易行於中
抱黃子道士張抱黃祥符中年已七十餘至岳麓訪隱者周成不遇見橋人秀水黎白授以此書曰首有七竅體有四肢乾坤定矣乾轄其始坤括其終貴賤位矣陰下而六陽上而九剛柔斷矣覺以陽開瞑以陰闔吉凶生矣純陰索男純陽索女變化見矣九竅相盪五藏相通六府相須三宮相統八卦相扶五行相照權之以長男運之以少女狀之以老翁名之以姹女弱之以嬰兒和之以乳母耳目樞要口鼻輔助津液調和骨髓堅固藏府光明神魂擁護陽老成父陰老成母地出醴泉天降甘露火生於木金生於水得生於神失生於鬼神
昇天文鬼入地理木者火之母水者金之子二木成林兄弟也二火成炎姊妹也木者金之妻水者火之夫火作鉛宗水為汞祖鉛以易知汞以簡能易知則鈆歸簡能則汞歸鉛歸則有親汞歸則有功有親則可久有功則可大易簡得則天上之室立矣是故仙人以身觀卦以性觀藥日月相催風雨相薄蒼虬捧爐飛廉鼓橐丹光瑩然金精閃爍融而為川結而為岳鍊氣焉而分淸濁繫辭焉而明生死陰陽相返而權變化晦明相推而循晝夜水火相奔而定高下是故震者動也靑龍之象離者麗也朱雀之象兌者悅也白虎之象坎者陷也玄武之象巽者順也騰蛇之象艮者止也勾陳之象是故仙人所居而安者靑龍
之宮也所樂而玩者白虎之乘也所開而游者天之閽也所閉而掩者地之扃也是故左則觀其龍而安其東右則觀其虎而玩其西南則觀其日而安其午北則觀其月而玩其子是以自天祐之吉無不利木者甲乙火者丙丁水者壬癸金者庚辛土者戊己寅卯者賊夫土者也巳午者賊夫金者也申酉者賊夫木者也亥子者賊夫火者也四季者賊夫水者也是故列其耳者存乎艮分其目者存乎坎辨其鼻者存乎震驗其口者存乎兌陰之泄者存乎離陽之漏者存乎巽是故身有上下氣有消長性有堅虛物有衰旺道也者各指其所之德也者各指其所為性與天地準壽與天地齊法與天地並是以知天地之根識
父母之慾父之精為魂母之血為魄魂勿遣散魄勿遣離故上以認其天機下以洞其人謀享金石之年齡變金玉之肌膚者乎耳之失艮故不聞目之失坎故不見鼻之失震故不嗅口之失兌故不言泄之失離故不走漏之失巽故不食是故日有魂月有魄經天緯地之謂文一陰一陽之謂道炎之者火潤之者水煖之者就燥決之者就濕命之者同聲相應蒸之者同氣相求順而藏之曰潛龍明而覩之曰見龍悅而豢之曰人龍呼而走之曰躍龍浮而登之曰飛龍高而上之曰亢龍六龍乘時而不困百姓日用而不知故君子之道長矣小人之道消矣上下交通而志行矣天地相感而物生矣顯諸聖藏諸用凡煉陽而
消陰真水之用生矣真火之用妙矣生卯之位真火也生酉之位真水也火胎之位子水胎之位午西側之位日東殘之位月傾西北之位者乾闕東南之位者巽乾終上九之位艮坤終上六之位巽絕於巳者之謂逆絕於亥者之謂順龍虎相從之謂仙陰陽不測之謂神以言乎天則不壞以言乎地則不陷以言乎火則不滅以言乎水則不竭以言乎木則不朽以言乎金則不消夫乾其閉也純其開也真是以大生焉夫坤其閉也平其開也靈是以廣生焉耳以配甲戌目以配甲子鼻以配甲寅口以配甲申泄以配甲午漏以配甲辰道之微矣乎仙人所以用而治性也道之寂矣乎真人所以取而存命也性治則空空則
淸以効天命存則通通則靈以法地天降甘雨地長草木山澤通氣龍蛇起陸父母結形道運乎其中矣日月變神道滋乎其中矣鉛汞存存性命之門龍虎綿綿性命之原仙人有以見上丹田之明明故謂之上淸有以見中丹田之熒熒故謂之中淸有以見下丹田之凝凝故謂之下淸玄武之上關不可開也勾陳之中關不可闢也靑龍之下關不可闡也白虎之上尸不可養也朱雀之中尸不可留也騰蛇之下尸不可畜也閉之而內靜啟之而外動啟閉必彰乎變化變化以定其性命鳴鶴在陰其子和之我有好爵吾與汝縻之論曰真人降其龍而出其神劍則千里之外應之况其邇者乎伏其虎而舉其神燭則萬里
之外從之况其邇者乎劍降其龍燭伏其虎龍虎者神仙之車駕也車駕之就昇天之主也神仙者龍虎之門戶也門戶之通則出入之機也同人先號咷而後笑論曰從凡入聖仙人之徑自地昇天真人之緣龍虎同心天地為金水火相薄長河成酪不出戶庭無咎論曰三惑之生也六蔽之階也聞淫哇之聲則失聽視華美之色則失明嗅香馨之味則失思多發語言則失志陰動則失真精陽散則失元氣是以真人包括而無用謹密而不出也耳目誨惑口鼻誨貪淫慾誨衰竭思慮誨煩亂鬼神之所闞盜賊之所招也五位相得而各有合所以成變化而動鬼神論曰金丹之術百數其要在神水華池神仙之術百數其
要在抱一守中坎以象水震以象木兌以象金離以象火四象為藥二氣為爐煉之而後虛服之而上昇也竅數九藏數五一身相得而各有合七情旣立而各有成萬物藏用而各有喻千神內扶而各有守天數順行地數逆取白金之籙靑玉之符黑水之契朱火之圖此可以脫塵世而入層霄者也炎帝之宅乎午黑帝之宅乎子靑帝之宅乎卯白帝之宅乎酉初陽起純陰必當天地之厯引龍虎之精也是以四神入鼎九變成丹赫而養之流而納之凡人之氣有仙人之道四焉凡人之身有仙人之本五焉不治其性者實而不空泥而不通不保其神者離而不合呼而不答不愛其生者溷而不淸作而不甯不修其心者
病而不愈弊而不補故曰凡人之氣有仙人之道四焉此之謂也以金德者尚乎肺以水德者尚乎腎以木德者尚乎肝以火德者尚乎心以土德者尚乎脾是以仙人將有為也將有行也其棄色也如泥其節情也如遺其保湻也如癡其養志也如龜至精不失以保乎肺居於金堂非天上之白精其孰能與於此乎疾雷破山大風振海音樂遏雲鈴皷動地巍然自安超然獨處外聲不入以保乎腎居於珠宮非天上之黑精其孰能與於此乎大不見於泰山細不見於秋毫文不視於秀麗目不視於粉黛黑白若不分是非若不辨眾人之皎皎而已獨昏昏眾人之彰彰而已獨冥冥徹然內鑒志光不散以保乎心居於丹臺
非天上之赤精其孰能與於此乎不耽五味不嗜八珍不畏洪水不憂大旱煒然似有華筵之嘉殽茫然似有沃田之嘉穀無思也無為也無去也無就也豐然不瘦怡然不飢不思不動以保乎脾居於玉房非天上之黃精孰能與於此乎不言而信不笑而樂惟神也不疾而速惟體也不嚴而治至樂無聲以保乎肝居其瓊樓非天上之蒼精其孰能與於此乎故曰凡人之身有仙人之本五焉此之謂也耳初六目初二鼻六三口六四陰六五陽上六凡人也死之根也陽初九陰九二口九三鼻九四目九五耳上九真人也生之根也視龍之形鱗而靑虎之質毛而白日之魂晝而熱月之魄夜而寒以此修心退藏謹密天地
相交之謂泰日月相逐之謂易地氣上騰天氣下降日盈則昃月滿則虧龍吟雲起虎嘯風生淸氣歸天陽以上昇濁氣歸地陰以下墜孰能與於此乎論曰金公曰鉛木公曰汞黃婆謂之真土天地謂之爐陰陽謂之炭坎離謂之藥物子午謂之進退水火謂之作用卯酉謂之抽添運轉謂之河車澄明謂之天酒貴而謂之金花玉液異而謂之靑霜絳雪養而謂之嬰兒姹女生而謂之黃芽大藥熟而謂之九轉丹砂成而謂之再生嬰兒奇而謂之神物光而謂之寶珠是故氣海凝液海液海凝血海血海凝精海精海凝骨海骨海凝神海神海凝真海是以補其筋者莫靈乎肝補其氣者莫靈乎肺補其肉者莫靈乎脾補其
髓者莫靈乎腎補其脈者莫靈乎心補其命者莫靈乎父精補其性者莫靈乎母血是以身有九竅聖人塞之身有五藏聖人煉之身有三關聖人通之身有三尸聖人滅之身有萬慮聖人滌之身有千魔聖人降之身有百疾聖人脫之身有十惡聖人削之是以心宮有王所以無為而治之肝宮有相所以無思而得之肺宮有伯所以不召而自來膽宮有將軍所以不怒而自威脾宮有大夫所以不令而行之腎宮有烈女所以不禁而自止也龍精其魂之所蘊耶虎威其魄之所畜耶龍精著而火珠照乎其前矣虎威振而水珠曜乎其後矣龍精喪則無以見其魂魂無見則火珠幾乎沒矣虎威滅則無以見其魄魄無見則
水珠幾乎沉矣是以巽進初九謂之不漏離進九二謂之不言震退初六謂之不動坎退六二謂之不窺艮退六三謂之不聞三陽守體謂之丈夫三女變形謂之男子七竅不動謂之混沌二氣交感謂之氤氳黑白成質謂之大寶虛無生性謂之元神窒而空之存乎少男艮合而明之存乎中男坎絕而和之存乎長男震歛而益之存乎少女兌翕而復之存乎中女離閉而順之存乎長女巽是以人之生也泰在乎其中矣人之死也否在乎其中矣耳之不聽黑精在乎其中矣目之不視靑精在乎其中矣鼻之不嗅白精在乎其中矣口之不言赤精在乎其中矣陰之不動地精在乎其中矣陽之不散天精在乎其中矣神而
明之上天之亨衢通矣默而成之天下之能事畢矣東方之神骨骼者也南方之神氣息者也西方之神經絡者也北方之神血脈者也中央之神肌肉者也角亢者靑龍之光斗牛者玄武之光奎婁者白虎之光井鬼者朱雀之光房者木星之中宮虛者水星之中宮昴者金星之中宮星者火星之中宮齒牙者靑龍之餘爪甲者白虎之餘毛髮者玄武之餘氣息者朱雀之餘音聲者天之餘影跡者地之餘乾巍然示人得一者也坤混然示人抱一者也夫五賊者盜此者也三田者耕此者也種芝者陽虛之所生也種玉者陽秀之所孕也藥力就乎內神通發乎外積陰散其小積陽至其大動天地感鬼神莫善乎元精蹈水
火貫金石莫妙乎至理福萬民壽九域莫大乎真氣煉五神立四極莫先乎神用夫堅百骸者莫過乎真金壯百筋者莫大乎真木換百脈者莫越乎真水升百神者莫勝乎真火填百節者莫及乎真土何以保身曰無勞何以保命曰無欲何以治性曰無思何以治神曰無邪是故真人多陽而無陰凡人多陰而無陽非謂其無陰也蓋陰變而歸純陽者也非謂其無陽也葢陽變而歸純陰者也夫純陽者仙之氣也純陰者鬼之氣也仙之一成宅乎陽界也鬼之一就宅乎陰界也是以仙人日中無影雪中無跡乘水不溺入火不焦行空不墜透山無碍劔斫不絕藥鴆不盡千魔恐懼萬神悅隨葢取純陽之氣也夫凡人履則
滯凝駐則妨塞萬慮所集萬病所攢上遠天門下近地戶逢明則覺見暗則瞑智慧不通嗜欲不息困而忘返逝者如斯葢取純陰之氣也夫肺白者上應太白心赤者上應熒惑肝靑者上應嵗星脾黃者上應鎮星腎黑者上應辰星黃道者上應太陽白道者上應太陰晝主生者上應南辰夜主死者上應北辰所以聖人下修人事上應天心也耳聽極必聾目視極必瞽鼻嗅極必窒口言極必喑泄流極必罄漏消極必終此所以取六極而捨五福者也言其大聰者內聽者也言其大明者內見者也言其真氣者內萌者也言其至聲者內運者也言其陽精者內煉者也言其陰滓者內淘者也天下之至徤言乎虎者也天下
之至順言乎龍者也天下之至神就乎大藥者也九聖明乎外八卦者也九𡫀明乎內八卦者也修之者長生久視者也
子／宗教／道藏輯要／參集／三　雲笈七籤三／三洞經教部二／太淸中黃真經／九仙真氣章第十(P.113-1)..[清光緒丙午年(1906)成都二仙庵重刊本]
居在丹田內熒熒
服氣成者居在丹田中凝結若雞子炳煥如燭光照數里內無不見是為三丹田氣自然如此也
子／宗教／道藏輯要／星集／五　天樞上相諸葛忠武侯集　卷十三至十六／卷十四　賦　記　銘／賦／八陣圖磧賦　羅士琥(P.21-2)..[清光緒丙午年(1906)成都二仙庵重刊本]
八陣圖磧賦
羅士琥
八陣圖有三永嘉薛氏云一在魚復一在廣都一在沔陽成
都記以為在夔者六十有四方陣法也在彌牟者一百二十有八當頭陣法也其在棋盤市者二百五十有六下營法也然則在魚復者其方陣法歟風后遠矣馬隆之贊獨孤及之記韜鈴裂素筆墨畦徑間爾磊磊落落晶晶熒熒長留水滴千載如新其諸葛公魚復之所陳歟篝燈賦之
客有揮奇肱馳桂軸鞭素鸞御黃鵠出牂牁踰瓦屋策靑羌邁黃竹訪雪外之蓬姿超雲間之滴博探玉斧之界畫遡金精於寥廓千里一息忽經魚復於是俯鱉令之幽居尋孔明之遺躅但見渺湠漫之平灘列參差之低玉或週迴而維衞或拱揖而倚伏或軒豁而欲馳或蹙狹而如簇謂其為遼海神鞭之斥麾
也庚稽山之馬覊也神禹鑿餘之所飛媧皇補天之所遺也又謂其與水火土同時而生根先天氣之希夷也何喧豗漰湃如萬騎之西來激射蕩潏飛流湔沫亘古今而莫之移也俯而睨仰而思已去而復顧盤辟而委蛇曰噫嘻我始知之矣風雲慘淡豪傑經綸蟄其猶龍者隆中之所蘊神其妙用者八陣之所陳觀其蔽璧門兮重開倚却月兮連環天衡十六兮據兩端地軸十二兮居中間風八陣兮附天而前擁雲八陣兮附地而後環天地之前衝一變而為虎踞其附天之風亦再變而為蛇蟠天地之後衝一變而為龍驟其附地之雲亦再變而為鳥翔於是七八為經九六為緯以天地風雲為四正以龍虎鳥蛇為四
奇而成八陣有中權後勁輕重之别有先陰後陽剛柔之節以實擊虛兮明彼此以先奪後兮定主客我簡而敵常繁我閒而敵常迫以正合兮以奇勝乘陰陽兮論生尅門具將發游軍補闕合之則一散之則八握機之妙在指掌屈伸之列凡其銅皷震而獦狑之頭開木牛騰而關隴之魄摧孟獲之所謂天威司馬之所謂奇才皆此圖之土苴塵埃也彼有方圓牝牡衝方車輪罘罝雁行四頭八尾托名於八卦倚重於武侯者特劍首之一吷而已得其儌而遺其微舍棟梁而拾節梲也雖然斯義也風后握之佐軒轅擒蚩尤而為萬古兵家之師馬隆識之作鹿箱車破樹機能而成凉州一戰之奇何曠世之良材竟不
卒其所施曾出師之未旣遽殞星之流輝凄凉乎梁父之吟際會乎風雲之期幡然於三顧之餘夫豈不知炎德之微而猶區區此圖之為邪人亡事往名留蹟遺桓宣武見之僅識其常山一節之勢杜工部過之激而為江流不轉之詩豈武侯忠赤貫此諸石陽侯川后者為之呵護遺千古無窮之悲也葢公之所可能者人公之所不可能者天天運不復扶漢祚之衰是以天戈不能囘漢日之西未可以成敗利鈍而隨聲於黃口之蚩蚩也觀畢又從而為之歌曰伯仲間兮呂伊失蕭曹兮定指麾才十倍兮曹丕遺巾幗兮懿慚而見揮操如鼠兮睨隣雞公如龍兮入天飛八陣圖兮雲栖尚見公兮杜德機圖不盡兮柏十圍
後千載兮依依微斯人兮吾誰與歸
子／宗教／道藏輯要／翼集／三　甘水仙源錄　卷六至十　後序／卷九／鄠縣秦渡鎮重修志道觀碑　俞應卯(P.60-1)..[清光緒丙午年(1906)成都二仙庵重刊本]
甘水仙源錄卷之九
鄠縣秦渡鎮重修志道觀碑
前鄂州教授雪溪逸人俞應卯撰
祖師重陽以全真名教者卽無極之真二五之精妙合而凝所以為萬善之原也號之為師之祖者蓋師道立則善人多善人多則朝廷正而天下治也道之體大而無外細而無內道之用無物不有無時不然不以堯而存不以桀而亡不以愚而不足不以賢而有餘何者蓋元氣敷施陽以剛之陰以柔之木金水火以布列之此氣也人得之所以為人也太極渾浩健以行之順以立之仁義禮智以綱紀之此理也人得之所以為道也乾
父坤母旣以五性之全一理之真而賦之人而人不能全此真者不為嗜好奪之則為強暴失之不為名利汩之則為忿慾亡之此真之不能全則天下宜乎無善人無善人則國何由而治天下何由而平惟能全是道之真者可以為帝王師可以為後世法推而行之則無非飲純飫樸之俗神而化之豈有茹名嗜利之風子雲昧此所以有事莽之污所以有投閣之駭子房識此所以成相漢之業所以成赤松之遊斯道也先天而天弗違後天而奉天時修之則吉悖之則凶信不誣矣惟黃帝師是道於廣成故垂衣裳而天下治舜受堯之天下師是道於巢許而萬國寍武丁學是道於甘盤而商中興苟非其人道不虛行且
太上玄元生於三代之時嘗為柱下史矣遇周室道衰不能推其所為遂著道德之編以貽後世其曰道大而又曰王配天地之大豈不與吾夫子一王之法同其功乎南華真人生於戰國之時嘗為漆園吏矣因天下爭奪不能展其所行故寓其言於道以示諸人曰易以道陰陽春秋以道名分蓋亦與吾夫子尊王之心合其志也迨西漢之四皓以是道定國本之計於一言東漢之嚴光以是道契中興之主於平昔至於晉宋齊梁厯唐暨宋時雖不古而斯道自存如許旌陽葛勾漏陶隱居寇謙之司馬子微東華正陽純陽與夫希夷亦善推其所全之真以及當時之君其正陽純陽陰陽不測之神至今常顯於寰宇之內
故重陽祖師得以繼是道之正傳全一真之妙理師本醴泉人也姓王氏於金朝初興之日舉進士中甲科人物魁梧天資秀偉方瞳熒熒美髯郁郁奈何道與時違故不以軒冕利祿縈其心常以水竹煙霞樂其志遂卜終南劉蔣而居焉一日遇鍾呂於甘河傳是道之妙訣以重陽為號以嚞為名於所居之室四隅各植海棠一株繼而策杖出關東歸海上有問其故則曰我向邱劉譚裏捉馬去人皆未諭其旨未幾從遊者七其所親侍者四馬鈺譚處端劉處玄邱處機是也號馬為丹陽譚為長真劉為長生邱為長春西還抵汴遽謂門人曰東華鍾呂之約不敢愆期吾後事在劉蔣全真之教汝輩當勉之言畢具湯沐奄
然而逝汴之名公巨卿賢士大夫無有不赴弔者旣而四師輦仙櫬以入關中遵遺命而葬劉蔣事畢將歸四宗師憇於秦渡鎮真武堂茂樹之下彷徨然猶有慕師之戚執手分袂各述其所蘊之志俱不負祖師之囑長春隱於太公之磻溪長生寓東周之瀍水長真居水南之朝元惟丹陽反築室於場為今之終南重陽萬壽宮也自是全真之教漸興師宗之德益著於興定間有景慕四真之事者依真武堂經營宮室以奉香火恩例賜額為志道觀值金祚將終民多凶暴觀宇灰爐恭惟大元聖文神武奄有四海生民綏定百廢俱興惟志道廢址尚存荊榛堙塞一日洞真真人于君道經秦渡載瞻故基慨然有過河洛思
禹之心對羹墻見堯之感遂命門人駱志通鳩工事材構殿宇聚徒眾恢拓乎宗師之跡增光乎玄教之風使一祖四宗之德業為可大可久之基豈不偉歟予於暇日徜徉琳宇間覽紀事於碣石者與道體往往相違是以慊焉一日志通表四真之事跡丐予屬文紀述其事嘗觀太史公序九流之說儒與道特冠於眾流之上道之與儒同此一理儒之與道同此一機通其變則天下無弊法執其方則天下無善教若非圜機之士不足以論此也然教之在天下亦何常師之有且祖師以全真名教者豈非吾儒真實無妄之理乎其鍊形修性豈非大易窮神知化之妙乎方其護祖師之柩歸而克葬之後高弟能繼志述事者
有之廬其墓側者有之於斯時也何異乎吾夫子殁而門人治任將歸相向而哭之意歟及其長春宗師被詔北廷而好生之德感動人主轉不殺之機於一言之頃於斯時也又何異乎吾孟子吿時君不嗜殺人者能一之之仁歟由是觀之則祖師所修之道宗師所繼之志旣可以備帝王之取法則又足以致天下之治平大非秦皇漢武之時方士雜學之比亦非晨門荷蓧之徒長沮桀溺之輩觀今日書同文車同軌四海之內晏然朝廷之政淸肅然後知植海棠之意不誣於其先邱劉譚馬之事有騐於其後噫是道也自常情觀之神妙難測由至人守之不外乎一真之理故全真之教雖遺世獨立而尊君親上之心常存
雖遐遯隱居而愛人利物之仁愈切卽無思無為之誠以顯其有感有應之理在宗師旣能神知來而智藏往於門人又能繼其志而述其事豈不有補於聖明之朝乎非志於道其孰能與於此哉從而贊之曰道體渾浩兮無臭無聲陰陽肇判兮成象成形幽潛淪隱兮升降八紘惟人為貴兮萬物之靈原始要終兮故知死生嗜欲之汩沉兮出入莫測其心列仙之相傳兮祇欲全乎無極之真不先覺於重陽兮孰開妙理於我人為道之紀綱兮橐籥乎二五之精志道復古兮奐然而一新真人常在兮道備而德純一祖四宗兮亘萬古以皆春
子／宗教／道藏輯要／翼集／又七　三十代天師虛靖真君語錄／詞／對酒成漁家傲呈介甫(P.35-1)..[清光緒丙午年(1906)成都二仙庵重刊本]
對酒成漁家傲呈介甫
草草開樽資一笑微生病苦隨緣了友義交情如地厚心相照今人莫遣前人誚　燈火熒熒山悄悄芝蘭佳氣松筠茂得便盤桓塵世表香初透鄰雞且莫催清曉
子／類書／清稗類鈔／獄訟類／趙清獻折獄(P.998)
趙清獻折獄
浙閩總督漢軍趙清獻公廷臣之折獄也，摘發如神，其最傳人口者數事：有盲者與屠者善，一日入屠室，虛無人，筐有錢五百文，懷之走。屠者覺而追於途，盲者撫膺嘂曰：「天乎，吾辛苦積此錢，乃欺吾瞽而要劫乎！」眾皆憤憤。趙過，為遮訴焉，屠者亦泣陳。趙笑命吏取盆水，投錢其中，浮脂熒熒也，乃斷歸屠者。又法司鞫殺人者，既自承矣，趙見所上牘而疑之，曰：「傷不及寸而刃盈尺，此必冤。」後果獲正盜。夏大旱，山中人相驚，以旱魃頳顏赤䰄絳衣冠猝入人家，壯者逸，弱者匿，魃去而財物空矣。趙曰：
「吾當祈之。」密戒邏者分伺揜捕，果獲暴卒，伏法焉。
子／類書／清稗類鈔／工藝類／製霞棚(P.2372)
製霞棚
霞棚出蒙古，蓬梗為幹，穀糠和膏傅之，以代燭。燃之，青光熒熒，煙浩如雲。
子／類書／清稗類鈔／技勇類／僧普濤用手槍(P.2867)
僧普濤用手槍
王蘭臯，籍江寧。少游山左，值謝遷亂，避長山之醴泉寺，與王阮亭、西樵昆仲相友善。時阮亭未弱冠，詩才清妙，蘭臯歎異之。寺有異僧曰普濤，自黃山文殊院來，茹葷酒，性伉爽，蔑視大眾，於阮亭獨敬禮有加。一日，普濤與蘭臯攜酒登長白峰縱飲，仰見羣雀翔飛，出手槍舉手彈數雀隕地。蘭臯問何術，亦不答。醉坐盤石，倚大樹，方仰天發嘯。忽神色變易，抖袖向空，見白光起如匹練，遂騰身躍地，風泠然，觸人作噤，已不知所在。蘭臯駭甚，亟返寺寢。夜半，推扉入，手皮囊，滴血涔涔，懼而匿走。普濤啞然曰：「子勿畏，我去救一方塗炭耳。」指囊曰：「此中貯巨寇首級，子盍一觀。」出懷中小匣，取黑丸一，投囊，囊洞然聲裂，洩水斗餘，蹶然縮。越日，果有人來山，言賊犯淄川，將肆屠殺，若有神兵鼓風而
至，賊首皆斷，餘眾紛竄，又得官兵追殪，新城等處圍已解矣。始信其有神術，密叩之。答謂：「今值太平，身當隱，與君有緣，故爾周旋，幸勿語阮亭。渠貴人，且為當世詩學正宗，不願使形諸歌詠，致留後人口實也。然子亦當貴，我有祕字留贈，不有急難勿輕啟。」出紅紙裹，封甚緊，蘭臯受而藏之，尋別去。
其後蘭臯任兩浙鹽政，閩耿精忠開藩，檄取鹽課助軍，時浙中被兵，庫儲不繼，遲未應命。耿怒，劾逮來閩，將加不利。正惶懼間，憶及僧所授祕字，夜露禱於空，發其封，乃黃紙符二，旁書焚嚥之。乃焚一，吞其灰，頓覺體足輕舉，似有人提之空中，有風御之行，直達耿寢室，抽壁上劍，飛舞帳前。耿偕其妾裸跪牀下，戰噤惕息，蘭臯斮其鬚寸許，擲劍而去，仍飛行至寓，案上燈熒熒，疑為夢境。翌日，耿傳帖令王旋任，即乞休，移家紹興。
子／類書／清稗類鈔／技勇類／盧虎兒受教於叟(P.2900)
盧虎兒受教於叟
盧虎兒，臨淮無賴子也，以健鬬橫於市。市之椎埋惡少以千數，莫不下之，虎兒自以為一世之雄也。嘗夜飲，大醉而歸，踉蹌與一老叟相觸，遽握拳大罵。叟笑曰：「若醉矣，我不與若較。吾居此東五里之桃村，若仇我者，其明日來。」拂袖去。虎兒歸，酒醒，亦忘之矣。翼日過市，復與叟遇，肩排之，叟不動，虎兒乃倒卻尋丈外，慚且憤，復大罵。叟笑曰：「我豈又犯汝耶？纖兒，欲索鬬，則鬬耳，洶洶者何為？」虎兒度不能勝，然以在稠人廣眾中不甘退讓，則奮身前搏之。叟但舉手一揮，虎兒顛數步外，然不傷也。
益憤，出死力觝之，叟三揮，虎兒三仆，仍直進不止。叟徐步去，虎兒則追而毆之，叟蹙額曰：「豎子何冥頑乃爾？」適過一短柵，叟一揮，虎兒遽落柵內。柵內，豕圈也。虎兒墜其中，周身為淤泥溲勃塗幾滿，亟起立躍出，視叟已不知所往。趨歸沐浴，易衣履，愈憤，憶叟前言，乃懷刃東出求之。虎兒行數里，不見有村，黃葉紛紛，積地逾寸，穿林而行，簌簌有聲。林盡處有茅菴，類有人居，意桃村當不遠，可問訊。自牆隙窺之，則菴中二人對弈，其一，十二三歲之小兒，其一，即叟也。幸其未見，急趨伏林間，夜靜，度童叟皆眠矣，乃出。時室中孤燈熒熒，搖曳欲滅，虎兒疾入，揚刃，向東壁一榻悉力劈之，寂無一聲，揭衾視之，故無人也。方欲出，忽黑影若鵰鶚然，拂窗直入。虎兒方迎以刃，不覺身已自仆，刃亦遙擲數步外，蓋日間對弈之童至矣。叱曰：「若何人，乘吾師不在，欲何為耶？」虎兒支吾，以迷途乞火對。童指破衾曰：「此何故，汝速自陳。不爾，便殺卻。」倉卒間，叟亦至，見虎兒，即令童釋手。虎兒度不能脫，伏地自陳請死。叟笑曰：「何至是？」援之起，令去。虎兒出行數步，思之甚奇，復還伏叟前，請為徒，叟不許，再三請，叟曰：「吾術以退讓為主者也。汝求學此，以欺人耳，得此術，亦何為？」虎兒再三自陳，願悔改，叟始許之。自是城市中不見虎兒蹤跡，蓋已隨叟去矣。
子／類書／清稗類鈔／技勇類／卞雲西用鐵錢(P.2961)
次日晚抵豐店，亂山中盜窟也，店主亦猙獰可畏。廖惴惴，匿盜首於密室。眾鑣客先寢，卞就地設席。門窗盡啟，剪燈吸阿芙蓉膏，鐵煙桿在其旁，腰間出大鐵錢二三十枚，其厚分許，置燈下，頻頻合
眼，似倦極打盹狀。夜半，店主與人嚷，漸至格鬬，大聲呼救。眾鑣客齊起，置不理，屏息伏戶內。卞息燈，橫臥如前。時月弦初上，微見人影，廖伸首注視，突見卞奮臂飛一錢出，俄又連飛兩錢，牆外訇然，火光迸裂，聳身起，捷如飛鳥，二鑣客隨之。旋聞牆土簌簌下落，牆外有聲甚厲，久之寂然。卞入，復臥。東方微明，推廖急起，曰：「險哉，老夫幾遭不測。當店主呼救時，吾料賊徒必乘間而登，先登者，吾以錢傷其目，其次手短槍踵至，吾急以一錢傷其手，一錢傷其目，手槍落地而機震，發其三，吾以桿擊其腦而顛，不死，亦重傷矣。」遣同伴攜廖踰牆迹之，血點狼藉，草中熒熒然，拾視之，乃鐵錢也，血跡猶殷。卞乃曰：「店主人為虎作倀，罪在不赦，今且殺卻此獠。」鑣客領命，大索店中，店主不知何往。乃赴洪洞縣報明，派差迎接。縣令張小霞出郭親迎，延廖及眾鑣客入署，飲以酒。酒半，強卞試技，卞命以生牛皮釘於木板，畫人形，眉目畢具，相距三丈有奇。取腰間鐵錢連環飛去，各中一目，近視之，鐵錢穿牛皮深入木，露其半，健夫不能拔。卞略搖動，應手而落。喟然曰：「老邁之年，兼犯嗜好，無能為矣。」眾俱咋舌。飲畢，張奉二百金出，堅請勿卻，曰：「廖君蒞敝邑，設有不幸，吾獲重咎，不則與廖君二人同受嚴譴，微君，豈有今日？此區區者，曷足言報？」廖亦力勸，卞始受。自此與廖跬步不離，直送至平陸，珍重而別。廖率勇役不敢過洪洞，迂道還太原。
子／類書／清稗類鈔／廉儉類／金會川好儉(P.3206)
金會川好儉
吳縣金會川按察祖靜，平居多禮而好儉，嘗語人曰：「惟儉可以惜福，惟儉可以養廉。」起居飲食，澹泊寡營，溽暑祁寒，不爐不扇，每日早起晚罷，向夜硯火熒熒，苦志明經不逮也。
子／類書／清稗類鈔／廉儉類／衞榮光之儉(P.3221)
衞榮光之儉
光緒朝，浙撫衞靜瀾中丞榮光以節儉著稱，其便服多補綴痕。蓄一羊裘，鞹矣，衣以見客，不怍也。夜於簽押房閱文牘，案僅竹燈檠，熒熒如豆而已。嘗召客晚餐，肴三簋，客出，方呼燈送，僕以無燭對，客逡巡去。一日，其僕購燒餅油條二大盤，幕僚問之，則曰：「今為中丞夫人誕辰也。」
子／類書／清稗類鈔／鑒賞類／成親王藏書於詒晉齋(P.4255)
成親王藏書於詒晉齋
成親王永瑆藏書於其邸之詒晉齋，以經史子集次其目，題以長句云：「錦軸牙籤富自誇，深居也說積書家。空巢未肯從東野，拈買猶須歎浣花。檢處熒熒銀燭短，收時故故玉琴斜。甄琛博物伊何有，政可慚人惠子車。」其所藏宋本《夢溪筆談》，有「皇十一子詒晉齋印」朱記，宋刻溫公《書儀》，有「永瑆私印」、「皇子永瑆之印」朱記。王為高宗第十一字。
子／類書／清稗類鈔／鑒賞類／鹿文端藏早朝圖(P.4325)
鹿文端藏早朝圖
國初，蔡修撰啟僔《早朝圖》點染至佳。房左側置薰籠，覆以朝衣，一侍史監之。右設妝臺，姬人對鏡整髻，為欠伸乍醒狀。旁有墩，雪貍臥其上。中央施甲幛，玉手褰幃，珊鉤乍上，弓鞋半露，椽燭熒熒，真名筆也。朱竹垞題云：「遮莫鼕鼕畫鼓頻，披帷風定燭如銀。繡墩只許貍奴臥，辛苦妝臺弄髻人。」鹿文端公傳霖藏之。
子／類書／清稗類鈔／植物類／禹韭(P.5742)
禹韭
禹韭，苗如鹿蔥，有節如籜，莖末發花，如牽牛而小，青碧熒熒，可愛。
史／史評／讀通鑑論／卷四／漢昭帝／二　匈奴擊烏桓非便(P.86)
二
策者曰：「夷狄相攻，中國之利。」嗚呼！安所得亡國之言而稱之邪！孱君、懦將、痿痺
之謀臣，所用以恣般樂怠傲而冀天幸者也。楚不滅庸、夔、群舒，不敢問鼎；吳不取州來、破越、勝楚，不敢爭盟；冒頓不滅東胡，不敢犯漢；女直不滅遼，蒙古不滅金，不敢亡宋。夷狄非能猝強者也，其猝強者，則又其將衰而無容懼者也。劉淵之鷙，不再世而即絕；元昊之凶，有寧夏而不敢踰環慶之塞，惟其驟起也。若夫若爝火在積薪之下，日吞其儔類，浸以熒熒，而中國不知。如或知之，覆以自慰曰：此吾之利也。乃地浸廣，人浸眾，戰數勝，膽已張，遂一發而不可遏。火蘊於積薪之下，燄既騰上，焦頭爛額而無所施救矣。趙充國藉藉稱夙將，而曰：「烏桓數犯塞，匈奴擊之，於漢便。」此宋人借金滅遼、借元滅金之禍本也。充國之不以此誤漢，其餘幾矣！霍光聽范明友追匈奴便擊烏桓，匈奴由是恐，不能復出兵，韙矣哉！
史／史評／讀通鑑論／卷十八／陳宣帝／二　韋孝寬謠言間斛律光(P.611)
二
為五行之說者曰：「熒惑之精，降為童謠。」言雖非實，而固有指也。熒惑者，以熒熒之光，熒熒之智惑人者也。火之光，熒熒而已，煬之而興，撤其膏薪而息矣，然當晦也，則闇行者依之以求明，故曰月固不勝火，大明有耀，不足以熒熒矣。故智者求明於日月，而不求明於火，惡其有煬之者也。童謠者，熒熒而惑人者也，是之謂熒惑之精，非必天之星降為童之謠也。善通其義者，可以垂鑒。
祖珽欲殺斛律光而無其隙，韋孝寬密為童謠以間之，而光坐誅。夫天下之為童謠者，皆姦人之造也，豈果禍福之幾，鬼神早洩其秘於童稚之口哉？鸜鵒之謠，師己造之，為季氏解逐君之惡也。故童謠者，必有造之之人；即其果中於事理，若河間姹女、千里草之屬，亦時有志疾惡而葸弱畏禍，師婦姑詛咒之智，喋喋於烓罋之間而已。若靈帝之國必亡，董卓之身必戮，又豈待童謠而知邪？晉文公城濮之師，勢不容於姑已者也，「原田每每」之誦，惡知非楚人之反間哉？故曰：「先民有言，詢于芻蕘。」芻蕘可詢也，出其所不意而對以公也。民之譌 言，不可聽也，先為之成言，必其熒熒而惑人者也。祖珽之姦，高緯之愚，孝寬之詭，
一童謠而光以死，高氏以亡，可畏也哉！
史／史評／讀通鑑論／卷二十七／唐昭宗／一　衰世妖風所襲失人精魄(P.981)
昭宗
一
「國家將亡，必有妖孽。」妖孽者，非但艸木禽蟲之怪也，亡國之臣，允當之矣。唐之亂以亡也，宰執大臣，實為禍本。大中以來，白敏中、令狐綯始禍者也，繼之以路巖、韋保衡之貪叨無厭而已極；然其為人，鄙夫耳，未足以為妖孽也。艸木之妖，亦炫其華；禽蟲之孽，亦矜其異；未嘗一出而即害於人。及其後也，艸木之妖，還以自萎；禽蟲之孽，還以自斃；無救於己，而徒以亂天下。人而如斯，其中不可測，其得失不可致詰，竭慧盡力，冒險忘身，薨薨熒熒，唯以亡國敗家為見長之地，身為戮，族為夷，皆其所弗慮也，斯則為妖孽而已矣。張濬、崔昭緯、崔胤、孔緯、李谿是已。而蕭遘、杜讓能心知不可，僶勉而從之波靡，亦妖風所襲，失其精魄者也。
子／筆記／閱微草堂筆記／卷一／灤陽消夏錄一(P.3177)
愛堂先生言。聞有老學究夜行。忽遇其亡友。學究素剛直。亦不怖畏。問君何往。曰吾為冥吏。至南村有所勾攝。適同路耳。因並行至一破屋。鬼曰。此文士廬也。問何以知之。曰凡人白晝營營。性靈泊沒。惟睡時一念不生。元神朗激。胸中所讀之書。字字皆吐光芒。自百竅而出。其狀縹緲繽紛。爛如錦繡。學如鄭孔。文如屈宋。班馬者。上燭霄漢。與星月爭輝。次者數丈。次者數尺。以漸而差。極下者。亦熒熒如一燈照映戶牖。人不能見。惟鬼神見之耳。此室上光芒高七八尺。以是而知。學究問我讀書一生。睡中光芒當幾許。鬼囁嚅良久曰。昨過君塾。君方晝寢。見君胸中高頭講章一部。墨卷五六百篇。經文七八十篇。策略三四十篇。字字化為黑烟。籠罩屋上。諸生誦讀之聲。如在濃雲密霧中。實未見光芒。不敢妄語。學究怒叱之。鬼大笑而去。
子／筆記／閱微草堂筆記／卷二／灤陽消夏錄二(P.3199)
沈椒園先生為鼇峯書院山長時。見示高邑趙忠毅公舊硯。額有東方未明之硯六字。背有銘曰。殘月熒熒。太白睒睒。雞三號。更五點。此時拜擊大奄。事成策汝功。不成同汝貶。蓋劾魏忠賢時。用此硯草疏也。末有小字一行。題門人王鐸書。此行遺未鐫。而黑痕深入石骨。乾則不見。取水濯之。則五字炳然。相傳初令鐸書此銘。未及鐫而難作。後在戍所乃鐫之。語工勿鐫此一行。然閱一百餘年。滌之不去。其事頗奇。或曰。忠毅嫉惡嚴。漁山人筆記。稱鐸人品日下。書品亦日下。然則忠毅先有所見矣。削其名擯之也。滌之不去。欲著其嘗為忠毅所擯也。天地鬼神。恒於一事。偶露其巧。使人知警。是或然歟。
子／筆記／閱微草堂筆記／卷七／如是我聞一(P.3321)
安氏從舅善鳥銃。郊原逐兔。信手而發。無得脫者。所殺殆以千百計。一日遇一兔人立而拱。目炯炯如怒。舉銃欲發。忽炸而傷指。兔已無迹。心知為兔鬼報冤。遂輟其事。又嘗從禽晚歸。漸已昏黑。見小旋風裏一物。火光熒熒。轉旋如輪。舉銃中之。乃禿筆一枝。管上微有血漬。明人小說。載劉天錫供狀事言。凡物以庚申日得人血。皆能成魅。是或然歟。
子／筆記／閱微草堂筆記／卷九／如是我聞三(P.3382)
釋明玉言西山有僧。見遊女踏青。偶動一念。方徙倚凝思間。有少婦忽與目情。漸相軟語云。家去此不遠。夫久外出。今夕當以一燈在林外相引。叮嚀而別。僧如期往。果熒熒一燈。相距不半里。穿林渡澗。隨之以行。終不能迫。及既而或隱或現。倐左倐右。奔馳轉輾。道路遂迷。困不能行。踣臥老樹之下。天曉諦觀。仍在故處。再往林中。則蒼蘚綠莎。履痕重疊。乃悟徹夜繞此樹旁。如牛旋磨也。自知心動生魔。急投本師懺悔。後亦無他。又言山東一僧。恒見經閣上有艷女下窺。心知是魅。然思念魅亦良得。逕往就之。則一無所睹。呼之亦不出。如是者凡百餘度。遂惘惘得心疾。以至於死。臨死乃自言之。此或夙世冤愆。借以索命歟。然二僧究皆自敗。非魔與魅敗之也。
子／筆記／閱微草堂筆記／卷十／如是我聞四(P.3413)
飛萬又言。一書生最有膽。每求見鬼不可得。一夕雨霽月明。命小奴攜罌酒詣叢冢間。四顧呼曰。良夜獨遊。殊為寂寞泉下諸友。有肯來共酌者乎。俄見燐火熒熒。出沒草際。再呼之嗚嗚相距。丈許。皆止。不環集進。數其影約十餘。以巨杯挹酒灑之皆俯嗅其氣。有一鬼稱酒絕
佳。請再賜。因且灑且問曰。公等何故不輪迴。曰善根在者轉生矣。惡貫盈者墮獄矣。我輩十三人。罪根未滿。待輪迴者四。業報沈淪不得輪迴者九也。問何不懺悔求解脫。曰懺悔須及未死時。死後無着力處矣。灑酒既盡。舉罌視之。各踉蹌去。中一鬼回首丁寧曰。餓鬼得沃壺觴。無以報德。謹以一語奉贈。懺悔須及未死時也。
子／筆記／閱微草堂筆記／卷十二／槐西雜志二(P.3472)
烏魯木齊多狎邪。小樓深巷。歌響時聞。自譙鼓初鳴。至寺鐘欲動。燈火恒熒熒也。冶蕩者惟所欲為。官弗禁。亦弗能禁。有寧夏布商何某。年少美風姿。貲累千金。亦不甚吝。而不喜為北里游。惟畜牝豕十餘。飼極肥。濯極潔。日閉戶而沓淫之。豕亦相摩相倚。如昵其雄。僕隸恒竊窺之。何弗覺也。忽其友乘醉戲詰。乃愧而投井死。迪化廳同知木金泰曰。非我親鞫是獄。雖司馬溫公以告我。我弗信也。余作是題雜詩有曰。石破天驚事有無。從來好色勝登徒。何郎甘為風情死。纔信劉郎愛媚猪。即咏是事。人之性癖有至於是者。乃知以理斷天下事。不盡其變。即以情斷天下事。亦不盡其變也。
子／筆記／閱微草堂筆記／卷十六／姑妄聽之二(P.3597)
青縣王恩溥。先祖母張太夫人。乳母孫也。一日自興濟夜歸。月明如晝。見大樹下數人聚飲。杯盤狼藉。一少年邀之入座。一老翁嗔語少年曰。素不相知。勿惡作劇。又正色謂恩溥曰。君宜速去。我輩非人。恐小兒等於君不利。恩溥大怖。狼狽奔走。得至家。殆無氣以動後於親串家作弔。突見是翁驚仆欲絕。惟連呼鬼鬼。老翁笑掖之起曰。僕耽麴糵。日恆不足。前值月夜。荷鄰里相邀。酒已無多。遇君適至。恐增一客。則不滿枯膓。故詭語遣君。君乃竟以為真耶。賓客滿堂。莫不絕倒。中一客。目擊此事。恆向人說之。偶夜過廢祠。見數人轟飲。亦邀入座。酒味有異。心方疑訝。乃為群鬼。擠入深淖。化燐火熒熒散。東方漸白。有耕者。救之乃出。緣之膽破。反疑恩溥所見為真鬼。後途遇此翁。竟不敢接談。此表兄張自修所說。戴君恩詔。則曰實有此事。而所傳殊倒置。乃此客先遇鬼。而恩溥聞之。某夜過某村。值一多年未晤之友。邀之共
飲。疑其已死。絕裾奔逃。後相晤於姻家。大遭詬誶也。二說未審孰是。然由張所說。知不可偶經一事。遂謂事事皆然。致失於誤信。由戴所說。知亦不可偶經一事。遂謂事事皆然。反敗於多疑也。
朱介如言。嘗因中暑眩瞀。覺忽至曠野中。涼風颯然。意甚爽適。然四顧無行跡。莫知所向。遙見數十人前行。姑往隨之。至一公署。亦姑隨入。見殿閣宏敞。左右皆長廊。吏奔走。如大官將坐衙狀。中一吏突握其手曰。君何到此。視之乃亡友張恆照。悟為冥司。因告以失路狀。張曰。生魂誤至。往往有此。王見之。亦不罪。然未免多一詰問。不如且坐我廊屋。俟放衙。送君返。我亦欲略問家事也。入坐未幾。王已升座。自窗隙竊窺。同來數十人。以次庭訊。語不甚了了。惟一人昂首爭辯。似不服罪。王舉袂一揮。殿左忽現大圓鏡。圍約丈餘。鏡中現一女子。反縛受鞭像。俄似電光一瞥。又現一女子忍淚橫陳。像其人叩顙曰。伏矣。即曳去。良久放衙。張就問子孫近狀。朱畧道一二。張揮手曰。勿再言。徒亂人意。因問頃所見者。業鏡耶。曰是也。問影必肖形。今無形而現影何也。曰人鏡照形。神鏡照心。人作一事。心皆自知。既已自知。即心有此事。心有此事。即心有此事之象。故一照而畢現也。若無心作過。本不自知。則照亦不見。心無是事。即無是象耳。冥司斷獄。惟以有心無心。別善惡。君其識之。又問神鏡何以能照心。曰心不可見。緣物以形。體魄已離。成者性靈。神識不滅。如燈熒熒。外光無翳。內光虛明。內外瑩澈。
故纖芥必呈也。語訖遽曳之行。覺此身忽高忽下。如隨風敗籜。倏然驚醒。則已臥榻上矣。此事在甲子。七月怪。其鄉試後。期至乃具道之。
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／文賦㪚句(P.12-1)..[文淵閣四庫全書本]
〔文賦㪚句〕
〔増〕晉傅𤣥〈陽春賦〉乾坤絪緼冲氣穆清幽蟄蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　湛方生〈懷春賦〉麥芃芃而含秀桑藹藹而敷榮華照灼以爛林葉婀娜以媚莖　王廙〈春可樂賦〉春可樂兮樂孟月之初陽冰泮渙以微流土冐橛而觧剛野暄卉以揮緑山蔥蒨以𤼲蒼　李顒〈四時賦〉平臯眇莽中林蔥青野馬飛澗晨虹𡸁旌陽燕南徂隂鴈北征青華皓皓丹秀熒熒　謝萬〈春遊賦〉青陽司候勾芒御辰陳條灌以摧枯初莖蔚其曜新羃豐葉而為幄靡翠草而成茵　宋劉義恭〈感春賦〉
天晻曖而流寒日隂翳而淪精風淑穆而吹蘭雨濛濛而洗莖草承澤而擢秀花順氣而飛馨　梁元帝〈春賦〉洛陽小苑之西長安大道之東苔染池而盡緑桃含山而併紅露霑枝而重葉網縈花而曵風　隋蕭慤〈春賦〉落花無限數飛鳥排花度禁苑玉饒風吹花春滿路　唐王勃〈春思賦〉蜀川風𠉀隔秦川今年節物異常年霜前柳葉銜霜翠雪裏梅花犯雪妍霜前雪裏知春早看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草
〔原〕宋之問〈春宴韋曲莊序〉萬株果樹色雜雲霞千畝竹林氣含煙霧激樊川而縈碧瀬浸以成波望太乙而鄰少微森然逼座　鋪落花以為藉結垂楊而代幄霽景含日晩霞五彩而丹青韶光卷雲春臯一色而凝黛　李邕〈春賦〉楊廻曲沼李雜芳園條煙濃而曵地花錦縟而當軒　李白〈春夜宴桃李園序〉幽賞未已高談轉清開瓊筵以坐花飛羽觴而醉月　〈惜餘春賦〉平原萋兮綺色
愛芳草兮如翦惜餘春之將䦨每為恨而不淺
子／醫家／御定佩文齋廣群芳譜／茶譜　卷十八至卷二十一／卷十九　茶二／集藻／五言古詩(P.21-1)..[文淵閣四庫全書本]
［五言古詩］
〔増〕唐李白〈答族姪僧中孚贈玉泉仙人掌茶并序〉余聞荊州玉泉寺近清溪諸山山洞徃徃有乳窟窟中多玉泉交流其中有白蝙蝠大如鴉按仙經蝙蝠一名仙鼠千歲之後體白如雪栖則倒懸蓋飲乳水而長生也其水邊處處有茗草羅生枝葉如碧玉唯玉泉真公常采而飲之年八十餘歲顔色如桃花而此茗清香滑熟異於他者所以能還童振枯扶人夀也余逰金陵見宗僧中孚示余茶數十片拳然重疊其狀如手號
為仙人掌茶蓋新出乎玉泉之山曠古未覿因持之見遺兼贈詩要余答之遂有此作後有髙僧大隐知仙人掌茶發乎中孚禪子及青蓮居士李白也𡮢聞玉泉山山洞多乳窟仙鼠如白鴉倒懸清溪月茗生此中石玉泉流不歇根柯灑芳津採服潤肌骨叢老卷緑葉枝枝相接連曝成仙人掌似拍洪厓肩舉世未見之其名定誰傳宗英乃禪伯投贈有佳篇清鏡燭無鹽顧慙西子姸朝坐有餘興長吟播諸天　韋應物〈喜園中茶生〉潔
性不可汚為飲滌塵煩此物信靈味本自出山原聊因理郡餘率爾植荒園喜隨衆草長得與幽人言　栁宗元〈巽上人以竹間自採新茶見贈酬之以詩〉芳叢翳湘竹零露凝清華復見雪山客晨朝掇靈芽蒸煙俯石瀨咫尺凌丹崖圎方麗竒色圭璧無纎瑕呼兒㸑金鼎餘馥延幽遐滌慮𤼵真照還原蕩昬邪猶同甘露飯佛事薫毗耶咄此蓬瀛侶無乃貴流霞　孟郊〈慿周况先輩於朝賢乞茶〉道意勿乏味心緒病無悰蒙茗玉花盡越
甌荷葉空錦水有鮮色蜀山饒芳叢雲根纔翦緑印縫已霏紅曽向貴人得最將詩叟同幸為乞寄來救此病劣躬　劉言史〈與孟郊洛北野泉上煎茶〉粉細越筍芽野煎寒溪濵恐乖靈草性觴事皆手親敲石取鮮火撇泉避腥鱗熒熒㸑風鐺拾得墜巢薪潔色既爽别浮氲亦殷勤以兹委曲静求得正味真宛如摘山時自啜指下春湘瓷泛輕花滌盡昬渇神此逰惬醒趣可以話髙人　白居易〈睡後茶興憶楊同州〉昨晚飲太多嵬峩連
宵醉今朝餐又飽爛熳移時睡睡足摩挲眼眼前無一事信脚繞池行偶然得幽致婆娑緑隂樹斑駁青苔地此處置䋲牀傍邉洗茶器白瓷甌甚潔紅爐炭方熾沫下麴塵香花浮魚眼沸盛來有佳色嚥罷餘芳氣不見楊慕巢誰人知此味　李羣玉〈龍山人惠石廩茶〉客有衡岳隱遺予石廪茶自云凌煙露採掇春山芽珪璧相壓疊積芳莫能加碾成黃金粉輕嫩如松花紅爐㸑霜枝越兒斟丹華灘聲起魚眼滿鼎漂清霞凝澄坐曉燈
痛眼如蒙紗一甌拂昬寐襟鬲開煩挐顧渚與方山誰人留品差持甌黙吟詠揺膝空咨嗟　皮日休〈茶塢〉閒尋堯氏山遂入深深塢種荈已成園栽葭寧計畝石窪泉似掬巖罅雲如縷好是夏初時白花滿煙雨　〈茶人〉生於顧渚山老在漫石塢語氣為茶荈衣香是煙霧庭從𣟓子遮果任獳師虜日晚相笑歸腰間佩輕簍　〈茶笋〉褎然三五寸生必依巖洞寒恐結紅鉛暖疑銷紫汞圎如玉軸光脆似瓊英凍每為遇之疎南山挂幽夢
〈茶籝〉筤篣曉攜去驀箇山桑塢開時送紫茗負處沾清露歇把傍雲泉歸將挂煙樹滿此是生涯黃金何足數　〈茶舍〉陽崖枕白屋幾口嬉嬉活棚上汲紅泉焙前蒸紫蕨乃翁研茗後中婦拍茶歇相向掩柴扉清香滿山月　〈茶竈〉南山茶事動竈起巖根傍水煑石髮氣薪然杉脂香青瓊蒸後凝緑髓炊來光如何重辛苦一一輸膏粱　〈茶焙〉鑿彼碧巖下恰應深二尺泥易帶雲根燒難礙石脉初能燥金餅漸見乾瓊液九里共杉林相望
在山側　〈茶鼎〉龍舒有良匠鑄此佳樣成立作菌蠢勢煎為潺湲聲草堂暮雲隂松窓殘雪眀此時勺複茗野語知逾清　〈茶甌〉邢客與越人皆能造兹器圎似月魂堕輕如雲魄起棗花勢旋眼蘋沫香沾齒松下時一看支公亦如此　〈煑茶〉香泉一合乳煎作連珠沸時看蟹目濺乍見魚鱗起聲疑松帶雨餑恐煙生翠儻把𤁋中山必無千日醉　陸龜蒙〈茶塢〉茗地曲隈回野行多繚繞向陽就中密背澗差還少遥盤雲髻慢亂簇香篝小
何處好幽期滿巖春露曉　〈茶人〉天賦識靈草自然鍾野姿閒來北山下似與東風期雨後探芳去雲間幽路危唯應報春鳥得共斯人知　〈茶笋〉所孕和氣深時抽玉笤短輕煙漸結華嫩蘂初成管尋來青靄曙欲去紅雲暖秀色自難逢傾筐不曽滿　〈茶籝〉金刀劈翠筠織似波紋斜製作自野老攜持伴山娃昨日𨷵煙粒今朝貯緑華争歌調笑曲日暮方還家　〈茶舍〉旋取山上材架為山下屋門因水勢斜壁任巖隈曲朝隨鳥俱散暮
與雲同宿不憚採掇勞祇憂官未足　〈茶竈〉無突抱輕嵐有煙映初旭盈鍋玉泉沸滿甑雲芽熟竒香襲春桂嫩色凌秋菊煬者若吾徒年年看不足　〈茶焙〉左右𢷬凝膏朝昬布煙縷方圎隨樣拍次第依層取山謡縱髙下火候還文武見說焙前人時時炙花脯　〈茶鼎〉新泉氣味良古鐵形狀醜那堪風雪夜更值煙霞友曽過赬石下又住清溪口且共薦臯盧何勞傾斗酒　〈茶甌〉昔人謝塸埞徒為妍詞飾豈如圭璧姿又有煙嵐色光參
筠席上韻雅金罍側直使于闐君從來未𡮢識　〈煑茶〉閒來松間坐看煑松上雪時於浪花裏併下藍英末傾餘精爽健忽似氛埃滅不合别觀書但宜窺玉札　宋梅堯臣〈答建州沈屯田寄新茶〉春芽研白膏夜火焙紫餅價與黃金齊包開青篛整碾為玉色塵逺及蘆底井一啜同醉翁思君聊引領　王仲儀〈寄𨷵茶〉白乳葉家春銖兩直錢萬資之石泉味特以陽芽嫩宜言難購多串片大可寸謬為識别人予生固無恨　〈答宣城張主
簿遺鴉山茶次其韻〉昔觀唐人詩茶韻鴉山嘉鴉銜茶子生遂同山名鴉重以初槍旗采之穿煙霞江南雖盛産處處無此茶纖嫩如雀舌煎烹比露芽競收青篛焙不重漉酒紗顧渚亦頗近蒙頂來以遐䨇井鷹掇爪建溪春剝葩日鑄㺯香美天目猶稻麻吳人與越人各各相𨷵夸傳買費金帛愛貪無夷華甘苦不一致精麤還有差至珍非貴多為贈勿言些如何煩縣僚忽遺及我家雪貯䨇砂罌詩琢無玉瑕文字搜怪竒難於抱長虵
眀珠滿紙上剰畜不為奢玩久手生胝窺久眼生花𡮢聞茗消肉應亦可破瘕飲啜氣覺清賞重歎復嗟歎嗟既不足吟誦又豈加我今實强為君莫笑我耶　〈李仲求寄建溪洪井茶七品云愈少愈佳未知𡮢何如耳因條而答之〉忽有西山使始遺七品茶末品無水暈六品無沉柤五品散雲脚四品浮粟花三品若瓊乳二品罕所加絶品不可議甘香焉等差一日𡮢一甌六腑無昬邪夜枕不得寐月樹聞嗁鴉憂來唯覺衰可驗唯齒牙
動揺有三四妨咀連左車髮亦足驚竦疎疎㸃霜華乃思平生逰但恨江路賒安得一見之煑泉相與誇　〈呂晉叔遺新茶〉四葉及王游共家原坂嶺歲摘建溪春争先取晴景大窠有壯液所發必竒穎一朝團焙成價與黃金逞呂侯得鄉人分贈我已幸其贈幾何多六色十五餅每餅包青篛紅籤纒素檾屑之雲雪輕啜已神魂惺會待嘉客來侑談當晝永　蔡襄〈北苑〉蒼山走千里斗落分兩騎靈泉出地清嘉卉得天味入門脫世氛官
曹真傲吏　〈茶壠〉造化曾無私亦有意所嘉夜雨作春力朝雲䕶日車千萬碧玉枝戢戢抽靈芽　〈採茶〉春衫逐紅旗散入青林下隂崖喜先至新苗漸盈把競攜筠籠歸更帶山雲瀉　〈造茶〉糜玉寸隂間摶金新範裏規呈月正圎勢動龍初起出焙香花全争誇火候是　〈試茶〉兎毫紫甌新蟹眼清泉煑雪凍作成花雲閑未𡸁蘂願爾池中波去作人間雨
〔原〕蘇軾〈種茶〉松間旅生茶已與松俱痩茨棘尚未容蒙翳争交構天公所遺棄百
歲仍稚幼紫筍雖不長孤根乃獨夀移栽白鶴嶺土輭春雨後彌旬得連隂似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅衒私𨷵何如此一啜有味出吾囿
〔增〕蘇軾〈游惠山〉敲火發山泉烹茶避林樾眀窓傾紫盞色味兩竒絶吾生眠食耳一飽萬想滅頗笑玉川子飢弄三百月豈如山中人睡起山花發一甌誰與共門外無來轍　〈問大冶長老乞桃花茶栽東坡〉周詩記苦荼茗飲出近世初縁厭粱
肉假此雪昬滯嗟我五畆園桑麥苦蒙翳不令寸地閒更乞茶子藝饑寒未知免已作太飽計庶將通有無農末不相戾春來凍地裂紫笋森已銳牛羊煩呵叱筐筥未敢睨江南老道人齒髮日夜逝他年雪堂品尚記桃花裔　〈寄周安孺茶〉大哉天宇内植物知幾族靈品獨標竒迥超凡草木名從姬旦始漸播桐君録賦詠誰最先厥傳惟杜育唐人未知好論著始於陸常李亦清流當年慕髙躅遂使天下士嗜此偶於俗豈但中土珍𠔥
之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興即揮毫燦然存簡牘伊余素寡愛嗜好本不篤粤自少年時低回客京轂雖非曵裾者庇䕃或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注𤰞定知䨇井辱於兹自研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破
蕾采采不盈掬旋洗玉泉蒸芳馨豈停宿湏臾布輕縷火候謹盈縮不憚頃間勞經時廢藏蓄髹筒浄無染箬籠勻且複苦畏梅潤侵暖湏人氣燠有如剛耿性不受纎芥觸又若廉夫心難將𢕄穢凟晴天敞虛府石碾破輕緑永日遇閒賓乳泉發新馥香濃奪蘭露色嫩欺秋菊閩俗競傳誇豐腴面如粥自云葉家白頗勝中山醁好是一杯深午窓春睡足清風擊兩腋去欲凌鴻鵠嗟我樂何深水經亦屢讀子咤中泠泉次乃康王谷䗫培
頃曽𡮢瓶罌走僮僕如今老且懶細事百不欲美惡兩俱忘誰能强追逐薑鹽拌白土稍稍從吾蜀尚欲外形體安能狥心腹由來薄滋味日飯止脫粟外慕既已矣胡為此羇束昨日散幽歩偶上天峰麓山圃正春風蒙茸萬旗簇呼兒為佳客采製聊亦復地僻誰我從包藏置厨簏何𡮢較優劣但喜破睡速况此夏日長人間正炎毒幽人無一事午飯飽蔬菽困卧北窓風風𢕄動窓竹乳甌十分滿人世真局促意爽飄欲仙頭輕快如沐
昔人固多癖我癖良可贖為問劉伯倫胡然枕糟麴　秦觀〈茶〉茶實嘉木英其香乃天育芳不愧杜蘅清堪揜椒菊上客集堂葵圎月探奩盝玉鼎注漫流金碾響丈竹侵尋發美鬯旖旎生乳粟經時不銷歇衣袂帶紛郁幸蒙巾笥藏苦厭龍蘭續願君斥異類使我全芬馥　〈茶臼〉幽人躭茗飲刳木事𢷬撞巧制合臼形雅音伴柷椌虚室困亭午松然眀鼎窓呼奴碎圎月搔首聞錚鏦茶仙賴君得睡魔資爾降所宜玉兎𢷬不必力士扛願
偕黃金碾自比白玉缸彼美制作妙俗物難與䨇　晁補之〈次韻蘇翰林五日揚州石塔寺烹茶〉唐來木蘭寺遺跡今未滅僧鐘嘲飰後語出饑客舌今公食方丈玉茗攄噫噎當今卧江湖不泣逐臣玦中和似此茗受水不易節輕塵散羅麴亂乳發甌雪佳辰雜蘭艾共弔楚纍潔老謙三昧手心得非口訣誰知此間妙我欲希超絶持誇淮北士湯餅供朝啜　孫覿〈飲修仁茶〉煙雲吐長崖風雨暗古縣竹輿赬兩肩弛擔息𢕄倦茗飲初一
𡮢老父有芹獻幽姿絶𡡾嫵著齒得瞑眩昬昬嗜睡翁喚起風灑面亦有不平心盡從毛孔散　陸游〈夜汲井水煮茶〉病起罷觀書袖手清夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜清寒毛骨亦蘇省歸來月滿廊惜蹋疎梅影　眀髙啓〈茶軒〉摘芳試新泉手滌林下器一榻𩯭絲傍輕煙散遥吹不用醒吟魂幽人自無睡
子／醫家／御定佩文齋廣群芳譜／花譜　卷二十二至卷五十三／卷二十八　棠棃花等／石榴花／集藻／賦(P.14-2)..[文淵閣四庫全書本]
［賦］
〔増〕晋夏侯湛〈石榴賦〉覽華圃之嘉𣗳兮羡石榴之竒生滋𤣥根于𡗝壤兮擢繁榦于蘭庭霑𩄇液之粹色兮
含渥霧以深榮若乃時雨新稀㣲風扇物藹萋萋以鮮茂兮紛扶輿以蓊鬱枝掺稔以環𣐱兮葉鱗次以周宻纖條参差以窈窕兮洪柯流離以相拂于是乎青陽之末朱明之初翕㣲煥以摛采兮的窟㻧以揚敷接翠蕚于緑𦷾兮冐紅牙以丹鬚赩然含蕤璀爾散珠若乃叢紈始裹聚葩方離潜輝蜿艶綠采未披照灼攅列熒熒𤣥𡸁雪酲解䬼怡神實氣冠百品以竒仰邁衆果而特貴　傅𤣥〈石榴賦〉鳥宿中而纖條結龍辰升而丹華繁
其在晨也灼若旭日栖扶桑其在昬也赩若燭龍吐潜光苞𤣥黃之烈輝緑煒曄而焜煌𤼵朱榮于緑葉時從風而飄揚　庾鯈〈石榴賦〉緑葉翠條紛乎蔥青丹華照爛曄曄熒熒逺而望之繁若摛繢被山阿廹而察之赫若龍燭耀緑波　唐吕令問〈府庭雙石榴賦〉公府洞豁羣木羅生歴衆芳而鮮妙得雙榴之羙名擢質森聳𡸁隂凄清掃危堦之數級䕃閑庭之四平夾砌駢羅則東西表賔主之位與時消息則寒暑任榮枯之情故其異
影同庇分芳對出夏景焯而開花秋氣結而成實剖之則珠彩輝掌捧之則金光照日其生也雖雜居幽徑之蘭其用也亦間若雕盤之栗若乃當公務之總偶訟庭之要爰趨爰揖或長或少皆指而稱曰彼石榴之所生何托根之至妙俯環廊之廻合拂危簷之窈窱𩔖甘棠之勿翦人縱去而猶思若李𣗳之無言蹊自成而不召是以固其根榦羙其華耀乍開軒而翠彩重合甫褰帷而紅榮四照也或曰物惡近以招累事貴逺而克全空
遁幽以獨羙抱甘香而自捐豈比夫善生者托仁以逺害能夀者輔道以延年是以象君子之恵渥故終保夫自然
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言古詩(P.11-2)..[文淵閣四庫全書本]
［七言古詩］
〔原〕宋𧁨軾〈寓居定恵院之東雜花滿山有海
棠一株土人不知貴也〉江城地瘴蕃草木只有名花苦幽獨嫣然一笑竹籬間桃李滿山總粗俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦悽愴月下無人更清淑先生食飽無一事散歩逍遥自捫腹不問人家與僧舎挂杖敲門㸔修竹忽逢絶艶照衰朽歎息無言揩病目陋邦何𠁅得此花無乃好事移西蜀寸根千里不
易到銜子飛來定鴻鵠天涯流落俱可念為飲一樽歌此曲明朝酒醒還獨來雪落紛紛那忍觸
〔增〕趙次公〈和東坡定恵院海棠〉化工妙手開羣木酷向海棠私意獨殊姿艶艶雜花裏端覺神仙在流俗睡起臙脂懶未勻天然膩理還豐肉繁華增麗態度逺婀娜含嬌風韻足豈惟婉孌彤管姝真同窈窕闗雎淑未能奔徃白玉樓要當貯以黃金屋顧雖風暖欲黃昏脉脉難禁𠋣修竹可憐俗眼不知貴空把容光照山谷此花夲出西南
地李杜無詩恨遺蜀髙才沒世孰雕龍後軰補亾難刻鵠貂裘季子客齊安相逢忽慰覊人目當年甫白君可繼為花重賦陽春曲把酒因澆礨磈胸搜句輒傾空洞腹多情恐作深雲收兒童莫信来輕觸
〔原〕陸游〈海棠歌〉我初入蜀鬢未霜南充樊𠅘㸔海棠當時已謂目未睹豈知更有碧雞坊碧雞海棠天下絶枝枝似染猩猩血蜀姬艶妝肯譲人花前頓覺無顔色扁舟東下八千里桃李真成奴僕爾若使海棠根可移揚州芍藥應羞
死風雨春殘杜鵑哭夜夜寒衾夢還蜀何從乞得不死方更㸔千年未為足
〔增〕陸游〈二月十六日賞海棠〉當年春半花事竟今年春半花始盛放翁不减少年狂走馬直與飛蝶競姸華有露洗愈明纎弱無風揺不定莫放飄零作紅雨剰㸔倩笑臨妝鏡溪梅枯槁墮巖谷山杏輕浮真妾媵欲誇絶艶不勝說𦂵欠濃香何足病華橙銀燭揺花光翠杓金船豪酒興夜闌感事獨凄然繁枝空折堪誰贈　〈張園海棠〉洛陽春信乆不通姚魏開
落塵沙中揚州千葉昔曾見已歎造化無餘功西來始見海棠盛成都苐一推燕宫池䑓掃除凡木𥁞天地眩轉花光紅慶雲墮空不飛去時有綘雪縈微風蜂蝶成團出無路我亦狂走迷西東此園低樹猶三丈錦繡却在青天上不湏更著刀尺裁乞與齊奴開歩障　〈錦𠅘〉天公為我齒頬計遣飫黃柑與丹荔又憐狂眼老更狂令㸔廣陵芍藥蜀海棠周行萬里逐所樂天公與我元不薄貴人不出長安城寳帶華纓真汝縳樂哉今從石
湖公大度不計聾丞聾夜宴新𠅘海棠底紅雲倒吸玻璃鍾琵琶弦繁腰鼓急盤鳳舞衫香霧濕春醪凸盞燭光揺素月中天花影立逰人如雲環玉帳詩未落𥿄先傳唱此邦句律方一新鳳閣舎人今有様　〈驛舎見屏風畫海棠有感〉厭煩只欲長面壁此心安得頑如石杜門復出歎習氣止酒還開慙定力成都二月海棠開錦繡裹成迷巷陌燕宫最盛號花海覇國雄豪有遺跡猩紅鸚綠極天巧疊萼重跗眩朝日繁華一夢忽吹散閉
眼細思猶厯厯憂樂相尋豈易知故人應記醉中詩夜䦨風雨嘉州驛愁向屛風見折枝　楊萬里〈海棠〉帝城二三月海棠可萬株向來青女輕滕六戲與一撼即日枯東皇夜遣司花女手挼紅藍滳青露染成片片淨練酥亂㸃稍稍酣日樹蓬萊仙人約老翁寄箋招喚陸龜蒙為花一醉夜不息就中一事最竒特海棠兩岸繡帷裳是間横著雙胡床龜蒙踞牀忽倒卧烏紗自落非風墮花吹滿面雪霏霏起來索筆手如飛卧去起来都是
韻是醉是醒君莫問好箇海棠花下醉卧圖如今畫手誰姓吳　薛季宣〈香海棠詩并序〉舊說海棠無香惟昌州海棠有香騐之蜀道信然以為不易之論藥圃有棠三本其花亦香乃知非蜀棠獨香香棠自有種耳世間原有無窮恨海外棠花宫錦爛燒炙東風春未半濃妝獨立情撩亂博山爐冷沉烟斷記語洛妃池側畔袿衣透濕飄香汗舞罷霓裳髙燭㸔吳苑散花灘彼岸亦有當初舊㳺觀棠棃古徑霞光燦薔薇露冷衣新盥卷袖
臙脂紅入腕噴人蘭芷芳都貫天然種性真竒玩嶺海誠知煎可㸑擬擷桑柯燃熾炭裛取緗巾永傳玩他年㽞得重公案
〔原〕潘從哲〈海棠〉江臯春早饒花木花品神仙此稱獨當年坡老一題詩到今標格超凡俗我來黃州亦再閏五見此花燦東谷孤根自結白蓮社媚姿不貯黃金屋日華濃艶澹生唇霧縠繁紅微映肉宛如初浴出華清詎是朝酣睡未足有時著雨更妖𡢃無力勝風轉嬌淑我欲題詩和坡老抽思未得還捫腹把酒
徘徊𠋣嘯䑓行吟繞徧西池竹苦無藻麗𤼵巧心數傍花枝舒拙目問花何以擬甘棠緣同太守來西蜀花容詩句縂絶世髙風𣺌𣺌翔鴻鵠嵗嵗年年花自開游人㡬和陽春曲悠悠不𥁞古人情啼鶯語燕紛相觸
〔增〕元陳樵〈海棠〉東風吹墮緗雲影別院春遲宫漏永繡帷寳帶綰流𧁨夢入瑶䑓呼不醒熒熒銀燭花蕊多城頭烏啼奈曉何　劉詵〈賦歐園海棠和羅起初〉蜀州海棠錦成畦昌州海棠芳氣菲名花自古恨不見東風吹在
西家西美人壓酒紅珠落半笑新晴半含萼玉膚𣐱薄綘袖寒妝淚輕盈脂臉怍太真姣睡金屋春綠珠夜燕宫蠟薪一時羣花𥁞妾媵娉娉嫋嫋真仙人雨餘繁枝深綠净好及佳時入觴咏花容相對易新故人事無情有衰盛我昔曾同花下歡寳釵插映鴉髮盤只今便能日日為花醉欲挽朱顔應已難　袁士元〈海棠〉主人愛花如愛珠春風庭院如畫圖搴衣曲徑歩花影翩翩夜月飛長裾海棠睡起春正美花貎參差玉相似主人吟
賞夜不眠直欲題詩壓蘓子　明楊基〈西省海棠詩并序〉山西陳則威以晉無梅花以管勾職初來江西即求識之省左掖東檻有海棠一小株則威尤鍾愛之日數至花下風雨昬暮弗忍去也甞索余賦詩余時廹於案牘不暇舟行湘中棃杏桃李每得厭觀獨無海棠因賦詩以補其闕山西公子虬髯客到處尋梅認香白春風省掖海棠開暫去還来抛不得嗟我有癖常自笑不意逢君同此癖曉窓雲暖風日姸數朶娉婷春半拆睡損
紅綃膩有痕舞酣金殿嬌無力銀燈不如微月照珠簾更著疎烟隔飛燕輕盈富貴姿玉環態度神仙格此日凝妝青瑣外當時擅寵沉香北繁開似妬却冥冥半吐欲言終黙黙豈惟人愛亦自愛不獨春惜當誰惜細雨重隂也㸔来莫對空枝漫相憶　〈邀方員外㸔花〉金昌𠅘西萬株花臙脂玉雪争紛拏春風㩦酒㸔花去騎馬徑到山人家花深樹密無徑入下馬徘徊映花立紫萼風微翠袖香紅絲露重烏巾濕別來㡬負㸔花期客到
匆匆見一枝白下橋邉寒食後廣陵城外綠隂時今年花最逢春早凖擬清樽對花倒人意方邀酒伴来花枝已向東風老花雖漸老仍堪折猶勝紛紛滿溪雪且共芙蓉帳裏人坐㸔海棠枝上月
子／醫家／御定佩文齋廣群芳譜／果譜　卷五十四至卷六十七／卷六十二　荔支三／集藻／七言古詩(P.6-1)..[文淵閣四庫全書本]
〔七言古詩〕
〔原〕宋蘇軾〈四月十一日初食荔支〉南村諸楊北村盧白華青葉冬不枯垂黄綴紫烟雨裏特與荔子為先驅海上仙人絳羅襦紅紗中丹白玉膚不須更待
妃子笑風骨自是傾城姝不知天公有意無遣此尤物生海隅雲山得伴松檜老霜雪自困楂棃麤先生洗盞酌桂醑氷盤薦此頳虯珠似開江鰩斫玉柱更洗河豚烹腹腴我生渉世本為口一官乆已輕蓴鱸人間何者非夢幻南来萬里真良圗　〈荔支歎〉十里一置飛塵灰五里一堠兵火催顛坑仆谷相枕藉知是荔支龍眼来飛車跨山鶻横海風枝露葉如新採宫中羙人一破顔驚塵濺血流千載永元荔支来交州天寳嵗貢取之涪
至今欲食林甫肉無人舉觴酹伯游我願天公憐赤子莫生尤物為瘡痏雨順風調百榖登民不饑寒為上瑞君不見武夷溪邊粟粒芽前丁後蔡相籠加爭新買寵各出意今年鬬品充官茶吾君所乏豈此物致養口體何陋耶洛陽相君忠孝家可憐亦進姚黄花
〔增〕蘇轍〈奉同子瞻荔支歎〉蜀中荔支止嘉州餘波及眉半有否稲糠宿火𨚫霜霰結子僅與黄金侔近聞閩尹傳種法移種成都出巴峽名園競擷絳紗苞蜜漬瓊膚甘且滑
北逰京洛墮紅塵箬籠白曬稱最珍思歸不復為蓴菜欲及炎風朝露勻平居著鞭苦不早東坡南竄嶺南道海邊百物非平生獨數山前荔支好荔支色味巧留人不管年来白髮新得歸便擬尋鄉路棗栗園林不須顧青枝丹實須十株丁寧附書老農圃　陳襄〈荔支歌〉番禺地僻嵐煙鎖萬𣗳纍纍産嘉果漢宫墜落金莖露秦城散起驪山火炎炎六月朱明天映日仙枝紅欲燃自古清芬不能遏留得嘉名為椹仙上皇西幸楊妃死巒
海迢迢千萬里華清宫闕閴無人南来不見紅塵起至今榮植徧閩州離離朱實繁星稠一日為君空變色千里憑誰速置郵可憐錦幄神仙侣為飲凝漿滌煩暑綺筵不惜十千錢酩酊秦樓桂花醑秦樓女子繡羅裳鳳簫鳴咽流宫商醉歌一曲荔支香席上少年皆斷腸　鄧肅〈風雨損荔子〉前日雨聲如隕石昨夜風狂退六鷁荔子吐華漫如雲結實定知無十一南来無以慰愁煎端期一飽果中仙山頭看花日千轉黙想香味空流涎
事類翻羮慎勿恤風雨在天非人力要及豐年天下同那為海邦私一物
〔原〕陳與義〈荔支歎〉炎精孕秀多靈植荔子佳名聞自昔綘嚢剖雪出琱盤尋常百果無顔色閩天六月雨初晴星火熒熒耀川澤歘如彩鳳戯翺翔爛若彤雲堆翕爀中郎裁品三十二陳紫方紅冠儔匹鹽蒸蜜漬尚絶倫啄瓊空羡南飛翼我聞政和全盛時貢輸不減開元日涪州距雍已云逺况此奔馳来海側繡衣使者動輶車黄𥿄封林徧阡陌浮航走轍空四
郊妙品人間無復得上方供給只纖毫徃徃盡入公侯宅驪山廢苑狐兎静艮嶽新宫鼙鼓急繁華今古共淒凉遶𣗳行吟悲野客西風刮地黄塵昏一聼悲笳䨇淚滴
〔増〕朱松〈江彦允約逰東山作荔支詩次韻〉天工傾倒不餘力惟有荔支香味色君家桃李要争妍腸斷𩯭絲禪榻客書生瓮俎天所支煮茗誇妓非良規腹饑衣寒君不忍看詩喚作東山嬉氷盤綘實光照市歸来香滿巫陽袂明日人傳玉蘂仙絶勝空賦青龍柿　楊萬
里〈荔支歌〉粤犬吠雪非差事粤人語冰夏蟲似北人氷雪作生涯氷雪一窖活一家帝城六月日亭午市人如炊汗如雨賣氷一聲隔水来行人未喫心眼開甘霜甜雪如壓蔗年年窨子南山下去年藏氷減工夫山鬼失守嬉西湖北風一夜動地惡盡吹北冰作南雹飛来嶺外荔支梢絳衣朱裳紅錦包三危露珠凍寒泚火傘燒林下成水北人藏氷天奪之𨚫與南人消暑氣　王十朋〈詩史堂荔支歌〉君不見詩人以来一子美暮年流落
來夔子賦詩三百六十篇西瀼東屯客愁裏何人作堂畫遺像收拾光芒榜詩史堂前何有有荔支𣗳猶未老熟獨遲世人貴早不貴晩倘非我輩誰賞之涪陵昔遇妃子汙萬顆包羞莫能訴瀘戎一經少陵擘至今傳誦輕紅句少陵傷時淚成血一㸃丹心不磨滅散成朱實滿炎方風味如詩兩竒絶樂天曾畫忠州圖自言香味人間無君謨亦作閩中譜陳紫聲名重南土何如詩史堂前株正是一飯孤忠餘人為世重物亦重端如丈人
屋上烏巴圖閩譜合避路奚用品第紛錙銖攙先熟者如楊盧但可與之作前驅閩娘十八婢妾爾將軍大𣗳真慵奴我生四百餘年後来作先生逰處守登堂三嘆荔正丹聊效栁人祠子厚安得先生今復生添賦䕫州歌一首要使荔支之名長不朽　〈詩史堂前荔支晩熟而佳約同官共賞偶成參差摘實分餉用前韻〉詩史堂前荔支晩尤羙髙壓瀘戎與妃子姓名猶未聞峡中風味惟應似皮裏試將逺况江瑶柱正似騷人擬良史我
來嘆息頤屢支殊方爭獻惟恐遲汝今已晚何用好不是少陵誰目之貴妃逰魂遭血汚玉座悲懐何以訴惟有雲安再拜人觧悶夔州兩絶句遺像空存食不血滿目煙霞眀自滅何人種此星幾終一𣗳團團味竒絶君不見南賔木蓮有華何足圖樂天過慮重看無又不見洛陽牡丹妖艶何足譜六一區區記風土天生此果更此株夏日之時見子餘晝疑炎方張火傘夕訝庭𣗳栖赤烏䨇頭瑩若玉一㲄細骨輕于錢五銖陳江閥閱如
雀盧兹産于閩必爭驅大無中邊甜勝蜜醖釀不假蜂為奴永安宫西郡堂後折簡呼賔老太守時方炎熱會苦稀事好乖違意徒厚手摘髙枝贈丹實歌和前篇搔白首嗟一餉之樂兮天亦慳于老朽　〈病中食火山荔支〉前年䕫州食荔支同僚共賦輕紅詩妃子名園世所貴不似詩史堂前竒去冬分符向南土半月身行荔支圃三州嘉木皆眼見更閱君謨向来譜臨漳一種名火山品雖云下熟則先從今慚入荔佳境陳江未擘先流
涎老病餘生怯佳果日㗖那能三百顆殷勤未破綘紗嚢心火驚添火山火　劉克莊〈和南塘食荔歎〉君欲和詩無匆匆唱首天下文章公今年荔子况倍熟亭亭錦葢髙張空猿偷鴉啄牧童采林間殘顆猶殷紅在昔唐家充嵗貢吟諷何止杜陵翁南窮交州西蜀土快馬䭾送如飛龍絳裳氷肌初照眼玉環一笑恩光濃惟閩以逺幸免涴一顆不到温泉宫自從陳紫無真夲皺玉晚出尤稱雄邇来雞舌擅瑰瑋贊香譽味萬喙同麟臺仙
人親題品天為此果開遭逄乃知微物似有數聲價亦與時汙隆列聖儉徳被華戎微如淮白不敢供奈何置驛奉私室安得木鐸觀民風山蹊谷塹日力窮血肩踠足馳筠籠請公移此食荔嘆置在薫風殿閣中　楊胐〈玉泉院荔支軒〉曾觀荔支圖幾費丹青妝能紅能紫亦能緑不能冩作天然香曾讀荔支譜品品堪第一較量滋味論髙低大抵聞名不聞實我疑真宰推化工安排百果分番紅杏梅桃李不足數先教碌碌随春風錦囊
玉液相渾淪百果讓作東南元别有真香與色味一時分付荔支軒　元吳莱〈荔支行寄王善父〉炎雲六月光陸離人在閩南餐荔支荔支日餐三百顆紅緑亞林欺衆果綘羅繫𣗳蠟封蔕尚食擎盤獻青瑣涪州嵗貢與此同意欲移根来漢宫天生尤物不用世沾灑䗺雨吹蠻風蠻風䗺雨振林藪西域葡萄秋壓酒勸君莫近楊太真傳說驪山塵汙人　眀文徴明〈新荔篇并序〉常熟顧氏自閩中移荔支數夲經嵗遂活石田使折枝驗之
翠葉芃芃然不敢信也以示閩人良是因作新荔篇命璧同賦錦苞紫膜白雪膚海南生荔天下無鹽蒸蜜漬失真性平生所見唯萎枯相傳尤物不離土畏冷那得来三吳顧家傳来三四株桂林翠幄森森殊逺人無憑未敢信持問閩士咸驚呼還聞纍纍生數子絳綃裹玉分明是未論香色果如何只說形模已珍美千載空流北客涎一朝忽落饞夫齒白圖蔡譜漫誇張文飾寧如親目視飽啖只於鄉里足鮮𡮢漸去京師邇不須更作
嶺南人只恐又無天下痏朝来自訝還自疑事出非常有如此雖云逺附商船達不謂滋培遂生活始知生物無近逺故應好事能回斡卉物聊占地氣遷造化竟為人事奪仙人本是海山姿從此江鄉亦萌蘖由来沃衍說吾鄉異品珍𡮢曾不乏不緣此物便增重無乃人心貴希濶福山楊梅洞庭柑佳名乆已擅東南風情氣味不相下稱絶今兼荔子三　黄謙〈荔支篇〉江南五月海氣熱南國荔子垂堪折裊裊溪風散麝香𡨋㝠山雨流
猩血飛樓清簟留衆賔屠羊貰酒酬芳辰黄頭奴摘登君席四座果核難為鄰朱櫻非貴馬乳非珍頓令玉液生口角何怪驛騎飛紅塵紅塵赤日驪山路天梯石棧年年度但博玉環嬌勝花寧問丁夫汗如注鸞旂西指愁逺天斷腸回首各風煙馬嵬新魂忽寂滅涪州舊𣗳空駢鮮君不見汴州艮嶽花石岡朝為逰苑暮淒凉　朱季和〈題宋氏荔支〉蔡公譜張老圖宋香品第世絶殊亭亭嘉植榮且敷巢兵欲斫炊行厨王媪抱𣗳命與俱
尤物幸爾留根株宋氏老人八十餘得之即此營世居五百餘禩枝葉舒清隂如幄垂庭除薰風時来蘭麝如赤日照耀珊瑚珠桃紅籠出白雪膚斧㾗著核留真模異香竒味天下無有孫文用羙且都撫之愛䕶如瓊琚故家喬木多摧枯雲仍世守應無虞　林希哲〈題宋氏荔支〉吾莆名果鮮荔支君謨有譜世所知陳紫方紅固為貴宋香品彚尤珍竒六月炎歊日正長纍纍緑葉垂絳囊薰風微度疎林晚比鄰猶覺聞清香核上儼若斤
斧㾗兹事竒怪難評論云是當年巢冦亂欲代其枝投㸑焚皤皤老嫗以身庇天然幻出斯靈異至今又歴數百年後人培植當留意　謝肇淛〈食火山荔支次王龜齡韻〉天香國色奪燕支妝鏡臺前哦新詩纖纖素手為君擘翠袖紅繒䨇𨷵竒吳中楊梅色如土仙種應須出懸圃冰雪曾看工史圖姓名盡入端明譜四月五月紅滿山未采百鳥不敢先先鋒一出便壓市明珠已引饞龍涎投老菟裘計未果莫惜銅錢沽百顆蘧然一覺心
清凉卧㸔疎楊度螢火　陳伯孺〈餉滿林香荔支同賦柏梁體〉六月七月苦煩蒸袒衣跣足頭鬅鬙病肺消渇同茂陵故人相遺玉壺冰函開未開香騰騰黄衣緑鬟嬌自矜廣顙豐頤薄如繒輕綃初觧脂膚凝甘液沁口不可勝方山此種天下稱浮江百里青絲縢香色雖減猶崚嶒野人雄饕擅絶能斯須劈盡玉山崩敲詩莫厭挑殘燈浮生踪跡殊無恒　徐𤊹〈食火山荔支同用王梅溪韻〉昨夜聚首餐荔支狂来五字哦新詩今辰翠籠
又擎到别有一種尤珍竒根株藝植同一土易熟離離滿園圃本支已識分廣南不待按圖翻舊譜異名嘉實雖滿山定讓此品来争先𡮢新既喜早一月氷盤擘啖流饞涎乍食無多腹不果三百青銅沽百顆相期同到鳯凰岡天柱梢頭赤如火　〈再次王梅溪前韻〉日長竹枕頭懶支飽食細誦龜齡詩四百年中幾人和句法難比前賢竒粤南有種到閩土栽種得宜推老圃笑殺永嘉韓彦直如許木奴亦作譜竊幸閒身居故山得食豈
必論後先吾儕愛嗜同沆瀣俗輩忌食寧流涎今兹結盟訂已果更賽瓊丸闘珠顆陳紅江緑熟尚遲莫笑饞夫急如火　〈過在杭積芳亭適伯孺送方山滿林香至〉積芳亭外將斜舂科頭箕踞當長松敲門傴僂来老農一肩翠籠遥函封葢頭新葉青茸茸此種産自五虎峰纍纍千顆香氣濃剖開瓊液凉心胸桂林鑛玉并金鐘夙稱異品今凡庸嬌如窺簾少女容黄衣縁裏光重重微風披拂林杪衝隔墻悞殺尋花蜂雄饕勇噉皆可供
鼓腹不用營朝饔　俞安期〈曹能始荔閣噉荔子歌〉曹園古荔滿林壑中連䨇𣗳如團幕間葉紛疑火齊生垂枚定道紅星落主人抗樹起髙閣荔子環如挂瓔珞紺紫纍纍髙下懸朱丹㸃㸃東西錯千枚任摘雕䦨前金盆沃浸青琳泉香觸何知屢嚥唾口饞便覺䨇流涎須叟裂却丹霞殻剖出冰肌皎于玉薄綃淺綘卸中衣滑澤光瑩恣餐足牙後深甘玉女肪喉間不饜楊妃肉一時遽盡三百枚通靈已覺成仙胎毛髄初疑換丹藥羽
翰輙欲升瑶臺漳州大橘大如盎甘羙不如何足想吳越楊梅豈乏甘較之仙味寧不慙龍眼猶令奴作匹其餘瑣瑣安足述海内如推百果王鮮食荔支終苐一
子／醫家／御定佩文齋廣群芳譜／木譜　卷六十八至卷八十一／卷七十三　桐／彚考(P.3-1)..[文淵閣四庫全書本]
〔彚考〕
〔增〕《書．禹貢》嶧陽孤桐　〔傳〕孤特也嶧山之陽特生桐中琴瑟
〔原〕《詩．鄘風》椅桐梓漆爰伐琴瑟　〈大雅〉梧桐生矣于彼朝陽〔注〕梧桐不生山岡太平而後生朝陽
〔增〕《禮記．月令》季春之月桐始華
〔原〕《禮記．雜記》杵以梧　《孟子》拱把之桐梓人苟欲生之皆知所以養之者
〔增〕《史記．晉世家》成王與叔虞戲削桐葉為珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之于
是遂封叔虞于唐　《後漢書．蔡邕傳》邕在吳吳人有燒桐以㸑者邕聞火裂之聲知其良木因請而裁為琴果有美音而其尾猶焦故時人名曰焦尾琴焉　《西南夷傳》哀牢夷有梧桐木華績以為布　《晉書．張華傳》吳郡臨平岸崩出一石鼓槌之無聲帝以問華華曰可取蜀中桐材刻為魚形扣之則鳴矣于是如其言果聲聞數里
〔原〕《晉書．苻堅載記》堅以姜宇為前將軍與苻琳率衆三萬擊慕容冲于灞上為冲所敗冲遂據阿房城初
長安謠曰鳳凰鳳凰止阿房堅以鳳凰非梧桐不棲非竹實不食乃植桐竹數十萬株于阿房城以待之冲小字鳳凰至是入止阿房城焉
〔增〕《魏書．彭城王勰傳》高祖與侍臣升金墉城顧見堂後梧桐竹曰鳳凰非梧桐不棲非竹實不食今梧桐竹並茂詎能降鳳乎勰對曰鳯凰應徳而來豈竹梧桐能降高祖曰何以言之勰曰昔在虞舜鳳凰來儀周之興也鸑鷟鳴于岐山未聞降桐食竹高祖笑曰朕亦未望降之也後宴侍臣於清徽
堂日宴移于流化池芳林之下高祖仰觀桐葉之茂曰其桐其椅其實離離豈弟君子莫不令儀今林下諸賢足敷歌詠遂令黄門侍郎崔光讀暮春羣臣應詔詩　《北史．李元忠傳》元忠甚工彈彈桐葉常出一孔擲棗栗而彈之十中八九
〔原〕《唐書．李泌傳》徳宗在奉天召泌赴行在時李懐光叛嵗有蝗旱議者欲赦懐光帝博問羣臣泌破一桐葉附使以進曰陛下與懐光君臣之分不可復合如此葉矣繇是不赦
〔增〕《宋史．五行志》治平
四年六月汀州進桐木板二有文曰天下太平　《山海經》虢山其下多桐椐　《穆天子傳》是日天子鼓道其下而鳴乃樹之桐〔注〕桐亦響木　《管子》五沃之土其木宜桐
〔原〕《莊子》空門來風桐乳致巢
〔增〕《列子》人有枯梧樹者其隣父言枯梧之樹不祥其隣人遽而伐之隣人父請以為薪其人乃不悦曰隣人之父徒欲為薪而教吾伐之也與我隣若此其險豈可哉
〔原〕《淮南子》梧桐斷角馬氂截玉
〔增〕《淮南子》桐木成雲〔注〕取十石瓮滿
以水置桐其中蓋之三四日氣如雲作　智者有所不及故桐不可以為弩　以巨斧擊桐薪不待利日良時而後破之加斧桐薪之上而無人力之奉雖順招搖刑徳而不能破無其勢也　《新書》懸弧之禮東方之弧以梧梧者東方之草春木也　《風俗通》梧桐生于嶧陽山巖石之上采東南孫枝為琴聲清雅　《伏䖍古今注》昭帝丹鳳二年馮翊人獻桐枝長六尺九枚枚一葉也　《楚辭注》梧桐春榮陽木也　《新論》神農黄帝削桐為琴
《論衡》李子長為政欲知囚情刻桐象囚形鑿地為坎臥木囚其中囚若正木囚不動若有𡨚木囚動出蓋人之精誠著木人也
〔原〕《易緯》桐枝濡毳而又空中難成易傷須成氣而後華　《禮斗威儀》君乘火而王其政平梧桐為常生　《瑞應圖》王者任用賢良則梧桐生于東廂　《遁甲書》梧桐不生則九州異
〔增〕《西京雜記》上林苑桐三椅桐梧桐荆桐　五柞宫西有青梧觀觀前有三梧桐𣗳　《晉宫閣名》華林園青白桐三株　《廣志》驃
國有白桐木其葉有白毳取其毳淹漬緝織以為布　《華陽國志》益州有梧桐木其華采如絲人績以為布名曰華布　《南越志》青桐華頗似木綿而輝薫過之　《安成記》府君諱保如令樹梧于苞兩邊柯葉菴藹炎暑為之清凉百姓列宅其間　《鄒山記》鄒山古之嶧陽魯穆公改為鄒今鄒山嶧陽猶多桐樹　《齊春秋》豫章王于郊起山列種桐竹號為桐山武帝幸之置酒為樂　《齊地記》城北十五里有桐臺即桐宫　《水經注》浦陽江自
𡻻山東北逕太康湖車騎將軍謝𤣥田居所在於江曲起樓樓側悉是桐梓森聳可愛居民號為桐亭樓　《顔氏家訓》或有諱桐者呼梧桐樹為白鐵𣗳便似戲笑耳
〔原〕《異苑》句章吳平州門前忽生一株青桐樹上有謠歌之聲平惡而伐之平隨軍北行首尾三載死桐歘自還立於故根上聞聲樹巔空中歌曰死樹今更青吳平尋當歸適聞伐此樹已復有光輝平尋歸如鬼謠　《述異記》梧桐園在吳夫差舊國一名琴川梧園在句容縣
傳曰吳王别館有楸梧成林焉古樂府云梧宫秋吳王愁是也
〔增〕《遊山記》吹臺有高桐皆百圍嶧陽孤桐方此為劣　《隋唐嘉話》唐初宫中少𣗳孝仁后命種白楊謂何力曰此𣗳易長三數年間宫中可得隂映何力一無所應但誦古詩云白楊多悲風蕭蕭愁殺人意謂此是塚墓間木非宫中所宜種孝仁遽令拔去更樹梧桐也　《尚書故實》李汧公取桐孫之精者雜綴為琴謂之百衲琴
〔原〕《酉陽雜俎》厯城房家園齊博陵君豹之山
池其中雜樹森竦曾有人折其桐枝者公曰何為傷吾鳳條自後人不復敢折
〔增〕《酉陽雜俎》大興善寺東廊之南素和尚院庭有青桐四株素之手植元和中卿相多遊此院桐至夏有汗汚人衣如輠脂不可浣昭國東門鄭相常與丞郎數人避暑惡其汗謂素曰弟子為和尚伐此樹各植一松也及暮素戲祝𣗳曰我種汝二十餘年汝以汗為人所惡來嵗若復有汗我必薪之自是無汗　南中桐花有深紅色者　臨瀨西北有寺寺僧
智通常持法華經入禪每宴坐必求寒林静境殆非人所至經數年忽夜有人環其院呼智通至曉聲方息厯三夜聲侵户智通不耐應曰汝呼我何事可入來言也有物長六尺餘皁衣青面張目巨吻見僧初亦合手智通熟視良久謂曰爾寒乎就是向火物亦就坐智通但念經至五更物為火所醉因閉目開口據爐而鼾智通覩之乃以香匙舉灰火寘其口中物大呼起走至閫若蹶聲其寺背山智通及明視蹶處得大皮一片登山尋
之數里見大青桐樹梢已童矣其下凹根若新缺然僧以木皮附之合無蹤隙其半有薪者創成一蹬深六寸餘蓋魅之口灰火滿其中火猶熒熒智通焚之其怪自絶　《十道志》桐廬縣吳黄武四年置以桐溪側有大桐樹垂條偃蓋傍䕃數畝逺望似廬因謂之桐廬
〔原〕《本事詩》蜀𠉀繼圖倚大慈寺樓偶飄一大桐葉上有詩云拭翠斂蛾睂為鬱心中事搦管下庭除書作相思字此字不書石此字不書紙書向秋葉上願逐秋風起天下
有心人盡解相思死天下負心人不識相思意有心與負心不知落何地後數年繼圖卜任氏為婚始知字出任氏
〔增〕《高僧傳》僧瑜幼入釋門擔薪欲焚身以宋孝建中集薪為龕請僧設齋禮别而入火中經三日而瑜房内忽生䨇桐𣗳根枝豐茂鬱翠非常道輩異之號為䨇桐沙門
〔原〕《清異録》同州郃陽縣劉靖家兄弟同居宅邊榆𣗳上生桑西廊梧桐上生榖枝明年墳中白楊生檜並鬱茂鄉人號榆為義祖桐為小義楊為義孫縣
令出官錢為修三義亭　《北夢瑣言》王義方初拜御史置宅酬直訖數日忽對賔朋指庭中青桐一䨇曰此忘酬直召宅主付錢四千　《搢紳脞説》顧况于御溝流水上得一桐葉有詩云一入深宫裏年年不見春聊題一片葉寄與有情人况亦題葉于流泛之後十餘日况又得一詩以荅况者　《集仙傳》吕洞賔題汴都峩睂院云明月斜秋風冷今夜故人來不來教人立盡梧桐影　《揮麈前録》自祖宗以來故家以眞定韓氏為首忠憲公
家也居京師庭有桐木都人以桐樹目之以别相韓焉相韓則魏公家也　《洞天清録》桐木年久木液去盡紫色透裏全無白色更加細密方稱良材　《龍門山記》徐童觀多桐木花其花清香襲人其子碧可染青碧色若移植他處則不活　《埤雅》詩曰湛湛露斯在彼杞棘愷悌君子莫不令徳其桐其椅其實離離愷悌君子莫不令儀杞棘剛木故詩以况令徳椅桐柔木故詩以况令儀
〔增〕《古琴疏》吳叔治夏日納凉門外時聞桐𣗳下有
琴聲後一人請以五百金買此樹叔治曰金欲得耳苐吾自以口就食即見此樹今何忍伐之後叔治出為北海主簿歸已為族人賣去久之其人以二琴至示叔治一曰隂姬一曰陽娃不加少漆斵磨光毫其文宛然各有仙女弄琴之狀云凉天月夜不鼓而自鳴請留其一以一相報叔治不受　《丹鉛總録》凡木本實而末虛惟桐反之試取小枝削之皆堅實如蠟而其本皆虚故世所以貴孫枝者貴其實也
〔原〕《滇南雜記》永昌有梧桐
子比中州者形頗長大者幾可當蓮實過永昌亦不可得　《已瘧編》張士傑客壽陽被酒厯淮陽濱入龍祠見後帳龍女塑像甚美乃取桐葉題詩投帳中云我是夢中傳彩筆書于葉上寄朝雲忽見一舍有美女士傑徑詣置酒女吟曰落帆且泊小沙灘霜月無波淮上寒若向江湖得消息為傳風水到長安士傑昏醉既醒孤坐于廟門之右小女奴曰娘子傳語還君桐葉勿復置念
〔增〕《一統志》桐君山在桐廬縣東二里相傳昔有異人
于此山採藥求道結廬于桐木下人問其姓則指桐以示之因號為桐君山
子／醫家／御定佩文齋廣群芳譜／藥譜　卷九十三至卷一百／卷九十五　當歸等／鬱金／集藻／賦(P.23-2)..[文淵閣四庫全書本]
〔賦〕
〔增〕漢朱公叔〈鬱金賦〉歲朱明之首月兮歩南園以迥眺覽草木之紛葩兮美斯華之英妙布綠葉而挺心吐芳榮而發曜衆華爛以俱發鬱金邈其無雙比光榮於
秋菊齊英茂乎春松遠而望之粲若羅星出雲垂近而觀之煜若丹桂曜湘涯赫乎扈扈萋兮猗猗清風逍遥芳越景移上灼朝日下映蘭池覩兹榮之瑰異副歡情之所望折英華以飾首曜靜女之儀光瞻百草之青青羌朝榮而夕零美鬱金之純偉獨彌日而久停晨露未晞微風肅清增妙容之美麗發朱顔之熒熒作椒房之珍玩超衆葩之獨靈　晉傅元〈鬱金賦〉葉萋萋兮翠青英藴藴而金黃樹晻藹以成䕃氣芬馥而含芳凌蘇合
之殊珍豈艾納之足方榮曜帝㝢香播紫宫吐芬揚烈萬里望風
史／編年／朝鮮王朝實錄／太宗實錄／三年（1403）　卷五至六／卷六　七月至十二月／八月／21日(P.6-1)
○丙寅/下敎求言：
王若曰，予以否德，纉承丕緖，夙夜惟寅，莫敢或遑，期至于治。然而災異屢見，星辰失度，水旱相仍。矧玆海水變赤，其爲譴告至矣。予甚恐懼，若隕于淵。欲知致災之由而去之，則未知其由；欲求弭災之道而行之，則未得其道。以予寡昧，何以堪之！德行有闕而不自知歟？政事有失而妄自行歟？詞訟不平而冤抑未伸歟？賦役不均而流亡未息歟？忠邪混處而讒諂行歟？紀綱不立而刑賞紊歟？邊將失於撫循而士卒嗟怨歟？奸吏巧於弄法而閭閻愁嘆歟？咨爾大小臣僚閑良耆老！其於致災之由、弭災之道，各以所見，陳之無隱。言之可用，卽加採納，雖或不中，亦且優容。於戲！惟修德可消變異，固當躬行，然求言欲廣聰明，願聞讜議。
○參贊議政府事權近上言：
竊惟天人之際，未易言也；災異之生，亦非一致。或先事而示警，或後事而示譴，不可指言某事之失而致是災也。弭災之道，只在殿下一念之天，然其要不過四事，曰事天，曰
事親，曰責己，曰安民。事天在致其敬畏，事親在盡其誠孝，責己在乎思愆，安民在乎省事而已，惟殿下留意焉。凡勞民之力、駭民之聽、怨詈之事，無敢或行，以前四者，日愼一日，兢業圖治，以消變異。
○司諫院上言：
臣等伏覩殿下，軫慮天變屢見，特降敎書，其致災之由，弭災之道，令大小臣僚，悉陳以聞。臣等謹以一二淺見，條列于後，伏望殿下兪允施行。一，頃者懷安父子，稱兵構亂，幾敗社稷。其在王法，固不可赦，殿下以友愛之情，安置于外，誠宜改過自新，以答殿下保全之恩，臣等竊聞，近來恃其驍勇出衆，怏怏憤怨，出入馳騁，無所忌憚；其子義寧，年少狂妄，膂力方强，不知己罪，尤爲縱恣。今者天之示變，豈徒然哉！臣等竊恐父子同處，必圖不軌，以貽後日之患。願殿下將其父子，分置別處，以杜禍亂之萌，以全友愛之情。一，朴蔓、任純禮，本無才德，挺身武班，幸蒙聖恩，致位兩府。年前，殿下以東北一面，境連異土，以付專制之任。顧當太上拜陵之時，徵發軍兵，以致禍亂，而其餘黨，皆就誅戮，蔓與純禮，獨以首惡，
得保首領，實有乖於春秋討罪之義。東北面都巡問使林整，性本麤狂，出身刀筆，濫至相位。殿下以漕轉，國之大務，命爲三道體察使。誠宜謹恪，以効其職，而乃不體殿下委任之意，生民休慼，曾不介意，雖當旱荒禁酒之際，縱酒耽樂，荒淫自恣。除漕運錢穀外，凡其海産魚藿脯醢竹木等物，悉收重載於公私處，廣行苞苴，以市私惠。殘忍割剝，流毒生民，莫此爲甚。且於今年漕轉之時，風水利害、載船輕重，不親監攷，付之庸愚憸小之輩，致使船軍數百餘人，所載米穀萬餘石，盡爲沒水。父母妻孥，痛哭號天，感傷和氣。近來連歲旱荒，海水變赤。臣等以爲致災之故，恐或由此。上項人等，當以其罪，依律區處，而蔓與純禮，輕受貶外，林整反蒙寬宥，連受重任。臣等以謂此實敎書所謂紀綱不立，刑賞紊焉者也。願殿下令憲司，將朴蔓、純禮等，明置典刑；其林整，竄黜南方，以快三道人民憤怨之心。一，國家設議政府，統庶官，司平府掌錢穀，承樞府摠軍政。此誠綱擧目張，體統相維之良法也。近來承樞府軍政大體，或有乖於設立之意。
其三軍都摠制已下，當坐本府，預聞軍政。今者，掌軍摠制，每軍二員，各於其司，發出軍令，非惟號令多門，體統不立。其餘摠制不與本軍之事，又不得坐於承樞，名雖摠制，實爲虛位。且甲士禁軍，侍衛宮門，所當精選，除拜之際，或不如法。願自今，令三軍僉摠制已上，會坐于承樞府，其府中之事，首領官承稟施行；各軍之事，上、大護軍，承稟施行；自判府事以至僉摠制，無不與聞；各軍鎭撫，一皆革去；其甲士除拜之際，令各道監司，擇其有武藝者，貢于兵曹，判府事與各軍摠制，會于兵曹，試其才藝，中其選者，方許除授，則軍政公而體統嚴矣。
上召左司諫安魯生命曰：“所請皆合於理，揆之人情，不可卽從。”
上命右獻納鄭安止曰：“懷安父子，不可分處；蔓與純禮，已皆定罪，不可復議；林整敗船之事，非整之致然也，已出于外。是以皆不允。”司諫院復上疏曰：
殿下以謂：“懷安父子以匹夫，在於南方，何所疑哉！”臣等以謂涓涓之水，至於滔天；熒熒之火，至於燎原。事變常起於所忽。是以古之聖王，謹之於微，辨之於早，不使滋蔓，良以此也。
殿下以爲：“朴蔓、任純禮，已曾議罪，在於貶所，且赦宥之後，不可復議。”臣等以爲亂臣賊子，身無存沒，時無古今，必誅之罪也。蔓與純禮等，受殿下之命，全制一方，不思其職，擅發官軍，以至大亂，其爲殿下之叛賊明矣。雖喪師失律，猶不得免其罪。況握兵權而構亂者乎！枝黨皆受極刑，罪及妻孥，而蔓與純禮，獨以首惡，全軀保命，家産官爵如舊，其於王法討賊之義何？殿下以爲：“林整素有名望，憂勤職事。其敗船，不幸也，非其罪也。”臣等以爲，凡臣子受命而之四方，當愼威儀，恪謹職任。今不畏禁令，沈湎于酒，凡載船之際，除國家經費外，魚藿獐鹿竹木山海所産，莫不以載，不可勝記。且不親監攷行，由旱路付之萬戶貪饕之輩，其輩亦效整之所爲，各將私物，附益重載，傷敗人命。非整之罪，誰執其咎！其於殿下委任之意何？殿下何獨惜一人，不慰三道人民憤怨之心乎？願殿下斷之以義，處之以法。
命下議政府，除懷安父子事外，擬議以聞。議政府與司平府承樞府議：“朴蔓、任純禮，皆王法不赦之罪，依司諫院所申；林
整，已曾準律，更勿擧論。”
○賜(領議府事)〔領議政府事〕趙浚宮醞三十甁。以三牓門生設宴故也。
○遣議政府舍人於左政丞河崙第，議進獻禮物。敎舍人李薈曰：“今遣進賀使，欲幷獻禮物。此非節日正朝之比，獻禮物，於禮何如？今日始獻則朝廷以爲常，新帝卽位，追上尊號，遣使諭之，此豈年例也耶？其議于崙以聞。”薈傳敎于崙，崙對曰：“此賀雖非常例，宜獻禮物。雖未盡合禮，失於厚矣。”上然之。
○參判司平府事辛克禮，辭以不才，上慰撫之。克禮曰：“臣本以淺才，摠制之職，常若不克。又加司平之任，如羸馬載重，恐有不勝之患，且恐減福。”上曰：“卿以是爵爲高乎？予固量而授之。卿得閑在家，豈無日乎？”克禮驕奢貪險，不識事理，此亦非直言，實欲求媚于上也。但以與於定社佐命之議，得參功臣之列。
史／編年／朝鮮王朝實錄／世宗實錄／十四年（1432）　卷五十五至五十八／卷五十七　七月至九月／九月／19日(P.35-2)
○甲戌/命工曹參判申檣，製《獻南山之曲》，下慣習都監。辭曰：
華嶽嵩齊蒼穹鎭海東，祥雲瑞氣氤氳接兩宮，巍巍盛德，蕩蕩難名，父臨萬姓臻隆平。后配至尊，惟德之行，母育一國涵仁恩。位正少陽，祥凝銅禁，淵沖玉裕孚元良。紫宸殿前，溫溫諸君，因心友愛日彰聞。上篤慈祥，下敦孝思，春風和氣溢宮墻。明繼明應運生協輿情，惟我聖上盛德撫盈成，朝野熙熙樂太平。中宮懿德，克配聖神，麟趾振振宜景福。以親九族，旣臻雍穆，臣庶蔚然皆效則。主聖臣賢，風雲盛際，恍然舜日升中天。以事一人，克盡忠誠，寵賚年年降紫宸。東海不波，北門無警，獻琛絡(綘)〔繹〕陳森羅。聖不自聖，戒謹持盈，旰食宵衣勞聖情。澤洽黎民，四境晏然，處處農桑雨露春。日吉辰良，稱我壽巵，仙霞瀲灔浮春光。樂奏《咸英》，聲徹九天，金殿當頭日照明。瓊筵秩秩，和樂融融，君子宜之福祿崇。拜手稽首，恭獻南山，兩宮萬年爲父母。天一淸地一寧運泰亨，聖神應期亶聰明。作民父母永休養，荷天之眷福履成。日之升月之恒明竝陞，前星熒熒光益增。金枝玉葉共輝映，振振蟄蟄且繩繩。兩
宮寧三樂成四美幷，九重仙樂奏新聲。願言兩宮壽無期，千秋萬歲享昇平。
初，東宮及大君等，請於兩宮獻壽，別製歌詞奏之。於是，上依古調，親定長短章句之數。
○刑曹啓：“鞍匠吾麿知密語頭目昌順：‘將造給鞍子。’受其段子，律該杖一百、身充水軍，準徒三年收(續)〔贖〕。”從之。
○詳定所啓會禮樂：
殿下將出，軒架《隆安之樂》；王世子拜，軒架《舒安之樂》；王世子獻壽，軒架《休安之樂》；群官拜，軒架《舒安之樂》；議政獻壽，軒架《休安之樂》。進案，軒架《休安之樂》；進食，軒架《受寶籙之樂》。第三爵，登歌 名文明之曲文舞入作，三成止出。進食，軒架《覲天庭之》樂。第四爵，登歌《荷皇恩之曲》。進食，軒架《海瑞之樂》，改《受明命之樂》。第五爵，軒架名武烈之樂武舞入作，(二)〔三〕成止出。進食，《瑞鷓鴣之樂》。第六爵，荷皇恩之伎，改夢琴尺之伎。進食，《水龍吟之樂》。第七爵，抛毬樂之伎，改五羊仙之伎。進食，《黃河淸之樂》。第八爵，牙拍之伎。進食，《萬年歡之樂》。第九爵，舞鼓之伎。進大膳，《太平年之樂》，仍歌《靖東方之曲》。王世子及群官拜，軒架《舒安之樂》；殿下將入，軒架《隆安之樂》。
下禮曹。
史／編年／朝鮮王朝實錄／世宗實錄／十五年（1433）　卷五十九至六十二／卷六十二　十月至十二月／十二月／23日(P.29-2)
○壬申/御經筵。
○禮曹
進樂章。宗廟迎神文舞歌詞：“於皇祖考，丕顯文德。昭格于天，啓佑罔極。旣載淸酤，祝祭于祊。庶幾右之，齎我思成。”堂下武舞歌詞：“於皇聖祖，勇智天錫。南征北伐，莫不震讋。夢協金尺，慶膺寶籙。神武寬仁，應運開國。”永寧殿迎神文舞歌詞：“於皇神宇，肅肅熒熒。鐘鼓旣成，黍稷惟馨。卽着卽存，陟降庭止。庶右享之，福祿寧止。”武舞歌詞：“於皇烈祖，勇智天授。肇基鴻休，克昌厥後。比于太祖，順天應人。於萬斯年，景命惟新。”
史／編年／朝鮮王朝實錄／中宗實錄／三十五年（1540）　卷九十二至九十四／卷九十三　三月至九月／六月／19日(P.38-1)
○己卯/副提學崔輔漢等上箚曰：
奸兇伏辜，餘孽流竄，是非已一，國論纔定。寧有異議，或起於其間哉？頃持公論者，當亢陽之愆，不求召災之本，欲以蕩滌罪人，上應天譴，完席之上，一人倡之，左右靡然，將擬抗疏，適被他論，旋卽見遞，事雖未就，玆言一播，外議洶騰，物情懷貳，此治亂消長之一大幾也。兇徒之得罪，一國咸服其當。以人心卜之，則天意可知。今之起弊傷和，而可言者何限？不此之恤，而顧乃汲汲於縱奸，臣等未知其意之所在。當玆盛夏，降霜雨雹，京師地震，太白晝見，此何等災耶？陰盛則陽微，豈非小人凌君子之證歟？大抵莫難於去
姦，而尤莫難於防姦。蟻穴之不窒，而江河遂成，宿火之熒熒，而玉石果焚。甚矣，其幾之可畏也！當初元兇金安老。之量移，識者已憂之。如使其時，防之嚴而杜之固，則焉有往日之禍乎？方且懲之之不暇，而今復蹈之哉？交構扇亂者，不以旣死而見貰，追削官爵，誠以罪餘朽骨也。死生異律，彼誠何心哉？竊恐殿下，好惡未盡公，是非未盡明，有以致此紛紜也。伏願殿下，益堅聖志，務鎭群情，審消長之幾，杜奸邪之路。
傳于政院曰：“觀此箚子，則關於治亂之事。予不知其實，而辨其是非爲難，問之可也。”政院回啓曰：“問于弘文館官員，則答云：‘成世昌爲大司憲時，欲蕩滌丁酉年被罪竄謫疏配之人，已定議，令同僚作疏，適以他事見遞，未得上疏。然已定議之事，故入啓’云。”答弘文館曰：“觀此箚，爲駭愕。丁酉年流竄者，皆奸流也。凡人雖出妄議，臺官則當論之。況憲長有識者，先倡此議，在左右者，又當駁之，而猶且靡然從之，使群情洶洶，已定之是非，反爲擾亂，未知其意也。前者予未料如此事，而議于大臣之時，予曰：‘去奸雖久，不無餘孽窺伺，上下
當更加省念’云，而不意有如此之事也。自有是非，故大槪答之。”
○日暈。
子／筆記／子不語／卷四／陳清恪公吹氣退鬼(P.73)
門外有婦人，藍衣蓬首，開戶入，見陳便去。陳疑李氏戚也，避客故不入，乃側坐避婦人。婦人袖物來，藏門檻下，身走入內。陳心疑何物，就檻視之：一繩也，臭有血痕。陳悟此乃縊鬼，取其繩置靴中，坐如故。少頃，蓬首婦出探藏處，失繩，怒，直奔陳前，呼曰：『還我物！』陳曰：『何物？』婦不答，但聳立張口吹陳，冷風一陣如冰，毛髮噤齘，燈熒熒青色將滅。陳私念：『鬼尚有氣，我獨無氣乎？』乃亦鼓氣吹婦。婦當公吹處，成一空洞，始而腹穿，繼而胸穿，終乃頭滅，頃刻如輕散盡，不復見矣。
子／筆記／子不語／卷十三／僵尸貪財受累(P.247)
王周視室內畢，復至門前徙倚。時已夜矣，月色大明，見山下爝火熒熒，趨往視之，光出一白木棺中。王念：『此鬼磷耶？色宜碧，而焰帶微赤，得無為金銀氣乎？』憶《智囊》所載：有胡人數輩，凶服輿襯而葬城外者，捕人之，櫬中皆黃白也；此棺毋乃類是？幸無人，可攫而取也。遂取石塊擊去其釘，從棺後推卸其蓋，則赫然一尸，面青紫而腹膨亨，麻冠草履。越俗，凡父母在堂而子先亡者，例以此殮。王愕然退縮，每一縮則尸一躍，再縮而尸蹶然起。王盡力狂奔，尸自後追之。王入戶登樓，閉門下鍵；喘息甫定，疑尸已去，開窗視之，窗啟而尸昂首大喜，從外躍入。連叩門，不得入，忽大聲悲呼，三呼而諸門洞開，若有啟之者。遂登樓，王無奈何，持木棍待之。尸甫上，即擊以棍，中其肩，所挂銀錠散落于地。尸俯而拾取，王趁其傴僂時，儘力推之，尸滾樓下。旋聞雞啼，從此寂無聲響矣。
子／筆記／子不語／卷十七／木姑娘墳(P.317)
木姑娘墳
京師和班，演劇甚有名。一日者，有人騎馬來相訂云：『海岱門外木府要唱戲，登時須去。』是日班中無事，遂隨行至城外。天色已晚，過數里，荒野之處，果見前面大房屋，賓客甚多，燈火熒熒然，帶微綠色。內有婢傳呼云：『姑娘吩咐：只要唱生旦戲，不許大花面上堂，用大鑼大鼓，擾亂取厭。』管班者如其言。自二更唱起，至漏盡不許休息，又無酒飯犒勞。簾內婦女，堂上賓客，語嘶嘶不可辨。
于是班中人人驚疑。大花面顧姓者不耐煩，竟自塗臉，扮《關公借荊州》一齣，單刀直上，鑼鼓大作。頃刻堂上燈燭滅盡，賓客全無。取火照之，是一荒冢，乃急捲箱而歸。明早詢土人，曰：『某府木姑娘墳也。』
子／筆記／子不語／卷十七／莊明府(P.331)
莊明府
莊明府炘未官時，館廣西橫州刺史署中。晝臥書室，夢青衣人持帖云：『城隍神奉請。』莊隨行，至一衙署。城隍神降階迎，寒溫畢，道：『為某案事，君作中證，故屈來質對，無干礙也。』莊唯唯，即告以當年作中原委。城隍笑頷之，呼僮置酒，神南向，莊西向，曰：『敝署有幕友四人，可許作陪否？』莊首肯，左右即請四先生來，皆非素相識者，彼此相揖，不交一言。四先生依城隍而坐，離莊甚遠，階下紅燈四盞，光熒熒然。
子／類書／宋稗類鈔／卷一／符命(P.29)
符命
帝王之興由天定．哭蛇神母言豈無稽夾馬香孩瑞終有應．即如真人白水名以錢流王者丹徒兆從藥贈赤符足觀班論堪聽然必非讖而獲罪毋乃近誣而好佞集符命附先兆轉生
王朴仕周為樞密使五代自朱梁以用武得天下政事皆歸樞密院至今言二府當時宰相．行文書而巳時緣用兵朴多宿禁中一日謁見世宗屏人顰蹙且倉皇嗟嘆曰禍起不久矣世宗因問之曰臣觀元象大異所以不敢不言世宗云如何曰事在宗社陛下不能免而臣亦先當之今夕請陛下觀之
可以自見是夜與世宗微行自厚載門出至野次．止於五丈河中夜後指謂世宗曰陛下見隔河如漁燈者否世宗隨亦見之一燈熒熒然．迤邐甚近．則漸大至隔岸火如車輪矣．其間一小兒如三四歲引手相指．既近岸朴曰陛下速拜之既拜漸遠而沒．朴泣曰陛下既見．無復可言後數日朴於李穀坐上得疾而死世宗既伐幽燕道被病而殂至明年而天授皇宋矣火輪小兒國朝火德之兆云．
子／類書／宋稗類鈔／卷四／豪曠(P.43)
鄧州花蠟燭名著天下．雖京師不能造．相傳是寇萊公燭法．公嘗知鄧州．而早貴事豪侈．每飲席．常闔扉輟驂以留之．尤
好夜宴劇飲．未嘗點油雖溷軒馬廄．亦燒燭達旦．每罷官去後．人至官舍．見溷間燭淚凝地．往往成堆杜祁公為人清儉．在官未嘗燃官燭．油燈一炷．熒熒然欲滅．與客相對．清談而已．二公皆名臣．而奢儉不同如此．然祁公壽考終吉．而萊公晚有南遷之禍．遂歿不返．雖其不幸亦可以為戒也．
韓魏公喜營造．所臨之郡．必有改作．皆宏壯雄深．稱其度量．在大名．於正寢後稍西為堂五楹．其間洞然不為房屋號養堂．蓋平日宴息之地．
許慎選學士．放曠不拘小節多與親友結宴花圃中．未嘗設帷幄坐具．但使僕輩聚落花舖于坐下．曰吾自有花裀．
子／類書／宋稗類鈔／卷五／辭命(P.153)
蘇長公云元豊六年十月二日夜解衣欲睡月色入戶．欣然起行．念無與樂者．遂至承天寺尋張懷民．懷民亦未寐．相與步於中庭．庭中如積水空明．水中藻荇橫交竹影也．何夜無月．何處無竹．但少閒人如吾兩人耳．
蘇子瞻云歲行盡矣．風雨凄然．紙窗竹屋．燈青熒熒．時於此間得少佳趣一日舉以似劉貢父．貢父曰．前數句是夜行迷路
誤入田螺精家中來．
蘇長公云．久在江湖不見偉人．前在金山．見滕元發乘小舟破巨浪來相訪．出船巍然使人神聳．
叢書２／歲時習俗資料彙編／新增月日紀古／卷之七下／七月卷下／十五日(P.2557)..[清順治宛委山堂勘重較說郛本]
宏𥳑錄建隆二年七月中元京城張燈令有司於錢俶宅前設燈山陳聲樂以寵之
隩志燕巿七月十五夜兒童爭持長柄荷葉然燈其中繞街而走青光熒熒
叢書２／歲時習俗資料彙編／新增月日紀古／卷之八下／八月卷下／十五日(P.2837)..[清順治宛委山堂勘重較說郛本]
唐庚中秋遇雨感懷呈世澤彥直初遊東都年二十清歡趂得中秋及南陽會中酒徒集惠和坊裡綉鞍入蟹螯嘗新左手執鷄頭未老捼玉粒杯行到手不待揖明月清風共一吃纏頭不惜傾箱給倚賴決科如俯拾誰知得官反拘縶此景此歡那復緝今歲中
秋雨如泣窮山牢落秋光濕孤燈熒熒照書笈屈指流年如箭急
叢書２／歲時習俗資料彙編／新增月日紀古／卷之十二下／十二月卷下附蜡臘小歲／十八日(P.4227)..[清順治宛委山堂勘重較說郛本]
道經十二月十八日老君降又北斗降
鄭俠臘月十八呈子京歲去如奔馬殘日十有三姪為當嫁女甥是未婚男叢然猥俗併殊非力所堪嗟予本支離塵事素不叅東牀書一架西榻經一函如
是歲月深吻舌如縢緘唯有陶淵明常欲共清談牀頭酒盈壺亦欲同醺酣二十一二間煩事如掃芟期使堂下空宴笑同所耽清樽酌宜深古語交嶄岩夜久燈熒熒金波忽東南歲晏獨優游庶幾為不凡
范成大十二月十八日海雲賞山茶追趂新晴感物華馬蹄鬆快帽簷斜天南臘盡風晞雪氷下春來水潄沙已報園林催市柳仍從掌故問山茶豐年自是驩聲沸更著牙前畫鼓撾
經／十三經／重刊宋本十三經注疏附校勘記／重栞宋本毛詩注疏附挍勘記／國風／豳七月詁訓傳第十五／毛詩注疏挍勘記八之二(P.298-1)..[清嘉慶二十年(1815)南昌府學刊本]
○東山
說其成婦之事閩本明監本毛本婦作昬案婦當作㛰
惟朕小子其新迎注云新迎毛本上新字誤親閩本明監本不誤案二迎字皆當作逆譜正義引作逆可證
為武夷監於殷國者也[補]案夷當作庚形近之譌
此言商奄者明監本毛本此下有不字閩本剜入案所補非也言當作無耳
勿士行枚唐石經小字本相臺本同案釋文云勿士行毛音衡鄭音銜王戶剛反正義云定本云勿士行枚無銜字箋云初無行陳銜枚之事定本是也考釋文云鄭音銜者謂箋之銜枚即經之行枚鄭以行為銜之假借不云讀為直於訓釋中改其字以顯之箋例每如此釋文得之其箋之行陳是說銜枚所用非經中之行如殷其靁傳箋之此非經中之斯菁菁者莪傳箋之載非經中之載其比也故釋文云無行戶剛反明非經中之行也正義定本讀經讀箋皆爾絕無異說正義所云定本勿士行枚無銜字者必當時或本經於勿士行枚之閒更有銜字故也若但為行銜二字互異止得云不作銜字不得云無銜字箋云以下乃正義自引箋以證謂箋中銜枚即經中行枚其閒更無銜字如雞鳴正義在定本下自引箋以證予字也非箋云以下載定本之箋經義雜記欲改此經作銜及去箋行陳字皆於釋文正義未得其
理又釋文云云王戶剛反乃難箋銜字於箋行陳則迥不相涉也太平御覽引作銜以破引之也．按舊挍本殊誤鄭箋行陣銜枚之事以釋經之行枚猶傳以樂道忘飢釋經之忘飢也此何容疑惑而必云鄭讀行為銜乎行古音如杭銜从行金聲絕不在古人讀如讀若讀為讀曰之例蓋必古音相近而後得有讀如讀若讀為讀曰也此釋文云鄭音銜者自是陸氏之誤
枚如著[補]案周禮著作箸此著字誤也明監本毛本不誤
為繣絜於項中[補]明監本毛本絜作結按周禮亦是結字絜字誤也
蜎蜎蠋貌桑蟲也閩本明監本毛本同小字本相臺本桑上有蠋字考文古本同案有者是也
烝窴也相臺本同閩本同考文一本同小字本窴作寘明監本毛本同案窴字是也釋文云從穴下真餘同此
道上乃遇零落之雨閩本明監本毛本同案物觀云宋板乃作又其實不然當是誤舉下一行字也
正義曰幾法也閩本明監本毛本同案山井鼎云幾恐辟字是也
韓子云虫似蠋閩本明監本毛本虫作蟲案虫當作蠶因別體俗字蠶作蚕蟲作虫而轉輾致誤也
果臝栝樓也相臺本同閩本明監本毛本同小字本栝作括案括字是也釋文果臝下云括樓又括樓古活反十行本正義中皆作括樓可證閩本以下正義中亦誤爾雅作栝樓說文作䒷蔞皆不與此同考文古本作括摟采說文而并改樓從扌非
燐螢火也小字本相臺本同案釋文螢火惠丁反正義云案諸文皆不言螢火為燐又云然則毛以螢火為燐非也段玉裁云螢火與列子天瑞淮南氾論說林二訓說文博物志皆合謂鬼火熒熒然者也淺人誤以釋蟲之熒火即炤當之又改其字從虫其誤蓋始於陳思王也思王引韓詩章句鬼火或謂之燐然則毛韓無異其說是
也陳思王螢火論載正義此不更具錄
故知町疃是鹿之跡也閩本明監本毛本疃作畽案畽字是也見上
瓜之辨有苦者小字本相臺本辨作瓣閩本明監本毛本同案瓣字是也釋文瓣下引說文云瓜中實也可證十行本正義中亦作辨明監本毛本作瓣所改是也
又尼其巢一傍為池閩本明監本毛本同案尼當作穴形近之譌山井鼎云尼宋板作泥其實不然當是剜也○按巢中何得作穴作泥是也
月令仲春倉庚閩本明監本毛本同案庚下浦鏜云脫鳴字是也
駵赤色名曰駁也閩本明監本毛本同案曰當作白舍人讀爾雅以駵字斷句也
舍人言駵馬名白馬非也閩本明監本毛本同案白馬當作白駁舍人讀爾雅白駁二字為一句也此正義譌舛不可讀今訂正
以申解之閩本明監本毛本同案浦鏜云戒誤解以爾雅疏考之浦挍是也
且未冠筓者佩容臭明監本毛本者下衍未冠筓者四字閩本不誤案此上脫下衍乃寫書人自覺其誤而未及改正者山井鼎物觀不載失之矣
經／十三經／重刊宋本十三經注疏附校勘記／重栞宋本周禮注疏附挍勘記／春官宗伯下／附釋音周禮注疏卷第二十四／菙氏(P.375-1)..[清嘉慶二十年(1815)南昌府學刊本]
菙氏菙氏唐石經諸本同葉鈔釋文作𡍮氏云本又作菙余本載音義同掌共燋契以待卜事杜子春云燋讀為細目燋之燋或曰如薪樵之樵燋讀為細目燋之燋或曰如薪樵之樵漢讀考云為當作如細目燋讀同焦其字不當從火轉寫誤也曰如當作讀為謂所爇灼龜之木也故謂之樵契謂契龜之鑿也詩云爰始爰謀爰契我龜玄謂士喪禮曰楚焞置于燋在龜東楚焞即契所用灼龜也燋謂炬其存火○菙本又作同時髓反燋哉約反李又俎堯反一音哉益反契苦計反劉苦絜反樵在消反焞吐敦反又徒敦反又在悶反又祖悶反一音純本一音祖館反炬具呂反
[疏]菙氏至卜事○釋曰子春讀燋樵二者皆作俗讀為柴樵之樵後鄭不從依音為雀意取莊子爝火之義熒熒然也玄謂士喪禮曰楚焞置于燋在龜東者謂陳龜於西塾上龜南首燋在龜東置楚焞于上言楚焞者謂荊為楚用之焞龜開兆故云楚焞也
凡卜以明火爇燋遂龡其焌契遂龡其焌契說文焌然火也从火夋聲周禮曰遂其焌焌火在前以焞焯龜按今本作龡者從炊省也○按說文䶴从龠炊聲以授卜師遂役之杜子春云明火以陽燧取火於日焌讀為英俊之俊書亦或為俊玄謂焌讀如戈鐏之鐏謂以契柱燋火而吹之也契既然以授卜師用作龜也役之使助之○焌音俊又存悶反又祖悶反李祖館反鐏存悶反劉祖悶反柱張注反
[疏]凡卜至役之○釋曰云遂吹其焌契以授卜師者謂若大卜視高巳上則卜師作龜故以焌契授卜師若差次使卜人作龜則授卜人言遂役之者因事曰遂以因授契訖即授卜師所役使也○注杜子至助之○釋曰子春云明火以陽燧取火於日者此秋官司烜氏職文謂將此明火以燒爇樵使然也云焌讀為英俊之俊者意取荊樵之中英俊者為楚焞用之灼龜也後鄭讀焌為戈鐏之鐏者讀從曲禮云進戈者前其鐏意取銳頭以灼龜也云謂以契柱燋火而吹之也者解經遂吹其焌契謂將此焌契以柱於樵火以柱於樵火浦鏜云燋誤樵吹之使熾也○
史／地理／廣東新語／卷三　山語／101七星巖(P.111)
101七星巖
七星巖。在瀝湖中。去肇慶城北六里。一曰岡臺山。一曰員屋。七峰兩兩離立。不相連屬。二十餘里間。若貫珠引繩。璇璣迴轉。蓋帝車之精所成。而瀝湖則雲漢之餘液也。玉屏居七峰之東。是象玉衡。或以七峰純作金形。上應西方白虎七宿。予謂易稱效法謂坤。天有七星以為象。則地有七峰以為法。象者精氣之所為。峰無精氣。以星為精氣。其含雲吐雨。居禽獸而生草木。皆星之所為之。石乳者星之津液。寶藏者星之光芒。一卷之多。皆珠斗之子孫也。其或巖間積濕生光。熒熒若星。則鹹之所作。鹹始於潤下。終於炎上。潤下為火之
陰。炎上為火之陽。亦皆星之變化也。七峰皆中空。各為一巖。巖皆南向。一小者名阿波巖北向。南向者陽明之洞。道書所謂。大天日月。分精照之者也。日月忽然起滅。不由孔穴。則陽明之所為也。大巖當諸巖中央。有南北二門。前後相通。是為崧臺正室。其頂穹窿如蓋。高數百丈。上開天井。雲氣可以直出。折而北。洞戶益敞。有龍床。坐人百餘。其平如砥。又有龍磨角石。有大小龍井三四。與潮汐上下。巖中復多石乳。始滴為乳。終滴則凝為石。長者玉柱。短者瑤篸。自上而下。復自下而上。互相撐抵。如此者以千萬計。其為人物諸瑰異。五色間錯。亦皆石之餘髓非他物。大抵山空則氣蒸於內而為乳。山實則氣蒸於外而為雲。雲煖故散。乳寒故凝。雲與乳同類。故皆詭怪萬狀。變化成章。乳者山之精液。雲者山之華也。巖外之石色多白。瓊脂的皪。一一穿漏。亦有乳流注其間。乳乾者膏膩。嚼之淅淅有聲。其薄而成片者。聲皆清越。中訇竅穴。以衣覆而叩之。作鼓聲。杖擊則作鐘聲。其一在厓間者小如碗。吹之嗚嗚若海螺。又以石擊巖餘地亦作鼓聲。謂之地鼓。曰河鼓巖者。亦兩門。然皆南出。中有水。圓積如疊鼓。又如半月之弦。其淺處清見數丈。諸巖皆水環石。此獨石環水。澄注淵深。故以水勝。曰辟支巖者。距後瀝水二里許。舍舟循平田北入。奇石森列。房櫳戶牖咸具。有水自巖端下注。溉田數百畝。土人於此祀禾花仙女以祈歲。當西水漲時。諸巖皆可舟遊。宛似武夷九曲。古時肇慶稱兩水夾州。蓋西江之水。一從城南出羚羊
峽。一從七星巖前出後瀝水。今此水淤塞。半為田。半為瀝湖。瀝湖者。言西江之餘瀝所成也。兩水夾州。則西江勢分。無泛濫之患。形勢更宜。非常之人。當復有疏鑿之者。
東峰名玉屏者。以磴道勝。初折而上。一石半嵌山腰。大丈餘。甚平。為扶嘯臺。又折而上。峻石夾立如堵墻。中通小逕百餘步。一石橫臥厓上。若門楣然。長丈。大可五尺。質蒼黑。作斧劈皴。與諸巖石不類。疑飛來客石也。兩端僅及厓際。離厓寸許。若不著厓然者。欹斜若醉。左右二石扶掖之。是名醉石。自醉石而上。有一罅。兩厓相夾。容一二人。上有一石圓而小。半當唇齒之間。舊名含珠逕。予以其狀若華山千尺。因刻云。小千尺。
七星巖歲久石長。磨厓篆刻皆淺。多所漫滅。李北海書景福二大字在巖口。微有畫痕。其深不能指許矣。厓門張弘範所刻字形如梯。亦因石長所致。山以石為骨。其生氣盛則骨長。所在皆然。
史／地理／廣東新語／卷六　神語／218海神(P.203)
218海神
溟海吞吐百粵。崩波鼓舞百十丈。狀若雪山。嘗有海神臨海而射。故海浪高者既下。下者乃復高。不為民害。父老云。凡渡海至海安所。聞濤聲哮吼。大地震動。則知三四日內有
大風雨。不可渡。又每月十八日勿渡。渡則攖海神之怒。又云。凡渡海風波不起。島嶼晴明。忽見朱旗絳節。驂駕雙螭。海女人魚。後先導從。是海神遊也。火長亟焚香再拜則吉。其或日影向西。巨舶相遇。帆檣欹側。樓舵不全。或兩或三。時來衝突。火長必舉火物色之。舉火而彼不應。是鬼船也。火長亟被髮擲錢米以厭勝。或與之決戰。不勝。必號呼海神以求救。海神甚靈。嘉靖間有渡瓊海者。見海神特立水上。高可丈餘。朱髮長髯。冠劍偉麗。眾驚伏下拜。海神徐掠舟而過。有光景經久不滅。次日有三舟復見。大譟拒之。風波大作。舟盡覆。語云。上海人。下海神。蓋言以海神為命也。粵人事海神甚謹。以郡邑多瀕於海。而雷州出海三百里餘。瓊居海中。號特壤。每當盛夏。海飜颶作。西北風挾雨大至。海水湓溢十餘丈。漂沒人畜屋廬。莫可勝計。蓋海神怒二郡民之弗虔也。故以生人餉蛟魚。蛟魚食之而弗饜。又為之噓噏鹹雨。放為鹹潮。使水鹵積於洋田。逆流萬頃。禾苗朽爛。數年而不可復耕。以病二郡之民也。噫嘻。民之生長於雷、瓊。其不幸若是。然今粵人出入。率不泛祀海神。以海神渺茫不可知。凡渡海自番禺者。率祀祝融、天妃。自徐聞者。祀二伏波。祝融者。南海之君也。虞飜云。祝。大也。融。明也。南海為太明之地。其神沐日浴月以開炎天。故曰祝融也。祠在扶胥江口。南控虎門。東溯湯谷。朝暾初出。輒見樓殿浮浮。如貝闕鮫宮。隨潮下上。每當天地晦冥。鯨呿鼇擲。颶風起乎四方。霧雨迷其咫尺。舟中之人。涕泣呼號。皆願少緩
須臾之死以請於祝融。其聲未乾。忽已天日晴朗。飄行萬里。如過袵席。而天妃神靈尤異。凡渡海卒遇怪風。哀號天妃。輒有一大鳥來止帆檣。少焉紅光熒熒。繞舟數匝。花芬酷烈。而天妃降矣。其舟遂定得濟。又必候驗船燈。燈紅則神降。青則否。其祠在新安赤灣。背南山。面大洋。大小零丁數峰。壁立為案。海上一大觀也。凡濟者必禱。謂之辭沙。以祠在沙上故云。而二伏波將軍者。專主瓊海。其祠在徐聞。為渡海之指南。蘇子瞻云。自徐聞渡海適朱厓。南望連山。若有若無。杳杳一帶耳。艤舟得濟。股栗魂喪。相慶再生。咸以伏波為恩我。李伯紀常禱於二將軍。北得生還。乃書子瞻所作碑。刻石祠中。祠有二。正祠為新息。別祠為邳離。
史／地理／金山志／卷四／雜識(P.1-1)..[清光緖二十六年雅雨堂重刊本　　本書與法鼓文理學院合作製作]
治平元年常州日晡時天有大聲如雷乃一火星幾如日見於東南少時又震一聲移著西南又一震而墜在宜興縣民許氏園中遠近皆見火光赫然照天許氏樊籬皆為所焚逾時火息視地中只有一竅如杯大極深下視之星在中熒熒然良久漸暗尚熱不可近又久之發其竅深三尺餘乃得一圓石猶熱其大如拳一頭微銳色如鐵重亦如之州守鄭伸得之送潤州金山寺至今匣藏遊人到則發視王無咎為之傳甚詳同前
史／地理／金山志／卷五／藝文一／賦／明／金山賦　盛恩(P.4-2)..[清光緖二十六年雅雨堂重刊本　　本書與法鼓文理學院合作製作]
金山賦
盛　恩
潤有金山公子與焦山處士相遇於大江之東公子嬉嬉然有怡色詡詡然有夸容迺語諸處士曰潤自古昔郡名朱方控引全吳淩躡大江金焦並峙東西相望膾炙多口震蕩遐荒若有奚异與台並颺請各撰微用質低昂夫金山者據京口之上
游界南北之中央屹橫流之砥柱亘帝都之巨防雄跨肇於太乙嘉名錫於李唐星紀牽牛熒熒煜煜而垂耀焉勢迎長江滮滮涆涆而會交焉其東則吞吐溟渤枕倚扶桑玉山為肱爾質我相銀山作股曲阜連岡石堰儼戶樞之闔闢玉屏羅物色之弛張爾焦峰以列障彼北固以為隅含谿懷谷而獻巧涴沙抱石而呈奇咸頫躬而下首可使氣而指頤和風浩蕩拂其隈初月滉瀁射其阿延暘谷之朝旭道尾閭之晨波於是乎瓊桃蚤實琪草先華奇葩眩錦雜卉流霞葛覃莫莫而蔓衍灌木
萋萋而交加黃鸝求友於薈蔚之岑元鳥掠雲於瀥瀥之涯其西則遐矚岷峨邈挹荊楚滙以潯陽阻以瓜步金陵道其脈五州袒其肩下濞潄其腋江流突其巓龍潭峙而嶮巇眞州衍而平原流漢湯湯直瀉萬里怒濤雷奔驚湍電起大火墜於虞淵夕暉淪於濛汜於是乎秋聲淅瀝白露載零井梧凋翠崖菊敷英鴈陣驚寒於遠浦芙蓉倒景於滄溟木蘭梫桂枒杞櫹爰擢修幹載竦長條鵬鶚高騫乎雲漢猿狖長嘯乎林臯其南則百粵所屆四閩所通兩浙紓其臂三吳蕩其胸長揖會稽
於逖域頫糾疊阜於邇封揚鵬星翥鴻鶴雲翺菊峰挺秀峴嶺岧嶤寶蓋亭亭乎豐蔀磨笄翼翼乎淸標漕渠習坎津驛通衢舳艫鱗次冠蓋塵驅客子肩揮而競渡舟人楫詬以爭艤於是乎熏風薦爽水殿生涼嘉木繁陰鬱鬱蒼蒼虎兕風於水雲之窩蛟龍沃於迴瀾之房芰荷揚頳葵榴送芳岸幘凜而忘燠絺綌紾而增涼其北則燕冀在望齊魯指掌徐泗孔邇淮揚接壤黃河紆帶而橫奔呂梁嶻而流響挹具區之大藪鬱葐蒀之無底爰自泰而徂通衍鹽田之千里揚子之梁通其吭太
乙之峰委其體穹然秋虹之麗空藐爾蟻封之突起瓜渚作鎭天塹要津囂囂燁燁實我比鄰於是乎朔風淒淒元雲漠漠雨雪霏霏石出水落綺閣重闈煖歌燠酌雪藕冰桃互為酬酢鬱鬱盤徂徠之松猗猗撼崑崙之竹癯鶴啄寒瀨之冰梅花露先天之易娛爾歲時瞻望北極爾其體勢則鳥道陟其巓龍宮守其基滄浪流而為隍兩岸廓而為隅贔風無埃之集潦雨尠微津之淤伏牛彷彿浮玉依稀獲苻氐父名與世移爾其勝槩則金鰲中屹妙高插空善財頭陀怪石巃嵸崆嶱嵑石
排之山嵣岞崿裴公之巖璞墳噴薄而隱蹟中泠洄澓而寒泉爾其梵宇則大雄西敞煇煌金碧天王伽藍前驅後翼江天乘聽潮之軒海嶽載毘盧之宅雄跨玉鑑大徹悟心三禁永安養素涵淸雪月無邊煙雨化城留雲北偃吞海西憑廊腰紆折而蜿蜒簷牙高啄而崢嶸若乃日霽天晴風和雲斂朱履尋芳士女遊衍挈榼提壺登高望遠鏤壁鑴崖剝苔捥蘚估客艤八方之舟三老忽龍門之險櫓聲咿軋於中流漁唱悠揚於淸淺揭寰宇之奇觀余躭樂而忘倦若乃陰風號怒浪起蜃擁
波龍撼雨闇若天昏蹴若地圮神蛟鼓鬣而嗔怒江豚延頸而忭舞舟子狂呼傾檣毀櫓余亦悄然而悲肅然而怖若乃貴介公子墨客騷人探奇覽勝輝映古今感眞宗之夢寐動文帝之哦唫英廟巽申而晉錫武皇駐蹕而來臨宋學士之解帶唐宰相之命輪金玉充棟珠貝盈垣歐蘇泝其流孫張啟其端煥爾詞林爛然文苑託茲山而並久終萬古而弗諼若乃明神降靈高僧棲蹟頭陀能搆佛印善葺葘畬薦千頃之租水陸賚萬方之福豈若野人之窶子之齷齪公子辭畢淟涊欠伸
切齒怒目奮臂攘衿諒處士之見屈敢怙勢而淩人
〔案〕盛恩三山賦倣左思三都之聯絡而少其總序賦彙分收為三今從之
子／筆記／巢林筆談／巢林筆談／卷三／231妙在轉字(P.80)
231妙在轉字
酣臥秦淮寓中，醒來日熒熒上矣。郗選指謂予曰：「此日影也，又湖光也，映而搖曳也，能以一句括之否？」予應聲云：「半秋日轉波紋。」桓重譽予層層俱到，妙在一轉字。
子／筆記／巢林筆談／巢林筆談／卷四／311颶風成災／三(P.110)
(三)
劉河有一人乘茅屋，吹至海中，見一大艘，燈光熒熒，中有一袍帶者，儼坐如大官，作檢簿狀，顧此人不在數中，急放回。其人如醉夢，順流得達隑曲。
子／筆記／廣陽雜記／卷四(P.169)
立人言。江行順風至六百里。則釘板俱熱。不可復行。行則虞其敗矣。虞臣未信其理。予為之往復推論。始得豁然。
采石磯有然犀亭。晉溫嶠然犀照水處。此事史載甚詳。予嘗思之不得其解。古今相傳如此類者多。皆別有其故。非好學深思者。未可與共商此事也。
采石磯臨江有三元洞。在山半石壁中。下瞰大江。土人施木架閣于洞穴中。供大慈尊像。顏曰妙遠。有巨鼠數千。穴石壁中。游人來。僧擊壁呼鼠道人。鼠應聲出。不畏客。以飯飼之而去。蓋人無害鼠之心。故鼠亦不懼也。唐人詩曰。童子亦知善。生無懼心。悠悠可思。昔錢龍友嘗為予言之。而昊游亦曾阻風過其地。予入楚時。嘗至其洞。見窗几蕭然。萬里江流。橫過窗下。佛前鐙火熒熒。老僧正在定中。令人肅然畏仰。其地雖幽邃。而往來過客。以阻風故。多來訪之。非真阿練若也。予問鼠道人安否。僧曰。前年有客放爆竹驚之。今不至久矣。可歎也。
高孔霖有潁上風物記一書。約五六十葉。記潁上風土人物甚詳。其輿地攷之二十一史及方輿紀要。皆有原委。
湖口縣南望彭蠡。不見涯際。鞋山峙湖中。浮圖如筆插天。大孤山尚縹緲雲外也。
上下二石鍾山。為湖口名勝。萬曆時。宦官李道奉設關榷稅于此。于上鍾山大治臺榭。顏曰學圃。後李去關撤。其地亦廢。今無片瓦存矣。山塢中草深數尺。堯僧坦然自京師歸。訪友于此。不值。有窮途之哭。囊中惟錢十八文耳。日坐江邊賣藥以度朝夕。環視石鍾。惻焉心動。髯蘇舊跡。渺無存者。不有梵剎。為山靈羞。即毅然以募建為己任。乃坐于關使者之門。晝夜不臥。凡二十五日。使者心動。施銀十兩。公即募人薙草除礫。築地為基。而架木於其上。覆之以席。禪誦于內。值使者解任歸。泊舟山下。見而異之。曰。吾以女得銀他往矣。乃果為此難成之事耶。復施銀二十兩。書吏人役等各以其力。擎而舉。此庚午夏秋間事也。為庵一。顏曰潮音。中奉大悲尊像。西向。像前燈火熒熒。庵之後半廈為公禪栖處。面絕壁而開東牖。旁一小廈為香積。屋止此耳。庵前尚無牆垣。旁有隙地而無鄰屋。恐其易傾。以木支之。山風時來。吹落簷瓦。公之願蓋未竟也。
符五云。打仗之際。刀惟一掠耳。不可直斫。斫必傷刀。為他人制矣。馬上槍法。決無向前直刺之理。惟有回身一槍耳。打仗不可不多備鷂子鞋。鞋須穿過二三日者方妙。新恐與足不相得也。必備乾飯一包與肉脯置腰間。飢時食之。精神十倍。更帶米一二升。若飯盡。可于地掘一小坑。築土令緊。水溼之。鋪樹葉一層。置米上。米淘過。更以水溼之。米上覆之以樹葉。葉上鋪土。以火煨之。即成飯矣。此法大妙。非獨行伍人當知也。帶白蠟米一包。硃砂少許。遇暑熱暨急難撲
跌損傷時食之。可以護心不死。若兵散。不可晚入人家。語皆從經歷中得來。故親切而有味也。
子／筆記／蕉軒隨錄_續錄／隨錄／卷一／21魏廓園先生年譜(P.15)
21魏廓園先生年譜
先生有自譜一冊，云：「萬曆三年先孺人將坐蓐，壁棟間火光熒熒。先孺人以為鬼燒不祥，
而火光緣棟上升，至脊梁正中。而予生時，先都諫睡夢中則又若見兩童子執燈，導一金冠緋衣少年者入臥室。蘧然起，則聞予哭聲矣。時十一月十四日亥時也。」先生名大中，官給事中，以劾魏閹事牽連下獄死。忠義貫日月，其前身豈偶然哉！
子／筆記／蕉軒隨錄_續錄／續錄／卷一／568蒙古吉林風土(P.544)
568蒙古吉林風土
高宗純皇帝御製詩二集，有蒙古、吉林土風雜詠各十二首，於蒙古則諮諏部落之習俗，於吉林則敬念興京之舊規，隨事命題，各疏短序，非僅供吟詠、備考證已也。詩多不具載，敬錄其目，俾鄉曲儒生不獲仰誦全集者，知我國家臣服之地，與開創之邦，不特遠過劉、李，抑且上邁豳、岐矣。蒙古詩目一曰乳筩，序云：「以皮為之，平底豐下，而稍銳其上，捋乳盛之，於取攜為便。」二曰荒田，序云：「農作非蒙古本業。今承平日久，所至多依山為田，既播種則四出游牧射獵，秋穫乃歸，耘耨之術，皆所不講，俗云靠天田。」三曰鄂博，序云：「蒙古不建祠廟，山川神示著靈應者，纍石象山冢，懸帛以致禱，報賽則植木為表，謂之鄂博，過者無敢犯。」四曰革囊，序云：「以革為之，用代筐筥罌盎，食用鉅細，無所不納，行汲或以貯水，涉川則挾之肘間，亂流以濟。或謂之皮餛飩，蓋俗呼也。」五曰柴車，序云：「取材於山，不加刻斲，輪轅略具，以牛駕之，行則鴉軋有聲，如小舟款乃。」六曰骨占，序云：「炙羊肩骨，視其兆以覘吉凶，猶古龜卜。」七曰馬竿，序云：「生駒未就羈勒，放逸不可致，以長竿繫繩縻致之，蒙古最熟其技。」八曰兒版，序云：「兒生在襁褓中，令臥版上，韋束其兩臂，倚氈廬壁間，啼則搖之，徙居則懸之駞裝之後。」九曰灰簡，序云：「木削兩簡，編韋聯之，稍刳其中，塗油而布以灰，作字畢，則拭去而更布之，有古漆簡之風。」十曰竹筆，序云：「蒙古產毫穎而未得縛筆之法，削竹木漬墨作書。」十一曰口琴，序云：「製如鐵鉗，貫鐵絲其中，銜齒牙間，以指撥絲成聲，宛轉頓挫，有箏琶韻。」十二曰轉經，序云：「蒙古奉佛惟謹，木
輪中貫鐵樞，可轉動，集梵經於輪間，大者支木架，以手推之，小者持而搖之，旋轉如風。謂一轉功德，與持誦一過等。」吉林詩目一曰威呼，序云：「刳巨木為舟，平舷圓底，脣銳尾修，大者容五六人，小者二三人。剡木兩頭為槳，一人持之，左右運棹，捷若飛行。」二曰呼蘭，序云：「因木之中空者，刳使直達，截成孤柱，樹簷外，引炕煙出之。上覆荊筐，而虛其旁竅以出煙，雨雪不能入，比室皆然。」三曰法喇，序云：「似車無輪，似榻無足，覆席如龕，引繩如御，利行冰雪中，俗呼扒犁，以其底平似犁。蓋土人為漢語耳。」四曰斐蘭，序云：「弧矢之利，童而習之，小兒以榆柳為弓，曰斐蘭；剡荊蒿為矢，翦雉翟、雞翎為羽，曰鈕勘。」五曰賽斐，序云：「古人食皆以匕，羹則以勺。國俗舊用木匕，長四寸許，曲柄豐末，猶古制也。」六曰額林，序云：「庋橫板楣棟間，以貯匳篋缾甖諸器具，兼几案匱匵之用。」七曰施函，序云：「斲木為筩，因其自然，虛中以受物，貯水釀酒，皆用之。視束鐵編篾攢木片為器者，天質為勝。」八曰拉哈，序云：「土壁堵間綴麻草，下垂緣以施圬墁，此國初過澗芮鞫間故俗也。」九曰霞綳，序云：「蓬梗為榦，摶穀糠和膏傅之，以代燭。燃之青光熒熒，煙結如雲，俗呼糠燈。」十曰豁山，序云：「夏秋間擣敗苧楮絮，入水漚去聲之成毳，瀝蘆簾勻暴為紙，堅韌如革，謂之豁山。凡紙箋胥以是名之。」十一曰羅丹，序云：「鹿蹄腕骨也。舊俗以蹄腕骨隨手攤擲為戲，視其偃仰橫側為勝負。小者以麞，大者以鹿，瑩澤如玉，兒童婦女圍坐，擲以相樂。以薄圓石擊之，則曰帕格。」十二曰周斐，序云：「樺木之用在皮，厚者盈寸，取以為
室，上覆為瓦，旁為牆壁戶牖，體輕而工省，逐獸而頻移。山中所產不可勝用也。」又恭讀賦板升七古一章，序云：「蒙古語音以氈廬為格爾，以土瓦屋為拜牲。板升者，蓋拜牲之訛也。氈廬其舊俗，而土瓦屋則近代始有之。內地流民至此，率仍屋處。明季因以是為苦，蓋視板升儼如畏甌脫矣。」謹並著之。
子／筆記／嘯亭雜錄／雜錄／卷七／徐中丞(P.192)
徐中丞
徐中丞諱士林，山東文登人。父農也。公幼聞鄰兒讀書聲，樂之，跪太母前曰：「願送兒置村塾中。」許之。遂中康熙癸巳進士，累遷至福建汀漳道。漳俗，鬥殺人，捕之輒聚據山。或請用兵，公曰：「無庸。」命壯士分扼要隘三日，度其食且盡，遣人深入，怵以好語曰：「垂手出山者免。」如其言，果逐對出。乃伏其仇於傍，仇大呼曰：「為首者某也。」立擒以徇，驚散，嗣後捕犯，犯無據山者。遷江蘇布政使。丁父憂，詔奪情，不起，服闋入都。純皇帝問：「山東、直隸麥何如？」曰：「旱且萎。」問：「得雨如何？」曰：「雖雨無益。」問：「何以用人？」曰：「工獻納者，雖敏非才；昧是非者，雖廉實。」上深然之。尋遷江蘇巡撫。公於要路不通一刺，而於鄉會師門惓惓不忘，曰：「此人生遇合之始也。」治獄如神，有宿松民孀田氏，事姑孝，兄某利其產，逼嫁之，與匪篡焉。婦刎於途，誣以墜水。公坐堂上，見黑衣女子啾啾如有訴，召兄某質之，則毛髮析洒，口吐實情。公深愧以鬼道設教，而滿庭胥吏皆有見聞，不能掩也。凡讞，決憲於轅垣，絕人影射，守令來謁，命判試其才，教曰：「深文傷和，姑息養奸，戒之哉。夫律例猶醫書本草也，不善用藥者殺人，不善用律者亦如之。」性廉信而絕不自矜。嘗賀長至節，天寒裘禿，按察使包括以貂假公，公披之如忘，涕唾交揮，家人耳語曰：「此包公衣也。」公大慚謝過。少頃，論公事快，揮灑如故。聽訟飢，家人供角黍，且判且啖，少頃，髭頤盡赤，蓋誤硃為飴糖，筆交下不能復辨也。晚坐白木榻，一燈熒熒然，手披目覽，雖除夕元辰勿輟。幕下客憐之，治具邀公，公猛噉，不問是何膳飲。其
平素精神寤寐、偃仰唾涕，知愛民憂國，惟日不足而已。故於服食居處，人以是供，公以是受，不容心於豐，亦不容心於儉也。撫未踰年，以疾乞歸養，舟次於淮安卒。其遺疏云：「願皇上除弊政毋示紛更，廣視聽而中有獨斷，愛民勿使之驕，用人先求其直。」章上，人以比朱文端公云。上悼惜，賜祀賢良祠，年五十八。
子／筆記／嘯亭雜錄／雜錄／卷七／顧總河(P.197)
顧總河
顧總河琮，姓伊爾根覺羅氏，太傅公八代子也。太傅為憲皇帝授經師，故憲皇厚待其家。公以廕起家，乾隆中，累遷至河東總河。公性梗直，好宋儒書，每日恆置一編相對，燈火熒熒，如課讀諸生也。所期高遠，以古名臣自命。每大事，侃侃正論，不避利害，人以「鐵牛」呼之，鄂文端曰：「是真為鐵漢也。」果於友誼，公之督河時，前督完顏偉病於署中，家屬已先行，公為之守護湯藥，旬日無倦。完顏公謝之，公曰：「吾輩共事君父，即與昆仲無異，安有兄病而弟不為之經理者乎？況公家屬已去，今無親者在傍，琮敢不黽勉從事乎？」完顏公感激垂涕，曰：「弟來生補報之可也。」後完顏公卒於署，公即董其喪事，含殮從厚，人爭稱之。所統河上兵卒，教以兵法技藝，皆獧捷英俊少年。嘗與李敏達公遇，李素以知兵自負，其親隨皆關西壯偉之士，笑謂公曰：「若此
脆薄之物，何以禦敵？」公笑曰：「狄武襄以少俊為西夏所輕，故製滲金具戴以接戰，恆多奇捷。如用吾部下兵，可效狄公之法可也。」因命與敏達公部下兵角觝。李兵將應聲而倒，公大笑。李慚而謝，其知兵也如此。
子／醫家／醫部全錄／頤養補益門／卷三百三十／丹溪心法　元‧朱震亨／不治已病治未病(P.2628)
丹溪心法元‧朱震亨
不治已病治未病
與其救療於有疾之後，不若攝養於無疾之先。蓋疾成而後藥者，徒勞而已。是故已病而不治，所以為醫家之戒；未病而先治，以明攝生之理。夫如是則思患而預防之者，何患之有哉？此聖人不治已病，治未病之意也。嘗謂備土以防水也，苟不以閉塞其涓涓之流則滔天之勢不能遏；備水以防火也，若不以撲滅其熒熒之光則燎原之焰不能止。其水火既盛，尚不能止遏，況病之已成，豈能治歟？故宜夜臥早起於發陳之春，早起夜臥於蕃秀之夏，以緩其形，無怒而遂其志，以之食涼食寒而養其陽，聖人春夏治未病者如此。與鷄俱興，於容平之秋，必待於日光閉藏之冬，以斂神匿志而私其意，以之食溫食熱而養其陰，聖人秋冬治未病者如此。或曰見肝之病，先實其脾臟之虛，則木邪不能傳；見右頰之赤，先瀉其肺經之熱，則金邪不能盛，此乃治未病之法。今以順四時調養神志而為治未病者，是何意邪？蓋保身長全者，所以為聖人之道；治病十全者，所以為上工。不治已病治未病之說，著於四氣調神大論，厥有旨哉！昔黃帝與天師難疑答問之書，未嘗不以攝養為先，始論乎天真，次論乎調神。既已法於陰陽，而繼之以調於四氣；既曰食飲有節，而又繼之以起居有常。諄諄然以養生為急務者，意欲治未然之病，無使至於已病難圖也。厥後秦緩達乎此，見晉侯病在膏肓，語之曰：不可為也！扁鵲明乎此，視齊侯病至骨髓，斷之曰：不可救也！噫惜齊晉諸侯不知治未病之理？
子／醫家／醫部全錄／總論／卷五百二／丹溪心法　元‧朱震亨／不治已病治未病論(P.28)
丹溪心法元‧朱震亨
不治已病治未病論
與其救療於有疾之後，不若攝養於無疾之先，蓋疾成而後藥者，徒勞而已。是故已病而後治，所以為醫家之法；未病而先治，所以明攝生之理。夫如是則思患而預防之者，何患之有哉？此聖人不治已病，治未病之意也。嘗謂備土以防水也，苟不以閉塞其涓涓之流，則滔天之勢不能遏。備水以防火也，若不以撲滅其熒熒之光，則燎原之焰不能止。其水火既盛，尚不能止遏，况病之已成，豈能治歟？故宜夜臥早起於發陳之春，早起夜臥於蕃秀之夏，以之緩形無怒而遂其志，以之食涼食寒而養其陽，聖人春夏治未病者如此。與鷄俱興於平明之秋，必待日光於閉藏之冬，以之斂神匿志而私其意，以之食溫食熱而養其陰，聖人秋冬治未病者如此。或曰：見肝之病，先實其脾之虛，則木邪不能傳；見右頰之赤，先瀉其肺經之熱，則金邪不能盛，此乃治未病之法。今以順四時調養神志而為治未病者，是何意耶？蓋保身長全者，所以為聖人之道；治病十全者，所以為上工術。不治已病治未病之說，若於四時調神大論，厥有旨哉！昔黃帝與天師難疑答問之書，未嘗不以攝養為先，始論乎天真，次論乎調神，既以法於陰陽而繼之以調於四時，既曰飲食有節而又繼之以起居有常，諄諄然以養生為急務者，意欲治未然之病，無使至於已病難圖也。厥後秦緩達乎此見，晉侯病在膏肓，語之曰：不可為也。扁
鵲明乎此，視齊侯病至骨髓，斷之曰：不可救也，噫！惜齊晉之侯，不知治未病之理。
叢書／武英殿聚珍版叢書／詩倫／卷上／秦嘉／贈婦(P.10-2)..[清乾隆敕刻武英殿聚珍本]
贈婦
曖曖白日引曜西傾啾啾鷄雀羣飛赴楹皎皎明月煌煌列星嚴霜悽愴飛雪赴庭寂寂獨居寥寥空室飄飄桂帳熒熒華燭情景儼然爾不是居帷帳何施爾不是照華燭何為
厯代詩人贈婦之作多矣不如秦生□□不以汚斯集矣
叢書／武英殿聚珍版叢書／詩倫／卷下／何景明／行路難(P.71-2)..[清乾隆敕刻武英殿聚珍本]
天河熒熒西北轉織女牽牛不相見由來天上亦别離何怪人間有悲怨世情磷薄惡衰賤駕車馳馬如雷電少年不得君愛惜紅顔勝人亦何益二句卽古詩過時而不采將隨秋草萎之意
信陽行路難二篇借閨情以致慨於遇合之際思君悱惻騷人之遺
叢書２／歲時習俗資料彙編／古今類傳／卷之二／夏令／五月日次／二十九(P.294)..[清康熙三十一年未學齋刊本]
二十九[集]汴上雨中[山堂肆考]梁元帝畫職貢圖其圖每叚所寫土俗貢獻之事皆學士陶穀書陶穀自跋其後初書廣順三
年云云又復書五月二十九日————書北海陶穀穀在周為翰林學士入宋歷禮刑戶部三尚書年六十八卒如甕如盆[太平廣記]唐開元二年是夜大流星——或——大者貫北斗並西北落小者隨之無數天星盡搖至曉乃止戰嘉山[長曆]肅宗至德元年安祿山使將步騎二萬人北就史思明又使牛廷玠發范陽等郡兵萬餘人助思明合五萬餘人郭子儀至恒陽思明隨至子儀深溝高壘以待賊賊來則守去則追之晝則耀兵夜斫其營賊不得休息數日子儀與李光弼議曰賊倦矣可以出戰是日—于——池州分龍[圖經]——俗以是日為——節龍會[月令]見前瓠尾繩長[王岱集]順治戊子是日申初刻湖南有星黃赤圓大如——曳如——約丈曲折繞旋自西南墜史異云流星自上而降曰流飛至地曰隕墜流星有天使天暉天雁天保祥也地雁梁星醟頭天狗妖也淮南曰流星色赤名曰地雁袁山松曰怪星晝行名曰醟頭俱主兵朱子曰凡星晝見與日爭光強國弱小國強戰勝之象漢景三年天狗下梁劉聰時隕星化肉魏武黃星出昴枉矢西流項羽出流星下繞聖公災符堅北星見東井諸葛卒星墜西東明僖宗時山東五月二十五日己午東北一星隨日而轉皆灾也少昊生而大星如虹下流華渚顓頊生而瑤光如蜺貫月下感女樞電繞斗樞而黃帝降誕孕感樞星而虞舜生流星貫昴而生禹狼星感而生湯光武戰王尋而神星晝見皆祥也御女[新書]見前[詩]熒熒耿耿[王岱是日湖南星異作]白日——向空泄赤光——如繩曳
[麗句]通用如甕如盆書開元之星雨疑蛟疑蜃詫秋浦之分龍處女脫兔標奇置嘉山于九天九地獻雉貢琛繪異出溥公之獨跋獨書
叢書２／歲時習俗資料彙編／古今類傳／卷之三／秋令／九月日次／十一(P.468)..[清康熙三十一年未學齋刊本]
十一[史]長春殿[宋史]真宗天禧二年是日宴近臣于———餞河陽三城節度使張旻赴任以王旦在殯不舉樂離嘉禾[長編]謝疊山與魏容齋書云某所以寧為民不為官者忠臣不事二君烈女不更二夫大元以禮招徠上有堯舜下有巢由上有湯武下有隨光𡰥齊謝某之死而不仕者正欲使天下萬世知大元之量可為堯舜湯武能使謝某不失臣節某自九月十一日———即不食烟火今則竝勺水一
果不入口矣[集]朱弦壺氷[滕宗諒集]王公旦以明道建元之初抗章引年朝廷不欲奪其志許以本官致仕命一子自布衣試秘書省校書郎以景祐二年是日卒宗諒作誌銘銘曰建水之靈武𡰥之英猗歟王公才為時生賢推時漢帝選登瀛直如——瑩若——守藩方入出趨臺閣德化優柔文鋒錯落播在民謠賡于聖作辭絕累句言無宿諾致政于君歸全返真雅合天道光昭縉紳有典有則不緇不磷壽鍾五福慶延后昆云云守河州[玉海]宋仁宗嘉祐二年翰林侍讀學士李淑以是日出———御製五言六韵詩示之罷藥市[事文類聚]蜀梓州易玄子以九日上昇今梓州每于初八夜易玄子龍池中買藥謂之藥市成都九日為藥市人盡入市吸藥氣九日兩則仙人在其中宋燕肅知郡事展三日至十一日而罷龍會[月令廣義]是月十一十五十九等日—神—朝玉帝有大風御女[新書]見前[詩]白紅[蘇轍是日書事]野水芙蓉亂——寂寂爞爞[又]知欲訪僧同——應憐病嬾畏——思樊口[又]重因佳句———一紙家書百鎰輕熒熒慘慘[陸游是日病小間夜賦]孤燈不焰——碧小雨無聲——寒加餐說餅[周亮工是日林得山退耕堂看菊]逋客——悲晚穫傖夫——夢春鉏許甌香[前人是日得蕭伯玉許介壽兩家日記喜賦]坐作同矜蕭伯玉疎狂獨愛———
[麗句]通用王文正山海容人有典有則謝疊山烟火絕食不緇不磷東蜀舊龍池千齡展却三朝市西湖新雁翅百鎰輕于一紙書
經／小學／釋名／卷二／釋言語第十二(P.857-1)
濁瀆也汁滓演瀆也
貴歸也物所歸仰也汝穎言貴聲如歸往之歸也
賤踐也卑下見踐履也
榮猶熒也熒熒照明貌也
辱衂也言折衂也
禍毀也言毀滅也
福富也其中多品如富者也
進引也引而進也
退墜也
羸累也恒累於人也
徤建也能有所建為也
哀愛也愛乃思念之也
樂樂也使人好樂之也
委萎也萎蕤就之也
曲局也相近局也
蹤從也人從形之也
跡積也積累而前也
扶傅也傅近之也將救護之也
史／正史／明史／列傳　凡二百二十卷／卷二百六十二　列傳第一百五十／汪喬年　張國欽等　邊大受(P.6780)..[底本：清武英殿本]
初，喬年之撫陝西也，奉詔發自成先塚。米脂令邊大受，河間靜海舉人，健令也，詗得其族人為縣吏者，掠之。言：「去縣二百里曰李氏村，亂山中，十六塚環而葬，中其始祖也。相傳，穴，仙人所定，壙中鐵燈檠，鐵燈不滅，李氏興。」如其言發之，螻蟻數石，火光熒熒然。
斵棺，骨青黑，被體黃毛。腦後穴大如錢，赤蛇盤，三四寸，角而飛，高丈許，咋咋吞日光者六七，反而伏。喬年函其顱骨、腊蛇以聞。焚其餘，雜以穢，棄之。自成聞之，嚙齒大恨曰：「吾必致死於喬年。」既殺喬年，由西華攻陳州。
史／正史／清史稿／志　凡一百三十五卷／卷九十八　志七十三／樂五　樂章三／筵宴／皇帝三大節上元除夕筵宴三章(P.2879)..[底本：關外二次本]
皇帝三大節、上元、除夕筵宴三章　進茶、進酒丹陛清樂，進饌中和清樂
進茶海宇昇平日之章　海宇昇平日，景物雍熙，偏乾坤，草木樂清時。河清海晏麥雙歧，麟游鳳集枝連理。風澹澹，日依依。正蓬壺乍啟，天顏有喜。金門嶰竹傳仙吹，金猊篆裊香煙細，合殿歡聲殷地。一統山河，萬年天子。一解佳氣佳瑞滿皇畿，天門詄蕩御筵披，千峰疊嶂排晴翠。動龍蛇，日煖旌旗，青蔥玉樹萬年枝。燕溫溫，玉戺金墀。二解天工四序平分歲，皇心惟念小民依。一自農功始、祁寒暑雨遍疇咨。崇墉櫛比，豐樂成民瑞；真民瑞，茅檐外，簫鼓樂豳詩。三解溯當年，深仁厚澤；到於今，累洽重熙。皇心繼述踵前徽，勤宵旰，敕惟時惟幾。四解孝饗吉蠲，修祀事，奉明粢。于豆于豋祝繁禧，為民祈聖心無逸。天庥至，天心錫福聖無為。聖無為，太平恭己垂裳治。五解得賢臣，襄上理，賁干旌，連茹彙征至。蟬有緌，鷺在墀。九苞颺彩映朝曦，來集上林枝。六解民俗恬熙，盈寧婦子，康衢黃髮偕兒齒。食舊德，服新菑。想中天，堯舜世，鼓腹共游嬉，亦越於茲。戴堯天，遵舜軌。七解重譯來時，梯航萬里，冠裳玉帛圖王會。於萬載，太平基。想中天，堯舜世，鼓腹共游嬉，亦
越於茲。戴堯天，遵舜軌。八解皇心和豫陽春似，自萬類，光輝盛美。四海共傾葵，五雲齊獻瑞。趨辭
進酒玉殿雲開之章　玉殿雲開，金門春在蓬壺界。日月昭回，景福齊天大。一解乾坤清泰，五雲深處是三台。看句陳北指，更閣道南迴。明朗朗，左樞兼上相；爛熒熒，龍角枕河魁。際中天，珠聯璧合；仰紫極，麇至鳧來。一人有慶，萬國春臺。二解府事修和籲俊才，扇仁風，遍九垓，萬方樂育仰栽培。一人宵旰符真宰，幾康劼毖天工代。民生亦快哉，饔飧廑聖懷。勵憂勤，保大持盈泰。歌帝力，望堯階。三解香馥馥，葡萄潑醅，天漿泛玉杯，光灩灩，露從仙掌開。北斗傾，萬壽觴；南山獻，延壽杯。慶玉食，萬方來。四解看蓬瀛春煖，林巒間早梅。喜風和日麗，年華入睿裁。況山巔水隈，玲瓏萬卉開。綠芊芊，蘚似茵，紅灼灼，花如海。雨過也，隱隱輕雷。五解到清和，暑風來。茂對乘時，長景恢台。敞水殿，紅紛綠駭；曳暄颸，楊柳毰毸。六解金飆至，商序回，清秋皓月揚光彩。芙蓉初日舒蓓蕾。平疇䆉稏黃雲藹，歲登大有萬民歡，皇仁優渥敷天戴。七解寒雲沍，四序垓，一陽來復天心泰。兕觥釃酒公堂介，豐年蜡饗吹豳賽。乾資美利本無言，帝恩廣運真無外。八解天呈瑞，愜睿懷。金鏡光輝，玉燭和諧。鳴鳳雝喈，堯棟上，雲影徘徊；舜琴中，慍為吾民解。奏南薰，還阜民財。冠裳玉帛圖王會，皇風蕩蕩，聖德巍巍。九解淵思往代，茅茨土階，不圖不繪。黃
屋心齋，不築崔嵬。不重玫瑰，不貴腥羶葅醢。卻猩脣，減豹胎，惟寶賢才。亦有鹽梅和舟楫，九棘三槐。念民依，饑渴殷懷，願時和，田不汙萊，神倉御廩藏精粺。五風十雨，無僭無差。十解日晶熒，雲靉靆，蓂葉芳生玉階。紺露丹霞接上台，帝居深在蓬萊。泛瑤觴，玉斝雲罍，宮漏銅壺緩緩催。頌元首明哉，喜君賡臣拜，太平時節萬年杯。趨辭
進饌萬象清寧之章　萬象清寧，海宇承平，瑞日麗彤廷。乾主大生，坤職資生，四序不言而成。宸居端拱敷皇極，帝道無為法健行。五緯明，百度貞，萬邦額手歡慶。一解軒圖麗日懸金鏡，堯階蓂莢舒長景。陽回黍谷開春令，帝車運轉杓攜柄。天道本無言，主德惟居敬，萬邦咸頌吾皇聖。二解歡幸，累洽重熙際太平，萬國獻葵誠。簪紱盈廷，筐篚充庭。圖王會，奏咸英。微颸不動珠簾卷，露漙漙，仙掌高擎。酒初馨，薦瑤觥，共祝一人有慶。三解彤墀上，花磚布影。瑤階上，鑪煙細生。鳳凰鳷鵲敞雲屏，宮漏悄，玉壺清。四解泰階久平，大有屢登。上林草木瑞光凝，卿雲景星。梯航萬國冠裳整，香煙盎盎排蓮井。宮殿風微仙樂盈，九成韶箾來儀鳳，穆肅天容睟以清。五解庭燎初炳，仰垂裳，一人有慶。明離午正，又千道彩霞籠瑞景。西山峨峨分翠黛，共南山獻壽，北斗天漿溟涬。天長地久，永茲九野盈寧，萬方綏定。六解念世德，承天命，況復寶籙鴻圖，嘉祥歲歲呈。五風十雨，九穗雙歧，紫芝朱草榮。木華連理，更兼之，屈軼階前指佞。七解欣慶，際昌期，觀聖政。億萬載，培周鼎。宵
衣旰食，日邁月征。殫厥心，為民求瘼，菖葉抽時花綻杏。寫豳風，又思省，春省秋省。八解玉振金聲，皇朝功德慶成。從此年年獻兕觥，佳節良辰喜交並。傾堯酒，堯棟雲生，壽籙緜緜天共永。趨辭
史／目錄／四庫全書總目提要／集部／卷一百六十五　集部十八／別集類十八／湖山類稾五卷水雲集一卷(P.3444)
【湖山類稾五卷水雲集一卷】浙江巡撫採進本　宋汪元量撰。元量字大有。號水雲。錢塘人。度宗時以善琴供奉掖庭。宋亡隨三宮入燕。久之為黃冠南歸。往來匡廬彭蠡閒。元陳泰所安遺集中。尚有送錢塘琴士汪水雲詩。泰延祐二年進士。則元量亦云老壽矣。其詩多慷慨悲歌。有故宮離黍之感。於宋末諸事。皆可據以徵信。故李鶴田湖山類稾跋稱其記亡國之戚。去國之苦。閒關愁歎之狀。備見於詩。微而顯。隱而彰。哀而不怨。開元天寶之事。記於草堂。後人以詩史目之。水雲之詩。亦宋亡之詩史云云。其品題頗當。惟集中醉歌一篇。記宋亡之事。曰亂點連聲殺六更。熒熒庭燎待天明。侍臣已寫投降表。臣妾僉名謝道清。以本朝太后。直斥其名。殊為非體。春秋責備賢者。於元量不能無譏。然元量以一供奉琴士。不預士大夫之列。而眷懷故主。終始不渝。宋季公卿。實視之有愧。其節亦不可及。筆墨之閒。偶然失檢。視無禮於君者。其事固殊。是又當取其大端。恕其一眚者矣。黃虞稷千頃堂書目。載湖山類稾十三卷。水雲詞三卷。久失流傳。此本為劉辰翁所選。祇五卷。前脫四翻。閒存評語。近時鮑廷博。因復採宋遺民錄。補入辰翁元序。合水雲集刻之。以二本參互校訂。詩多重複。今亦姑仍原本焉。
史／地理／水經注疏／卷四十／漸江水(P.3273)
北過餘杭，東入于海。會貞按：本過錢唐入海，而前漢之錢唐，廢於後漢，故此就餘杭言，雖後漢末復置錢唐縣，而魏人作《經》所不照也。
浙江逕縣左，合餘杭大溪。朱作餘干，《箋》曰：疑作餘杭。戴仍，趙改。守敬按：豫章餘干之水，不能至此，則改餘杭差為近之。蓋溪以縣名也。大溪即東苕溪，源出臨安縣西北東天目山，東南流經縣及餘杭縣以下，北流入太湖，與富春江隔山不通流，《注》言浙江左合大溪，誤。江北即臨安縣界，水北對郭文宅，宅傍山面溪，宅東有郭文墓，守敬按：《寰宇記》臨安縣南有有郭文舉宅基。《輿地紀勝》，墓在臨安縣南十五里，又云，《隱士郭文碑》在臨安縣，湖州刺史孫彭立。晉建武元年，驃騎王導迎文，置之西園。文逃此而終。臨安令改葬之。朱《箋》曰：《晉書》，郭文，字文舉，河內軹人。少愛山水，尚嘉遯，步擔入餘杭‧大辟山中。王導聞其名，迎置西園，七年未嘗出入，一旦逃歸臨安，結廬舍於山中。臨安令萬寵迎置縣中，病卒。寵葬於所居之處。大辟山見下。建安十六年，縣民郎雅作亂，朱安訛作武，脫作字。趙據《吳志‧賀齊傳》改增作字，並依改雅為稚。守敬按：殘宋本、黃本並作雅。稚、雅形近，未知孰是，當兩存之。建上亦當有漢字。賀齊討之。孫權分餘杭立臨水縣，晉改曰臨安縣，守敬按：立臨水縣以上，並見《賀齊傳》，末句裴《注》引《吳錄》說。《宋志》，晉太康元年，更名臨安，後漢末縣屬吳郡，吳屬吳興郡，晉、宋、齊、梁因。即今臨安縣治。因岡為城，南門尤高。謝安郡，遊縣，逕此門，以為難為亭長。守敬按：《晉書‧謝安傳》，嘗往臨安山中，坐石室，臨濬谷。「《晉書‧謝安傳》，嘗往臨安山中，坐石室，臨濬谷」　按：《注》言郡，則當在作太守時。此十二字可省。臨安縣屬吳興郡。「遊縣」猶言「行縣」。又云，除吳興太守。
浙江又東逕餘杭故縣南，新縣北。守敬按：秦縣屬會稽郡，漢因，後漢屬吳郡，吳屬吳興郡，晉、宋、齊、梁因。據下陳渾事，新縣指渾移築之南城言，故縣即今縣治，在苕溪北。新縣在苕溪南，則是苕溪逕故縣南，新縣北也。《注》以為浙江，誤。秦始皇南遊會稽，途出是地，因立為縣。守敬按：《史記‧始皇本紀‧集解》引顧夷曰，秦始皇至會稽經此，立為縣。《御覽》一百七十引《吳興記》，始皇三十七年，將上會稽，塗出此，因立為縣。王莽之進睦也。何焯曰：進，宋本《漢書》作淮，俗本誤。全云：義門之言是也。《梁書》，劉神茂反侯景，拒謝答仁于下淮。《陳書》，留異出下淮抗禦沈恪，皆其地。改作淮。趙、戴改淮。會貞按：《方輿紀要》，下淮在桐廬縣東五十里，與富陽接境。非餘杭縣地。守敬按：殘宋本、明抄本並作晉睦，晉、進音同，究難定為孰是。
漢末陳渾移築南城，守敬按：《咸淳臨安志》，漢熹平二年，餘杭縣令陳渾徙城於溪北，後復治於溪南。《縣志》舊城在苕溪南，漢陳渾徙溪北，與《注》移築南城相反，與上舊縣、新縣亦相反。縣後溪南大塘，即渾立以防水也。守敬按：《唐志》，縣南五里有上湖，西二里有下湖。寶曆中，令歸珧因漢令陳渾故跡置。《一統志》，南湖在餘杭縣南。《舊志》，苕溪自天目乘高而下，縣地平衍，首當其衝。漢熹平二年，縣令陳渾，始築兩湖，以瀦水。其並溪者曰南下湖，環三十里，並山者曰南上湖，環三十二里。於湖西北為石門，函以納溪水。又於湖東南五畝塍，立滾壩。其派別則北出為黃母港，流十二里，與苕溪會，於其會處，節以石埭曰西函西函在縣東十三里，後湮廢。唐令歸珧因舊重修。宋、明以來，相繼修築十餘里。縣南有三碑，是顧颺、
范甯等碑。守敬按：《書鈔》一百二十九引《晉中興書》，言顧颺為餘杭令，親迎郭文舉。《晉書》范甯附其父《汪傳》，言為餘杭令，年之後，風化大行。《注》言有三碑，而只載顧、范二碑，不合。據《輿地紀勝》後漢熹平閒，陳渾為餘杭令，百姓立祠，號太平立衛王廟。餘一碑，蓋《陳渾碑》也。是下當脫陳渾二字。
縣南有大壁山，朱《箋》曰：孫云，疑作大滌山。趙云：按非也。《名勝志》云，由拳山，一名大辟山，此山在大滌之左。守敬按：《郭文傳》，入餘杭大辟山中。《元和志》，由拳山，晉隱士郭文舉所居。故《寰宇記》云，由拳山，一名大辟山。《一統志》又謂由拳山在餘杭縣南二十八里，大滌山在縣西南十八里，舊名大辟，以由拳山當之，未確。郭文自陸渾遷居也。守敬按：《吳興記》說，引見《寰宇記》。文先居陸渾，《伊水》篇載之，云尋郭文之舊居，是也。
浙江又東逕烏傷縣北，會貞按：秦縣[《元和志》。]屬會稽郡，兩漢因。吳屬東陽郡，晉、宋、齊、梁因。今義烏縣治，在蕭山、諸暨二縣之南，去浙江甚遠。《注》云浙江東逕烏傷北，誤。王莽改曰烏孝，《郡國志》謂之烏傷。會貞按：班《志》已稱烏傷，此句駁文。「浙江又東逕烏傷縣北，王莽改曰烏孝，《郡國志》謂之烏傷……此句駁文」　按：此句非駁文，熊氏未細繹《注》文耳。《注》先出烏傷縣，次敘王莽改名，後敘《郡國志》復舊名，層次井然。檢班《志》，烏傷下班注莽曰烏孝，酈氏《注》引莽改名，豈未見班《志》？ 《異苑》曰：東陽顏烏以淳孝著聞，後有群烏銜鼓，集顏烏所居之邨，朱《箋》曰：《異苑》云，群烏銜鼓，集顏所居村，烏口皆傷。一境以為顏至孝，故致慈烏來萃。銜鼓之興欲，令聾者遠聞。「銜鼓之興欲，令聾者遠聞」　按：『興欲』原作「故」，「聾」原作「襲」，朱《箋》引《異苑》文多誤，脫一「興」字，「欲」訛「故」，「聾」訛「襲」，依《類聚》七十二校正。即於鼓處立縣，名為烏傷。趙改銜鼓作銜土，云：按《寰宇記》引《異苑》云，群烏助銜土塊為墳，烏口皆傷。朱氏所引係誤本。戴改銜土同。會貞按：《類聚》九十二、《御覽》九百二十、《事類賦注》十九引《異苑》並與此同。又《御覽》一百七
十一、《輿地廣記》引與《寰宇記》同。「《御覽》……《輿地廣記》引與《寰宇記》同」　按：《元和志》二十七義烏縣下亦作「銜土」，但未言出《異苑》。是銜鼓、銜土有兩說。竊以《異苑》本作銜鼓，故酈氏引之，自後傳鈔者以銜鼓為過奇，變作銜土，兼刪改其辭，遂兩本並傳。故歐陽詢、樂史等各有所據，李昉且兩說分載也。乃趙、戴從銜土之說，趙反謂朱引銜鼓是誤本，失之。烏口皆傷，一境以為顏烏至孝，故致慈烏，欲令孝聲遠聞，又名其縣曰烏傷矣。
浙江又東北流至錢唐縣，穀水入焉。朱穀作縠，戴、趙改，下同。趙云：《漢志》作穀水，黃省曾本原是穀字。會貞按：殘宋本、明鈔本並作穀。考此水古作穀，自《輿地志》云縠江，其水波瀾交錯，似羅縠之文，因名。[見《御覽》六十五。]於是後人多為所惑。「自《輿地志》云，穀江……後人多為所惑」　按：沈氏《疏證》改「穀」作「縠」，引《寰宇記》龍游縣下唐武德四年置縠州，云：「蓋亦取此水為名。殿本與趙本作穀，皆誤。」今按：《元和志》二十七盈州縣下亦云：「縠水在縣東南一里」。與熊氏說異。顧氏《方輿紀要》九十三亦作「縠溪」，云唐初置州以此。《元和志》、《寰宇記》、《方輿勝覽》、《明一統志》、《名勝志》皆作縠，吳卓信且斥作穀之非，而朱氏亦不察也。酈氏言浙江至錢唐，穀水入焉。本《漢志》立文，錢唐說見後。
水源西出太末縣，會貞按：《漢志》作大，顏《注》引孟康曰，大音如闥。《續漢》、《晉》、《宋》、《齊》、《隋志》作太。秦置縣，屬會稽郡，兩漢因。吳屬東陽郡，晉、宋、齊、梁因。今龍遊縣治。《漢志》大末，穀水東北至錢唐入江。[下引]據《元和志》縠[當作穀。]水在須江縣東南一里。「據《元和志》縠……水在須江縣東南一里」　按：此熊氏誤讀。《元和志》二十七，衢州管信安、常山、龍丘、須江四縣。須江縣後有盈川縣，縣下有「縠水江在縣東南一里」。此縣指盈川縣。《志》云：「盈川縣本漢太末縣地，如意元年分龍丘縣置。」聚珍本案：「《唐書‧地理志》，元和七年省入信安。李吉甫以元和六年正月再相。」《元和志‧序》結銜與《唐書》本傳同，吉甫以九年病卒，故衢州但言管四縣而盈川縣在須江縣後。此亦「縠」字不誤之證。盈川縣之省併在元和七年正月。據《唐會要》卷三十六，《元和志》之奏上在元和八年二月。須江本漢太末縣地，則水源即出今江山縣南之文溪也。以今水地詳言之，文溪自江山縣東北流，經西安縣，曰信安江，又經龍游縣，湯溪縣、蘭溪縣，折北經建德縣，左合新安江，即浙江也。以下東北至錢塘，即穀水與浙江合流之道。酈氏敘穀水之源是也，而下則全非矣。縣是越之西部姑蔑之地也。全云：漢時方有分部，而西部亦不在姑蔑，東京分部，西部始在姑蔑耳。春秋、戰國時不當以西部目
之，西部或是西鄙之誤。戴改鄙。會貞按：《越語》，句踐之地，西至姑篾。韋《注》，姑篾，今東陽太末[原誤湖。]縣，是酈所本。考《元和志》、《輿地廣記》，龍遊縣本姑蔑，越西部也。「考《元和志》、《輿地廣記》龍游縣本姑蔑，越西部也」　按：《元和志》有龍丘縣，《志》云：「本春秋姑蔑之地，越西部也。」《寰宇記》九十七龍遊縣下云：「貞觀八年分金華信安二縣，置龍丘縣。錢鏐改為龍游。」《元和志》時不當云「龍遊縣」也。《疏》稍失檢。與《注》同。《贛水》篇亦有秦以為廬江南部之文，則西部猶言西境耳。全以漢始分部為說，未免過泥。
秦以為縣。會貞按：見《東觀漢記》。王莽之末治也。趙云：按黃本作末理，猶仍唐人寫本之舊，戴作理。吳寶鼎中，分會稽立，隸東陽郡。朱作立東陽郡，趙、戴立下增隸字。會貞按：下方言郡分會稽置，此安得先言立？且郡治長山，不治太末，亦不得載立郡於此，則朱之誤審矣。戴、趙增隸字而仍立字，則是謂吳立太末縣，與秦以為縣不照，尤非也。或《注》言吳以會稽之縣分屬東陽耳。守敬按：殘宋本、明鈔本作隸東陽郡，當是。今姑從之。然終疑此句是衍文。穀水東逕獨松故冢下，冢為水毀，其塼文：筮言吉，龜言凶，百年墮水中。今則同龜繇矣。守敬按：《御覽》七百六十七引鄭緝之《東陽記》，獨公山[原誤冢，依《御覽》五百五十九引改。]在縣東八十里，有冢臨溪。其文曰，筮言吉，龜言凶，三百年，墮水中。義熙中，冢猶半存，自後稍已崩盡。獨公當從此作獨松。此百上當依《御覽》增三字。《御覽》前引亦有三字，可證。《東陽記》未明言山在何縣，據下文東陽郡治長山縣，如指長山，則冢在今金華縣東矣。
穀水又東逕長山縣南，與永康溪水合，朱無溪字，戴、趙增。會貞按：後漢末置縣，屬會稽郡，吳為東陽郡治。晉、宋、齊、梁因。今東華縣治。《九域志》永康、武義並有永康溪，今曰南溪，源出永康縣，西流逕武義縣，又西北至金華縣南入東陽江。
此《注》言穀水與永康溪水合，溪水入穀水，誤。縣即朱作西，《箋》曰：宋本作即。戴、趙改。東陽郡治也。會貞按：《輿地廣記》吳治長山同。又《寰宇記》，吳理烏傷。縣，漢獻帝分烏傷立；會貞按：《續漢志‧注》引《英雄交爭記》，初平三年，分烏傷南鄉立。《宋志》作二年，誤。《元和志》、《寰宇記》、《輿地廣記》並作三年，可證。郡，吳寶鼎中分會稽置。會貞按：《吳志》寶鼎元年，分會稽為東陽郡。城居山之陽，朱居作君，《箋》曰：當作居。戴、趙改。會貞按：殘宋本、明鈔本並作居。《寰宇記》引《名山略記》，有長山，在東北，縣因之為名。本名常山。《越絕書》，二烏傷縣常山，古人所採藥也，高且神。《元和志》一名金華山，在金華縣北二十里。今仍稱金華山，互詳下。或謂之長仙縣也，言赤松采藥此山，因而居之，故以為名。
後傳呼乖謬，字亦因改。會貞按：《方輿紀要》引《輿地志》，長山本名長仙，赤松子採藥於此，後訛仙為山。《輿地廣記》全本《注》說。溪水南出永康縣。縣，赤烏中分烏傷上浦立。會貞按：《寰宇記》引《東陽記》，吳赤烏八年，分烏傷之上浦置，[《宋志》同。]屬會稽郡。蓋其時尚未置東陽郡也。至寶鼎時則屬東陽矣。晉、宋、齊、梁屬同。即今永康縣治。劉敬叔《異苑》曰：孫權時，永康縣有人入山，會貞按：《寰宇記》謂即永康縣之金勝山。遇一大龜，即束之以歸。龜便言曰：游不量時，為君所得。擔者怪之，載出，欲上吳王。夜宿越里，纜船于大桑樹。宵中，樹忽呼龜曰：元緒，奚事爾
也？龜曰：行不擇日，今方見烹，雖盡南山之樵，不能潰我。樹曰：諸葛元遜會貞按：《吳志‧諸葛恪傳》，字元遜。識性淵長，必致相困。令求如我之徒，計將安泊？戴改作治。會貞按：殘宋本作泊，故孔刻戴本仍作泊。《類聚》九十六引作薄，《御覽》九百三十一引作出。龜曰：子明，無多辭。既至建業，權將煮之，燒柴萬車，龜猶如故。諸葛恪曰：燃以老桑乃熟。獻人仍說龜言，權使伐桑，取煮之即爛。故野人呼龜曰元緒。會貞按：崔豹《古今注》中龜，一名元緒。
其水飛湍北注，至縣南門，入穀水。穀水又東，定陽溪水注之。水上承信安縣之蘇姥布。朱無水字，戴、趙增。縣本新安縣，晉武帝太康元年改曰信安。朱元年訛作三年，戴、趙同。會貞按：《御覽》一百七十一引《輿地志》後漢獻帝初平三年，分太末縣立新安縣。晉太康元年，以弘農有新安，改名為信安。以太康元年平吳推之，作元年是也。故《宋志》、《元和志》、《寰宇記》並作元年，今訂。後漢縣屬會稽郡，吳屬東陽郡，晉、宋、齊、梁因。在今西安縣西。《隋志》，信安有定陽溪。《明‧地理志》以西安縣東之東溪當之。《一統志》以出開化縣北之金溪當之。二水俱於西安合信安江，則定陽溪逕定陽後，即入穀。乃《注》云，又東逕長山縣北，又東入穀，則是西安北別有一道，經信安江北，又經東陽江北，於金華縣入東陽江矣，誤。水懸百餘丈，瀨勢飛注，狀如瀑布。瀨邊有石如牀，朱作如石，戴、趙乙。牀上有石
牒，長三尺許，有似雜采帖也。會貞按：《書鈔》一百三十三引《東陽記》，信[原誤湘。]安縣有籍姓在縣，[五字有誤。]瀨如瀑布焉。瀨邊有石牀，上有石牒，長三尺許，似羅列雜繒矣。《御覽》六十九引末句，作似羅列雜繒，如店肆也。此本《東陽記》可參異同。
《東陽記》云：信安縣有懸室坂。晉中朝時，有民王質，伐木至石室守敬按：《御覽》四十七引《郡國志》，石室山，一名石橋山，一名空石山。今謂之爛柯山，在西安縣南二十里。《寰宇記》越巂縣下引《九州要記》言，石室山在汶江之北。非也。中，見童子四人，彈琴而歌。質因留，倚柯聽之。童子以一物如棗核與質，質含之，便不復饑。俄頃，童子曰：其歸。承聲而去，斧柯漼然爛盡。既歸，質去家已數十年，親情凋落，無復向時比矣。守敬按：《御覽》九百六十五、《事類賦注》二十六引《東陽記》，饑作飢，曰作令，親情作親舊，[《輿地廣記》作戚。]是也。《述異記》略同。其水分納眾流，混波東逝，逕定陽縣。守敬按：後漢末置縣，[見下。]屬會稽郡，吳寶鼎時屬東陽郡，晉、宋、齊、梁因。在今常山縣東南三十里。夾岸緣溪，悉生支竹，守敬按：《御覽》九百六十二引此亦作支，疑當作文。及芳枳木連，雜以霜菊金橙。白沙細石，狀如凝雪。石溜湍波，浮響無輟。山水之趣。尤深人情。
縣，漢獻帝分信安立，守敬按：《宋志》漢獻帝建安二十三年，孫氏分信安立。溪亦取名焉。溪水又東朱訛作連，戴、趙改。逕長山縣北，北對高
山。山下水際，是赤松羽化之處也。炎帝少女追之，亦俱仙矣。後人立廟于山下。朱《箋》曰：《列仙傳》云，赤松子，神農時雨師也。服水玉，以教神農，能入火自燒。常止西王母石室中，隨風雨上下。炎帝少女追之，亦得仙俱去。守敬按：《御覽》四十七引《吳錄‧地理志》，長山南有春草巖，盡出龍鬚，赤松化羽處。又六十六引鄭緝之《東陽記》，北山去郡三十餘里，有赤松廟。《晉志》，長山有赤松子廟。趙云，按《太平御覽》引《水經注》曰，赤松澗在東陽，赤松子遊金華山，以火自燒而化，故山上有赤松子之祠。澗自山出，故曰赤松澗。今本無之。守敬按：《御覽》六十九引《水經注》文。《寰宇記》載之，不云出《水經注》，疑《御覽》有誤。溪水又東入于穀水，又東逕烏傷縣之雲黃山，山下臨溪水，水際石壁傑立，高一百許丈。守敬按：《寰宇記》，雲黃山在義烏縣南三十五里，山多玄猿、赤豹。《九域志》、《輿地廣記》作靈黃，誤。《名勝志》，雲橫山，一名雲黃山，一名松山，高一百四十丈，周二十里。上有峭壁，高百丈，廣三十五丈。俯臨華溪。在今義烏縣南二十五里。
又與吳寧溪水合。水出吳寧縣，下逕烏傷縣入穀，會貞按：《續漢志‧注》引《越絕》曰，興平二年，分諸暨立吳寧縣。《宋志》是年，孫氏分立。吳屬會稽郡，後屬東陽郡，晉、宋、齊、梁因。在今東陽縣東。今東陽江自東陽縣西流，經義烏縣，即吳寧溪水也。其下流至蘭溪縣，合信安江。此《注》以為逕烏傷入穀，誤。謂之烏傷溪水。守敬按：烏傷溪水見《後漢書》。《九域志》作義烏溪。《明‧地理志》，義烏南有烏傷溪。閩中有徐登者，女子化為丈夫，與東陽趙，守敬按：《後漢書》作炳。竝善越方，
朱《箋》曰：孫云：越方，即《封禪書》所謂越巫、越祝者也。時遭兵亂，相遇于溪，守敬按：《後漢書》作遇於烏傷溪水之上，酈氏據之，故有謂之烏傷溪水之說。各示所能。登先禁溪，水為不流。次禁枯柳，柳為生荑。二人相示趙作視。守敬按：《搜神記》、《後漢書》並作視，視、示同。而笑。登年長，師事之。後登身故，東入章安。守敬按：漢回浦縣屬會稽郡，後漢改曰章安，吳為臨海郡治。晉、宋、齊、梁因。在今臨海縣東南一百十五里。
百姓未知。乃升茅屋，梧鼎而爨，朱梧作支，《箋》曰：舊本作梧鼎。趙改梧，云：按梧鼎出《范史‧徐登傳》，支鼎義自通。戴改同。守敬按：殘宋本、明鈔本並作梧。「明鈔本並作梧。吳琯本臆改支而朱沿之」　按：沈氏《疏證》云：「《後漢書‧徐登傳‧注》：「梧，支也。」似非臆改。「吳琯本……」一句，今據臺北本刪。 主人驚怪，笑而不應，屋亦不損。又嘗臨水求渡，船人不許。乃張蓋坐中，長嘯呼風，亂流而濟。于是百姓神服，從者如歸，章安令惡而殺之，民立祠于永康朱訛作永寧，戴、趙同。守敬按：《搜神記》作永康，《後漢書》同。章懷《注》，趙炳故祠，在今婺州永康縣東，俗呼為趙侯祠。《寰宇記》永康縣下，金勝山在永康縣東五十里。引《郡國志》，山有趙炳祠。則祠在永康至確，與永寧無涉，今訂。而蚊蚋不能入。守敬按：自閩中以下，《搜神記》二文，閒參以《後漢書‧方術傳》。
秉道懷術，而不能全身避害，事同萇弘，宋元之龜，朱《箋》曰：《左傳‧定元年》，諸侯城成周，三旬而畢。晉女叔寬曰，周萇弘將不免。萇叔違天，天之所壞，不可支也。哀三年，萇弘事劉文公，趙鞅以為討，周人殺萇弘。《莊子》云，萇
弘死於蜀，藏其血，三年而化為碧。宋元王得神龜，衛平請剝之以為大寶。詳《史記‧龜策傳》。運之來，故難救矣。穀水又東入錢唐縣，而左入浙江。會貞按：今信安江東至蘭溪縣，即北流，其右則東陽江。自東陽縣西流，經義烏縣、金華縣來合焉。此《注》乃敘穀水東逕獨松故冢、長山縣、烏傷縣，又至錢唐縣入浙江。則是穀水自蘭溪逆行東陽江之道，東經金華縣，至義烏縣，又北踰崇山，循今浦陽江之道，曲諸暨縣北至錢唐，入浙江矣，誤。故《地理志》曰穀水自太末東北，至錢唐，入浙江，是也。守敬按：《漢志》無浙字，酈氏臆增，蓋因誤以浦陽江為穀水也。
浙江又東逕靈隱山，守敬按：《元和志》，靈隱山在杭州西北十七里。《名勝志》，在錢唐縣西十二里。在今縣西十五里。山在四山之中，有高崖洞穴，左右有石室三所，守敬按：《書鈔》一百五十八引劉道真《錢塘記》，靈隱山北有石穴，傍入，行數十步，有水廣丈餘。昔有人採鍾乳，見龍跡，聞穴裏隆隆有聲便出。《輿地紀勝》引《晏公類要》，有龍泓洞岩石室。又有孤石壁立，大三十圍，其上開散，狀似戴作如。蓮花。會貞按：《御覽》九百六十引《錢唐記》，靈隱山四布似蓮花，中央夾生穀樹，甚高大。昔有道士，長往不歸，或因以稽留為山號。會貞按：《寰宇記》許由、葛洪皆隱此山，「或因以稽留為山號……《寰宇記》許由、葛洪皆隱此山」　按：沈氏《疏證》云：「許由當作許邁。」又云：「按真誥即許邁。」入去忘歸。本號稽留山，今有寺。山下有錢唐故縣。守敬按：朱前後塘字凡十一見，戴、趙或改作唐，或不改。大率指縣則改，指塘則不改。《義門讀書記》，錢唐自秦有此名，以唐為塘，乃俗字
耳。則俱宜改作唐也，茲姑仍而辨之。錢唐縣，《漢》至《隋志》俱作唐，唐始作塘。《方輿紀要》唐以唐為國號，因加土為塘，是也。秦縣屬會稽郡，後漢省，後復置，屬吳郡，吳、晉、宋、齊、梁因。《元和志》杭州引《錢塘記》昔州境逼近海，縣理靈隱山下，今餘址猶存。《名勝志》錢唐舊治凡四：一在靈隱山麓，一在錢湖門外，皆漢、魏時治也。一在錢塘門內，今教場地，唐時治也。一在紀家橋華嚴寺故址，宋時治也。
浙江逕其南，王莽更名之曰泉亭。《地理志》曰：會稽西部都尉治。守敬按：見錢唐縣下。《錢唐記》曰：防海大塘在縣東一里許，郡議曹華信家議立此塘，守敬按：《世說‧注》以為沈姓令縣築塘。「郡議曹華信家議立此塘……《世說‧注》以為沈姓令縣築唐」　按：檢《世說》無此《注》，惟《雅量》篇褚公投錢唐亭住條《注》引《錢唐縣記》曰：「縣近海，為潮漂沒，縣諸豪姓歛錢雇人輦土為塘，因以為名也。」下接言爾時吳縣沈充為縣令云云，《注》云未詳，與楊說異。又按：《注》云「郡議曹華信家議立此塘。」《注》當本「縣諸豪姓歛錢」而文有脫誤。據《御覽》八百三十六引《錢唐記》作「防海大塘，郡議曹華信象家富，乃議立此塘以防海水。」據此《注》原文本此，當是議曹華信家富，「象」或是「豪」之訛，豪、家倒互，疑當作「華信家豪富，議立此塘。」 以防海水。始開募，有能致一斛土石者，朱無石字，戴、趙同。守敬按：下文明言載土石，則此當有石字。考《後漢書‧朱雋傳‧注》、《御覽》一百七十、《寰宇記》引《錢塘記》並有石字。而《通鑑》漢建安二年，晉太元二十年《注》引無，蓋又為此《注》所誤，今訂。即與錢一千。旬日之間，朱日訛作月，戴、趙同。守敬按：《朱雋傳‧注》、《御覽》八百三十六引並作日，今訂。來者雲集，塘未成而不復取。于是載土石者皆棄而去，塘以之成，故改名錢塘焉。趙云：按武林水因武林山泉，瀦而為湖。舊湖水通江，後人築塘以隔江湖。泉與錢通用。王莽改錢唐為泉亭。闞駰曰，山出錢水，可證也。故湖曰錢湖，江曰錢江，皆以一塘分限得名。華信築塘與錢之事，蓋出於傳記之悠謬耳。會貞按：酈氏引《錢唐記》末作塘以之成，故改名錢塘。似此時塘始稱錢塘，但無解於始皇至錢唐，秦時已有錢唐之名。《寰宇記》引作塘成，縣遷此地，因是為錢塘縣，似此時縣
始號錢唐，亦無解於《前漢志》已有錢唐縣。後世地學家紛紛議論，皆未得其癥結所在。今詳考之，乃知是引《錢唐記》者刪節太過之失也。據《御覽》八百三十六引塘以之成下云，王莽時，縣名泉亭，於是改為錢唐。《事類賦注》十引略同。蓋本錢唐縣，王莽改泉亭，至是仍復故名也。但加王莽一節，則渙然冰釋矣。
縣南江側有明聖湖。父老傳言，湖有金牛，古見之，神化不測，湖取名焉。守敬按：《初學記》七引劉道真《錢塘記》，明聖湖在縣南三里，[二字依《類聚》九引增。]父老相傳，湖中有金牛，古嘗有見其映寶雲泉，照耀流精，神化莫測，遂以明聖為名。《一統志》，在錢塘縣西，即古明聖湖，三面環山，溪谷諸水匯而為湖，周三百里，故名西湖。一名錢塘湖，亦名上湖。縣有武林山，武林水所出也。闞駰云：山出錢水，東入海。全云：《漢志》會稽郡錢唐縣，武林山，武林水所出，東入海，行八百三十里。武林山即靈隱山，在今錢唐縣治西五里。武林水東入海，則是截錢唐江而東，趣龕、赭以達于海，不然不得云東入也。計其里數，不及二百，何云八百三十里耶？趙云：按《說文》有漸江，又有浙江，云江水東至山陰為浙江，則黟縣之漸江，至錢唐乃有浙名。班《志》有浙江，無漸江。浙江下但云東入海，不計道里之數。至錢唐武林水，亦云東入海，行八百三十里。補此一句，以見浙江之即漸江也。武林水既入于江，則是合江流而東入于海，推本源流，所行恰有此數，亦非孟堅誤記也。守敬按：《名勝志》引邵重生云：武林乃南、北天竺、靈隱諸峰之總名。及東晉以後，因有諸名，而武林反以無專指而晦。趙謂班《志》有浙江無漸江，非也。說見前。班《志》行八百三十里句，究是錯簡，或謂
是黟縣漸江水下之文，但黟縣屬丹陽，與會稽隔郡，以系於太末穀水下為合。
《吳地記》言，縣惟浙江，今無此水。趙云：按武林水即錢水，今杭人所謂西湖者是。陸氏之記，殆不識眉目之言也。縣東有定、包朱作已，《箋》曰：疑作包。戴、趙改。諸山皆西臨浙江，守敬按：《御覽》四十六引《吳地記》，定山突出浙江中，波濤所銜，行旅為阻。《咸淳臨安志》，蘇軾守杭日。《開河奏》云，潮水東來，勢若雷霆，而浮山峙於江中，犬牙錯入，以亂潮水。定山在今錢塘縣東南四十里，浮山在縣東南四十五里，浮山即包山也。「浮山即包山也」　按：楊說是也。猶浮丘即包丘，包、浮，聲有輕重。 水流于兩山之間，江川急濬，兼濤水晝夜再來，來應時刻，常以月晦及望尤大，至二月、八月最高，峨峨二丈有餘。會貞按：《元和志》，江濤每日晝夜再上，常以月十日、二十五日最小，月三日、十八[《輿地紀勝》作七，誤。]日極大，小則漸漲不過數尺，大則濤湧高至數丈。每年八月十八日，數百里士女共觀。舟人漁子，泝濤觸浪，謂之弄潮。所云月三日、十八日，兼晦及望後望之。但言八月，不及二月，略也。《輿地紀勝》，當朔望之後，則天地之變也。氣以變而盛出，故潮之大也，獨異於餘日。當卯、酉之月，則陰陽之交也，氣以交而盛，故潮之大也，獨異於餘月。
《吳越春秋》以為子胥、文種之神也。守敬按：見《吳越春秋》十，此句先虛言。昔子胥亮于吳，朱亮訛作死。全云：隋人避諱，改忠為亮。今誤作死字，非也。戴、趙改亮。守敬按：全說是也。《初學記》六引董覽《吳地記》，夫差立，子胥以忠謇見亡，遂賜死，浮尸於江，設祭置壇。國人因為立廟，
與此同，可證。而浮尸于江。吳人憐之，立祠于江上，名曰胥山。守敬按：見《史記‧伍子胥傳》，據《沔水》篇敘胥山，不關子胥事，故《正義》斥太史之誤。此蓋存異聞。又按《後漢書‧張禹傳‧注》引酈元《水經注》，吳王賜子胥死，浮尸於江。夫差悔，與群臣臨江設祭，修塘道及壇。吳人因為立廟而祭焉。較此為詳，豈《江水》篇之佚文乎？《吳錄》曰：戴作云。胥山在太湖邊，去江不百里，故曰江上。守敬按：《史記‧集解》引張晏說同。《吳錄》所本，《注》蓋別采以示博。
文種誠于越，朱誠訛作城。何焯云：隋人避忠字，寫本乃作誠，又訛作城。戴、趙改誠。而伏劍于山陰，越人哀之，葬于重山。趙改重作種，下同，云：《寰宇記》作種山。《御覽》吳會稽分地曰種山，大夫種所葬也，在西鄉郭外，後潮水穴山，漂去其屍。俗云伍子胥乘潮水取以去，今山脅有缺處。守敬按：《越絕書》八，種山者，句踐葬大夫種。《續漢志‧注》引作重山。《御覽》四十七引孔曄《會稽記》，重山，大夫種墓，語訛成重。」故《名勝志》引《輿地志》，臥龍山一名種山。又曰重山。《隋志》、《元和志》並作重山，是從其朔言作種是，就既訛後言作重亦是，趙改失考。文種既葬一年，子胥從海上，負種俱去，游夫江海。故潮水之前揚波者，伍子胥，後重水者大夫種。守敬按：自文種誠于越以下，本《吳越春秋》，實敘。是以枚乘曰：濤無記焉。然海水上潮，江水逆流，似神而非，于是處焉。守敬按：《文選‧枚乘〈七發〉》，客曰，將以八月之望，觀濤乎廣陵之曲江。楚太子曰，濤何氣
哉？客曰，不記也，然似神而非。江水逆流，海水上潮云云，酈氏則以浙江當之。何氏曰，元人以《七發》之曲江為浙江，蓋因此書引枚生語也。《竹汀日記》，枚乘觀濤曲江，百詩不從《南齊書‧州郡志》「百詩不從《南齊書‧州郡志》」　按：「從」原作「為」，《南齊志》南兗州《序》「觀濤立海陵」。、山謙之《南徐州記》，而主浙江，猶可也。乃謂其時會稽郡併入江都國，本欲云江都之曲江，以二江字相犯，易為廣陵。考其時，會稽初不屬江都，誤甚。《朱彝尊文集》亦據酈《注》，謂《七發》廣陵之曲江即浙江。《十七史商榷》駁之，以李善舊解指廣陵國為是。
秦始皇三十七年，將遊會稽，至錢唐，臨浙江，所不能渡，故道餘杭之西津也。守敬按：《史記‧始皇本紀》三十六年，至錢唐，臨浙江，水波惡，乃西百二十里從狹中渡。《集解》引徐廣曰，蓋在餘杭也。酈氏參合《史》及徐《注》為說。《通鑑》胡《注》，所謂水波惡處，則今之由錢塘渡西陵者是也。西陿中渡，則今富陽、分水之間。宋陳鵠《耆舊述聞》云，餘杭非江流所經，狹中即今富陽縣，絕江而東取紫霄宮路，江流至此極狹，水波委蛇，始皇從此渡，取暨陽界至會稽山。
浙江北合詔息湖，湖本名阼湖，因秦始皇帝巡狩所憩，故有詔息之名也。守敬按：《初學記》七，錢塘有承湖，一名詔息湖。此云詔息湖本名阼湖，未知孰是。又引《錢塘記》，去邑十里有詔息湖，古老相傳，昔秦始皇巡狩，經途暫息，因以詔息為名。亦曰御息湖。在今仁和縣東北十八里。浙江又東合臨平湖。守敬按：《隋志》，錢唐有臨平湖。《元和志》，臨平湖在鹽官縣西五十五里。今仁和縣東北五十四里有臨平山，湖在山東南五里。《異苑》曰晉武時，吳郡臨平岸崩，
出一石鼓，打之無聲，以問張華。華曰：戴作云。守敬按：殘宋本、明鈔本作云，黃本作曰。可取蜀中桐材，刻作魚形，扣之則鳴矣。于是如言，聲聞數十里。守敬按：《初學記》五、《御覽》五十二、《事類賦注》十一引《異苑》同。又《類聚》八十八引末句作數里，無十字，與《晉書‧張華傳》同。
劉道民何焯曰：道民，宋武帝小字也。《詩》曰：事有遠而合，蜀桐鳴吳石。守敬按：《御覽》五百八十二引劉道民詩，事作亦。傳言此湖草穢壅塞，趙改穢作薉，云：當從草作薉，下同。全、戴改同。守敬按：《吳志》作穢，《通鑑》作薉，《玉篇》薉與穢同。天下亂，是湖開，天下平。孫皓天璽元年，吳郡上言，臨平湖自漢末穢塞，今更開通。又于湖邊得石函，函中有小石，青白色，長四寸，廣二寸餘，刻作皇帝字。于是改天冊為天璽元年。守敬按：《吳志‧孫皓傳》文。孫盛以為元皇中興之符徵，五湖之石瑞也。會貞按：《御覽》九十八引孫盛《晉陽秋》，孫皓時，得石函，中有小石，上有皇帝字，時人莫察其祥。意者豈中宗興五湖之徵歟？酈氏鈔變孫說。《寰宇記》鹽官縣下同，蓋本此，而石瑞誤作瑞石。《錢唐記》曰：桓玄之難，湖水色赤，熒熒如丹。會貞按：《晉書‧五行志》下，安帝元興二年，錢塘臨平湖水赤。桓玄諷吳郡使言開除以為已瑞。《宋書‧五行志》同。
湖水上通浦陽江，下注浙江，全云：臨平湖在浙江之西，不得越浙江而通浦陽江。若云上通南江則善矣。趙云：按此文之誤與《沔水》篇
《注》正同，即此一句，乃知南江與浙江合之證。守敬按：阮元云，臨平湖在臨平山西南，其水或西北洩於南江之逕石門者，謂之下注浙江可也，浦陽則必不可以上通。毛檢討大可謂臨平湖乃臨湖之誤。臨湖即今臨浦，在蕭山南三十里，橫亘於浦、浙之閒。名曰東江，行旅所從以出浙江也。朱此下接又逕會稽山陰縣云云。趙依全本移後浙江又東逕禦兒鄉至湖水上承妖皋谿而下注浙江二百餘字于此下，接又逕會稽山陰縣。戴但移後半浙江又逕固陵城北至上承妖皋谿而下注浙江百餘字於此，說見下。
浙江又逕固陵城北，昔范蠡築城于浙江之濱，言可以固守，謂之固陵，今之西陵也。守敬按：《越絕書》八，浙江南路西城者，范蠡教兵城也，其陵固可守，謂之固陵。《晉書‧王舒》、《宋書‧孔覬》、《齊書‧沈文季》、《梁書‧孔胤》等《傳》，並稱西陵。《通鑑‧注》西陵在今越州蕭山縣西十二里西興渡是也。吳越時以陵非吉語，改曰西興。在今蕭山縣西二十里。
浙江又東逕柤塘，朱柤訛作祖，下同。趙改云：《三國志‧吳書‧孫靜傳》作查瀆。裴松之《註》云，查音祖加反。下祖字皆當作柤。戴改同。守敬按：殘宋本、明鈔本並作柤。《通鑑》漢建安元年《注》引此同。《一統志》查瀆一名查浦。在蕭山縣西南九里。謂之柤瀆。昔太守王朗拒孫策，數戰不利。孫靜說策曰：朗負阻城守，難可卒拔。朱脫城字，趙以《三國志》校增，戴增同。柤瀆去此數十里，朱《箋》曰：陸游《會稽志》祖[當作柤。]瀆屬蕭山縣。是要道也。若從此出，
攻其無備，破之必矣。策從之，破朗于固陵。守敬按：鈔略《孫靜傳》文。
有西陵湖，守敬按：《輿地紀勝》，西陵湖在蕭山縣西十三里。謝惠連有《西陵遇風寄康樂詩》。後易名西興。宋蕭山即今縣治。亦謂之西城湖。湖西有湖城山，東有夏架山。趙云：毛奇齡曰，當作東有湖城山，西有夏架山，夏架山去海祇數里，焉得復有湖在西？守敬按：湖城山在今蕭山縣西。《輿地紀勝》，翠嶂山在蕭山西，一名夏架山。《名勝志》，夏時水漲，此山若駕於湖中。在今蕭山縣西二十五里。湖水上承妖皋溪而下注浙江。朱浙江又逕固陵城北至此，在後渡會稽湊山陰是也之下，又逕永興縣北之上。戴據歸有光本移。守敬按：妖皋溪在今蕭山縣西。
又逕會稽山陰縣，有苦竹里，里有舊城，言句踐封范蠡子之邑也。守敬按：《越語》下，環會稽三百里以為范蠡地。《史記‧越世家》，句踐表會稽山以為范蠡奉邑。《吳越春秋》十，封蠡妻子百里之地。皆大概言封蠡。《越絕書》八則實指之曰，苦竹城者，句踐伐吳還封范蠡子也。城在今山陰縣西南二十九里。
浙江又東與蘭溪合，守敬按：溪在今山陰縣西。湖南有天柱山，守敬按：天柱山即石匱山，見下。湖口有亭，號曰蘭亭，亦曰蘭上里。太守王羲之、謝安兄弟，數往造焉。「謝安兄弟，數往造焉」　按：謝安弟萬有《蘭亭》詩，修禊時作，見《全晉詩》。此不必專指謝尚。又尚本傳安是尚從弟，熊氏誤以尚為安弟。 會貞按：《名勝志》，考古蘭亭，即《越絕書》句踐種蘭渚田也。《寰宇記》，蘭亭在山陰縣西南二十七里。《輿地志》云，山陰郭西有蘭渚，渚有蘭亭，王羲之所謂曲水之勝境，製《序》于此。《輿地紀勝》，舊《經》云，
亭，王右軍所置。按《蘭亭修禊詩》有謝安。又《御覽》一百九十四引王隱《晉書》，王羲之與謝尚等宴集於蘭亭。安為尚從弟。然酈氏則不專指會蘭亭言也。吳郡太守謝勖封蘭亭侯，會貞按：謝勖不見史傳。沈炳震《廿一史四譜》亦失載勖封蘭亭侯。蓋取此亭以為封號也。太守王廙之，移亭在水中。晉司空何無忌之臨郡也，起亭于山椒，極高盡眺矣。亭宇雖壞，基陛尚存。會貞按：《御覽》四十七引孔曄《會稽記》，晉司空何無忌臨郡，起亭山椒，極望巖阜，基址猶存，因號亭山。此陛蓋阯之誤。《說文》阯或作址。亭山在今山陰縣南十里。
浙江又逕越王允常冢北，冢在木客村。守敬按：《越絕書》八，木客大冢者，句踐父允常冢也。初徙瑯琊，使卒二千八百人，伐松柏以為桴，故曰木客。冢在今山陰縣南十五里木客山。耆彥守敬按：殘宋本、明鈔本作喭，孫潛校本作諺。云：句踐使工人伐榮楯，欲以獻吳，久不得歸，工人憂思，作《木客吟》，後人因以名地。「後人因以名地」　按：此下鈔脫「句踐都琅邪，欲移允常冢，冢中生分風，飛沙射人，人不得近。」共二十三字，今補。 守敬按：《吳越春秋》九，越王使木工三千餘人，入山伐木，獻之吳，一年，師無所幸，作士思歸，皆有怨望之心，而歌《木客》之吟，本耆彥說。句踐都琅邪，欲移允常冢，冢中生分風，飛沙射人，人不得近。句踐謂不欲，遂止。守敬按：亦《吳越春秋》文，分風作熛風。《書鈔》一百六十引亦作熛風。
浙江又東北得長湖口，湖廣五里，東西百三十里，沿湖開水門六十九所，下溉
田萬頃，北瀉長江。守敬按：《御覽》六十六引《會稽記》，漢順帝永和五年，會稽太守馬臻創立鏡湖，在會稽、山陰兩縣界。築塘蓄水，高丈餘，田又高海丈餘，若水少則洩湖灌田，如水多則開湖洩田中水入海，所以無凶年。堤塘周迴三[《通典》、《元和志》、《寰宇記》並作三，此誤。]百一十里，溉田九千餘頃。「堤塘周迴三百一十里，溉田九千餘頃」　按：「三」原作「五」，「千」原作「百」。《疏》引《通典》、《元和志》、《寰宇記》並作「三」，證此作「五」誤。檢影宋本《御覽》正作「三」，《疏》所本《御覽》訛。又《御覽》作「九千餘頃」，與《注》文「萬頃」合，《疏》引亦訛「千」為「百」，今訂作「千」。《方輿紀要》，鏡湖在紹興府城南三里，一名長湖，由漢迄唐湖如故。宋初民始盜湖為田，至淳熙時，遂至堙廢。《水道提綱》，鏡湖故跡，僅存城西南一處，餘皆水田，但支港縱橫，四通八達，俱至府城之北，匯為巨流，又北入海。
湖南有覆山，周五百里，會貞按：《玉篇》，，俗斗字。《名勝志》引《輿地志》，會稽山一名衡山，有石狀如覆、亦名覆山。又稱《道書》，會稽山周圍三百五十里，名陽明洞天。或作釜，即下文之覆釜山，此山周三百五十里，即會稽山，亦即覆山，覆當是覆也。會稽山詳下。北連鼓吹山，會貞按：《輿地紀勝》，鼓吹峰在諸暨縣北七十里，風雨晦明，常聞樂聲。此山蓋同。山西枕長溪，溪水下注長湖。會貞按：舊湖總納環山三十六源之水，此《注》敘長溪及若邪溪，溪但略舉之耳。山之西嶺有賀臺，越入吳，還而成之，故號曰賀臺矣。朱矣訛作吳，戴、趙改。會貞按：《初學記》二十四引《吳越春秋》，越王平吳後，立賀臺於越。今本《吳越春秋》十但云諸侯畢賀，無立賀臺之文。
又有秦望山，在州城正南，為眾峰之傑，涉境便見。朱涉訛作陟，戴、趙同。守敬按：《御覽》四十七、《事類賦注》七引此並作涉。《漢書‧高帝紀贊》，涉魏而東。顏《注》引晉灼曰，涉猶入也。此涉與陟形近致誤，今訂。《文選‧顏延年〈和謝靈運詩〉‧注》引孔曄《會稽
記》，秦望山在州城正南。《寰宇記》引孔曄《記》，秦望為眾峰之傑，入境便見。《注》全用孔說，孔當是涉境，樂史臆改作入也。《明地理志》，會稽山東接秦望。在今會稽縣東南四十里。《史記》云：秦始皇登之以望南海。守敬按：見《始皇本紀》三十七年。自平地以取山頂，七里，守敬按：《御覽》四十七引此無以字。懸朱作嶝，趙同，戴改。守敬按：《說文》作，《集韻》同嶝。孤危，徑守敬按：殘宋本、明鈔本並作峭。路險絕。「徑……殘宋本、明鈔本……作峭。路險絕。」　按：《御覽》四十七引亦作「峭」。《記》云：扳蘿捫葛，然後能升。山上無甚高木，朱無甚字，趙據《御覽》引此文校增，戴增同。當由地迥多風所致。
山南有嶕峴，峴裏有大城，越王無餘之舊都也。守敬按：《越絕書》八，昔越之先君無餘，乃禹之世，別封於越，都秦餘[字疑衍。]望南。《史記‧越世家‧正義》，《越絕》云，無餘都，會稽山南。故越城是也。《方輿紀要》，紹興府東五十八里有侯城。相傳無餘所都。故《吳越春秋》云：句踐語范蠡曰：先君無餘，國在南山之陽，社稷宗廟在湖之南。守敬按：今本《吳越春秋》脫此文，或謂當在《句踐歸國外傳》，孤不能承前君之制句上。又有會稽之山，會貞按：《周禮‧職方氏》，揚州鎮山曰會稽。《呂氏春秋‧有始覽》，會稽為九山之一。《漢志》山陰，會稽山在南。《元和志》，會稽山在會稽縣東南二十里。《寰宇記》，在縣東南十里。在今縣東南十三里。陸參《法華山碑》云，夏后氏巡狩，越山方名會稽，後世分為秦望、雲門等山，其實一山也。則此《注》前後所敘各山，何一非會稽之支隴乎？古防山也，會貞按：防山無
考。據《魯語》下，禹致群神於會稽之山，防風氏後至，禹殺而戮之。此山蓋因戮防風得名。亦謂之為茅山，會貞按：《越絕書》八，禹到大越，上茅山，大會計，更名茅山曰會稽。茅一作苗，《史記‧夏本紀‧集解》引《越傳》作上苗山，並引《皇覽》，會稽山本名苗山。又曰棟山。
《越絕》云：棟猶鎮也。會貞按：《書鈔》一百六十引《越絕》曰，秦始皇取浙江岑石，刻立於大越棟山上。《注》本《越絕》為說，作棟與《書鈔》同。今《越絕》八作東，非也。《御覽》四十七引此作揀，亦誤。蓋《周禮》所謂揚州之鎮矣。會貞按：隋開皇十四年所詔，以會稽山為南鎮也。山形四方，上多金玉，下多石。朱訛作玦，戴、趙同。會貞按：殘宋本、明鈔本並作。自四方以下，《山海經‧南次二經》文，作砆，《玉篇》作。《山海經》曰：夕水出焉，南流注于湖。趙夕改勺，湖改溴，云：《經》是夕字，郭《註》勺或作多，然則夕字正得多字之半耳。會貞按，《經》與上文接，酈氏但明引二句，此行文之變化也。《吳越春秋》稱覆釜山之中，有金簡玉字之書，黃帝之遺讖也。守敬按：《吳越春秋》六，禹案《黃帝中經曆》蓋聖人所記，曰，在于九山，東南天柱，號曰宛委。其書金簡，青玉為字。禹夢見玄夷蒼水使者來候，倚歌覆釜之山，謂禹曰，欲得山神書，須齋三月。禹乃退齋，登宛委山，發石取書。案金簡玉字，得通水之理。宛委山在會稽縣東南十五里。《注》言在覆釜山之中，蓋以覆釜山即會稽山，覆釜足以該宛委也。《事類賦注》七，引遺讖作遺緘。
山下有禹廟，守敬按：《御覽》
四十七引孔靈符《會稽記》，會稽山上石，狀似覆釜，今禹廟在下。《括地志》，禹廟在會稽縣東南十一里。《寰宇記》，在縣南二十里。《一統志》禹廟舊在山陰縣塗山南麓，宋、元以來，皆祀禹於此，明改祀於會稽山陵。廟有聖姑像。守敬按：《御覽》四十七引《會稽記》，東海聖姑從海中乘舟，張石帆至，二物見在廟中。《寰宇記》引《輿地志》，禹廟內別有聖姑堂，云禹平水土，天賜玉女也。《禮樂緯》云：禹治水畢，朱訛作旱，趙據《日知錄》引此文改，戴改同。天賜神女，守敬按：《御覽》八十二。引《禮含文嘉》，曰天賜妾，乃別條。馬國翰輯《樂緯‧助聲儀》采此文。聖姑即其像也。山上有禹冢。守敬按：《漢志》文。《史記‧夏本紀‧集解》引《皇覽》同。《括地志》八，禹陵在越州會稽縣南十三里。在今縣東南十二里。昔大禹即位十年，東巡狩，崩于會稽，因而葬之。守敬按：見《史記‧夏本紀》。
有鳥來為之耘，春銜拔草根，朱脫銜字，戴、趙同。會貞按：《御覽》四十七引此有銜字。此本《十三州記》，記原有銜字，今增。秋啄其穢，是以縣官禁民不得妄害此鳥，犯則刑無赦。會貞按：《十三州記》文，引見《初學記》三十、《御覽》九百一十四、《事類賦注》十九。山東有湮井，朱湮井訛作硎，「山東有湮井，朱湮井訛作硎」　按：影宋本《御覽》四十七作「陘」。趙據《御覽》[按四。]改，戴改同。去廟七里，深不見底，謂之禹井，云東遊者多探其穴也。會貞按：《漢志》會稽山上有禹井。《史記‧太史公自序》，南游江、淮，上會稽，探禹穴。《集解》引張晏曰，上有孔穴，民間云禹入此穴。《正義》，有一穴，深不見底，謂之禹
穴，即太史公所探，《輿地紀勝》舊《經》皆以穴繫之宛委山，里人以陽明洞即是也。
秦始皇登稽山刻石紀功，尚存山側。戴稽山增會字。會貞按：《事類賦注》七引此有會字。然殘宋本、明鈔本、黃本並無會字。《御覽》四十七引亦無。證以下文西連稽山栖于稽山，此蓋但作稽山。《事類賦注》臆增會字，不足據。《史記‧始皇本紀》，始皇上會稽立石刻，頌秦德。《正義》，其碑見在會稽山上。《輿地紀勝》引《十道志》，碑在秦望山，尚存。秦望乃會稽之支山也。《一統志》謂刻石山即會稽縣西南之鵝鼻山。始皇《會稽刻石》今亡，有元申屠駉重刻本。孫暢之《述書》云：朱述下衍征字，戴、趙刪。會貞按：《御覽》四十七引無征字。孫暢之《述書》、《隋志》不載。丞相李斯所篆也。會貞按：《史記‧正義》，碑文及書皆李斯，其字四寸，畫如小指，圓鐫。今文字整頓，是小篆字。
又有石匱山，石形似匱，朱作又有石山石形似七字，《箋》曰：《御覽》引此作石匱山石形似匱云云。戴、趙依增。守敬按：《御覽》四十七引無石形似匱四字，惟別引賀循《記》云，其形似匱。山在今會稽縣東南十五里。上有金簡玉字之書，言夏禹發之，朱《箋》曰：言字衍。趙云：按言字仍存。得百川之理也。守敬按：《類聚》八引孔靈符《會稽記》，會稽山南有宛委山，其上有石，俗呼石匱。昔禹躋此山，發石匱，得金簡玉字，以知山河體勢，於是疏導百川，各盡其宜。孔說本《吳越春秋》。酈氏上據《吳越春秋》謂覆釜山中有金簡玉字之書，此又從孔說，敘石匱山而申言之。又有射的山，守敬按：《寰宇記》
射的山在山陰縣東南十五里。在今縣南十五里。遠望山的的狀若射侯，「遠望山的的狀若射侯」　按：「的的」原作「的」，《類聚》八引作「遠望的的如射侯」，的的言明，不重此字則文不成辭，今增。故謂射的。朱謂作為，戴、趙改。守敬按：殘宋本、明鈔本並作謂。
射的之西，有石室，名之為射堂。年登否常占射的，以為貴賤之準。的明則米賤，的闇則米貴，故諺云：射的白，斛米百，射的玄，斛米千。守敬按：此條孔曄《會稽記》文，引見《類聚》八，斛作，異。《寰宇記》、《太平廣記》三百九十七引較略，作斛並與此同。北則石帆山，山東北有孤石，高二十餘丈，廣八丈，望之如帆，因以為名。守敬按：《初學記》八引《會稽志》射的北有石帆，壁立臨水，漫石亘山，遙望芃芃，有似張帆。《事類賦注》七引夏侯曾先《志》，會稽山有石帆山，石危起若數百幅帆，與此文異。《寰宇記》，石帆山在會稽縣東南十五里。在今縣東十五里。北臨大湖，會貞按：上兩稱長湖，此改稱大湖，下又大湖、長湖互稱，蓋酈氏好奇，故意錯出，以示變化耳。非長湖外別有一大湖也。汪氏分圖長湖、太湖，誤矣。水深不測，傳與海通。何次道作郡，常于此水中得烏賊魚。會貞按：《晉書‧何充傳》字次道，成帝時為會稽內史。《酉陽雜俎》十七，海人言，昔秦皇東遊，棄筭袋於海，化為烏賊魚。是烏賊生海中，大湖與海通，故次道常於此水得之。《元和志》明州貢烏骨。唐明州，即故會稽郡治也。
南對精廬，上蔭修守敬按：殘宋本、明鈔本作脩。木，下瞰寒泉。西連稽山，戴稽上增會字。守敬按：殘宋本、明鈔本並無會字。皆一山也。東帶若邪溪，《吳越春秋》所
謂歐冶涸而出銅，以成五劍。朱涸訛作錮，又脫而出銅三字，《箋》曰：孫云，錮疑作鑄。趙改涸云：《吳越春秋》，赤堇之山，已令無雲，若耶之谿，深而莫測。故《戰國策》曰，涸若耶而取銅，破堇山而取錫也。又云：按《越絕外傳》記寶劍曰，當此造劍之時，赤堇之山，破而出錫，若耶之溪，涸而出銅。戴改同。又增而出銅三字。守敬按：《類聚》六十引《吳越春秋》越王允常，聘區冶子作名劍五枚；一曰純鉤，二曰湛盧、三曰豪曹，四曰魚腸，五曰巨闕。秦客薛燭善相劍，王取純鉤示之。燭曰，臣聞王之造此劍，赤堇之山，破而出鍚，若耶之溪，涸而出銅。又曰，湛盧之劍，去如楚，昭王得之。風胡子曰，赤堇之山已合，[不作令，又下少無雲二字。]若耶之溪，深而莫測。《御覽》三百四十三、《事類賦注》十三引同。今本《吳越春秋》無涸而出銅四句，又以深而莫測四句，為薛燭說，其餘文亦大異。蓋經後人刪改。趙失檢《類聚》等書，故引今《吳越春秋》以表異同，又轉引《國策》、《越絕》為證耳。趙又云，《漢志》會稽郡鄞縣下云，有鎮亭，有鮚埼亭，東南有天門水入海。有越天門山。鎮亭，山名，在奉化縣西南百里，勢極高。天門山在縣南六十里，一名蜃樓門，濱裏港海，兩峰對峙，勢若插天。天門水即縣之廣平湖及大溪是也。而《水經注》無聞焉。又按天門水在海口，有龍居之。明都督萬文巡海，夜射眇其目，今猶謂之鐻門老龍也。
溪水上承嶕峴麻溪，守敬按：秦望山南有嶕峴，見上。溪之下，孤潭，周數，甚清深，有孤石臨潭。守敬按：《寰宇記》若耶山下有潭，潭旁有石，時人謂之葛仙公石。乘崖俯視，朱乘訛作垂，趙同，戴改。守敬按：殘宋本、明鈔本作乘。《清水》篇，瀑布乘巖。《滱水》篇，南出
乘崖。其詞例也。狖驚心，寒木被潭，森沈駭觀。上有一櫟樹，謝靈運與從弟惠連常遊之，作連句，題刻樹側。守敬按：《御覽》六十七引《郡國志》，孤潭以下略同。麻潭下注若邪溪，水至清照，眾山倒影，窺之如畫。漢世劉寵作郡，有政績，將解任去治，此溪父老，人持百錢出送，朱脫此溪二字，戴增，趙據黃本校增。會貞按：殘宋本、明鈔本並有此溪二字，則增是也，然猶未盡。考《後漢書‧劉寵傳》詳敘此事，無去治之文，惟《吳志‧劉繇傳‧注》引《續漢書》寵自會稽太守，徵將作大匠。山陰縣民去治數十里，有若邪水在山谷閒，五六老翁云云。此《注》蓋約《續漢書》文，解任當斷句，去治此溪四字，當作此溪去治數十里，若但於去治下增此溪二字，是以去治屬上句矣，非本書之意。寵各受一文。
然山栖遯逸之士，谷隱不之民，有道則見，物以感遠為貴，荷泉戴改錢。會貞按：泉、錢通。致意，故受者以一錢為榮，豈藉費也，義重故耳。溪水下注大湖。守敬按：《寰宇記》，若耶溪在會稽縣東南二十八里。《一統志》，在會稽縣南二十里若耶山下，北流入鏡湖。邪溪之東，又有寒溪，溪之北有鄭公泉，泉方數丈，冬溫夏涼。守敬按：《輿地紀勝》，鄭公泉在會稽縣東五雲鄉，去葛仙翁釣磯為近，以鄭弘得名，味極甘，宜茶。《寰宇記》，寒溪一名溫泉，在鏡湖南，暑月水冷，冬月水溫。漢太尉鄭弘宿居潭側，因以名泉。守敬按：《後漢書‧鄭弘傳》，會稽山陰人，元和元年，代鄧彪為太尉。《寰
宇記》引《輿地志》，鄭弘雖在左輔，常思故居。及疾困，思得泉水。家人馳往取之，飲少許便差。今一名沈釀埭。弘少以苦節自居，恒躬采伐，用貿糧膳。每出入溪津，常感神風送之，雖憑舟自運，無杖之勞。村人貪藉風勢，常依隨往還，有淹留者，徒輩相謂，汝不欲及鄭風邪？其感致如此。守敬按：《鄭弘傳‧注》引孔靈符《會稽記》，射的山南有白鶴山。此鶴為仙人取箭，鄭太尉嘗采薪，得一遺箭。頃有人覓，弘還之。問何所欲，弘識其神人也，曰，常患若耶溪載薪為難，願旦南風，暮北風。後果然。若耶溪風，至今猶然，呼為鄭公風也。此《注》參以他說。
湖水自東亦注江通海，守敬按：亦字承上言，上指湖水深處，暗與海通，此謂湖水東注，亦明與海通也。水側有白鹿山。守敬按：《越絕書》八，白鹿山在犬山之南，去縣二十九里。亦名鹿池山，在今會稽縣東北。山北湖塘上舊有亭，吳黃門郎楊哀明朱楊訛作吳，戴改。趙據黃本改，云：《會稽志》引此文亦作楊，下亭埭皆以楊為名是也。守敬按：殘宋本、明鈔本並作楊。《圖書集成》引此作楊裒明。居于弘訓里，太守張景數往造焉，使開瀆作埭，埭之西作亭，亭、埭皆以楊為名。守敬按：《御覽》九百三十七引《異苑》會稽石亭埭有空中楓樹云云，當即此亭埭也。孫恩作賊，從海來，楊亭被燒，守敬按：《晉書‧孫恩傳》，恩自海襲據會稽，諸賊皆燒倉廩，焚邑屋。故此亭亦被燒。後復脩立，厥名猶在。守敬按：《圖書集成》引此作猶存。
東有銅牛山，山
有銅穴，三十許丈，穴中有大樹神廟。山上有冶官，守敬按：《御覽》四十七引孔曄《會稽記》，銅牛山，舊傳常有一黃牛，出山巖食草。人或驅蹙之，垂及輒失，知為神異。《寰宇記》，銅牛山在會稽縣東南五十八里。夏侯曾先《地志》云，射的山西南銅牛，是越王鑄冶之處。昔有銅牛，走入山，因名之。《一統志》謂銅牛山在會稽東南靜林山之西。《注》敘銅穴中之大樹神廟，未明言何樹何廟。據《異苑》會稽石亭埭有大楓樹，「據《異苑》會稽石亭埭有大楓樹」　按：見《御覽》九百三十七引劉敬叔《異苑》。中空，每雨水輒滿溢。有商旅載生，聊放一頭著孔中，以為狡獪。村民咸謂是神，乃依樹起屋，宰牲祭祀，因名父廟。銅牛山在亭埭之東，足證銅穴之大樹即大楓樹，神廟即父廟也。山北湖下有練塘里。趙練改鍊，云：練塘，徐天祜《吳越春秋註》引《越舊經》作鍊塘，下云，句踐鍊冶銅錫之處是也。戴依此改下作練。「全亦依下改此作鍊，戴依此改下作練」　按：全、戴改「下作練」同，不如《疏》所說，《疏》失檢。(「全亦……作練」一句，段刪。又刪「戴」下「又」字。)會貞按：《華嚴經音義》上練字書作鍊，《文選‧江文通〈雜體詩〉‧注》，鍊與練古字通。本書此及下舊無俱作鍊者，戴兩字俱作練，與殘宋本、明鈔本合。然朱此作練，下作鍊，與黃本合。酈氏好奇，往往故意錯出，當是也。《越絕書》八作練塘。《輿地紀勝》，鍊塘在會稽縣東五十里。在今縣東五十七里。《吳越春秋》云：句踐鍊冶銅錫之處。會貞按：今本《吳越春秋》脫此文。若耶出銅，堇山出錫，見上。
采炭于南山，故其閒有炭瀆。會貞按：《越絕書》，句踐時，采錫山為炭，稱炭聚載，從炭瀆至練塘。徐天祜稱《越舊經》炭瀆在會稽縣東六十里。句踐臣吳，吳王封句踐於越百里之地，朱脫一吳字，戴、趙增。東至炭瀆會貞按：《吳越春秋》八文。是也。縣南九里有侯山，會貞按：《寰宇記》，侯山在會稽縣西南四里，《一統志》作南九里。山孤立長湖
中。晉車騎將軍孔敬康少時，遯世栖跡此山。朱《箋》曰：孔曄《會稽志》云，孔愉，字敬康，以論議守正為王導所銜，出為會稽內史。在郡三年，乃營山陰湖南，侯山下數畝地為宅，草屋數間，便棄官居之。全云：孔愉棄官居山陰，不得言是少時。會貞按：《晉書》敬康本傳，會稽山陰人，年十三而孤，養祖母以孝聞。與同郡張偉康、丁世康齊名，號會稽三康。吳平，遷于洛。年七十五，咸康八年卒。是敬康少居山陰，有高名，由咸康八年年七十五逆數之，太康元年平吳，其年十三，然未必即以是年遷洛。《注》言少時栖跡此山，乃別有所據。蓋少居此山，棄官仍居此，乃情事所有。《會稽志》略其朔耳，正當據《注》以補《會稽志》之闕，全反執《會稽志》疑此，非也。
湖北有三小山，謂之鹿野山，在縣南六里，會貞按：《越絕書》八，樂野者，越王之弋獵處，大樂，故謂樂野。其山去縣七里。樂、鹿音近，即此山也。按《吳越春秋》，越之麋苑也。會貞按：今本《吳越春秋》八立苑於樂野，不云麋苑，蓋有脫誤。以原書上文駕臺在於成丘、下文燕臺在於石室等句例之，此當本作麋苑在於樂野。傳鈔者脫麋字，又訛在為立，錯入苑字上，遂與酈氏所引不相應耳。《寰宇記》引《吳越春秋》作立苑於樂野，與今本同，則自宋已脫誤。山有石室，言越王所遊息處矣。會貞按：《越絕書》八山上石室，句踐所休謀也。縣南湖北朱脫南字，戴、趙增。有陳音山。楚之善射者曰陳音，越王問以射道，又善其說，乃使簡士習射北郊之外。朱《箋》曰：《吳越春秋》，范蠡進善射者陳音，楚人也。王曰，善子之道，願子悉以教吾國人。音曰，道出於天，事在於人，人之所習，無有不神。乃使音
教士，習射北郊之外。三月，軍士皆能用弓弩之巧。
按《吳越春秋》，音死，葬于國西山上。今陳音山乃在國南五里。守敬按：《吳越春秋》，音死葬於國西號其葬所曰陳音山。《越絕書》八，射浦者，句踐教習兵處也。今射浦去縣五里。射卒陳音死，葬民[字誤。]西，故曰陳音山。未知與《吳越春秋》方位合否？《御覽》四十七引孔曄《會稽記》，冢今開，冢壁悉畫作騎射之象。「孔曄《會稽記》，冢今開，冢壁悉畫作騎射之象」　按：「今」上原無「冢」字，《御覽》「今開」上有「冢」字，孔曄時陳音冢被發，見冢壁畫騎射象，此冢上不當省，「冢今開」三字為句，不能屬下讀。冢壁開不辭，今訂補「冢」字。徐天祐云，在山陰縣西南四里。《寰宇記》曰，屬上虞縣，非也。《名勝志》、《一統志》並云在西南四里。湖北有射堂及諸邸舍，連衍相屬。又于湖中築塘，直指南山，北即大越之國。守敬按：《越絕書》八，無餘初封大越。又云，句踐小城，山陰城也。《漢志》，山陰，越王句踐本國。秦改為山陰縣，守敬按：秦縣在會稽山北，[《寰宇記》]屬會稽郡，漢因，後漢為會稽郡治，吳、晉、宋、齊、梁因。今山陰縣治。會稽郡治也。守敬按：《史記‧秦始皇本紀》，二十五年，置會稽郡。《續漢志》，秦置郡，本治吳。立吳郡乃治山陰。此《注》下文詳敘永建中分吳郡置會稽郡，是會稽郡後漢始治山陰，《注》於秦改為山陰縣下，接言會稽郡治，蓋謂後之會稽郡治耳。
太史公曰：禹會諸侯計于此，命曰會稽。會稽者，會計也。朱不疊會稽二字，趙同，戴增。會貞按：見《史記‧夏本紀》。始以山名，因為地號。會貞按：《元和志》說同。夏后少康封少子杼以奉禹祠為越。「夏后少康封少子杼以奉禹祠為越」　按：熊氏舉《左傳‧襄四年‧哀元年》文以明少康不得有少子杼，是也。《襄四年》杜《注》云：「后杼，少康子。」《哀元年‧注》云：「季杼，少康子后杼也。」曰后杼，明其嗣少康為夏后。曰季杼，則為後來少子杼所由生，季於兄弟行為少故也。《注》文不當有「杼」字，宜刪。《史記‧越王勾踐世家》明明言夏后帝少康之庶子，不言少子也。 全云：按夏人報杼，乃夏后之賢者，豈以支子分封奉祠哉？《史記‧越世家》亦不云是后杼也。會貞按：《史記‧越世家‧正義》引賀循
《會稽記》，少康少子號曰於越，越國之稱始此。則相傳有少康封少子之說。酈氏更以杼實少子之名，然考《左傳》襄四年之后杼，哀元年曰季杼，又《魯語》上，杼能帥禹者。韋《注》，杼，禹後，少康之子季杼也。少康安得復有少子杼封此哉？《輿地廣記》變言少康封庶子杼，《路史後紀》十四又謂少康庶子季杼為越無餘，亦為臆說。合《越世家》少康封庶子，《越絕書》八無餘別封越觀之，當是少康封庶子無餘也。則惟《吳越春秋》八得其實也。世歷殷、周，至于允常，列于《春秋》。允常卒，句踐稱王，都于會稽。守敬按：《史記‧正義》引《輿地志》，越侯傳國三十餘葉，歷殷至周，有越侯夫譚，夫譚子曰允常，拓土始大，稱王。與此句踐稱王異，此本《越世家》也。
《吳越春秋》所謂越王都埤中，會貞按：今本《吳越春秋》脫此文。據《路使後紀》十三下，夏帝杼封云西甌，處于埤中，曰無余。則越都埤中久矣。在諸暨北界，山陰康樂里有地名邑中者是。會貞按：《舊唐志》，諸暨縣，越王允常所都。越事吳，朱有處字，戴同，趙據黃本刪。會貞按：殘宋本、明鈔本並無處字。故北其門，以東為右，西為左，會貞按：《吳越春秋》八，范蠡築小城，缺西北，亦服事吳也。蓋即此事。故雙闕在北門外。守敬按：《名勝志》引《舊經》城北門有雙木闕，夾道。闕北百步有雷門，門樓兩層，句踐所造。會貞按：《漢書‧王尊傳》顏《注》，雷門，會稽城門也，有大鼓，聲聞洛陽。《寰宇記》雷門，《郡國志》云，句踐所立，以吳有蛇門，得雷而發，表事吳之意。「闕北百步有雷門……《郡國志》云，句踐所立……表事吳之意」　按：沈氏《疏證》云：「雷門即今紹興府城五雲門。」《御覽》五百八十二引劉巘《定軍禮》曰：「昔吳夫差啟門以厭越，越人為雷門以禳之。擊大鼓於雷門之下而門聞焉。」今補記於此以廣異聞。《吳越春秋外傳》八云：「范蠡外郭築城而缺西北，示服事吳也。」闕猶缺也。吳越人信巫，范伯或陽表服而陰用巫禳術耶？據《注》雷門在北，而《方輿紀
要》引《修城記》，山陰城有九門，東面舊曰雷門，句踐所作。晉時改曰五雲門。方立不同，蓋後世取故門為名耳。時有越之舊木矣。
州郡館宇，屋之大瓦，亦多是越時故物。全云：按此即王十朋《賦》所云雙杉廳是越故物者也。句踐霸世。徙都琅邪，後為楚伐，始還浙東。會貞按：見《越絕書》八、《吳越春秋》十。句踐欲霸中國，徙都琅邪，《濰水》篇敘之。城東郭外有靈氾，會貞按：《史記，留侯世家》圮上，《索隱》，姚察見《史記》本有作土旁者，乃引今會稽東湖大橋名為靈圮。《太平廣記》引何延之《蘭亭記》作靈氾，與此同。有靈氾橋在今會稽縣東二里。下水甚深，舊傳下有地道，通于震澤。又有句踐所立宗廟，在城東明里中甘滂南。守敬按：《越絕書》八，故禹宗廟，在小城南門外，大城內。蓋即句踐所立也。又有玉笥竹林雲門天柱精舍。守敬按：《名勝志》引《十道志》，石簣[即石匱。]山一名玉笥，亦名天柱，則玉笥與上文之石匱、天柱一山也。《輿地紀勝》，昔王子敬居雲門山，有五色祥雲，詔建雲門寺。酈氏敘精舍，就玉笥、竹林、雲門、天柱分指之，蓋即麓大同，陵巒互別耳。《明‧地理志》，會稽支山為雲門山，在今會稽縣南三十二里。又云，會稽山東接天柱山。在今會稽縣東南十五里。竹林未詳。竝疏山創基，架林裁宇，割澗延流，朱無割字，《箋》曰：疑脫一字。趙以《會稽志》引此文校增割字。戴增同。守敬按：殘宋本、明鈔本有割字。《輿地紀勝》引此同。盡泉石之好，水流逕通。
浙江又北逕山陰縣西。西門外百餘步有怪山。守敬按：《御覽》四十七孔曄《會稽記》文。《太平廣記》三百九十七引《廣古今五行記》，山陰郭中有怪山。互見下龜山。本琅邪郡之東武縣山也，飛來徙此，壓殺數百家。守敬按：《寰宇記》引《神異志》，瑯邪東山徙於會稽，壓殺百姓。以此《注》證之，有脫文。《吳越春秋》稱怪山者，東武海中山也，一名自來山，百姓怪之，號曰怪山。守敬按：《吳越春秋》八文作一夕自來。《類聚》八、《御覽》四十七引《吳越春秋》並同。考《趙絕書》八云一夜自來，當是《吳越春秋》所本。則此一名為一夕之訛，來下衍山字。《輿地廣記》亦承此《注》而訛衍。惟今本《吳越春秋》脫百姓怪之句，當據此及《類聚》、《御覽》補。亦曰：越王無疆為楚所伐，去琅邪，還浙東，東武人隨居山下。朱還浙東三字作一山字，趙同，戴改山作止。守敬按：殘宋本、明鈔本並作止，則改止有據，然實誤也。作止是以止東武斷句，則隨居山下為東武之山矣。《名勝志》引此作去瑯邪，還浙東，東武人隨居山下是也。今訂。
遠望此山，其形似龜，故亦有龜山之稱也。守敬按：《御覽》四十七引《吳越春秋》，形似龜體，故謂龜山。《寰宇記》，龜山在山陰縣東北九十四步。在今山陰縣縣治後，臥龍山南。越起靈臺于山上，又作三層樓以望雲物。會貞按：《御覽》四十七引孔曄《會稽記》文。末脫物字，當依此增。又《越絕書》八龜山者，句踐起怪游臺，以灼龜，又仰望天氣，觀天怪也。又《吳越春秋》八，起游臺立增[與層同。]
樓，冠其山巔，以為靈臺，仰觀天文，候日月之變怪。[二句依《初學記》二十七引增。]與孔說可參異同，川土明秀，亦為勝地。會貞按：《世說》二顧長康言會稽山川之美云，千巖競秀，萬壑爭流，草木蒙籠其上，若雲興霞蔚。又王逸少云，山川自相映發，使人應接不暇。「又王逸少云……」　按：《世說‧言語》二此條是王獻之(子敬)語，《御覽》百七十一引《宋略》同。鈔者訛作「逸少」。 故王逸少云：從山陰道上，猶如鏡中行也。會貞按：《御覽》一百七十一引《宋略》，王羲之云，每行山陰道上如鏡中遊。
浙江之上，又有大吳王、小吳王邨，竝是闔閭、夫差伐越所舍處也。今悉民居，然猶存故目。守敬按：《名勝志》，城東十里曰王城，吳王夫差圍句踐于會稽，伍子胥築此城以屯兵。華氏《考古》云，有大吳王村、小吳王村，並是闔閭、夫差伐越所舍處也。今吳王里尚沿其名。昔越王為吳所敗，以五千餘眾，栖于稽山。卑身待士，施必及下。會貞按：見《史記‧越世家》。《呂氏春秋》曰：越王之栖于會稽也，有酒投江，民飲其流，而戰氣自倍。會貞按：《呂氏春秋‧順民》篇，越王苦會稽之恥，欲深得民心。有酒，投之江，與民同之。與此文異。惟《列女傳》一云，越王伐吳，以醇酒注之上流，使士卒飲其下流，而士卒戰自五也較合，豈酈氏誤記乎？所投即浙江也。會貞按：《寰宇記》，投醪河在會稽縣西三里，句踐投醪之所。《輿地紀勝》，一名簞醪河，在紹興府西二百步。
許慎、晉灼竝言江水至山陰為浙江。江之西岸有朱室塢，朱作堤，《箋》曰：宋本作塢。戴、趙改塢。會貞按：明鈔本作塢。句踐百里之封，西至朱室，謂
此也朱謂作為，戴、趙改。會貞按：《吳越春秋》八，句踐臣吳，七年而歸。吳封地百里於越，西止周宗。周、朱音近，宗室形近，以文義求之，疑朱室為是。《一統志》蕭山縣東北三十二里，洛思山下有朱室塢。浙江又東北逕重山西，大夫文種之所葬也。趙改重作種。守敬按：文種葬種山，一作重山，趙改誤。詳見前。山上有白樓亭，亭本在山下，朱脫在字，趙據孫潛校增，戴增同。縣令殷朗移置今處。守敬按：《御覽》四十七引孔曄《會稽記》，漢江夏太守宋輔於重山南立學教授。今白樓亭處是也。則宋輔時亭尚未移。沛國桓儼，避地會稽，聞陳業履行高潔，守敬按：陳業詳前黟山下。往候不見。儼後浮海，南入交州，臨去遺書與業，不因行李，繫白樓亭柱而去。守敬按：《類聚》三十一引《會稽典錄》，陳業少特操，沛國桓儼，避地會稽，聞業高節，欲與相見，終不獲。後儼浮海南入交州，臨去遺書與業，並載書辭，其中有不因行李以係山陰白樓之文。此朱育所謂桓文林遺之尺牘之書，比竟三高者也。「此朱育所謂桓文林遺之尺牘之書，比竟三高者也」　按：桓文林即桓儼，事見《吳書‧虞翻傳‧注》引《會稽典錄》。本訛作「桓文」，標點本據《侯康、李慈銘說》補「林」字。
升陟遠望，山湖滿目也。守敬按：《名勝志》引《會稽記》亭在山陰，臨流映壑。永建中，陽羡周嘉上書，以縣遠赴會至難，求得分置，遂以浙江西為吳，以東為會稽。守敬按：《元和志》蘇州下，後漢順帝永建四年，陽羡令周嘉、[原誤喜。]山陰令殷重上書，求分為二郡，遂割淛江以東為會稽，淛江以西為吳郡。越州下作陽羡令周嘉同。考《御覽》一百七十一引《輿地志》陽羡人周嘉上書云云。《寰宇記》越州總序，引《輿地志》同，又陶氏《說郛》
載陸廣微《吳地記》，漢永建四年，有山陰縣人殷重獻策於帝云云，稱陽羡人，稱山陰人，則《元和志》令為人之誤。此陽羡周嘉即謂陽羡人也。《吳志‧虞翻傳‧注》引《會稽典錄》又云劉府君上書，則當時上書者，不止周、殷二人也。漢高帝十二年，一吳也，朱一作亦，《箋》曰：當作一。全云：按高帝六年，會稽郡屬荊王賈國中，十二年，屬吳王濞國中，故曰亦吳也。景帝四年始以郡屬天子。趙仍，戴改。後分為三，世號三吳，吳興、吳郡、趙作吳郡、吳興郡。會稽其一焉。會貞按：《通典》吳郡與吳興、丹陽為三吳。
浙江又東逕禦兒鄉。守敬按：在今石門縣東南。《萬善歷》守敬按：《御覽》一百五十七引作《萬歲曆》。《隋志‧子‧五行類》有太史公《萬歲曆》一卷，蓋即其書。此善當歲之誤。據敘吳黃武事，則三國後人作也。曰：吳黃武六年正月，獲彭綺。守敬按：見《吳志‧孫權傳》。是歲，由拳西鄉有產兒，墮地便能語，朱作隨便能語，《箋》曰：宋本作墮地便能語。戴、趙改。云：天方明，河欲清。鼎腳折。朱脫方字、鼎字，趙據《御覽》引《萬善歷》增，戴增同。金乃生。因是詔為語兒鄉朱作是因，戴、趙乙。守敬按：《御覽》作於是因曰語兒鄉。非也。禦兒之名遠矣，蓋無智之徒，因藉地名，朱訛作民，戴、趙改。守敬按：殘宋本、明鈔本作名。生情穿鑿耳。《國語》曰：句踐之地，北至禦兒守敬按：《越語》文。是也，安得引黃武證地哉？韋昭
曰：越北鄙在嘉興。守敬按：《吳語》韋昭《注》文。嘉興見《沔水注》下。《一統志》御兒之名，見《左傳》、《國語》、《吳越春秋》等書、《漢書‧東越傳》、《越絕書》則易為語，《史》、《漢》又或作蘌。竊意漢人以其名言之非順，類曾子回車之嫌，故取其音之相近者易之耳。
浙江又東逕柴辟南，「浙江又東逕柴辟南」　按：此下鈔脫：「舊吳楚之戰地矣，備候」九字，今補。(今據臺北本增、補此句並《疏》文。) 守敬按：亦在今石門縣東南。蓋御兒鄉其總名，柴辟則鄉之一地，故酈氏分敘之。柴辟亭互詳沔水下。舊吳楚之戰地矣。朱越作楚，戴、趙同。會貞按：吳、楚戰地不至此。《越絕書》三，去柴辟亭到語兒就李，吳侵以為戰地。又八云，語兒鄉，故越界，名曰就李。吳疆，越以為戰地，至於柴辟亭，志由拳以下，為吳、越戰地是也。則此楚為越之誤。今訂。備候于此，故謂之辟塞，是以《越絕》稱吳故從由拳、辟塞渡會稽，朱作荑，戴、趙改稽。守敬按：《越絕書》二，吳故從由拳，度辟辟度會夷，奏山陰。辟塞者，辟候塞也。會夷不經見，故戴、趙改。湊山陰是也。
又逕永興縣南，戴改北。縣在會稽東北一百二十里，故餘暨縣也。朱無此五字，趙同，戴增。會貞按：兩漢餘暨縣屬會稽郡，吳改永興，仍屬會稽郡，晉、宋、齊、梁因。《海內東經》，浙江入海餘暨南。《沔水》篇，浙江於餘暨南入海。與此浙江逕永興縣南合。戴以永興為今蕭山，故改南為北，不知《注》明言縣在會稽東北一百二十里。安得以蕭山當之？古永興當在今海鹽縣之東南，蓋後移於今蕭山也。闔閭弟夫概之故邑也。趙云：按此是應劭說，而顏師古非之。然吳伐越，封句踐以百里之地，則或取其餘地以封夫概，未可知也。戴闔上增應劭曰三字，改故作所，刪也字。守敬按：酈氏援
據群書，多不出書名，引應劭說亦然。此不必增。《元和志》吳王弟夫邑同。
王莽之餘衍也。守敬按：宋本《漢志》作餘行。「王莽之餘衍也……宋本《漢志》作餘衍」　按：此當是用徐松說，王先謙《漢書補注》云：「徐松曰如此。」 漢末，童謠云：天子當興東南三餘之間。趙云：按永興故漢之餘暨，與餘姚、餘杭而為三，故為三餘也。會貞按：《通典》武康下引《輿地志》，漢烏程之餘不鄉地。漢末，童謠曰，天子當興東南三餘之閒。吳乃改會稽之餘暨為永興，分餘不為永安，以協謠言。亦見《元和志》。趙說未詳何據。又《輿地紀勝》引《梁陳故事》，梁武帝時，有童謠云，天子之居在三餘。梁武帝於餘干、餘杭、餘姚三處為禳厭之法。其時長興有餘干山，則後世之所謂三餘也。故孫權改曰永興，朱永訛作元，戴、趙改。縣濱浙江。
又東合浦陽江。江水導源烏傷縣，朱江水下衍之字，趙作又，戴刪。守敬按：今浦陽江源出今浦江縣西境之深裊山。東逕諸暨縣，朱東上衍又字，趙同，戴刪。與洩溪合。守敬按：《隋志》，諸暨有泄溪。溪廣數丈，中道有兩高山夾溪，造雲壁立，凡有五洩。朱五訛作三，戴、趙改。下洩懸三十餘丈，朱脫下字，戴、趙增。廣十丈，中三洩不可得至，朱三訛作二，戴、趙改。登全、趙有他字。山遠望，乃得見之。洩懸百餘丈，朱洩上衍下字，戴、趙刪，並刪洩字。守敬按：刪洩字，非也。《名勝志》引此作洩懸百餘丈，足徵洩字不當刪。水勢高急，聲震水外。上洩懸二百餘丈，望若雲垂，此是瀑布，土人號為洩也。朱《箋》曰：《輿地志》云，五泄溪
在諸暨縣西五十里，山峻而有五級，故以為名。下泄要三十丈，廣十丈，中三泄不可踰度，登他山望始見之。上泄垂百餘丈，聲如霆。守敬按：此條戴、趙增改，皆本《輿地志》。《名勝志》引宋刁約云，溪源自富陽山峽下，有東西兩龍潭，東龍潭即飛瀑處。有響鐵嶺，過嶺即富陽界，嶺曲一峰，轉而面南，峰下有五洩寺。西龍潭深入谷中五里許，未到潭一里為浦江界，隨潭流北至寺前，與東潭水合。山勢轉而南面，兩山夾潭流，東行綿延十餘里，奇跡秀絕。《方輿紀要》，五泄山在諸暨縣西五十里，泄亦作洩，山中有泉，沿歷迴繞，分為五潭，即五洩也。
江水又東逕諸暨縣南，會貞按：秦縣[《元和志》。]屬會稽郡，兩漢、吳、晉、宋、齊、梁因。即今諸暨縣治。縣臨對江流，江南有射堂。縣北帶烏山，會貞按：《御覽》四十七引孔靈符《會稽記》，諸暨縣西北有烏帶山，上多紫石，世人莫知。居士射敷，少時於此山掘得紫石。《事類賦注》七，引《會稽記》作烏帶山同。是烏帶之名甚著。此《注》載之，當作北有烏帶山，今本北下脫有字，帶烏二字當倒轉。據《會稽記》山在縣西北。又《元和志》，烏帶山在縣北五十里。《名勝志》，烏帶山在縣東五十里。是山綿延甚廣，自西及北至東皆是，故此《注》舉北以該之。乃曹學佺不知此《注》有奪誤，於烏帶山外，別出烏山，而以縣西一里之長山當之，謂即此《注》之山，不知西與北亦不合也。故越地也。朱此下有夫王之故邑六字。趙亦有，而辨之云：按《漢志》之餘暨，吳更名永興。應劭云，夫之所邑，即今之蕭山縣也。又諸暨莽曰疏虜，不云是夫邑。《注》上文于永興縣下，已引應說，此又複出，豈誤諸暨為餘暨乎？守敬按：《名勝志》或言夫之故邑，蓋聊述聞見，
亦不以為可信也。
先名上諸暨，守敬按：《名勝志》引應劭云，漢分諸暨、山陰地為下諸暨，後更名餘暨。此上諸暨對下言，如上邳之外有下邳。《泗水》篇云，有下故此為上矣。上、下諸暨皆其先之名，至後，下諸暨名餘暨，而上諸暨但名諸暨矣。亦曰句無矣。朱無作吳，下同。趙改云：句吳，《國語》作句無。韋昭曰，諸暨有句無亭。《括地志》以為句乘山也。山在縣南五十里。又闞駰曰：句踐之地，南至句無，其後併吳，因大城之，章霸功以示子孫，故曰句章。戴作無。守敬按：殘宋本、明鈔本並作無。故《國語》曰：句踐之地，南至句無。守敬按：《越語》上文。王莽之疏虜也。夾水多浦，浦中有大湖，守敬按：《隋志》諸暨有大農湖，疑即此。春夏多水，秋冬涸淺。江水又東南逕剡縣，與白石山水會。守敬按：浦陽江經諸暨北流，東與剡縣隔山。酈氏敘江水與白石山水會，是以浦陽江自諸暨東逆行落馬港之道，踰山由趙溪合剡溪矣。誤。白石山水乃古剡溪之西源也，今謂之西港。
山上有瀑布，懸水三十丈，下注浦陽江。守敬按：《御覽》四十七引孔曄《會稽記》，剡縣西七十里，有白石山，上有瀑布水，懸下三十丈。今曰大白山，在嵊縣西七十里。西港自西東流，至縣南，即剡溪。浦陽江水又東流南屈，又東迴北轉，逕剡縣東，「浦陽江水又東流南屈，又東迴北轉，逕剡縣東」　按：沈氏《疏證》云：「舊《志》，剡溪至會稽縣東九十里曹娥廟前。曹娥江亦曰東小江，以別於浙江也。按酈氏混東小江為浦陽江，其《注》文自剡縣以下所稱浦陽江，皆曹娥江之上源剡溪也。」 守敬按：前漢縣屬會稽郡，後漢、吳、晉、宋、齊、梁因。《元和志》，漢縣，故城在今剡縣西南十二里。《名勝志》引孔曄《記》，剡治在江東，吳賀齊為令，徙今治。故《注》敘江逕縣東。今嵊縣治。王莽之盡忠也。縣開東門向江，江
廣二百餘步。自昔耆舊傳，縣不得開南門，開南門則有賊盜。江水翼縣轉注，故有東渡、西渡焉。東南二渡，通臨海，並汎單船為浮航。西渡通東陽，併二十五船為橋航。守敬按：今自嵊縣東出，通寧海縣，南出，通天台縣，皆古臨海郡地。西出，通東陽縣，為古東陽郡地。今仍為行旅孔道。惟西南二渡，早建石橋，近年東渡亦建石橋。
江邊有查浦，守敬按：《御覽》三百五十引《異苑》，烏傷黃蔡，義熙初於查溪岸照射云云，當即此查浦也。《輿地紀勝》引《類要》，查浦在海上，去鄞縣六十里。浦東行二百餘里，與句章接界。守敬按：秦句章縣屬會稽郡，兩漢、吳、晉、宋、齊、梁因。秦至晉隆安四年，在今慈谿縣西三十五里，以後，在今鄞縣南六十里。浦裏有六里，有五百家，竝夾浦居，列門向水，甚有良田。有青溪、餘洪溪、大發溪、小發溪，江上有趙有六字。溪，六溪列溉，散入江。趙改列作裂，刪散字，云：按《漢志》會稽郡。句章縣渠水東入海。全氏曰：即六溪之水也。凡言渠水必皆以人力為之，句章之渠水，亦是居民苦江潮之斥鹵，而引山谿之水為渠，以利田溉。是即所謂渠水者矣。蓋六谿皆簟谿之支流，簟谿入浦陽，而此六谿者瀦而為渠，遂獨擅句章之望。雖于前記無明文，然舍此六谿更無水以當之矣。夾溪上下，崩崖若傾。
東有簟山，朱《箋》曰：《會稽志》云，簟山在嵊縣東三十一里。孔曄云，山遙望之如舖簟也。守敬按：在今嵊縣東北三十里。南有黃山，守敬按：《名勝志》，黃山在嵊縣南十里，厥勢平正，又名方
山。與白石三山，為縣之秀峰。山下眾流前導，戴改前作泉。湍石激波，浮險四注。守敬按：《名勝志》引舊《經》，山下眾流趨導，湍石迅激。浦陽江又東逕石橋，廣八丈，高四丈。下有石井，口徑七尺，橋上有方石，長七尺，廣一丈二尺。橋頭有磐石，可容二十人坐。溪水兩旁悉高山，山有石壁二十許丈，溪中相攻，贔響外發，未至橋數里，便聞其聲。守敬按：《名勝志》新昌縣下，浦陽江口有石橋，引《水經注》云云，又引《輿地志》剡東百里有石橋，里人傳，舊路自石笥入天姥，今石笥橋下一大井，與《水經注》合，疑即此也。江水北逕嵊山，會貞按：《文選‧江文通〈雜體詩〉‧注》引孔曄《會稽記》，剡縣有嵊山。《名勝志》，嵊山在嵊縣東北四十五里。剡溪之口，嶀浦之東。明嵊縣即今縣治。山下有亭，會貞按：《南史》梁張稷為剡令，至剡亭生子，因名嵊。「再考《梁書》，同則引《梁書》」　按：檢《梁書‧張嵊傳》無此文。然此語為熊先生復校時所記，後未及檢，留之以著其治學校稿之勤，但加括號以示別。(此句今據臺北本刪。) 亭帶山臨江，松嶺森蔚，會貞按：《名勝志》引此作翠。《御覽》四十七引作蔚，同。沙渚平靜，趙據《御覽》引此改淨。浦陽江又東北逕始寧縣嶀山之成功嶠。朱嶀作，下同，戴、趙同。會貞按：殘宋本、明鈔本、黃本作，乃嶀之別體。《御覽》四十七引此作嶀。今訂。《文選‧江文通〈雜體詩〉‧注》，始寧縣西有嶀山。《明‧地理志》，嶀縣北有嶀山。在今上虞縣西南五十里。又朱功作工，趙改云，曹學佺稱世傳謝玄破苻堅，歸會稽，縣人榮之，磨石大書成功嶠三字，深刻其上，則以為成工嶠者，誤也。戴改同。
嶠壁立臨江，欹路峻狹，不得併行。行者牽木稍進，不敢俯視。嶠西有
山，孤峰特上，飛禽罕至。嘗有采藥者，沿山見通溪，會貞按：殘宋本、明鈔本作蹊。尋上，于山頂樹下，有十二方石，地甚光潔。朱光作方，《箋》曰：《會稽志》引此作光。戴、趙改。還復更尋，遂迷前路。言諸仙之所憩讌，「諸仙，《御覽》引此作都仙」　按：今影宋本作「諸」。(此句今據臺北本刪。)故以壇讌名山。會貞按：《御覽》四十七引孔曄《會稽記》，始寧縣有壇讌山，相傳云仙靈所讌集處。山頂有十二方石，石悉如坐席許大，皆作行列。嶠北有嶀浦，會貞按：《名勝志》，剡溪口，水深而清，曰嶀浦。浦口有廟，廟甚靈驗，行人及樵伐者皆先敬焉。若相侵竊，必為蛇虎所傷。北則嶀山與嵊山接，二山雖曰異縣，而峰嶺相連。會貞按：《名勝志》引《輿地志》，自上虞七十里至溪口，遡江上數十里，兩岸峭壁，乘高瞰下，有深林茂竹，名為嶀嵊，奔瀨迅湍。《方輿紀要》，嶀、嵊二山，參差相對，為絕勝處。嶀山屬始寧，嵊山屬剡縣，見上。
其間傾澗懷煙，泉溪引霧，吹畦孫星衍曰：《御覽》作水。會貞按：殘宋本、黃本作畦，同。風馨，觸岫延賞。是以王元琳謂之神明境，會貞按：《晉書‧王導傳》，孫珣，字元琳，以才學文章，見昵於孝武帝。必當有游記，敘、嵊二山之勝，而以神明境稱之，傾澗懷煙云云，蓋即其記中語也。事備謝康樂《山居記》。會貞按：謝靈運，晉時襲爵康樂縣公，宋武帝受禪，降封康樂侯，世稱謝康樂。移籍會稽，修營別業，傍山帶江，盡幽居之美，作《山居賦》并自注以言其事。詳見本傳。靈運山居在今嵊縣北五十里石門山。浦陽江自嶀山東北，逕太康湖，車騎將軍謝
玄田居所在。朱《箋》曰：《會稽志》引《水經注》作謝玄舊居。會貞按：謝玄，靈運祖也。《靈運傳》父、祖葬始寧縣，並有故宅及墅。《一統志》謝玄故宅，在上虞縣西南四十里，其地有車騎山，相近有太康湖。
右濱長江，左傍連山，會貞按：下云東出趣山，則山在湖之東，蓋南向以東為左也。平陵脩通，澄湖遠鏡。于江曲起樓，樓側悉是桐梓，森聳可愛，居民號為桐亭樓，樓兩面臨江，盡升眺之趣。蘆人漁子，汎濫滿焉。湖中築路，東出趣山，戴改趣作趨。會貞按：趣與趨通。路甚平直。山中有三精舍，高甍凌虛，垂簷帶空，俯眺平林，煙杳在下，朱《箋》曰：《會稽志》引此作俯眺平煙，杳然在下。水陸寧晏，足為避地之鄉矣。江有琵琶圻，會貞按：《名勝志》引《十道志》，浦陽江有琶琵圻。又引宋銍《東山記》，山西有謝靈運別墅，又西為西小江，有琵琶圻，在今上虞縣西南。圻有古冢墮水，甓有隱起字云：筮吉龜凶，八百年，落江中。謝靈運取甓詣京，咸傳觀焉。乃如龜繇，故知冢已八百年矣。會貞按：《御覽》五百五十九引《輿地志》，記此事至傳觀句同。由宋初逆推年數，則是周時冢。
浦陽江又東北逕始寧縣西，本上虞之南鄉也。漢順帝永建四年，陽羡周嘉上書，始分之。舊治水西，常有波潮之患。朱潮訛作湖，戴、趙改。守敬按：《名勝志》此引作蕩，亦
非。晉中興之初，治今處。守敬按：《御覽》八十一引《風土記》，始寧，上虞南鄉也。《宋志》始寧令，何承天《志》漢末，分上虞立。又引賀《續會稽記》順帝永建四年，分上虞南鄉立。後漢屬會稽郡，吳、晉、宋、齊、梁因。舊治在今上虞縣三界鎮，後東徙，在今縣西南五十里。縣下有小江，源出山，謂之浦，逕縣下西流注于浦陽茠山，下注此浦。會貞按：《山居賦》休、周分表。原《注》稱休山，休乃茠之省。浦陽茠山，謂山在浦之北，下山陰浦，則謂浦在山之北也。浦西通山陰浦而達于江。會貞按：水在今縣西南。
江廣百丈，朱《箋》曰：宋本作江廣百丈，黃本作江廣一百固誤，吳改作百里亦非也。守敬按：殘宋本作江廣一百，與《箋》所稱宋本異。吳本但有里字，上作墨釘，與《箋》云不合。趙琦美校改一里，戴、趙作百丈。狹處二百步，高山帶江，重蔭被水，江閱漁商，川交樵隱，故桂棹蘭，望景爭途。江南有故城，太尉劉牢之討孫恩所築也。全云：按劉牢之終于鎮北將軍，其討孫恩時，為會稽五部都督，非太尉。會貞按：《晉書‧劉牢之傳》孫恩入會稽，牢之東征，屯上虞，即此城也。在今上虞縣西南。江水東逕上虞縣南，守敬按：秦縣[《名勝志》。]屬會稽郡，兩漢、吳、晉、宋、齊、梁因。在今上虞縣西北。王莽之會稽也。朱王上有至字，戴、趙刪。
本司鹽都尉治也，戴刪也字。地名虞賓。守敬按：《名勝志》引舊《經》同。《御覽》八十一引《風土記》作虞濱，路史《國名紀》丙引此亦作虞濱。《晉太康地記》曰：舜避丹朱
于此，故以名縣，百官從之，故縣北有百官橋。守敬按：《晉志》上虞，舜避丹朱于此，本《太康地記》。《寰宇記》，虞山在餘姚縣西三十里。《太康志》，舜避丹朱於此。又稱《地志》云，舜橋，舜避丹朱於此，百官候之，故亦名百官橋。亦云：禹與諸侯會事訖，因相虞樂，故曰上虞。趙云：按《釋名》曰：吳，虞也，封泰伯于此，以虞其志。即虞樂之義。古娛、虞通用也。會貞按：《輿地紀勝》稱《圖經》引《十三州志》，禹與諸侯會計，因相虞樂於此，故曰上虞。此會下當有計字。二說不同，未詳孰是？會貞按：錢坫曰，周處以餘姚為舜支庶所封，上虞當亦因此而涉其稱耳，則又一說也。
縣南有蘭風山，會貞按：《名勝志》上虞縣西北二十五里，有蘭芎山，即蘭風山。今在上虞縣西北二十八里。山少木多石，驛路帶山傍江，路邊皆作欄干。山有三嶺，枕帶長江，苕苕孤危，望之若傾。緣山之路，下臨大川，皆作飛閣欄干，乘之而渡，謂此三嶺為三石頭。會貞按：《宋書‧王弘之傳》上虞江有一處，名三石頭。丹陽葛洪遯戴改遁。世居之，基井存焉。會貞按：《晉書‧葛洪傳》不載此事。《寰宇記》引《會稽錄》昔葛玄隱于蘭芎山，後仙去。似此當作葛玄。然《御覽》四十七引孔靈符《會稽記》上虞縣有龍頭山，峰頂盤石廣丈餘，葛洪學仙坐其上。龍頭山去蘭風僅五里。又玄為洪從祖，洪就玄弟子鄭隱學，得其法。《寰宇記》引《輿地志》以蘭風湖為葛洪所棲隱處，蓋玄先居蘭芎山，洪亦嘗居之乎？
琅邪王方平守敬按：《宋書‧
王弘之傳》字方平。性好山水，又爰朱作愛，《箋》曰：舊本作爰。戴、趙改爰。宅蘭風，垂釣于此，守敬按：本傳，垂綸在三石頭，此字承上條言。以永終朝。朱永作詠，戴、趙改。行者過之，不識，問曰：賣魚師，得魚賣否？方平答曰：釣亦不得，得復不賣。守敬按：見本傳，文稍有增損。亦謂是水為上虞江。會貞按：上虞江見《論衡‧書虛》篇。又《初學記》六，凡江帶縣，因以為名，則有上虞江。《元和志》，上虞江在上虞縣西二十八里。縣之東郭外有漁浦湖，守敬按：《寰宇記》餘姚縣漁浦湖，《輿地志》云，舜漁處。上虞與餘姚接壤也。考舜漁雷澤見《瓠子河》篇，舜漁濩澤，見《沁水》篇，此又一說，蓋因《風土記》舜生姚邱之說而傅會之中有大獨小獨二山。又有覆舟山。覆舟山下有漁浦王廟。廟今移入裏山。此朱作北，《箋》曰：一作此。趙仍，戴改。守敬按：殘宋本，明鈔本並作此。
三山孤立水中。守敬按：漁浦湖即上陂湖[上陂見下。]《上虞縣志》謂中有三山，弓家山、印祿山、佛跡山也。則是大獨、小獨、覆舟之變名矣。湖外有青山、黃山、澤蘭山，重岫疊嶺，參差入雲。澤蘭山頭有深潭，山影臨水，水色青綠。山中有諸塢，守敬按：塢，小障也。有石楗一所，守敬按：《史記‧河渠書》，下淇園之竹以為楗。《集解》引如淳曰，樹竹塞水決之口，以草塞其裏，乃以土填之，有石，以石為之。右臨白馬潭。潭之深無底，傳云創湖之始，邊塘屢崩，百姓以白馬祭之，因以名水。守敬按：《名勝志》，夏蓋
湖南有白馬湖，刱自東漢，周四十五里。是湖甚大，此潭特指其一處言之耳。《志》云，相傳縣令周鵬舉出守雁門，思此景物，乘白駒泛舟，溺於湖。白馬之名本此。又稱創湖之始云云，蓋見聞異辭也。湖之南，即江津也。江南有上塘、陽中二里。朱二訛作三，戴、趙改。隔在湖南，常有水患。太守孔靈符守敬按：孔靈符，《宋書》附其父《季恭傳》，自丹陽尹，出為會稽太守。
遏蜂山前湖以為埭。守敬按：埭，以土堰水也。埭下開瀆，直指南津。又作水楗二所，以舍此江，得無淹潰之害。縣東有龍頭山，守敬按：《名勝志》，龍頭山一名龍山，西瞰曹娥江，在今上虞縣西北三十里。山崖之間有石井，守敬按：《上虞縣志》，崖閒有泉，清瑩如玉，曰龍頭山井。冬夏常冽清泉，守敬按：《圖書集成》引作清泉常冽，非也。此本《詩‧小雅》，有洌氿泉。南帶長江，東連上陂。守敬按：《名勝志》夏蓋湖南，白馬湖西，有上妃湖，於東漢，周三十五里。《水經注》謂之上陂湖。《唐地理志》，上虞西北有任嶼湖。又《會稽志》有謝陂湖，皆上陂之別名也。按自元末，湖為豪冢所侵，今四望平疇，支流如淺矣。江之道南有《曹娥碑》。守敬按：《後漢書‧曹娥傳》，元嘉元年縣長度尚，改葬娥於江南道傍，為立碑。《寰宇記》，碑在上虞縣水濱。《寶刻叢編》引《會稽志》，在會稽縣東南七十二里。歲久字多訛缺，景德中重立。
娥父旴，守敬按：黃本作旴，守敬按：殘宋本、明鈔本並作盱。考碑作盱，《後漢書》及《世說‧注》中、《輿地紀勝》引《會稽典錄》並同。當以盱為是。迎濤
溺死，娥時年十四，哀父尸不得，朱作測，《箋》曰：宋本作得。戴、趙改。乃號湧江介，因解衣投水，祝守敬按：殘宋本、明鈔本作，朱從吳本作祝，、祝通。曰：若值父尸，衣當沈。若不值，衣當浮。裁落更沈，娥遂于沈處赴水而死。縣令度尚，使外甥邯鄲子禮為碑文，以彰孝烈。守敬按：《後漢書‧注》引《典錄》外甥作弟子，云，邯鄲淳，字子禮，有異才，尚使為碑文，操筆而成，無所點定。碑載《古文苑》八，《魏志‧王粲傳‧注》引《魏略》淳字子叔，異。江濱有馬目山，洪濤一上，波隱是山，勢淪嵊亭，間歷數縣，行者難之。會貞按：馬目山當在今上虞縣西北，曹娥江口濱海處。洪濤屆時湧，蕩蕩懷山，故隱而不見。嵊山下有亭，見上，此謂潮流由江逆上，自上虞過始寧直達剡縣之嵊亭也。
縣東北上，亦有孝子楊威母墓。趙無上字。會貞按：《圖書集成》楊威母墓，今不知何所，當在上虞縣北。威少失父，事母至孝，常會貞按：殘宋本作嘗。與母入山採薪，會貞按：朱從黃本、吳本作薪。守敬按：殘宋本、明鈔本作旅。王國維曰，《後漢書‧光武紀》野穀旅生，《注》，旅，寄也，不因播種而生，故曰旅。今字書作穭，音呂。又《獻帝紀》尚書郎以下，自出採，《注》引《埤蒼》曰，穭自生也。與穭同。此云採旅，語本蔚宗也。為虎所逼，自計不能禦，于是抱母，且號且行，虎見其情，遂弭朱作佴，《箋》曰：舊本作弭。戴、趙改弭。會貞按：殘宋本、明鈔本作弭。耳而去。自趙作是。非誠貫精微，孰能理
感于英獸矣。又有吳瀆，破山導源，注于胥江。守敬按：全本以又有吳瀆以下十二字移前浙江北合詔息湖上，疑當從之。
上虞江東逕周市而注永興。《地理志》曰：戴作云。縣有仇亭，柯水東入海。仇亭在縣之東北一十里江北，守敬按：亭當在今會稽縣東。柯水疑即江也。守敬按：錢坫說同。又東北逕永興縣東朱無縣字，戴、趙增。與浙江合，謂之浦陽江。《地理志》又云：縣有蕭山，「《地理志》又云縣有蕭山」　按：此縣指餘暨，《寰宇記》九十六蕭山縣下云：「吳大帝改諸暨為永興。」下諸暨易名餘暨。四十一後云：「永興縣故餘暨縣也。」《漢志》有餘暨，酈《注》從後名。《宋志》、《南齊志》作永興。 守敬按：《寰宇記》蕭山在蕭山縣西一里，晉許詢嘗登此山，憑林構室。即今縣治西。潘水所出，東入海。趙云：按劉昭《郡國志補註》引《魏都賦‧注》作潛水，劉良《注》作瀵水，皆潘字之誤。守敬按：《郡國志‧注》，魏都當作吳都，趙氏失糾，是劉逵《注》，趙稱劉良，亦非。
又疑是浦陽江之別名也，「又疑是浦陽江之別名也」　按：沈氏《疏證》於此語旁加紅勒。自外無水以應之。全云：浦陽江水，發源義烏，分于諸暨，是為曹娥、錢清二口，其自義烏山南出者，道由蒿壩，所謂東小江也。下流斯為曹娥。其自山北出者，道由義橋，所謂西小江也。下流斯為錢清。考浦陽之名，漢時所未有，故班《志》不錄。然《志》于浦陽東道之水，則曰柯水，而係之上虞，即曹娥也。西道之水、則有潘水，而系之餘暨，即錢清也。《續志》有潘水而失柯水，至韋昭始以浦陽為三江之一。六朝時，合曹娥、錢清二江，總曰浦陽。故謝康樂《山居賦》所云，皆指曹娥。而《南史》爭戰之地，則皆在錢清。歷唐五代作志乘者，尚無曹娥、錢清之名。故《九域志》以曹娥鎮屬會稽，錢清鎮屬山陰可證也。道元注《水經》，以上虞江稱曹娥，而錢清則否，是知曹娥為浦陽江經流無疑矣。觀《南史》浦陽江南北各有埭司，以稽察行旅。胡梅曰，浦陽江南津埭，即
今之梁湖堰，北津埭，即今之曹娥堰，與西陵埭、柳浦埭稱四埭。六朝官制班班，足與水道相證明。蓋浦陽之水東行者，當埭堰未興之日，直自餘姚達于句章之境，非猶夫今之曹娥也。道元言之不明，遂啟後人之疑。守敬按：《方輿紀要》浦陽江出浦江縣，東北流至山陰縣南，分為二支，一西北至紹興府西五十里之錢清鎮，名錢清江，是錢清江即浦陽江也；一自山陰縣東南，東與嵊縣剡溪之下流合，經府東九十二里之曹娥廟，為曹娥江，是曹娥江亦浦陽江分流所匯也。酈氏以曹娥江當浦陽良是，惟謂上流自諸暨東南，逕剡縣不合耳，據此《注》，全氏以曹娥為浦陽江經流，至確。顧氏謂分流所匯，微誤。至今浦陽江自浦江縣北入錢塘江，則又近時之變遷也。
浙江又東注于海。守敬按：今率水自休寧縣東流，經歙縣，曰新安江。又經淳安縣、壽昌縣、建德縣，又東北曰富春江。經桐廬縣、新城縣、富陽縣，又東北曰錢塘江。經錢塘縣、蕭山縣，至海寧州南入於海。故《山海經》曰：浙江在其東，在閩西北入海。戴以在其東三字為衍而刪之。守敬按：《海內東經》有此三字。郝懿行曰，其字疑訛。據《寰宇記》引作蠻，「據《寰宇記》引作蠻」　按：郝懿行云《太平御覽》六十五引作「率」，非也。據《太平寰宇記》(九十三)引作「蠻」。郭《注》黟即歙也，「黟」亦引作「蠻」。今以《地理志》、《說文》證之，當是也。今局刻本《寰宇記》作「黟」。郭《注》，黟即歙也，黟亦引作蠻。以《地理志》、《說文》證之，當是也。徑刪失之武斷。韋昭以松江、浙江、浦陽江為三江。守敬按：《吳志》本傳作韋曜。裴《注》本名昭，史為晉諱改。《越語‧注》浙江作錢塘。《史記‧夏本紀‧索隱》引韋昭亦作錢塘江。浙江於餘暨東合浦陽江，是言浙江，已包浦陽，不得分而為二。而岷江正環吳之境，不得獨遺之。《沔水注》引郭璞曰，三江者，岷江、松江、浙江也。故胡渭云，以此當《國語》之三江，則長於韋矣。酈氏但取浦陽江之名，未遑計及此也。
史／地理／萇楚齋隨筆續筆三筆四筆五筆／四筆／卷一／哀弦集補錄詩詞(P.697)
哀弦集補錄詩詞
長洲尤展成侍講侗《西堂全集》中，有《哀弦集》二卷，上卷乃自輯悼亡詩詞以成。余少時瀏覽所及，仍覺有未盡者，隨筆錄出拾柒首，以補其遺，爰為之裒集于此以志之。
挽杜九高令子香武三首錄第三首。以下見《于京集》。
孤鴻啼罷斷猿啼，旅舍寒冰落日低。纔寫挽歌先下淚，難言我自哭亡妻。自註：予方悼亡。
題王阮亭侍讀悼亡詩後三首
彈絕哀弦曲未終，相憐相泣病相同。吾家雖有閨房秀，那及王家林下風。
燕山蜀道久驅馳，回首紅橋飛柳絲。一自寶釵敲斷後，更無人念《衍波詞》。
相如今已賦《凌雲》，侍女衣香鎮夜[薰]。何似鸘裘貰酒日，春風鬢影看文君。
口號四首錄第(三) [四]首。
江南花信燕飛時，到處銷魂楊柳枝。一自玉臺人去後，征夫減盡故鄉思。
亡婦三周志感三首
彈指三年駒過(絕) [隙]，死生契闊恨如何。秋風索索哀音急，夜火熒熒淚影多。魂去只應飛白蝶，夢來猶自畫青蛾。傷心此地年年雁，寥唳如聞水調歌。
整日孤棲夜獨眠，客心何處不淒然。沽來薄酒翻添悶，綻盡寒衣誰解憐。萬事總成開眼夢，三生枉結斷腸緣。不堪細數西窗話，鬢影秋風四十年。
累咽重欷悲復悲，哭殘弱婦哭嬌兒。香車遠去何多日，玉樹生埋又幾時。白髮長啣離別淚，青山未買送歸詞。關河迢遞風霜冷，盼斷征鞍落日遲。自註：時大兒北上。
珍兒成進士欽點庶常感而有作
微臣奉職隨班久，孺子承恩賜第新。深愧同朝拖佩韍，敢希再世掌絲綸。校書并命趨黃閣，待漏相攜入紫宸。獨恨一家生死隔，泥金誰報下泉人。
史／地理／勅建淨慈寺志／卷十四　園亭一／南屏曉鐘(P.1-1)..[清光緖十四年錢塘嘉惠堂丁氏重刻本　　本書與法鼓文理學院合作製作]
江立南屏晚鐘木蘭花慢詞追和周草窗韻驀蒲牢撼起初覺處思愔愔轉催落斜陽穿來翠岫收住煙屏歸雲纖翳捲去蕩青冥一片付詩人喚出參差樹影熒熒隱約微星譙城聽作六更□響答鼓聲輕試放眼南樓湖光夜色照爛如銀蘭燈遙遙送到想鴛闈綺閣夢難存待得花宫靜悄層崖做盡沈陰
史／地理／武林理安寺志／卷之八／藝文／記／南澗棲禪記(P.49-1)..[清光緖四年刊本　　本書與法鼓文理學院合作製作]
記
南澗棲禪記
仁和周　雯埜谿
嵗次壬申十月旣望有南澗僧界弘因山中安禪制期約余昆季進山坐七以事不果越二日偕季弟雨田肩輿往理安禪寺寺乃宋建古剎也時值陰雨木葉盡脫山色空濛溪流吞汩亦一奇觀至彼禮佛已同叅六吉和尚齋罷遂入禪堂與大衆和尚敷座而坐余與弟各東西向堂中僧共四十餘輩俱跏趺習靜四無人聲以炷香一枝為率香盡擊雲板一聲大衆俱起經行復視香燼啟戸持香板
二人率大衆同出方便不許交談聚首仍隨衆入堂趺坐一日間大約炷香八枝凡坐香一枝後卽經行一枝至日落時少息片晷交黃昏又進堂依前坐定持香板僧輪班四面巡視有閉目思睡者卽以香板撻之夜深萬籟俱寂燈光熒熒四面僧衆或結跏坐者或垂足坐者或倦極不敢坐而立者或背立者或席地坐者惟聞香板聲不絶耳舉目視之見有垂首微動作點頭石狀者有驚寤而凝睇者有剞側欲趺如醉翁者有避朴而强作惺惺者有旋受朴而旋寐者千態萬狀笑幾失聲急自問欲笑者是誰强忍乃止總之在堂大衆從朝至暮自昏及晨無有一人不
疲倦被撻者惟予僅免焉葢緣心淸神自不昏耳夜間亦炷香為率香燼時聞林間鳥漏下五更矣始放叅小憩及東方旣白鼓鐘間作衆復如昨行坐威儀井井程子云三代禮樂皆在此洵非虛語如是者凡七晝夜其時雪霰飄空烟嵐罩樹山徑蕭條人跡罕至心境雙淸萬緣放下獨是余夙根淺薄未得一知半見以是為愧聊賦一詩為之解嘲然此一著子乃轉聖超凡之捷徑原非易易者竊謂人在熟鬧場中度日安肯做此冷淡生涯卽有人偶向此中暫討消息或境靜心馳身閒意亂者有矣予第覺意思蕭閒毫無昏散想前生應是苦行頭陀喫冷齋飯過來者
不然何以至今嚮往也是為記
史／地理／潭柘山岫雲寺志／名勝古蹟／詩附／拜磚(P.69-1)..[清嘉慶間至光緖間遞刊本　　本書與法鼓文理學院合作製作]
拜磚
拜甎者元妙嚴公主拜佛雙趺痕隱然入甎幾透甎背也相傳妙嚴為元世祖女削髮居
此日禮觀音大士不輟遂留此跡其先額手足五體皆印嵗久甎壞惟兩足痕存萬暦壬辰孝定太后欲經御覽貯以花棃木匣迎入大內後送歸寺紫柏禪師贊云頂禮道人雙足跡身毛不覺忽俱豎無始懈怠習頓除覺天雲迸精進日我想斯人初未逝朝暮慇勤禮大士心注聖容口稱名形骸屈伸安可計積日成月月成時積時成歲歲成劫如是積漸難盡言水滴石穿心力至譬如千里始初步又如合抱生毫末以踵磨甎甎漸易甎易精進猶未止甎穿九地承足底地穿有時人不見我獨了了無所疑因之耿耿生悲泣願我從今頂禮後精進為足踐
覺地境緣順逆湯潑雪又如利刀破新竹迎刃而解觸卽消在在處處常自在又願見聞此跡者刹那懈怠皆氷釋　武進金印榮拜甎詩貔虎匪矍視鷙鳥罕怒形震雷無煙氣利鍔含迅霆精極動四體四體驚神靈足刺大地穿心坎光熒熒屈伸臂者誰呼吸通元冥投佛五體皈頂踵俱螟蛉刹那周沙界毋使三昧停
史／地理／金山龍遊禪寺志略／卷之一／賦／金山賦１　盛撰(P.1-1)..[民國二十五年金山江天寺景清刊本　　本書與法鼓文理學院合作製作]
賦
金山賦
明盛恩撰
潤有金山公子與焦山處士相遇于大江之東公子嬉嬉然有咍色詡詡然有夸容廼語諸處士曰潤自古昔郡名朱方控引全吳凌躡大江金焦並峙東西相望膾炙多口震蕩遐荒若有奚异與台並颺請各撰微用質低昂夫金山者據京口之上游界南北之中央屹橫流之砥柱亘帝都之巨坊雄跨肇於太乙嘉名錫於李唐星紀牽牛熒熒煜煜而垂耀焉勢迎長江滮滮涆涆而會交焉其東則吞吐溟渤枕倚扶
桑玉山為肱爾質我相雲山作股曲阜連岡石堰儼戶樞之闔闢正屏羅物色之弛張爾焦峰以列障彼北固以為隅含谿懷谷而獻巧涴沙抱石而呈奇咸頫躬而下首可使氣而指頥和風浩蕩拂其隈初月滉瀁射其阿延暘谷之朝旭道尾閭之晨波於是乎瓊桃蚤實琪草先華奇葩眩錦雜卉流霞葛覃莫莫而蔓衍灌水萋萋而交加黃麗求友於薈蔚之岑玄鳥掠雲於瀑之涯其西則遐矚岷峨邈挹荊楚匯以潯陽阻以瓜步金陵道其脉五州袒其肩下鼻漱其腋江流突其巓龍潭峙而巇眞州衍而平原流
漢湯湯直瀉萬里怒濤雷奔驚湍電起大火墜於虞淵夕暉淪於濛汜於是乎秋聲淅瀝白露載零井梧凋翠崖菊敷英鴈陣驚寒於遠浦芙容倒景於滄溟木蘭梫桂椶枒杞櫹爰擢修幹載竦長條鵬鶚高騫乎雲漢猿狖長嘯乎林臯其南則百粵所届四閩所通兩浙紓其臂三吳蕩其胸長揖會稽於逖域頫紏疊阜於邇封揚鵬星翥鴻鶴雲翺菊峰挺秀峴嶺岧嶤寶葢亭亭乎豐蔀磨笄翼翼乎淸標漕渠習坎津驛通衢舳艫鱗次冠葢塵驅客子肩揮而競渡舟人楫詬以爭艤於是乎薰風薦爽水殿生凉嘉木繁陰
鬱鬱蒼蒼虎兕風於氷雪之窩蛟龍沃於廻瀾之房芰荷揚頳葵榴熾赩岸幘凛而憎寒絺綌紾而忘燠其北則燕冀在望齊魯指掌徐泗孔邇淮揚接壤黃河紆帶而橫奔吕梁嶻而流響挹具區之大藪鬱葐蒀之無底爰自泰而徂通衍鹽田之千里揚子之梁通其吭太乙之峰委其體穹然秋虹之麗空藐爾蟻封之突起瓜渚作鎭天壍要津囂囂燁燁實我比隣於是乎朔風凄凄玄雲漠漠雨雪霏霏石出水落綺閣重闈煖歌燠酌雪藕氷桃互為酬酢鬱鬱盤徂徠之松猗猗撼崑崙之竹癯鶴啄寒瀨之氷梅花露
先天之易娛爾歲時瞻望北極爾其體勢則鳥道陟其巓龍宮守其基滄浪流而為隍兩岸廓而為隅贔風無纎埃之集潦雨尠微津之淤伏牛彷彿浮玉依稀獲符互父名與世移爾其勝槩則金鰲中屹妙高挿空善財頭陀怪石巃嵸崆嶱嵑石排之山嵣峈裴公之岩璞墳噴薄而隱跡中泠　淯而寒泉爾其梵宇則大雄西敞煇煌金碧天王伽藍前驅後翼江天乘聽潮之軒海嶽載毘盧之宅雄跨玉鑑大徹悟心三禁永安養素涵淸雪月無邊烟雨化成留雲北偃吞海西憑廊腰紆折而蜿蜒簷牙高啄而崢
嶸若乃日霽天晴風和雲歛朱履尋芳士女遊衍挈榼提壺登高望遠鏤壁鐫崖剝苔涴蘚估客艤八方之舟三老忽龍門之險櫓聲咿軋於中流漁唱悠揚於淸淺揭寰宇之奇觀余躭樂而忘倦若乃陰風號怒浪起蜃擁波龍撼雨闇若天昏蹴若地圮神蛟鼓鬣而嗔怒江豚延頸而忭舞舟子狂呼傾檣毀櫓余亦悄然而悲肅然而怖若乃貴界公子墨客騷人探奇覽勝輝映古今感眞宗之夢動文帝之哦唫英廟巽申而晉錫武皇駐蹕而來臨宋學士之解帶唐宰相之命輪金玉充棟珠貝盈垣歐蘇泝其流孫張
啟其端煥爾詞林爛然文苑托兹山而並久終萬古而弗諼若乃明神降靈高僧棲跡裴陀能搆佛印善葺菑畬薦千頃之租水陸賚萬方之福豈若野人之窶子之齷齪公子辭畢淟欠伸切齒怒目奮臂攘衿諒處士之見屈敢怙勢而凌人
史／地理／寶華山志／卷之十五／詩２／七言律詩／丙申夏五寶華山應見月和尚楞嚴講期結制解制詩八章　釋讀徹(P.12-1)..[清乾隆間釋聖性刊本　　本書與法鼓文理學院合作製作]
毛輪五色障看經勞久狂花淨眼停刁斗更聲催歴歴明星燈火散熒熒交光攝入樓臺影變象朝昏草樹形何物無情頭解點也須說與眾山聽
史／地理／鼓山志／卷十四／外紀(P.1-1)..[清乾隆二十六年刊本　　本書與法鼓文理學院合作製作]
萬歴間僧悟宗結茅庵于鼓山之鳳池深山峭谷人跡罕絕每至中夜山魈木怪奇詭萬狀悟宗持念默誦華嚴了無恐怖一夕間鹿聲在庵後井中哀鳴甚切僧憐之出庵往視聲隨人輙往常在前二
丈許逐之數里月色微明絕無所見而歸一夕有女子哭聲初極遠後漸近圜繞庵畔僧不為動三夜始絕又一夕微雨中有火光如毬從前峰起直至庵前而止熒熒然良久散作金光數百道朗耀燭天瀰漫而滅如是者數四僧依其光處蹤跡之遂得白雲洞云舊志
史／地理／靈谷禪林志／卷二　山水／八功德水歌　劉紹曾(P.7-2)..[清光緖十二年重刻本　　本書與法鼓文理學院合作製作]
八功德水歌
劉紹曾
濤聲萬壑松陰直中有流泉湧階側深山夜半走神龍飛入空門作功德憶昔梁僧卓錫年蒲團夜火燒松泉正愁挹注煩人力一瓢湛碧來西天鏡光熒熒照春晝潺湲響荅蓮花漏穴牆穿竹引淸流百筧寒聲逗簷澑我來恰值朝雨晴老僧為我烹茶鐺不辭七椀滌塵慮坐對鍾
山雲氣生
靜壇宋侍中周捨立與道士塢相對六朝事迹編類云時武帝問其壇如何曰風不鳴條雲無膚寸鹿巾黃帔甚多白簡朱衣至因名在明慶寺前與八功德水相近久廢
史／地理／欽定盤山志／卷之四　名勝二／泉／盤泉(P.9-1)..[清乾隆四十五年(1780)欽定文淵閣四庫全書抄本]
李鍇盤泉詩巖壑無定姿絪緼變清旦勝因引紆步得趣成汗漫微暄解作近芳意甲坼先松邱鬱蓊蔚蘭阪虚蔥蒨熒熒和景鮮活活激響亂偶逐巖下雲遂及垂虹澗疊石紛阸塞飛流莽洄旋境
遠神俱冥賞真理獨見近服任公訓熟與海鷗玩盥手弄鯈魚遊心同伴奐
史／地理／江北運程／卷一　順天西路廳大興縣至東路廳通州／都城扆山帶海神臯奧區也(P.1-1)..[清咸豐十年(1860)刊本]
五里。跨河慶豐牐。大興
〔畿輔安瀾志〕大通河。東流出大通橋下。又東流五里。逕王家莊之慶豐牐。
〔通州志〕自慶豐牐五里至大通橋。慶豐牐。卽籍東牐。在平津上牐西十一里。水面高平津上牐十二尺。牐官一員。專司牐務。及隄工縴道。牐夫八十名。
〔周夢暘水部備考〕慶豐牐。在都城東王家莊。至大通橋八里。元至元十九年建。有上下二木牐。名籍東。至順元年易以石。改名慶豐。明嘉靖七年。并二牐為一。
〔一統志〕慶豐牐。在東
便門外王家店。康熙中。於上流增建一牐。曰新牐。
〔元宋褧都水監改修慶豐石牐記畧〕牐於字為閉城門具。或曰以板有所蔽。近代水工用之。以時蓄洩水行船。至元二十九年。都水監郭守敬渠通惠河貫京城。迆邐出南水門。過州。抵高麗莊之垻。為里二百。視地形創牐。附崖壁及底皆用木。凡二十四。慶豐其一也。後二十年。當至大四年。諸牐浸腐。宰相請以石易為萬世利。有司以次第舉。由是至順元年始及慶豐之役。都水少監王温臣率其屬分督程作。日役士卒及土木金石之工千有五百五十。輸木萬章。鐵以鈞計。凡八百有奇。石材三千一百。瓴甓灰藁他
物無算。築基縱長百有二十尺。三分長之二為衡。高二丈。間容二丈二尺。經始於是年三月之望。粵六月十有五日告成。
〔漕運全書〕慶豐牐官。坐糧廳轄。〔恂按〕慶豐牐。俗名二牐。
〔楊錫紱漕運則例纂〕東直門角樓迴龍牐。向係奉宸苑管理。雍正二年。倉場奏准。將此牐交慶豐牐牐官管理。水大則瀉。水小則蓄。〔又〕裏河五牐。向於漕竣開牐放水挖修隄岸。乾隆二年奏准。每年霜降後啟板放水。各牐板留四五塊。俾拉拽冰牀。便於行旅。〔又〕五牐運河。乾隆四年奏准。春初令慶豐等牐官於沿河隄岸率令牐夫種柳以固隄根。
〔國朝麟慶二牐修禊圖記〕大通河。舊名通惠。元太史令郭守敬鑿。其源出自昌平州白浮村。會雙塔玉龍等泉入都城為積水潭。東流出便門為大通橋。自橋至通州石垻。計里四十。地勢高四丈餘。中設五牐。為分運京倉要道。其二牐一帶。淸流縈碧。雜樹連靑。間以　公主山林。頗饒逸致。以故春秋佳日。都人士每往游焉。庚辰上巳。鍾仰山學士。因文時葊駕部家丙舍臨河。遂同招余及彭春農學士。何仙槎祭酒。穆吟濤侍講。劉芙初周貞木二編修。劉眉生給諫。朱椒堂駕部。王楷堂北部。周雪橋孝廉。岳兼山周小石二上舍。朱野雲布衣。并其子大樹。凡十有六人。挈醪榼。載吟筆。修禊河干。於是或泛小舟。或循曲岸。或流觴而列坐水次。或踏靑而徑入山林。日永風和。川晴野媚。覺高情爽氣。各任其天。因而芙初製序。野雲繪圖。回思晉永和癸丑迄今千有餘年。文采風流。盛游難再。然感時序之推遷。欣閒游之暇逸。古今正復同情。則雖方之蘭亭。又奚讓焉。
〔敦敏大雨慶豐牐觀水詩〕墨雲散雨鋪林臯。斜風作勢風瀟瀟。慶牐石垻束流急。橫沖逆激排銀濤。飛泉百斛鯨波險。浪花怒捲如江潮。雨師攬取何方水。狂瀾故縱河伯驕。安能乘槎隨仙客。河源尋取淩雲霄。憑闌忽羨
釣徒好。煙波淼淼來漁舠。
〔哈德題慶豐牐酒肆詩〕谿邊高軒臨霏微。黃昏獨坐淡忘歸。窗前葱翠萬木合。廚下酒熟魚鼈肥。煙花如昨主人非。酒闌興盡惜春暉。耿耿熒熒月欲上。蝦蟆亂叫蝙蝠飛。
〔陳豫朋慶豐牐詩〕都亭轉儲糈。要津此其次。役徒屬專曹。蓄洩重委寄。雞犬喧花籬。鐘魚出柳寺。掩映園中亭。參差荷畔芰。歲功祈稔秋。水嬉盛歌吹。
〔張問陶新秋泛舟二牐詩四首〕城市留殘暑。秋心水際多。輕篙乘逸興。小艇劃明波。野色蘆中聚。斜陽柳上過。岸容平衍處。只恨少巖阿。但覺移情好。何愁勇退難。親朋容簡傲。僮僕惱荒寒。入畫丰神古。銜杯事業完。一舟雙槳靜。撲面水花殘。郭外好煙水。汀洲似故鄉。渠高鳴雪浪。蓮小膩秋光。舟楫微波穩。江湖舊夢長。回頭歌舞地。人海自茫茫。游戲愁中事。篷窗且唱酬。夢回雲棧月。人上潞河舟。臨水難為賦。將歸易感秋。百年多聚散。文酒暫勾留。
〔石贊淸偕友人泛舟二牐河樓夜宴集劉禹錫句〕流水遶雙島。凉軒避暑來。興情隨酒在。歡意待花開。波上神仙妓。坐中鸚鵡杯。管絃喧夜景。且為一徘徊。
史／地理／少林寺志／題咏／詩／五言排律／少林寺觀十二靈芝圖　穆光印(P.3-1)..[清乾隆十三年 (1748) 刻本　　本書與法鼓文理學院合作製作]
少林寺觀十二靈芝圖
穆光印
勝地鍾靈異托根自不常千年白王碣十二紫芝房燦燦珊瑚色熒熒寳樹光風臨三秀動雲護九莖長隱士商山曲仙人瀛海傍披圖當此際盛代想休祥
史／政書／續文獻通考／樂　考　凡二十卷／卷一百十六　樂考十六／樂歌　五／明　二／永樂初擬朝會樂章十二首(P.3851-1)
永樂初擬朝會樂章十二首
天命有德之舞
嘉禾進
堪輿寧協氣蒸萬彙出嘉禾生祥飇瑞露凝光精一莖九穗有三登田畯駿奔進天庭薦宗廟將德馨時和歲豐樂太平乃知天子在樹德雲龍風虎開休禎野繭成
瑞道昌至治明萬化滋殖盈八荒猗歟野蠶集我條
桑載生載成以元以黃以登於明堂至治磅礴黼黻文章繅為五采絲上補虞舜裳
騶虞獻
騶虞至周服至仁表天造饑不食生畜行不踐生草聖皇御宸極德澤被枯槁林邑神聖初召南風化首邁遐躅前無偶啟貞符垂永久
神龜呈
箕疇衍洛之靈元龜出聖之徵皇孝理表八紘役五神策六丁允五總符十朋介金石利永貞天子九九八十一萬歲壽與天齊并
黃河清
黃河清七百里水晶宮下見底聖人在位天心合并六合澄清萬國文明捐雜佩兮滿津遺玉玦兮龍門川后跽而陳詞兮錫蕃釐於聖君
四夷來
天子踐祚宏拓皇謨義聲翕沓陰肅陽噓東欵扶桑西徼余吾瀚海祝栗統為一家繩牽索引咸傳於都莫不震慴天休涵濡𤞓𤞓狉狉以拱宸樞玉帛匪頒王會有圖萬歲千秋協我貞符
明德新民之舞
聖君召和黃流獻奇澄波清且漣漪歕薄龍門震盪坤倪萬雷呿張光燭化機上下一碧機動天隨天啟聖神河水為清天啟聖神治化底成聖德天齊造化降精聖德天齊心與道凝萬國一統聖聖相承
嘉禾同穎
祥開函宇地出嘉禾端倪叶應大瑞是荷同穎異畝瑞協周家以濯仁風以昭太和惟皇忠厚被草木懋
昭大道同變化是知聖心能致和上與天運同亨嘉慶雲成采
德動天鑒慶雲呈祥紛為華葢燁為天章郁郁芬芬靉靉茫茫映日烜彩隨風飛揚昭回麗河漢覆幬彌下方神聖揚清芳溥暢融天按淵鑑類函作昭回光龍馬來庭
天之駟龍之媒產大宛徵渥洼追流星舞天街汗流赤沁九垓歷閶闔觀玉臺西風十二閑爭稱龍馬來蹴踏五雲暖神光夜昭回詄蕩蕩天門開
甘露降祥
和氣叶甘露凝陋寶甕軼金莖厭厭浥浥瀼瀼熒熒而於粲其英如餳如飴如珠如脂不隨日以晞天子聖神與天合德至和攸繹以濡天液天子神聖與天同甄至和氤氳以播靈分瑞應之彰有苾其芬於萬斯年受天之慶
四夷來賓
聖皇御天治化攸甄文武並用其機孔神極日月之所照莫不獻贄而效珍普天率土悉妾悉臣環拱北辰以沐至仁德懋被乎曶爽聲教暨乎八垠陋漢唐之用師侈成周之王會其道斯何王者無外
王圻續通考曰永樂元年九月詔學士王景等擬撰樂章竟未施行
史／政書／清朝文獻通考／樂　考　凡二十四卷／卷一百七十二　樂考十八／樂歌　四／皇帝三大節筵宴樂章／乾隆七年(P.6355-1)
皇帝三大節筵宴樂章
乾隆七年定
進果丹陛清樂奏海宇昇平日之章
海宇昇平日景物熙然徧乾坤草木樂清時河清海宴麥雙岐麟遊鳳集枝連理風澹澹日依依正蓬壺乍啟奉
天顏有喜金門嶰竹傳仙吹金猊篆裊香烟細合殿歡聲殷地一統山河萬年
天子一解佳氣佳瑞滿皇畿天門詄蕩御筵披千峯疊嶂排晴翠動龍蛇日暖旌旗菁葱玉樹萬年枝晏溫溫玉戺金墀二解天上四序平分歲
皇心惟念小民依一自農功始祁寒暑雨遍疇咨崇墉櫛比豐樂成民瑞真民瑞茅簷外簫鼓樂豳詩三解溯當年深仁厚澤到於今累洽重熙
皇心繼述踵前徽勤宵旰敕惟時惟幾四解孝享吉蠲脩
祀事捧明粢于豆于登祝繁禧為民祈
聖心無逸
天休至
天心錫福
聖無為
聖無為太平恭己垂裳治五解得賢臣襄上理賁干旌連茹彙征至蟬有緌鷺在墀九苞颺彩映朝曦來集上林枝六解民俗恬熙盈寍婦子康衢黃髮偕兒齒食舊德服新菑想中天堯舜世鼓腹共遊嬉亦越于茲戴堯天遵舜軌七解重譯來時梯航萬里冠裳玉帛圖王會於萬載太平基想中天堯舜世鼓腹共遊嬉亦越于茲戴堯天遵舜軌八解
皇心和豫陽春似自萬類光輝盛美四海共傾葵五雲齊獻瑞趨辭
進酒丹陛清樂奏玉殿雲開之章
玉殿雲開金門春在蓬壺界日月昭回景福齊天大一解乾坤清泰五雲深處是三台看勾陳北指更閣道南迴明朗朗左樞兼上相爛熒熒龍角枕河魁際中天珠連璧合仰紫極麕至鳧來
一人有慶萬國春臺二解府事脩和籲俊才扇仁風徧九垓萬方樂育仰栽培
一人宵旰符真宰幾康劼毖天工代民生亦快哉饔飧厪
聖懷勵憂勤保大持盈泰歌
帝力望堯階三解香馥馥葡萄潑醅天漿泛玉罍光灔灔露從仙掌開北斗傾萬壽觴南山獻延壽杯慶玉食萬方來四解看蓬瀛春暖林巒間早梅喜風和日
麗年華入
睿才況山巔水隈玲瓏萬卉開綠芊芊蘚似茵紅灼灼花如海雨過也隱隱輕雷五解到清和暑風來茂對乘時長景恢台敞水殿紅紛綠駭曳暄颸楊柳毰毸六解金颷至商序回清秋皓月揚光彩芙蓉初日舒蓓蕾平疇稏黃雲靄歲豳大有萬民歡
皇仁優渥敷天戴七解寒雲沍四序該一陽來復天心泰兕觥釃酒公堂介豐年蜡饗吹豳賽乾資美利本無言
帝恩廣運真無外八解天呈瑞愜
睿懷金鏡光輝玉燭和諧鳴鳳雝喈堯棟上雲影徘徊舜琴中慍為吾民解奏南薰還阜民財冠裳玉帛圖王會
皇風蕩蕩
聖德巍巍九解淵思往代茅茨土階不圖不繪黃幄心齋不築崔嵬不重玫瑰不貴腥羶菹醢卻猩唇減豹胎惟寶賢才亦有鹽梅和舟楫九棘三槐念民依饑渴殷懷願時和田不汙萊神倉御廩藏精粺五風十雨無僭無差十解日晶熒雲靉靆蓂葉芳生玉階紺露丹霞接上台
帝居深在蓬萊泛瑤觴玉斝雲罍宮漏銅壺緩緩催頌元首明哉喜君賡臣拜太平時節萬年杯趨辭
進饌中和清樂奏萬象清寍之章
萬象清寍海宇承平瑞日麗彤廷乾主大生坤職資生四序不言而成
宸居端拱敷皇極
帝道無為法健行五緯明百度貞萬邦額手歡慶一解軒
圖麗日懸金鏡堯階蓂莢舒長景陽回黍谷開春令帝車運轉杓攜柄天道本無言
主德惟居敬萬方感頌吾
皇聖二解歡幸累洽重熙際太平萬國獻葵誠簪紱盈庭筐篚充庭圖王會奏咸英微颸不動珠簾捲露漙漙仙掌高擎酒初馨薦瑤觥共祝
一人有慶三解彤墀上花磚布影瑤階上爐烟細生鳳凰鳷鵲敞雲屏宮漏悄玉壺清四解泰階久平大有屢登上林草木瑞光凝卿雲景星梯航萬國冠裳整香烟盎盎排蓮井宮殿風微仙樂盈九成韶箾來儀鳳肅穆
天容晬以清五解庭燎初炳仰垂裳
一人有慶明離午正又千道彩霞籠瑞景西山峩峩分翠黛共南山獻壽北斗天漿溟涬天長地久永茲九野盈寍萬方綏定六解念
世德承
天命況復寶籙鴻圖嘉祥歲歲呈五風十雨九穗雙岐紫芝朱草榮木華連理更兼之屈軼階前指佞七解欣慶際昌期觀
聖政億萬載培周鼎宵衣旰食日邁月征殫厥心為民求瘼菖葉抽時花綻杏寫豳風又思省春省秋省八解玉振金聲
皇朝功德慶成從此年年獻兕觥佳節良辰喜交併傾堯酒堯棟雲生壽籙緜緜天共永趨辭
又定上元筵宴樂章
皇帝陞座中和樂奏怡平之章
皇心保太和海宇昇平樂事多瓊樹長新柯冰泮春流
漲玉河晴雲展細羅擎堯酒泛天波花舞鳥能歌齊拜手賦卷阿
皇帝還宮中和樂奏昇平之章
時雍頌帝堯玉佩鏗鏘慶早朝紫禁瑞烟飄春意淩寒上柳條和風禁院饒陳仙樂奏簫韶三五正良宵宮漏永月輪高
除夕元宵上燈中和清樂奏火樹星橋之章
火樹星橋爛煌煌燈月連宵夜如晝春風料峭鈞天奏徹奏徹簫韶烟雲中瑞靄交籠著鮫鮹錦繡叢萬花繚繞魚龍天矯嵩祝聲高一解分明是洞天是絳霄分明是靈臺靈囿靈沼更春光乍到景物暄妍雨露饒又黃上柳條漏洩青陽在野橋二解賀
聖朝
世德遙鬱曈曈日麗層霄
聖嗣
聖重明繼照萬民歡樂萬方熙皞昇平節瑞應昭瓊蕋飄蕭寶殿開法曲雲璈魚龍天矯嵩祝聲高三解金支麝氣飄西吠琉璃四照影娥池鳳燭燒百子池涎爇龍膏九華燈篆烟消寒星纍纍綴銀霄蟻穿九曲珠光耀好良宵是
皇家景福滔滔四解滿山椒花簇百枝嬌月輪正高燈和月一片冰霄是
皇家景福滔滔五解殿當中黼座高春悄銅壺漫敲笙歌千萬里而遙是
皇家景福滔滔六解良宵正好正好良宵看皇都萬井多娛樂良宵正好正好良宵蓬壺清窈銀海光搖百和香霏瑤島紫羅囊繡綵飄花匼匝東風吹飽同
慶清朝七解小梅梢暗香浮動淡烟籠罩月上柔枝露滴輕苞今宵裏巷舞衢歌遍寰瀛同慶清朝八解願春光年年好三五迢迢不夜城燈月交奉
宸歡暮暮朝朝成矞成卿萬朵祥雲護帝霄趨辭
史／政書／清朝續文獻通考／職官考　凡三十二卷／卷一百三十六　職官考二十二／直省土官／光緒三十四年(P.8960-2)
劉彬永昌土司論　天下惟滇夷最多種類色目殆數十餘而附於永昌者居其大半其先皆各居其地自相君長或有仇殺亦以夷陵夷未敢犯我中華自元明命劉深擊八百媳婦無功而還外國始有輕中國之心於是燒案牘掠百姓終元之世討緬者再討八百媳婦者再僅能分設宣慰邊境麤安而已明時桀驁尤甚思可思任思機刀幹孟罕拔岳鳳莽瑞體思仁丙側莽應鯉等先後釀禍擾我疆土屠我城池殺我將士逞兇肆毒了無顧忌卒至勞師動眾財癉力痡數征之而後定嗚呼蠻夷之禍自古有之揆厥所由非激於誅求即逼於陵虐或有蠢酋妄動狡焉啟疆始則防禦不慎繼而勦撫失宜熒熒不滅遂至燎原此皆已然之勢論者固未可執一而觀治者尤當因時而變何况今日夷困於朘削日益貧窮習於風氣日益刁詐更非向日之彝可比不獨一永郡為然也余以纂修永志姑即永郡之彝論之有內地之彝有外地之彝有沿邊之彝有雖在沿邊而實同於內地之彝內地者如永平之土縣丞土驛丞保山之潞江安撫司此皆地界通衢境連郊邑井閈相望阡陌相錯與漢人雜處而居者也沿邊者如鎮康灣甸芒市遮放盞達猛印千崖隴川是也此則環永騰西南北鄰江域奉節制供差發者也其西北之沿邊者漕澗上江此外即為茶山里麻古勇野人等彝雖有節制之名而已非我部屬儼然外地野人則並非控制赤髮野人又在野人之外矣雖在沿邊而實同於內地者如騰越之南甸司保山之十五喧二十六寨是也其境界相連田里相雜猶夫永平之土縣丞土驛丞保山之潞江安撫司是也外地者如威遠孟連耿馬等彝此則雖在控馭直隸之內不過供差發屬羈縻而已法令所不及也又其外如緬甸車里八百老撾禾邦孟艮猛密猛緬蠻莫盞西鈕兀
諸彝其土地之廣有數千里者千餘里者數百里者大小不一強弱攸殊各長其長各世其世此則地廣勢厚最著名於諸夷中者也其他雜小夷人未易指計若此數者之中緬最強車里八百木邦次之老撾猛密孟艮蠻莫鈕兀又次之然吾所為致論者不在外地之彝而在沿邊之彝與內地之彝與雖在沿邊而實同於內地之彝何也外地者誅求不能及陵虐不克施隙釁之起既無其由而况時當全盛彼諸彝又豈敢有不逞之念哉若沿邊之彝內地之彝雖在沿邊而實同於內地之彝則不然其地最近勢最柔故其為累也最苦為禍也最易為惡也又最深以彼區區一土司人之視之者特蠢茲夷人耳狎而易之也誅求者有矣久而不繼陵虐者有矣甲來而施之可也乙來而施之亦可也施之施之難乎其為受者矣故曰其為累也最苦至若狡悍鷙刻又其本性或激於一忿或蓄於平時變起倉皇出於不意呼吸之閒即受其禍雖有智者能預為之防乎又或憑崎負險刦掠中道一落深箐散入萬山輾轉道途即覿面而不知其為盜捕緝固不可得行查僅屬虛文故曰其為禍最易而猶未覩其惡也彼之官世官也彼之民世民也田產子女唯其所欲苦樂安危唯其所主草菅人命若兒戲莫敢有咨嗟歎息於其側者以其世官世民不得於父必得於子於孫且數倍蓰故死則死耳無敢與較者嗟此彝民何辜而罹此慘耶漢人苦於所司動輒鳴於上官此則不敢鳴即鳴之矣彼固有所恃而不恐歲時饋獻不過差目具文一有提調則閉匿深藏負嵎以待其洋洋然山頭望廷尉良以平日無事寬容太過及其有事雖有譴罰之名曾無懲創之實彼固視為故事自謂土官世職莫可如何以致驕縱滋蔓尾大不掉所由肆屠虐而不悛玩法紀若罔聞者故曰其為惡最深嗚呼其惡宜除也其禍宜防也其苦宜恤也往者滇省常受其害如阿資鳳繼祖阿克普名聲吾必奎猛庭瑞莽應龍沙定洲輩一夫作難全省震蕩前車已覆後車不戒豈非以其固結已久黨類實繁猝難遽去且地方守令鎮防將弁莫不利其蠢懦留為魚肉之資誰肯輕言去之者曩歲曾有疏
請裁革行令各省查議乃有司鎮將或受其賄賂或狃於私情僉言不宜裁革而止鳴呼果盡不宜裁革乎蓋前疏內於土夷情形猶未透悉故於何者宜去何者宜留未知分晰議者遂得以徇私混復溺偏見而阻大計莫甚於此竊以為在內地之土司可裁也雖在沿邊而實同於內地之土司亦可裁也宋祖云臥榻之旁豈容他人鼾睡顧使侏異類深根固蒂分踞郡縣中豈國家久安長治之善策乎且考此輩先人受職之始皆非有開疆辟土不世之勳治亂扶危非常之績也夫茅土分封河山結誓猶有不能保其終者此輩何功何德反得子孫世守其官世虐其民匪但宗藩世祿所不能及元明迄今已六百餘年而彼不移安然坐享不朽之業揆厥由來則去之宜也非過也或者謂夷人鳥語卉服習俗攸殊爰置土司統之所以藉其保固藩籬之用而奈何去之是殆不然夷民種類雖別而畏威懼法之心與舍苦就樂之情則一苟善撫之疇非赤子就滇而論從前皆夷也而今之城郭人民風俗衣冠改土歸流變夷為夏者十且八九未聞必藉土司而後保固也若所謂藩籬者乃邊境之外者也豈有在內地者而亦藉以為藩籬乎或者又謂夷人在內地者雖屬土官管轄土官仍屬流官節制比於子民相安已久何以更張為哉此庸流淺見也籌邊之道在乎防微保民之方貴於經久若僅泥於目前非不晏安無事而不知其有事之機自在也且以土人言之同在中華之內而風化不能及恩澤不克沾蓋各土官以隔別之在流官曰此土人非我百姓漠視之耳至於科派之重刻虐之慘則惟土官司之在流官又曰此土人非我百姓奚預我事又漠視之耳若徭差役使土官得以疲之者流官亦得以疲之徵求需索土官得以苛之者流官亦得以苛之若近值營鎮之處則又加以將弁之騷擾其苦萬狀更僕莫數嗟乎率土之濱莫非王臣乃忍令若輩人子孫奕葉永沈淪苦海中乎救焚拯溺是誠不可緩者也雖然若一旦盡去之勢又不能必有道焉參處降調一依流官之例倘罪應斥革即以漢官代之停其承襲善哉令狐綯所以處宦官者曰有罪不赦有缺不
補則以漸而去耳毋務為姑息養癰之計而兼不失乎躁急然後錄其人民籍其田地減賦役以甦其力給牛種以裕其源選用循良善加撫恤不出百年內地可以肅清肘腋可以無虞使數千萬眾蚩蠢窮彝悉得出湯火而見天日其於固邊境安夷猓豈曰小補之哉若沿邊之土司則宜存也彼既不在我腹地與我土地不相錯雜城郭不相逼近無事則藉為藩籬之用設或有事猶可一面禦之非若內地者一有不虞即在心腹之閒也然非徒存之已也必有以漸變之必有以善撫之禁有司鎮防之貪黷絕漢奸流棍之句唆鄰近豪民毋使有侵漁陵侮出入賓商毋使有欺騙擾害禍患必援毋因其有事而棄之荒歉必拯毋因其被災而絕之於是申之以法而彼知懼則其惡無敢肆嚴之以威而彼知警則其亂何由生為之百姓者既獲免於荼毒為之統馭者又不病於掣肘復為之潛消焉默化焉又養之以恩恤之以惠使彼得以生息焉久而久之鮮不為我良民矣然後由近而推之由漸而被之舉緬甸八百郡縣之可也夫何慮於永哉噫豈獨永為然哉全滇之土司皆然也天下之土司皆然也
史／政書／大清會典則例（乾隆朝）／樂部　卷九十八至卷一百一／卷一百　樂部三／和聲署一(P.1-1)..[文淵閣四庫全書本]
一丹陛清樂
大燕進茶奏海宇昇平日之章曰海宇昇平日景物雍熙徧乾坤草木樂清時河清海晏麥雙岐麟
遊鳯集枝連理風澹澹日依依正蓬壺年啟奉天顔有喜金門嶰竹傳仙吹金猊篆裊香煙細合殿歡聲殷地一統山河萬年天子一解佳氣佳瑞滿皇畿天門詄蕩御筵披千峰疊嶂排晴翠動龍蛇日暖旌旗菁葱玉樹萬年枝燕温温玉戺金墀二解天工四序平分𡻕皇心惟念小民依一自農功始祁寒暑雨遍疇咨崇墉櫛比豐樂成民瑞成民瑞茅檐外簫鼔樂豳詩三解溯當年
深仁厚澤到於今累洽重熙皇心繼述踵前徽勤宵旰勅惟時惟幾四解孝饗吉蠲修祀事奉明粢于豆于登祝繁禧為民祈聖心無逸天休至天心賜福聖無為聖無為太平恭己垂裳治五解得賢臣襄上理賁干旌連茹彚征至蟬有緌鷺在墀九苞颺彩映朝曦来集上林枝六解民俗恬熙盈寜婦子康衢黄髪偕兒齒食舊德服新菑想中天堯舜世鼓腹共遊嬉亦越於兹戴堯天
遵舜軌七解重譯来時梯航萬里冠裳玉帛圗王會於萬載太平基想中天堯舜世鼓腹共遊嬉亦越於兹戴堯天遵舜軌八解皇心和豫陽春似自萬類光輝盛羙四海共傾葵五雲齊獻瑞趨辭
○進酒奏玉殿雲開之章曰玉殿雲開金門春在蓬壺界日月昭囘景福齊天大一解乾坤清泰五雲深處是三台看勾陳北指更閣道南迴明朗朗左樞兼上相爛熒熒龍角枕河魁際中天
珠聨璧合仰紫極麕至鳧来一人有慶萬國春臺二解府事修和籲俊才扇仁風徧九垓萬方樂育仰栽培一人宵旰符眞宰幾康劼毖天工代民生亦快哉饔飱厪聖懷勵憂勤保大持盈泰歌帝力望堯階三解香馥馥葡萄潑醅天漿泛玉桮光灧灧露從仙掌開北斗傾萬壽觴南山獻延壽杯慶玉食萬方来四解看蓬瀛春暖林巒間早梅喜風和日麗年華入睿才況山巔水隈玲
瓏萬卉開綠芊芊蘚似茵紅灼灼花如海雨過也隐隐輕雷五解到清和暑風来茂對乘時長景恢台厰水殿紅紛緑駭曵喧颸楊柳毰毸六解金飇至商序囘清秋皓月揚光彩芙蓉初日舒蓓蕾平疇䆉稏黄雲靄歲登大有萬民歡皇仁優渥敷天戴七解寒雲沍四序該一陽来復天心泰兕觥釃酒公堂介豐年蜡饗吹豳賽乾資美利本無言帝恩廣運真無外八解天呈瑞惬睿懷金
鏡光輝玉燭和諧鳴鳯雝喈堯棟上雲影徘徊舜琴中愠為吾民解奏南薫還阜民財冠裳玉帛圗王會皇風蕩蕩聖德巍巍九解淵思徃代茅茨土階不圗不繪黄幄心齋不築崔嵬不重玫瑰不貴腥羶俎醢却猩唇減豹胎惟寳賢才亦有鹽梅和舟楫九棘三槐念民依饑渴殷懷願時和田不汚莱神倉御廪藏精粺五風十雨無僣無差十解日晶熒雲靉靆蓂葉芳生玉階紺露
丹霞接上台帝居深在蓬莱泛瑤觴玉斚雲罍宮漏銅烏緩緩催頌元首明哉喜君𢋫臣拜太平時節萬年杯趨辭
耕耤禮成筵燕進茶奏喜春光之章曰喜春光將瑞靄集斗杓運農祥正土脈融平野水泉滋景風至農夫塗脛長隄柳蠒館條桑映蓑共笠村謳相永頌元后睂壽萬年育我民四方歡慶一解看風烏翔玉樹外帝座臨瑤階影百辟趨搢笏共
朝天摳衣拜田夫瞻望箾韶奏磬管聲依永寢園内朱櫻初迸玉井藕十丈移根安期棗似瓜晶瑩二解是瑤池来閬苑薦世間物如何並嵰雪甜王母逺相將笑留核冰桃還勝吾皇念菽粟真民命異物捐芳甘俱屏富方穀在𡻕有秋勞則思若時恆性三解辨土宜頒月令遍紫陌野人望杏玉盤待賜紅垂上苑櫻趨辭
○進酒奏雲和迭奏之章曰雲和迭奏聽倉庚載鳴玉壺清漏
萬井歡娱桑柘隂濃緑樹稠紅牆外柳𢇁微軃鴉黄瘦更桃李暄妍晴晝聖天子勞民勸相今日青轅黛耜芳塍如繡一解霞觴獻壽願吾皇萬年與天齊耉玉斚金罍栢葉芳馨綠蟻浮彤墀下緋衣玉𢃄兼青綬更父老摳趨在後共慶祝皇圖鞏固從此五風十雨年年大有二解皇心在宥念春風始和不忘耕耨婦子盈寜宵旰仍懷饑溺憂深宫内心齋常屏瑤池酒喜天耤既栽
黄茂坐廣厦與民同樂但見遐阡邇陌黄童白叟三解芳旨陳金石奏進九醖在廷拜手萬年永錫稱觥樂有秋趨辭
駕幸翰林院大燕進茶奏文物京華盛之章譜同海宇昇平日曰文物京華盛論道崇儒萃衣冠禮樂在鴻都木天藻飾舊規模翬飛鳥革何軒翥麟在囿鳯棲梧牙籖分四庫更芸香辟蠹綺牕青瑣連朱戸飇輪不隔瀛洲路鈴索丁冬風度僚寀雍
容鵷行鷺序一解欣遇欣遇小春初五雲深處啟鑾輿鳴鳶風細雲霞曙擁橋門萬𡻕山呼詞林曠典古今無泝心源上接唐虞二觧聖皇自昔需元輔都俞吁咈矢嘉謨斆學先稽古旁求爰立夢相符後先疏附左右皆心膂皆心膂如魚水在藻更依蒲三解況我朝雨露涵濡採瓌材並植天衢承明著作重璠璵欲方駕子雲相如四觧聖學髙深超邃古得元珠乙夜丹黄性所娱不知
劬琳瑯宛委圗書府赤文緑字德充符德充符淳龐渾厚登三五五解戞球琳鳴栒虡際中天堂上虞琴撫獻堯尊接舜壺金虀玉膾出仙廚湛露共沾濡六解琬琰天書鸞翔鳯翥羲文奎畫雲霞護光藻井麗金鋪矢卷阿零露湑枚馬共嚴徐億萬斯年慶龍光歌燕譽七解勗爾簮裾勉思建樹風雲月露終無取崇實行是眞儒矢卷阿零露湑枚馬共嚴徐億萬斯年慶龍光歌燕譽
八解翠華臨幸恩光溥重儒術榮生藝圃天禄被春風石渠沾化雨趨辭
○進酒奏延閣雲濃之章譜同玉殿雲開曰延閣雲濃蘭臺日麗鑾輿涖香泛玻璃九醖傳仙醴一解深嚴丹地髙張黼座面南離看廣庭碧䕃早清露晨晞錦斒綵仗和風度玉琮琤香階晝漏移光㶑灧雲開蓬島霧氤氲香裊金猊鳯来丹穴鶴在丹墀二觧雲漢為章際盛時命冬官斧𦸼施雕楹玉舄煥雲楣采椽不
斵無華侈五經貯腹便便笥臨軒集衆思賢才聖所資慕神仙虚妄誠無謂惟得士致雍熙三解啟天禄斯文在兹宵燃太乙藜入承明花甎日影移覆錦袍蒙眷禮徹金蓮𡚖院遲賜玉膾自蓮池四觧緬崆峒問道虚懷謁具茨更金華侍講流清鑒不疲信鴻逵羽儀通經淺漢韋樂横汾燕鎬京歌在藻思行葦咸英奏春酒初釃五解集簮裾燕鳯池栁外輕颸曲沼漣漪陋宋主賞花
垂釣笑唐宗結綵評詩六解班聨肅樂有儀天池下逮皆珍味凝甘天酒還如醴御鑪靉靆香煙細賡歌颺拜萬年歡年年侍奉天顔喜七解天顔喜福履綏太和保合中天世珠聨璧合奎垣麗一心妙衍圗書秘賡歌颺拜萬年歡年年侍奉天顔喜八解玉河東抱清且漣兮斯干既咏不日成之汲古論思銀榜親題用作士林之氣培其根達其枝無貳無欺若作和羮為舟楫惟爾攸
資思賛襄日有孜孜亮天工庶績咸熙湏將器識先文藝有為有守汝翼汝為九解湛露濃卿雲麗滿院芝蘭臭味秋水蒹葭寤寐思鶴書時賁巖隈伴青松商雒仙芝拜手羣歌既醉詩更束帛安車徧山巔水湄得賢致理聖無為趨辭
凱旋
賜燕進茶奏景運乾坤泰之章曰景運乾坤泰八表𡚖懷迅除戎玉壘陣雲開一封箋表達堯階天
顔大霽宣寮寀抒壯畧運竒才建膚功奏凱永敉寜邊界錦江春色消煙靄人工健羡天工代方叔師干應賽績著旂常榮褒圭玠一解指授指授特宣差何殊吉甫頌平淮運籌帷幄成功快賀澄清燕啟蓬莱祥光爚煜襲罘罳暖融融瑞氣南来二解𡚖而飲至垂方策平安火報樂無涯五服施章彩萬方寜謐陟春臺車書玉帛丕冒如天大如天大慶酬庸列爵耀三台三解緬嚴冬
旗麾色展喜今春笳鼓聲諧都緣廟畧聖親裁移時節掃浮雲浮埃四解我武維揚羣虎拜詠良哉來饗来王互絃埃貢金苔洗兵何必臨魚海作舟端藉濟川材濟川材還資燮理調仙鼐五解望前塗戈倒載荷包蒙赦宥加寛貸驅獸散叶鳯喈用逷蠻方福孔皆琛贄喜盈堦六解花雨輕篩香雲結靄鴻鈞氣轉陽和届拖杏頰暈桃腮睠盈筐嘉實采玉案早安排春並恩長暢宸襟
符帝賚七解三殿歡諧千官樂愷堯尊舜樂欣重再知有喜永無猜睠盈筐嘉實采玉案早安排春並恩長暢宸襟符帝賚八解明良遭際光千載喜振旅歡騰中外駿烈協賡歌鴻猷標史册趨辭
○進酒奏聖德誕敷之章曰聖德誕敷皇威逺布資元輔授鉞前驅蕩定昭神武一解豨張巴蜀臨軒推轂掌兵符便霜戈西指更羽騎南趨威凛凛先聲馳遠徼顫巍巍撻伐審孤虚仰台垣
權操左相寄專閫星耀中樞濯征咫尺剋㨗湏臾二解奮武揆文秉聖謨甫臨衝奏㨗書耿光揚烈志何如申明紀律嚴軍伍指揮決勝天威助風雲八陣圗機宜式範模勵公忠德教忙宣諭恢覆載宥頑愚三解承睿算天兵勦除何愁蜀道紆卜遄征鷹揚出上都凍日寒雲入棧嚴風勁雪載塗乘橇走殚勤劬四解乍營開細柳温同挟纊餘凛自天成命聲靈振八區把宵人剪除握
要似摧枯息氛祲淬戈鋋修文德陳干羽振士氣忠信交孚五解競輸誠悔負嵎面縳来降釡底游魚開湯網遄宣露布慰堯心不事征誅六解班師慶報㨗初鳴笳擂鼓催前部不驚雞犬咸安堵威名綽著追强弩太平一統萬年歡潜消兵氣成霖雨七解和風扇淑景攄承恩既醉趨鵷鷺端資啟沃聨心膂儲胥常見風雲護堂亷一德慶昇平春光怎及恩光溥八解沾優渥賜大酺三
爵言言拜錫宮壺饜飫天廚波㶑灩湛露涵濡競稱觥介壽綏多祐好韶華春盎雲衢垂裳有道開昌宇光移玉盞麗映金鋪九解龎洪異数羣歌樂胥威馳六合位重三孤進獻嘉謨出靖邊隅允作中朝砥柱企都俞佐唐虞百辟嚴趨殿陛山呼廝濟濟颺拜歡娱戞鏘鏘依永笙竽萬斯年玉燭安舒河清海晏金甌固榮生虎竹喜溢簮裾十解日舒長時和煦萬彚從兹昭蘇寳篆
氤氲裊御鑪玉缸香泛酴酥想當年在藻依蒲鎬燕何曾今昔殊慶槐𪔂雲需賡君臣相遇曈曨旭日照宸居趨辭
史／政書／大清會典事例（嘉慶朝）／樂部　卷四百十至卷四百二十六／卷四百二十二　樂部十三／樂章六　丹陛淸樂／大燕(P.1-1)..[清嘉慶年間刻本]
玉殿雲開之章。進酒
玉殿雲開。金門春在。蓬壺界。日月昭囘。景福齊天大。一解乾坤淸泰。五雲深處是三台。看句陳北指。更閣道南迴。明朗朗。左樞兼上相。爛熒熒、龍角枕河魁。際中天、珠聯璧合。仰紫極、麕至鳧來。
一人有慶。萬國春臺。二解府事修和籲俊才。扇仁風、徧九垓。萬方樂育仰
栽培。
一人宵旰符真宰。幾康劼毖天工代。民生亦快哉。饔飧厪
聖懷。勵憂勤。保大持盈泰。歌
帝力望堯階。三解香馥馥、葡萄潑醅。天漿泛玉杯。光灎灩、露從仙掌開。北斗傾、萬壽觴。南山獻。延壽杯。慶玉食萬方來。四解看蓬瀛春暖。林巒間早梅。喜風和日麗。年華入
睿裁。況山巔水隈。玲瓏萬卉開。綠芊芊蘚似茵。紅灼灼花如海。雨過也隱隱輕雷。五解到淸和。暑風來。
茂對乘時。長景恢台。敞水殿、紅紛綠駭。曳喧颸、楊柳毰毸。六解金飈至。商序囘。淸秋皓月揚光彩。芙蓉初日舒蓓蕾。平疇䆉稏黃雲靄。歲登大有萬民歡。
皇仁優渥敷天戴。七解寒雲沍。四序該。一陽來復天心泰。兕觥釃酒公堂介。豐年蜡饗吹豳賽。乾資美利本無言。
帝恩廣運真無外。八解天呈瑞。愜
睿懷。金鏡光輝。玉燭和諧。鳴鳳雝喈。堯棟上、雲影徘徊。舜琴中、慍為吾民解。奏南薰、還阜民財。冠裳玉帛圖王會。
皇風蕩蕩。
聖德巍巍。九解淵思往代。茅茨土階。不圖不繪。黃屋心齋。不築崔嵬。不重玫瑰。不貴腥羶葅醢。却猩唇。
減豹胎。惟寶賢才。亦有鹽梅。和舟楫、九棘三槐。念民依、饑渴殷懷。願時和、田不汙萊。
神倉
御廩藏精粺。五風十雨。無僭無差。十解日晶熒。雲靉靆。蓂葉芳。生玉階。紺露丹霞接上台。
帝居深在蓬萊。泛瑤觴玉斝雲罍。宮漏銅壺緩緩催。頌
元首明哉。喜
君賡臣拜。太平時節萬年杯。趨辭
史／政書／大清會典事例（光緒朝）／樂部／卷五百三十六　樂部一三／樂章六／丹陛清樂(P.1-1)..[清光緒二十五年(1899)石印本]
玉殿雲開之章進酒
玉殿雲開。金門春在。蓬壺界。日月昭回。景福齊天大。一解乾坤清泰。五雲深處是三台。看句陳北指。更閣道南迴。明朗朗。左樞兼上相。爛熒熒。龍角枕河魁。際中天珠聯璧合。仰紫極麕至鳧來。
一人有慶。萬國春臺。二解府事修和籲俊才。扇仁風徧九垓。萬方樂育仰
栽培。
一人宵旰符真宰。幾康劼毖天工代。民生亦快哉。饔飧廑
聖懷。勵憂勤。保大持盈泰。歌
帝力。望堯階。三解香馥馥。葡萄潑醅。天漿泛玉杯。光灩灩。露從仙掌開。北斗傾。萬壽觴。南山獻。延壽杯。慶玉食萬方來。四解看蓬瀛春暖。林巒閒早梅。喜風和日麗。年華入
睿裁。况山巔水隈。玲瓏萬卉開。綠芊芊蘚似茵。紅灼灼花如海。雨過也隱隱輕雷。五解到清和。暑風來。
茂對乘時。長景恢台。敞水殿紅紛綠駭。曳暄颸楊柳毰毸。六解金飇至。商序回。清秋皓月揚光彩。芙蓉初日舒蓓蕾。平疇䆉稏黃雲靄。歲登大有萬民歡。
皇仁優渥敷天戴。七解寒雲沍。四序該。一陽來復天心泰。兕觥釃酒公堂介。豐年蜡饗吹豳賽。乾資美利本無言。
帝恩廣運真無外。八解天呈瑞。愜
睿懷。金鏡光輝。玉燭和諧。鳴鳳雝喈。堯棟上雲影徘徊。舜琴中慍為吾民解。奏南薰還阜民財。冠裳玉帛圖王會。
皇風蕩蕩。
聖德巍巍。九解淵思往代。茅茨土階。不圖不繪。黃屋心齋。不築崔嵬。不重玫瑰。不貴腥羶葅醢。卻猩脣。
減豹胎。惟寶賢才。亦有鹽梅和舟楫。九棘三槐。念民依饑渴殷懷。願時和田不汙萊。
神倉
御廩藏精粺。五風十雨。無僭無差。十解日晶熒。雲靉靆。蓂葉芳。生玉階。紺露丹霞接上台。
帝居深在蓬萊。泛瑤觴玉斝雲罍。宮漏銅壺緩緩催。頌
元首明哉。喜
君賡臣拜。太平時節萬年杯。趨辭
史／詔令奏議／四川鹽法志／卷四　井厰四　沿革上／晉(P.4-1)..[清光緒刻本]
臨卭縣見漢　杜預益州記益州卓王孫井舊常於此取水煮鹽義熙十五年治也利病書四川二引
坿火井左思蜀都賦火井沈熒於幽泉高焰飛扇於天垂呂延濟注蜀有火井以家火投之須臾如雷聲燄出通天言火在井故云沈熒熒光也劉良注云蜀郡有火井在臨卭縣西南火井鹽井也欲出其火先以家火投之須臾許隆隆如雷聲爓出通天光輝十里以筩盛之接其光而無炭也　昭明文選　郡國志引賦注下有取井火還煮井
水一斛水得四五斗鹽家火煮之不過二三斗鹽耳　郭璞鹽池賦火井擅奇乎巴濮歐陽詢藝文類聚水部九　臨卭縣郡蜀郡西南二百里有布濮水從布濮來合文井江有火井夜時光映上昭民欲其火先以家火投之頃許如雷聲火燄出通耀數十里以竹筒盛其光藏之可拽行終日不滅也井有二水方輿紀要四川六引有云一燥一水取井火煮之一斛水得五鹽家火煮之得無幾也華陽國志蜀志
史／編年／清實錄／太宗文皇帝實錄／卷之二十三／天聰九年三月至六月／六月／25日(P.311-1)
○癸卯。
上諭諸貝勒大臣曰。昔
太祖時。曾禁諸貝勒子姪。不許郊外放鷹。蓋以
擾害人民。蹂踐田園。傷殘生畜故也。今聞違背禁令仍復擾民。此風漸不可長。放鷹之人。應自備牛羊。以供諸人食用。不宜需索民間。若剝削小民。而取其生畜。貧民何以堪此。且朕凡行師出獵。雖嚴寒之時。皆駐蹕郊野。不入屯堡。亦恐耗損民物耳。嗣後放鷹之人。如擾民不止。事發之後。決不輕恕。語云。涓涓不塞。將為江河。熒熒不救。炎炎奈何。蓋以凡事皆當防微杜漸。縱弛之後。則難整頓。若禁之
不早。後悔無及也
史／雜史／永憲錄／卷四(P.258)
各省彙題節孝。並予旌表建坊。
前兩次恩詔旌表節孝。凡從前未及舉報及格於成例與已病故者皆准追旌。江西巡撫裴倬度題節婦一百三氏。福建巡撫毛文銓題節烈婦女吳氏、徐懿娘等二十一氏。浙江巡撫李衞題節烈婦女一百七氏。署兩江總督范時繹題孝女邱存禮、郎思誠、蕭日璜及節烈婦女二百七十二氏。署山東巡撫塞楞額題孝子魏嘉祚、李肅及節烈婦女七十人氏。別省未詳。此後定制。凡節孝不時舉報。每年秋。撫臣彙題。從前各衙門費用不貲。一概革除。貧寒皆得霑聖澤。而浮冒種種不堪究詰。欺君誣親。雖讀書明理者忍為之。故乾隆十五年准湖北巡撫唐綏
祖疏。凡平常守節者欽頒畫一字樣。舉報核實依允。學政如式給以匾額。不必建坊。　按順治九年制。凡割股等事以致傷生者。恐民仿效。不准旌表。康熙七年六月。江都民人蕭日璜年二十六歲。剖胸割肝。以愈母疾。妻守節以壽終。有司遵例請補旌敍。及其夫死孝事。因並蒙旨旌表。祠墓在梅花嶺下。當割肝時。人無知者。猶令妻烹調以進母。一燈熒熒。危坐不言。不得肝。三割乃露。其創如夢時。三更舉家熟睡。恍惚中人聲嘈嘈。奔救視之。非誣也。又雍正中。江都生員高成琦。父克賽流徙逃伍。再遣戍所。已年老。扶掖背負數千里。至則父已病故。又荷其骸骨歸。比歸。而母妻皆卒。且無子。葬親事畢。抱兩神主投河而死。雖捐生非孝。然志亦可憫矣。附志之。
子／筆記／續子不語／卷五／文人夜有光(P.82)
文人夜有光(按：自此篇至《飛天夜叉》十一篇亦見紀昀《閱微草堂筆記》。)
愛堂先生言：聞有老學究夜行，忽遇其亡友。學究素剛直，亦不怖畏，問：『君何住？』曰：『吾為冥吏，至南村有所勾攝，適同路耳。』因并行，至一破屋，鬼曰：『此文士廬也，不可往。』問：『何以知之？』曰：『凡人白晝營營，性靈汩沒。惟睡時一念不生，元神朗澈，胸中所讀之書，字字皆吐光芒，自百竅而出，其光縹緲繽紛，爛如錦綉。學如鄭、孔，文如屈、宋、班、馬者，上燭霄漢，與星月爭耀。次者數丈，次者數尺，以漸而差，極下者亦熒熒如一燈，照映戶牖；人不能見，惟鬼神見之。此室上光芒高七八尺，以是知為文士。』學究問：『我讀書一生，睡中光芒當幾許？』鬼囁嚅良久，曰：『昨過君塾，君方晝寢。見君胸中高頭講章一部，墨卷五六百篇，經文七八十篇，策略三四十篇，字字化為黑烟，籠罩屋上。諸生誦讀之聲，如在濃雲密霧中。實未見光芒，不敢妄語。』學究怒叱之。鬼大笑而去。
子／筆記／郎潛紀聞／三筆／卷六／210趙清獻折獄之神(P.756)
210趙清獻折獄之神
國朝浙閩總督鐵嶺趙清獻公廷臣，惟良折獄，摘發如神，其最傳人口者數事，杭人至今猶能道之。有盲者與屠者善，一日入屠室，虛無人，手纂簝中有錢五百，懷之走，屠者覺而追於途。盲者撫膺嘂曰：「天乎！吾辛苦積此錢，乃欺吾瞽而要刦乎？」眾皆憤憤，公過，為遮訴焉；屠者亦泣陳。公笑命吏取盆水，投錢其中，浮脂熒熒也，乃斷歸屠者。法司鞫殺人者，既自承矣，公見所上牘而疑之曰：「傷不及寸而刃盈尺，此必冤」；後果獲真盜。夏大旱，山中人相驚以旱魃，赬顏赤，絳衣冠，猝入人家，壯者逸，弱者匿，魃去而財物空矣。公曰：「吾當禳之。」密戒邏者，分伺揜捕，果獲暴卒，伏法焉。馮山公記此三事，謂古人有行之者，如張舉、余良肱、張田之屬，載在前史，公殆學古有獲。康祺竊謂清獻三事，皆牧令所應為，前史相類，亦不止如山公所援引。且人即不讀書，其稍具吏才者，似尚不至妄斷斯獄。乃自古迄今，已翕然歸以神君之譽也，亦可歎矣。
子／筆記／冷廬雜識／冷廬雜識／卷二／丁掇英先生(P.72)
丁掇英先生
吾里丁掇英先生元采，歸安籍。先伯父石公鄉舉同年也。刻苦好學，尤耽楷書。生平書殿試卷不下二千本，十上公車不第，賦詩誌感云：「十度長安客，途窮眼孰青？風塵徒自苦，文字竟無靈。對鏡悲雙鬢，挑燈伴一經。故交揮淚別，從此老林坰。」後司鐸秀水二十年，乃告歸，卒於家。先生與石公投分最密，遂訂兒女姻。長子虛谷學博仁咸，為石公長壻。石公罷官後，羈寓甘肅，寄先生書，備述升沈之感，謹錄於左：
「自別履綦，屢更寒暑。每因去雁，思作報章。而憂從中來，操翰復輟。今者一官再躓，萬念皆灰。帳設扶風，門稀立雪。酌魯酒而薄醉，聽秦聲而寡歡。奇愁塞胸，抑鬱誰語？竊願為閣下陳之。僕賦命多窮，性復寡斷。當丙寅歲微罪去官，片帆歸里，即能名心永息，故業重溫。成茂先勵志之詩，著虞溥勸學之誥。束脩之羊時至，問字之酒頻來。則雖不能如仲長統之樂志邱園，向子平之畢願婚嫁，而蒙來求我，熱不因人，怡怡然無所得失也。而乃貧猶乞郡，老更離家，典杜陵之衣，書孟嘗之券，技窮鼯鼠，蹟類羝羊。以致遠道間關，頻年奔走，積勞成疢，望遠難歸。迨至計無復之，而悔已晚矣！猶謂塵勞已倦，仕籍猶存，雖西笑之自慚，或東隅之可補。不意驚波復起，鎩翮重遭，當宦轍之初停，忽官階之遽去。元冬垂盡，邊地苦寒，聽簫鼓而心驚，睨刀環而目斷。蕭寥卒歲，侘傺回車，何為而來，破涕成笑。二月中，行抵長安，幸賴董觀橋中丞憫窮鳥之投懷，拯枯魚於涸轍。薦主同州講席，始得暫為枝借，免作蓬飄。然已精力俱疲，神魂欲竄。每當天寒日暮，月冷風凄，一燈熒熒，獨與影語，幾不知此身之猶在人世也。或者謂：羌村杜老，終遂生還；窮海坡公，虛傳死信。苟年華之未邁，豈歸計之難成？不知松菊全荒，終當乞食；樵蘇不爨，何以為家！倘使憔悴還鄉，啼號舉室，青裙病婦，貧無沽酒之釵；白雪嬌兒，寒索然糠之火。乞數升而未得，米市價高；懷一刺以空投，侯門終絕。劉伯龍徒為鬼笑，阮嗣宗莫救途窮。而且家少薄田，縱乏催租之吏；客持舊券，還須避債之臺。呼負負兮誰憐，抱區區而莫
訴。斯時也，即房中奏曲，亦作秋聲；膝下含飴，都無甘味矣。又何如飛鴻印雪，一任留痕；落葉打包，長為行腳也哉。嗟乎！試看白髮，已逼殘年；不及黃泉，更無歸路。興言及此，涕泗交頤。想閣下聞之，亦必為之撫膺三歎也。韶春餘閏，晝景方長。閣下作明山賓之學官，坐元行沖之講席。酒材分致，菜把生香。官不勞形，夢亦成趣。君誠樂矣，僕有憾焉。憶丁未歲，與君同赴大挑，君乃薄外吏而不為，僕則得冷官而復失。寒氊無分，皓首徒悲。緬想曩時，祇增浩歎。在蜀時，曾有奉懷句云『宦海無波只此官』，由今思之，斯言益信。端函削牘，聊布夙心。愁人之言，動多激楚。伏惟鑒察，不盡依馳。」
子／筆記／柳南隨筆／隨筆／卷四(P.64)
嚴文靖公，少困童子科，讀書影娥道院，大署其壁云：「夔龍事業山中養，孔孟文章心上求。」除夕夜讀，一燈熒熒，無異平時，人目為「守歲老僧」云。
吾邑向有官儒戶，田多詭寄，弊竇百出。雍正二年，奉旨汰去，而一二奸胥輩私以汪宮贊應銓出名，投牒縣令，冀免革除。故事，官批訟牒，必以硃筆點訟者姓名，其人或係縉紳，則用圈焉。時縣令為喻宗桂，誤以筆點汪名。汪聞大怒，作詩一絕云：「八尺桃笙臥暑風，喧傳名挂縣門東。自從玉座標題後，又得琴堂一點紅。」
許定向，字志先，大司成石門之孫，邑諸生也。其妻之父為嚴給事貽吉，嚴坐丁酉科場事腰斬。臨刑時志先目擊慘狀，驚倒在地，從此遂類癡顛。每日游行市中，衝口哦詩，嘲謔雜出。而依韻和嚴文靖公讀書詞一首，則大類見道者，錄之：「月明雲淡俏，一個蒲團，禪關參照，塵氛不到　空王寺。鐘動　寒林鳥叫。澗水風吹，聽笙簧無邊高調。絃指外滄海桑田，一枕黃粱驚覺。世間何故閑煩惱？衣紫腰金，誤人年少。老僧高嘯，只愁個九品蓮臺難到。慈降虎豹，畢竟是潛藏牙爪。可知乃圓覺、華嚴，要人探討。」
子／筆記／履園叢話／叢話六　耆舊／安安先生(P.144)
叢話六
耆舊
安安先生
先生姓金氏，諱祖靜，字會川，一號定濤，吳縣人。雍正七年己酉，以國子生薦舉引見，授戶部雲南司主事，除廣西司員外，遷雲南司郎中。從大學士忠勇公傅經略金川，佐理軍務。奏凱，知四川敘州府事，以親老改近省，補山東濟南府知府，擢濟東泰武道，調運河兵備道，又調浙江金衢嚴道，陞貴州按察使。
年七十五致仕歸。所居授經堂在金閶門內之皋橋里，築安安室以自居，蘆簾棐几，瓦枕藤牀，宴如也。先生好讀書，老而彌篤，案頭嘗置五色筆，見載籍中有人地事蹟年月先後可疑者，必釐而點乙之。時作蠅頭小楷，撮記大要，以便繙閱。書法自幼模虞永興，繼從外舅楊大瓢先生遊，專攻晉帖。四十後，由二王稍降趙集賢，而尤近文待詔。群從子弟以時相見問字，必博徵古今，緣起根末，終日無倦。平居多禮而好儉，常語人曰：「惟儉可以惜福，惟儉可以養
廉。」起居飲食，澹泊寡營，溽暑祁寒，不爐不扇。每日早起晚罷，向夜硯火熒熒，為苦志明經所不逮也。所著有定濤詩文集十二卷，趙秋谷、沈歸愚兩先生為之序，藏於家。年八十一卒。泳年十七曾受業於先生之門，得與吳中賢士大夫游，自此始也。
子／筆記／池北偶談／卷十一　談藝一／468粵詩(P.250)
468粵詩
南海屈介子大均，少為諸生，有聲。旋棄去，學浮屠法，釋名一靈，字翁山。居羅浮久之，出遊吳越。又數年，忽加冠巾，遊秦隴，與秦中名士王無異弘撰、李天生因篤輩為友，作華嶽百韻詩。固原守將某，見而慕其才，以甥妻之。翁山愛玩少室，賦詩云：「同棲紅翠三花樹，對寫丹青五岳圖。」自固原攜妻至代州上谷，再遊京師，下吳會，自金陵歸粵。妻隨病死。翁山之詩，尤工於山林邊塞，一代才也。同時陳恭尹字元孝，王邦畿字說作，梁佩蘭字芝五，王鳴雷字震生，陳子升
字喬生，皆廣州人，工詩。元孝詩尤高，如「積雪迴孤棹，寒湘共此心。離憂在湘水，古色滿衡陽。又「鄉山小別吟兼夢，水驛多情浪與風。桄榔過雨垂空地，啕瑁乘潮上古城」之類，皆佳。說作句如：「雲低滄海樹，潮上夕陽城。」「曙色寒山外，秋風古渡前。」殊近錢、劉。又有絕句云：「昨冬歸去今春信，言是端陽入楚山。吟取荊州舊時事，洞庭秋盡客應還。」喬生昔昔鹽云：「鴛鴦樓外烏欲栖，玳瑁梁間燕吐泥。月暈圓隨漢東蚌，天河傾向汝南雞。萬方儀態華鐙出，一笑橫陳翠帳低。愁見曉鴻征塞北，不知天將定遼西。」又有《南中塞下曲》一篇，極似楊用修格調。翁山詩，予曾為選百篇，以為唐宋以來詩僧無及者。五律如「帆隨南岳轉，雁背碧湘飛。」「久病悲歡盡，新寒衣衲重。」絕句如「熒熒桃李花，薄命寄君掌。河水雖東流，河魚自西上。」又歸風詞：「南越輕綃似碧雲，裁為飛燕御風裙。中流舞罷將仙去，萬歲千秋復就君。」客雁門云：「三年作客傍滹沱，聽盡哀笳出塞歌。白髮不愁明鏡滿，秋霜只怨雁門多。」此類不能悉記也。予嘗語程職方云：「君鄉東粵，人才最盛，正以僻在嶺海，不為中原江左習氣熏染，故尚存古風耳。」
子／宗教／覺斯錄／辨天童密雲咊尚三說／辨天初說辨(P.1-1)..[清刻本]
辨天初說辨
凡立言之意。矢口即知其非。發端之初。一曰泰卥夷人。一曰闢
佛而不知佛。則辨非咊辨可見矣。夫夷之為言。內外之稱。非予奪之詞也。中國而夷狄。則夷狄之。夷狄而中國。則中國之。乃春秌無私之義。況舜為東夷之人。文為卥夷之人。亦不以夷為諱。曷為先以此一字貶之。既知為利夷。獨不知為佛夷乎。夷利而不夷佛。烏乎可。佛之名。不見于三代。自後漢明帝遣使之天竺求其道。得其書。楚王英最先好之。而楚王英。竟以叛逆伏法。丘瓊山極咎明帝。謂其開茲大釁。以為中國千萬秊無竆之禍害。豈非名教中之罪人哉。其言最為激切。凡理學名儒。無不𡃫為排□。于學術之近禪者。不𢔶俎豆孔庭。頒于學宮者。唯紫陽集注是□。朱子中庸序云。老佛之徒出。則彌近理而大亂真矣。又
兩引程子之言。於論語注云。佛氏之言。比之楊墨。尢為近理。所以其害為尢甚。學者當如淫聲美色以遠之。不爾。則駸駸然入於其中矣。於孟子注云。楊墨之害。甚于申韓。佛氏之害。甚于楊墨薄海內外。童而習之。家傳而戶誦之。是利氏未入中國之先。闢佛者不知凡幾。不自利氏始闢佛也。闢佛者不知佛。則程朱諸大儒。皆不知佛者矣。至云不惟不識佛。亦且不識眾生。尢可駭異。問其不識眾生之故。則云佛覩明星悟道。曰奇哉。一切眾生。皆具如來智慧德相。此不過勦襲人性皆善。人皆可以為堯舜。而改換其字句耳。天之運旋。地之廣衍。日月星辰之照燿。卉木飛走之蕃殖。是誰為為之。必非無所統御者。無一不可以悟
道。何獨熒熒星光。遂以為智慧德相。不過因暜燿經所云。於樹下坐。明星出時𧯆然大悟之說耳。不知月星無光。受日之照以為光。月有盈虧。而星無消長者。星天高于月天。大地之暗景。至星天已盡。明星雖有光而無𤫊。而謂其具知慧。何知慧之有。并謂凡各具知慧者。皆不必執箸。不自執天主為天主。不執佛為佛。不執眾生為眾生。則至尊不執為至尊。百僚不執為百僚。羣黎不執為羣黎。謾無等殺。謾無分別。以是而云不執箸。人我彼此是非之相。欲一切空之。成何世界邪。且天之主宰即詩書之上帝。不敬之畏之昭事之。而云執與不執。任其取舍下等于人物其為知上帝者乎。不知造物大主勢必以所受造者為主。遂
謂星光為具知慧。并亦不知星矣。此等不近理之言。程朱所謂近理者不在是。即其近理者。亦皆紕謬。當徐申其辨焉。
子／醫家／神農本草經贊／卷一　上經／蟲魚上品／龜甲(P.59-1)..[清道光三十年粵東撫署刊印本]
列前重寶藏六懷靈守蓍雲覆致墨炎熒質兼金玉神炳丹靑圓形捍難借氣益齡
禮龜為前列史記傳留神龜以為重寶雜阿含經如龜藏六宋書傳謝靈運稟氣懷靈史記傳蓍滿百莖神龜守之靑雲覆之周禮揚火以作龜致其墨說苑熒熒不絕炎炎奈何又靈龜文五色似玉似金孝經援神契效象洛龜擢書丹靑周禮疏龜蛇為旐龜有甲能捍難吳球曰龜版補陰借其氣也唐明皇詩益齡仙井合
子／醫家／本草詩箋／卷一／諸火／燈火(P.6-2)..[清道光二年羣玉山房重刊本]
燈火治小兒諸驚風毒
燈火熒熒一點紅驚風緩急治孩童因油可以消風毒火氣能將經絡通
集／小說／紅樓夢校注／第六十二回　　憨湘雲醉眠芍藥裀　呆香菱情解石榴裙(P.953)
說著，只見柳家的果遣了人送了一個盒子來。小燕接著揭開，裏面是一碗蝦丸雞皮湯，又是一碗酒釀清蒸鴨子，一碟醃的胭脂鵝脯，還有一碟四個奶油松瓤捲酥，並一大碗熱騰騰碧熒熒蒸的綠畦香稻粳米飯。小燕放在案上，走去拿了小菜並碗箸過來，撥了一碗飯。芳官便說：「油膩膩的，誰吃這些東西。」只將湯泡飯吃了一碗，揀了兩塊腌鵝就不吃了。寶玉聞著，倒覺比往常之味有勝些似的，遂吃了一個捲酥，又命小燕也撥了半碗飯，泡湯一吃，十分香甜可口。小燕和芳官都笑了。吃畢，小
燕便將剩的要交回。寶玉道：「你吃了罷，若不夠再要些來。」小燕道：「不用要，這就夠了。方才麝月姐姐拿了兩盤子點心給我們吃了，我再吃了這個，盡不用再吃了。」說著，便站在桌旁一頓吃了，又留下兩個捲酥，說：「這個留著給我媽吃，晚上要吃酒，給我兩碗酒吃就是了。」寶玉笑道：「你也愛吃酒？等著咱們晚上痛喝一陣。你襲人姐姐和晴雯姐姐量也好，也要喝，只是每日不好意思。今兒大家開齋。還有一件事，想著囑咐你，我竟忘了，此刻才想起來。以後芳官全要你照看他，他或有不到的去處，你提他，襲人照顧不過這些人來。」小燕道：「我都知道，都不用操心。但只這五兒怎麼樣？」寶玉道：「你和柳家的說去，明兒直叫他進來罷，等我告訴他們一聲就完了。」芳官聽了，笑道：「這倒是正經。」小燕又叫兩個小丫頭進來，伏侍洗手倒茶，自己收了家伙，交與婆子，也洗了手，便去找柳家的，不在話下。
集／別集／青銅自考／卷之十一　序祝祭文集／輓曹母方太夫人文(P.39-1)..[清鈔本]
輓曹母方太夫人文栢梁體
於惟坤順媲乾剛大哉至哉萬物芳王化閨門所自創徽音幾見頌家邦夫人鼎族毓于方秀孕九華誕厥祥閥閲穹隆遙與望金閨月透罕窺粧慢須詠雪
露才芒詩書大義領煌煌年當十四八鸞鏘操作而前苦偹嘗一缸熒熒烱夜光讀書紡績共相將儆君何用鷄聲揚坐昏達曙每尋常亭亭影上高堂請得起居意殊慶音羗慇懃甘旨入厨房驀地黯黯淚承眶雖欣堂上几杖康轉悼親姑及早亡睂齊案舉禮相莊君子七尺何昻藏筆掃龍蛇氣凌蒼悠游寜不負虞唐脫簮卸珥解明璫資君萬里戒行裝宣平一奏聲價昻拾得青紫如探囊易水澄清浙水湯譽聞不减漢循良緣無媚骨詎項强人生榮辱奚所妨彭
澤來菊花香慰勞且進眼前觴譙國嗣今大發皇冢君先振羽鳳凰蜚才艶藻重巖廊身前擬是陳思王魏武最愛黃鬚郎仲君梗槪無頡頑鷹揚獨壓三百行御筆親題狀元坊難兄黼黻美文章出入承明在帝傍難弟珥貂衞龍驤巍作金湯寄邊長燕山兩兩桂枝黃一經有濟果克昌兼之丸熊夜不遑宜乎鵲起而翱翔天王有詔賜丹黃聯翩褒璽出未央盛德厚福壽無疆應看兒孫笏滿床何為金姥謝塵鄉頓捐天祿飲露漿壼範凋陵世所傷能禁骨肉痛徬
徨愚忝通家意怏怏莫獲絮酒聽晞陽但冩哀付栢梁翹首雲軿下大荒
集／總集／石蓮盦彙刻九金人集／段成己　段克己／二妙集／卷五／絕句／菊軒先生／蒲州八詠／東林夜雨(P.1227-1)
東林夜雨
煙雨濛濛古梵宮院庭深悄若無僧林梢一點熒熒碧知是層樓供佛燈
叢書／正誼堂全書／湯潛庵先生集／卷之下／行實　先考府君行實(P.34-1)..[清康熙張伯行編同治左宗棠增刊本]
行實
封中憲大夫陝西按察司副使先考府君行實
先府君諱祖契字孝先號命式先世為滁州來安縣人明初祖諱寬從高皇帝起兵授總旗陞昭信校尉廣東神電衞百戶子諱銘調中都畱守司金川門百戸再傳至諱庠正統九年以北征功陞睢陽衞前所千戶遂家焉庠生諱英署衞事才略甚著英生諱卿平巨寇王堂築黃河隄百
里僃禦宣府定亂汝南所至輒建奇功陞指揮僉事世襲驃騎將軍中都正畱守於先君為高祖是生岷州守僃公諱易居官焯有聲烈岷州公二子長諱希韓肅州參將仲諱希范以選貢任山西趙城縣丞趙城公生我先大父諱敏為庠員性寬厚口不言人過嘗之荊楚適其地大祲捐貲施粥全活數千人而內外親黨賴以擧火者固甚眾也初娶徐孺人繼談孺人兩劉孺人最後繼許孺人生府君兄弟四人府君其三也府君自幼穎異習毛詩精通大義傳註之外時時有所論說咸出人意表先大父撫之喜曰大吾宗者此子也弱冠為人峭健有奇氣應試為督學眧
度潘公鑒拔補開封學諸生時先大父年七十餘嘗臥病府君不脫衣冠侍湯藥傾貲延醫籲天請代不交睫者四十餘日及先大父捐館舍哀毀骨立附身附棺靡不誠信鄕黨翕然稱之窀穸甫竟內難外侮一時並至有豪紳挾勢橫噬州中城居之第宅負郭之田園一旦盡為奪去府君曰此先人之業不可不直其冤走愬上臺侃侃不屈興化吳相國巡按河南與渠同年友也意不能無偏重府君平立睨之曰明公奉天子命代狩中原寧為同年來也吳公奇其言降階謝之司李萬公元吉聞之亟稱曰國士國士勸府君曰彼勢方張當潛身避害勿蹈危機彼勢可立
待也自是厚自韜藏凡出必卜而後行然家業蕭條內外拮据遂不得專事擧子業矣念家世為閥閱舊族恐貽弓冶羞為不孝斌延師督課手鈔左國公穀史漢八家文數百篇及易通正蒙詩書分其句讀正其韻解授不孝斌午夜燈火熒熒不熟不休曾憶雨中一日寫漢文二十篇腕為之痛時不孝斌方十一歲此二十篇者每讀之未嘗不流涕也同郡有獲嘉王先生者學行為士林宗府君延之家塾大集里中子弟講孝經小學府君執禮甚謹不孝斌亦循循不敢自外法度王先生曰湯氏世有令德今命式好賢重禮其終必顯時府君卽貧困而施濟未嘗少倦冬
月雪甚有楊生者過門衣冠腐敝府君解衣裘贈之楊生故鄴下人也負傲骨不輕受人贈遺獨數數受府君餽語人曰湯公君子也故受之先大母年高重聽府君日供甘旨會寇氛洊熾饑饉頻仍早夜經營僃盡色養事兄賁皇公甚恭謹賁皇公工文詞治生雅非所長府君日為具饌使得專志下帷不為室家累心姊遘危病迎於家親製藥餌調理之復故始歸內行之謹蓋人無間言云至壬午寇陷睢城家園遂為戰場府君冒險躬輿大母過河朔往來曹衞大名之間顚沛流離所以怡顏順志者仍左右無方也當是時先母趙恭人已殉寇難先伯父游學於浙先叔
父卒於歸德遺孤呱呱撫恤僃至大母棄世號泣擗踊勉襄含殮搶攘之際奉柩與先大父合祔繼有先伯母喪竭力殯葬亂離中眞嘔盡心血矣先伯父在浙依衢州司訓孔公病故遺女十歲無所歸府君僃厯險阻攜囘擇壻資匳如禮時值鼎革往返六千餘里波濤之洶湧盜賊之出沒身幾危者數矣不孝斌實從行至今憶嚴陵灘彭蠡湖猶心悸也先叔子流落曹南府君百方贖囘為之延師娶婦後又授以田二百畝嘗語不孝斌曰同胞兄弟所存骨肉惟此府君每一言蓋未嘗不淚涔涔下也丙戌以後河南兵戈甫定田廬荒蕪已久府君手闢蒿萊定此室宇猶
簧燈市書以課不孝斌誦讀為事曰我僃嘗艱辛不以為恨振先人之緒惟汝是望耳不孝斌夙夜識之不敢怠戊子幸叨鄉薦己丑捷南宮壬辰　廷對讀書中祕府君手書諭曰館職淸暇正當肆力古學為經世大業勿得優游曠廢有負遴選至意翰苑天下名賢所聚學問必有什倍汝者虛心領略庶有進益仕路嶮巇從來可畏惟敬以修身儉以養德名位素定不必豫計古來賢豪只因腳根不定隨風逐波失其生平甚可惜也其他貽書訓戒之辭皆類此甲午不孝斌授國史院檢討乙未遵　諭陳言狂直幾得罪府君毫無慍色後　召見南苑　天語溫然且問
曰汝父年幾何今在京否斌據實以對知　聖度如天遣使馳報府君北向叩首仍寄書勉斌恪共職業語最切至丙申蒙　世祖親𥳑加一級僃兵潼關迎府君至署府君曰我來非就養也觀汝之為政耳今地方凋敝極矣寬一分則民受一分之賜況　君恩深重　綸音優渥若不夙夜砥礪使吏畏民懷非但有玷官方抑且抱愧淸夜楊伯起為此地先哲汝當敬體四知之訓我不能久居此不孝斌謹受命府君至潼逾月卽歸不孝斌送至境上俯伏道左府君反覆丁寧至今厯厯如昨日事眞令人一追憶一嘔血也丁酉恭遇　覃恩封府君為中憲大夫陜西按察
司副使府君雖被榮恩而自奉儉約數椽僅蔽風雨出入常徒步地方有大役輒身任之睢城自闖寇折毀繼遭河陷時州衞分壤郡守屢議修築而衞中有欲簽報大戶借名科斂者府君建議按畝出夫為力役之征眾擎易擧衞帥忿然見於詞色後眾論僉同卒如府君之議城甫畢而鄰封盜起遠近洶洶官府下令督民防守府君曰市民日營升合賊未至而使之先困非計之得也偕紳士晝夜㝛城頭居民賴以安堵吾州額協宜溝驛站銀而錢塘則協吾州錢塘以隔省厯年不應而宜溝驛奉上臺嚴檄提催驛寢不支府君言於憲使楊公免協濟驛困以甦他如減
柳梢之數淸里甲之累皆不避勞怨一力擔承蓋府君盡心桑梓周且悉如此又嘗修文廟刋郡乘請釋滯獄禦水賑荒諸善事尤為彰彰高祖塋墓年久不無荊榛樵牧之感府君與族人約歲時伏臘拜埽必親品物豐潔祭畢為讌仍奬其孝弟勤儉者而責其不奉家訓者必垂涕謝過乃已時族中惟叔祖勉齋公最長府君拜跪侍立禮節惟謹家有旨蓄必先進叔祖叔祖亦怡怡然至府君第或竟月忘歸也平居嘗語諸弟子曰吾家無甚疏族自曾祖以上則一父之子也高祖以上則一人之身也一人之身而至若塗人此蘇明允之所以歎息也周急困乏或粟米或
布帛歲以為常蓋府君敦本重族原於至性故也平生英偉俶儻洞晰世務遇大事眾人錯愕不敢發一語者府君片言立決卽之溫溫然初不見有峻厲之色與鄕中父老時相過從飲酒談說稼穡較歲豐儉間命巾車游東郊之園圃蒔花種竹怡然自樂人以為有香山洛社之風焉郡守戴公行鄕飲酒禮採輿論聘府君為大賓府君固辭不獲凡三與賓席圜橋觀者如堵咸嘖嘖贊歎以為府君克光大典云己亥不孝斌量移嶺北便道歸省府君時患便血之證神氣減於往時不孝斌奉侍數日憑限迫切府君勉令就道銜淚拜別自此府君雖勉為笑語念斌遠宦實
多憂慮又值中子之變哀痛過節其病日深斌在虔聞之亦感危證堅志請吿幸蒙　題允府君聞斌歸喜見顏色病漸愈曰我不幸蚤經家難繼遭寇變盛衰感懷骨血傷心五十年中言之令人欷歔今幸叨恩盛時汝以壯年勇退我體氣稍健父子聚首閱耕東皋課讀南軒亦老年佳事也嘗錄馬援柳玭戒子書揭之庭壁斑甫七歲學庸論語皆口授病手猶手鈔古文數十篇敎之不孝斌請代曰我固樂此不為勞也不孝輩日侍膝下以為可以承懽百年孰意昊天不弔至癸卯七月痰病陡作延醫百方調理痰𠻳稍定不孝輩私心禱籲以為庶幾痊可而氣息漸弱
卒至見背嗚呼痛哉彌畱之際猶以斌硜執不能合時斑年幼未能成立為慮我父眷念不孝身有盡而心無窮言念及此能不令人心肝屠割哉嗚呼痛哉天乎何不殞滅斌等而奪我父之速耶嗚呼痛哉府君生於萬厯三十二年甲辰十月初七日卯時卒於康熙三年甲辰四月初五日辰時享年六十有一配我前母劉氏廩員公諱升女德性溫淑生於萬厯三十三年乙巳五月初三日卒於天啟二年壬戌六月初四日享年一十有八繼配我先母趙氏誥贈恭人廩員公諱尚敬女孝慈恭儉明於大義寇變殉節巡按御史李公粹然題請奉　旨旌表建坊立祠春秋
祭祀事具祭酒吳公偉業修撰鄒公忠倚傳中生於萬厯三十四年丙午十一月二十六日殉節於崇禎十五年壬午三月二十二日享年三十有七再繼我今母軒氏儒士公諱光里女子二長卽斌江西分守嶺北道布政使司右參政娶馬氏封恭人庠員公中駿女趙恭人出斑聘廩員袁公鴻烈女軒孺人出女三長趙恭人出次三軒孺人出孫男三溥濬沆孫女二俱斌出今擇康熙四年乙巳十一月初二日申時奉葬於城北十五里㵎岡東南之新阡苫塊餘息語無倫敘惟大君子哀而賜之琬𤥎先府君歿且不朽卽不孝兄弟藉以少解終天之恨亦且不朽
叢書／武英殿聚珍版叢書／琉球國志略／卷七　祠廟(P.1-1)..[清乾隆敕刻武英殿聚珍本]
天妃宫有三一在那霸天使館東曰下天妃宫門南向明夏子陽王士禎立靈應普濟神祠
額前廣數十畝有方沼池門左右石神二甬道寛廣殿宇宏敞堂內有崇禎六年冊使杜三策楊掄慈航普度匾順治六年招撫司謝必振普濟萬靈匾康熙二年冊使張學禮王垓普濟羣生匾張錄別有中外慈母匾五十八年冊使徐葆光書聯云那霸唐營並峙兩官分上下夏來冬往安流二至合華彝有鐘一銘文與天尊廟同唯相國缺名處作辱命相國安灊為其銘末作景秦丁丑年一在久米村曰上天妃宫夏錄云嘉靖中冊使郭汝霖所建門南向亦為石神二甬道左右寛數畝周圍繚垣正中為天妃神堂右□楹祀關帝左為久米幼童誦讀地門額舊夏子陽土士禎書靈應普濟神祠年久匾失康熙中徐葆光取宋宣和及元天厯兩賜額合書之曰順濟靈慈之宮堂內有杜三策楊掄德配元穹匾康熙中張學禮王垓生而神靈匾徐錄作生天福靈汪楫朝宗永賴匾林麟焻聯一累朝疉誥表神功嶽降自鯑江翊運疑庥頻現紅燈宣聖化重譯獻琛逢盛世皇華臨馬齒摳
衣展拜永淸碧海耀□宗麟焻莆田人天妃族故末稱裔姪孫徐葆光聯一綂全海之洪波俯順人情應念東西南北綜歴朝之寶冊仰覘聖德一心忠孝慈仁　臣　等姑米遇颶仰藉
皇丄威靈神光護佑全船二百餘人無一虧損易舟到港謁廟行香　臣　煌謹安願大能成匾一神為德其盛乎呼吸廻天登彼岸臣何力之有也忠誠若水證平生聯一敬抒微忱稍答神貺有鐘一鐫文與下天妃宫同一在姑米山係新建茲役觸礁神燈示見且姑米為全琉門戸封貢海道往來標凖　臣　煌謹同　臣　魁公啟國王代建新宮崇報靈蹟中山王尚穆現在遴員卜地鳩工　臣　煌使旋有曰恭製匾聯各一匾曰玉山仙姥聯曰鳯舸燦神光一片婆心扶泰運龍津標聖蹟萬年福曜鎭安嘉　米姑名地　更為立碑以紀其事
臣謹按天后氏族里居存沒之蹟錯出前紀街談
巷說傳聞異辭據徐葆光錄天妃靈應記云天妃姓林氏莆田湄洲人張記云蔡氏猴嶼人非是宋都巡檢愿一作孚第六女以建隆元年庚申三月二十三日生彌月不啼名曰默生而神靈少與羣女照井有神捧銅符出以授妃羣女奔駭自是屢顯靈異常乘片蓆往來海上或驅簷前鐵馬渡江人咸稱為通賢靈女或稱神姑一日方織忽據機瞑坐顔色變異母蹴問之寤而泣曰父無恙兄歿矣頃之信至父與兄渡海舟覆父若有挾之者得不死兄以柁摧
救不獲雍熙四年九月初九日昇化室處二十八歲張記云救父投海身亡誤時顯靈應或示夢或示神燈海舟獲庇無數土人相率祀之
天后封號
宋徽宗宣和五年給事中路允廸使高麗八舟溺其七獨允廸見神朱衣坐桅上遂安歸聞於朝賜廟額順濟高宗紹興二十六年始封靈惠夫人賜廟額靈應三十年海𡨥至江口神見風濤中𡨥潰就獲泉州上其事加封昭應孝宗乾道二年興化
疫神降於白湖去湖丈許得甘泉飲者立愈又海𡨥至霧迷其道至廟前就擒加封崇福淳熙十一年助巡檢姜特立捕溫台𡨥加封善利汪錄作靈慈昭應崇福善利夫人靈慈乃廟號凡加封皆原靈惠始封之號當作靈惠以上夫人凡四封光宗紹熙三年以救疫旱功特封靈惠妃寜宗慶元四年以救潦功加封助順嘉定元年平大奚𡨥以霧助擒賊金兵至淮甸戰花靨鎮及紫金山神見像□捷三戰遂解合肥圍加封顯衞十年救旱獲海𡨥加封英烈嘉熙三年錢塘潮決至艮山祠若有限
而退加封嘉應寳祐二年救旱加封協正三年加封慈濟四年以浙江隄成加封善慶五年教授王里請於朝封妃父積慶侯母顯慶夫人女兄以及神佐皆有錫命景定三年反風膠海𡨥舟就擒加封顯濟以上封妃凡十宋共十四封
元世祖至元十八年以海運得神佑封護國明著天妃又進顯佑成宗大德三年以漕運効靈加封輔聖庇民仁宗延祐元年加封廣濟文宗天厯二年加封靈感助順福惠徽烈共二十字廟額靈慈元晉封天
妃凡五加封
明太祖洪武五年封昭孝純正孚濟感應聖妃成祖永樂七年封護國庇民妙靈昭應弘仁普濟天妃自後遣官致祭歲以為常莊烈帝封天仙聖母靑靈普化碧霞元君又加青賢普化慈應碧霞元君明封聖妃一改封天妃一改封元君二凡四封
本朝康熙十九年收復臺灣神靈顯應提督萬正色以
聞加封護國庇民妙靈昭應弘仁普濟天妃仍永樂七年號遣
官諭祭
臣謹按天妃廟祀自元至元中於直沽平江周涇泉福興化等處皆有廟皇慶以來歲遣使賫香遍祭明嘉靖中冊使陳侃使還乞賜祭以答神貺禮部議令布政司設祭一壇報可萬㻺三年冊使蕭崇業始請秩祀海神合舉祈報二祭至今封舟出海因之唐熙二十二年冊使汪楫等還疏請照嶽凟諸神著地方官行春秋二祭部議未准五十八年冊使海寶等具疏再請得
旨着地方官春秋致祭編入祀典臣等兹役自閩海往還祈神獲佑竊疑封號尚襲前明卽諭祭文內但云海神不言天妃敬瀝微忱乞加封號並請明頒諭祭俱蒙
聖慈俞允崇報益隆名實悉稱典禮周詳超軼千古矣乾隆二十二年四月二十一日請加封號諭祭疏翰林院侍講臣全魁臣周煌謹
奏為
天威遠播神應彌昭敢瀝微忱仰祈
睿鑒事臣等蒙
皇上天恩簡使海外
陛辭之日
訓誨周詳賫
命以來惟冀克竣典禮無貽隕越顧往返輒有滯留風波不無驚阻今得趨赴
行在瞻仰
天顔皆由我
皇上再造之鴻恩故能使天妃效靈更生有慶所有微
臣等感激之私有不得不陳請於
聖主之前者伏查天妃於康熙十九年收復臺灣神靈顯應福建提督臣萬正色奏請加封經禮部議准封為護國庇民妙靈昭應弘仁普濟天妃則是仍明永樂間封號也又查前明冊封琉球有祈報海神文二道康熙二十一年前使臣汪楫等奏請諭祭海神其略云海神天妃靈感最著是以海神為天妃矣臣等兹役遵例於怡山院致祭按其地有天妃宮僅一拈香而
諭祭之典則又設位於江岸實望祭也伏讀祭文內所引事實似指天妃然但云致祭於海神未明著天妃之號臣等竊疑海自有神嶽瀆載於祀典似不得卽以天妃為海神明矣伏念臣等始渡海時以六月初十日出五虎門十三日已見琉球之姑米山十四日近山下椗守風之次適當暴期波浪兼天舟身震撼嘔逆顚仆者無數臣等屢禱於神神出筊示謂寧泊此毋捨去也於是肅將
𥳑命虔告天妃神若黙佑生靈當為神乞加封號並請
於冊封之年明頒諭祭奈臣等忠信未孚延至二十四日夜颱颶大作椗索十餘一時皆斷舟走觸礁龍骨中折底穿入水時旣昏黑兼值雷雨距岸約六七百步許自分此時百不一生呼籲之頃忽神火見於桅頂又海面燈光浮來若烟霧籠罩狀舉舟之人皆所共見乃胥呼曰天妃救至矣須臾舟稍向岸賴一礁石透入舟腹得不沉溺復不漂流以故解放本舟小船次第救免臣等於萬叠驚濤之中賫奉
節詔賜物登岸實皆荷我
皇上洪福恩同覆載履險終平而天妃呵護之靈尤其彰明較著者是用殫竭愚忱仰懇
皇上天恩敕部議加封號更請於冊封之年别
頒諭祭文二道與海神並舉抑或於諭祭海神文內明著天妃之號庶崇報益隆名實允稱為此繕摺恭奏伏候
聖裁臣等無任激切屏營之至謹
奏卽日奉
旨該部議奏欽此
禮部謹
題為遵
旨議奏事乾隆二十二年四月二十四日內閣抄出翰林院侍講全魁周煌奏稱天妃於康熙十九年收復臺灣神靈顯應福建提督臣萬正色奏請加封經禮部議准封為護國庇民妙靈昭應弘仁普濟天妃則是仍明永樂間封號也又查前明冊封琉球有祈報海神文二道康熙二十一年前使臣汪
楫等奏請諭祭海神其略云海神天妃靈感最著是以海神為天妃矣臣等兹役遵例於怡山院致祭按其地有天妃宫僅一拈香而
諭祭之典則又設位於江岸實望祭也伏讀祭文內所引事實似指天妃然但云致祭於海神未明著天妃之號臣等竊疑海自有神嶽瀆載於祀典似不得卽以天妃為海神明矣伏念臣等始渡海時以六月初十日出五虎門十三日已見琉球之姑米山十四日近山下椗守風之次適當暴期波浪兼
天舟身震撼嘔逆顚仆者無數臣等屢禱於神神出筊示謂寧泊此毋捨去也於是肅將
簡命虔告天妃神若默佑生靈當為神乞加封號並請於冊封之年明頒諭祭奈臣等忠信未孚延至二十四日夜颱颶大作椗索十餘一時皆斷舟走觸礁龍骨中折底穿入水時旣昏黑兼值雷雨距岸約六七百步許自分此時百不一生呼籲之頃忽神火見於桅頂又海面燈光浮來若烟霧籠罩狀舉舟之人皆所共見乃胥呼曰天妃救至矣須臾
舟稍向岸賴一礁石透入舟腹得不沉溺復不漂流以故解放本舟小船次第救免臣等於萬叠驚濤之中賫奉
節詔賜物登岸實皆荷我
皇上洪福恩同覆載履險終平而天妃呵護之靈尤其彰明較著者是用殫竭愚忱仰懇
皇上天恩敕部議加封號更請於冊封之年别
頒諭祭文二道與海神並舉抑或於諭祭海神文內明著天妃之號庶崇報益隆名實允稱等因具奏到
部該臣等謹按會典四海龍神各有封號東海稱顯仁龍王之神西海稱正恒龍王之神南海稱昭明龍王之神北海稱崇禮龍王之神有司以歲時秩祀會典內開載天后亦稱海神康熙十九年
敕封海神天妃為護國庇民妙靈昭應弘仁普濟天妃二十年福建提臣萬正色以天后著靈奏聞於朝
詔封昭靈顯應仁慈天后五十九年翰林院檢討海寳等奏稱奉
旨冊封琉球於怡山院祭天妃往返海道略無危險經臣
部議准該地方官春秋致祭編入祀典乾隆二年福建總督郝玉麟疏稱臺灣守備陳元美等在洋遇風虔禱天后俱獲安全褒封宜加亦經臣部議准加封其字樣交內閣撰擬進呈
欽定福佑羣生四字欽遵各在案是向來𠕋封琉球使臣所祭實係天后而非南海昭明龍王之神已確有可據今該侍講全魁等奏稱萬叠驚濤之中賫奉
節詔賜物登岸實皆荷我
皇上洪福恩同覆載履險終平而天妃呵護之靈尤其彰明較著者仰懇
天恩敕部議加封號更請於冊封之年别
頒諭祭文二道與海神並舉抑或於祭文內明著天妃之號等語應如所奏恭請
加封其封號字樣應照例交內閣撰擬進
呈恭候
欽定嗣後
諭祭天后祈報文二道書明天后封號卽於怡山院天
后宫舉行祭事於禮乃為允協並請別
頒諭祭南海龍神祈報文二道於江岸望祭庶禮儀咸備而祀典逾隆矣恭候
命下之日行文該處欽遵辦理臣等未敢擅便謹
題請
旨乾隆二十二年五月十四日奉
旨依議欽此
內閣謹
奏為請
旨事據禮部來文內稱本部議覆翰林院侍講全魁周煌題請
加封護國庇民妙靈昭應弘仁普濟福佑羣生天后以酬神貺其加封字樣交內閣撰擬等因移咨前來臣等謹擬加封字樣進
呈
御覽伏侯
欽定乾隆二十二年六月十八日奉
旨用誠感咸孚欽此
天后靈蹟
臣謹按天后救濟靈蹟不勝枚舉兹但就厯使封舟顯應條錄於左洪熙元年冊使中官柴山遇險獲濟事詳顯聖錄以後無攷今斷自陳侃始
嘉靖十三年冊使陳侃高澄舟至姑米山發漏呼禱得塞而濟歸值颶風桅檣俱折忽有紅光燭舟乃請筊起柁又有蝶雀示象冠服禱請立碑風乃弛還請春秋祀典詳甲午使錄
嘉靖四十年冊使郭汝霖李際春囘閩日颶將發
有二雀集舟之異及颶發失柁汝霖等為文以告風乃息更置柁一異鳥集桅不去詳癸亥使錄
萬厯七年冊使蕭崇業謝杰針路舛錯且柁葉失去虔禱之次俄有一燕一蜻蜓飛繞船左右遂得易柁詳己卯使錄
萬厯三十年冊使夏子陽王士禎舟過花瓶嶼無風而浪禱於神得風順濟歸舟柁索四斷失柁者三大桅亦折水面忽見神燈異雀來集東風助順詳丙午使錄
崇禎元年冊使杜三策楊掄歸舟颶作折柁牙數次勒索皆斷舟中有奇楠木高三尺三策等捐千金購刻神像俄有奇鳥集檣端舟行若飛一夜抵閩詳癸酉使錄
本朝康熙二年冊使張學禮王垓歸舶過姑米颶作桅左右欹龍骨半折忽有火光熒熒霹靂起風雨中截斷仆桅柁旋不止勒索皆斷禱神起柁三禱三應易繩下椗有一鳥若雁綠嘴紅足集戰臺上舟人喜曰天妃遣來引導也遂達定海詳記錄
康熙二十二年冊使汪楫林麟焻歸舟颶三晝夜舟上下傾仄水滿艙中虔禱天妃許請春秋祀典桅箍斷而桅不散頂繩斷而篷不落與波上下竟保無虞詳使錄
康熙五十八年冊使海寳徐葆光多用卯針幾至落漈虔禱得改用乙辰針又筊許二十八日見山果見葉壁復禱得西北風一夜抵港歸舟至鳳尾山旋風轉船篷柁俱側呼神復正至七星山颶作椗走幾觸礁呼神獲免詳傳信錄
臣等兹役舟泊姑米候風忽颶颱作連三晝夜六月二十四日夜半椗繩盡斷龍骨觸礁而折底穿入水呼籲之頃衆見神火起於桅頂焚招風旗而落又海面燈光浮來若烟霧籠罩狀船遂牢擱礁上得不沉溺以次獲濟登岸歸舟至石盤阻霧不進禱得見山旣起椗霧復合風雨雷電交作落帆葉不下舟欹甚再禱再霽賴以安行臣又聞護封二號船去時亦於六月二十四日夜在洋被浪擊損右𦨭杉板漂失神前燈已滅踰時復燃舟以漸
駛得抵温州云
叢書／武英殿聚珍版叢書／欽定四庫全書考證／集部／卷九十七／御定歴代賦彚／卷四十七(P.10-1)..[清乾隆敕刻武英殿聚珍本]
唐杜甫有事于南郊賦頡曾城之軋軋軼萬方之熒熒案頡工部集作頓方作戸　又旣而臠膋胿罥刊本胿訛挂據工部集改　又中祚觸蹶案祚工部集作遭
叢書／知不足齋叢書／紅蕙山房吟稿／卷之末　附錄／贈袁子壽階移居西塘序(P.7-1)..[清乾隆鮑廷博校刊本]
贈袁子壽階移居西塘序
謝振定
余過大江南獲交二孝子焉皆節母之後能事賢友仁以顯其親者一為吳縣袁子壽階一為蕭山汪子龍莊龍莊少孤二母鞠之有成所居建雙節堂遍求天下鉅
公名士之詩若文至五百餘家刊傳之行於世一時翕然稱其孝及壽階刊有霜哺遺音出其卷帙之富不逮汪而詞旨精美或過之霜哺遺音者壽階為其母韓太孺人苦節乞言之所裒而輯也余與壽階遊每言及太孺人有悽然之色間出其先世手蹟自有明來如謝湖胥臺諸公之𥳑牘及當時名流記序志銘投贈之篇什積成若干冊彪彪麟麟侔於宗器歴數百年弗敢遺且日有增焉此又汪氏之所未逮者余初過吳閶壽階以竹柏樓記見屬時方有西湖之行未有以應比歸而壽
階已移居楓橋西塘之舊廬乃與二三友人鼓棹而訪之問所謂竹柏樓者無恙也登其堂有鬱鬱蔥蔥之氣花木水石各備其勝遂相與談宴竟日於五硯樓下余惟古之人念手澤口澤之遺思其居處思其笑語終其身不忘其親用兹日愼一日克弗隕其令名方太孺人之在斯廬也孤鐙熒熒形影相弔足不下竹柏樓者閱十有五年卒乃殉夫以遂其志匪第手口之澤而已也則壽階之眷眷於此也固宐且太孺人飲冰茹檗惟冀其子之成立以報所天耳壽階上承世德績學有聲乃
能得賢士大夫之贈言以表其節以光於奕葉此太孺人之志也非太孺人無以成壽階之賢非壽階無以彰太孺人之德誦昔人春暉寸草之詩其為報也有令人油然生感者矣汪子以進士起家為刺史有治聲其子又舉於鄕其進隆隆焉而未有已論者以為節孝之報由是推之則袁氏之積厚流光庶幾遲之久而愈大也是可以壽階之賢卜之也壽階有移居詩和者甚眾余獨感其不匱之思竊附於張老頌禱之義為之序而贈之至太孺人懿行之全諸前輩具詳之不復贅
