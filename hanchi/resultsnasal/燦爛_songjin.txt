集／詞曲／全金元詞／上冊／金詞／王喆／水雲遊(P.165-1 )
水雲遊　原誤作黃鶯兒，據分梨十化集改
思筭思筭。四假凡軀，幹甚廝翫。元來是、走骨行屍，更誇張體叚。　明靈慧性真燦爛。這骨骸須換。害風子、不藉人身，與神仙結伴。此首又見分梨十化集卷上
集／詞曲／全金元詞／上冊／金詞／王喆／踏莎行(P.237-1)
踏莎行
東海汪洋，西山詳審。金鉤釣得歡無恁。一頭活樂大鯨魚，萬鱗燦爛鋪白錦。　隨我遨遊，水雲信任。青山綠水相過甚。張公喫酒李公來，李公奪了張公飲。
集／詞曲／全金元詞／上冊／金詞／王喆／踏雲行(P.258-2)
踏雲行　激發丹陽
東海汪洋，西山詳審。金鉤釣得歡無恁。一頭活樂大鯨魚，萬鱗燦爛鋪白錦。　隨我遨遊，水雲信任。青山綠水相過甚。張公喫酒李公來，李公奪了張公飲。
集／詞曲／全金元詞／上冊／金詞／馬鈺／滿庭芳(P.268-1)
又　贈權知微
因何絕利，為甚忘名。曾觀五嶽真形。玉性如珠似印，燦爛光明。從斯假軀識破，便灰心、更不勞生。尋出路，恐靈光一點，落在迷坑。　割斷攀援愛念，搜玄妙，無中捉箇為憑。靜靜清清湛湛，杳默昏冥。功成七還九轉，掛仙裳、鶴羽輕輕。朝元去，指瑤臺閬苑雲行。
集／詞曲／全金元詞／上冊／金詞／馬鈺／超彼岸(P.298-1)
超彼岸　繼重陽韻
家緣不藉。遇風仙傳得，修補清虛之架。懶裏尋慵，慵裏更尋閑暇。上街來，除我相，先乞化。木人箭指雲溪射。覺正中周，天通明八卦。見粒神丹，燦爛果然無價。水雲遊，訪秦川，行教化。重陽教化集卷之三
集／詞曲／全金元詞／上冊／金詞／馬鈺／水雲遊(P.298-2)
又　繼重陽韻
思算思算。妻妾兒孫，休來戲翫。這寃親、繫腳繩兒，宜一刀兩段。　靈源悟徹元燦爛。這一番更換。馬風子、辭別家鄉，與風仙作伴。
集／詞曲／全金元詞／上冊／金詞／馬鈺／真歡樂(P.299)
真歡樂　繼重陽韻
酒色氣財關遠鑰。事務簡、當而略。方堪可、水裏尋金，固元初、修持仙藥。鍛鍊須教明更灼。祥煙自然磅礴。這個好功夫，並無些為作。　昏昏默默無依託。湛澄中，有期約。真消息、只在靈臺，對雲霞、瓊林花萼。燦爛光耀真漸爍。性靈靈、有何佳作。闡大道清吟，顯清歡清樂。
集／詞曲／全金元詞／上冊／金詞／馬鈺／翫丹砂(P.322-1)
又　過渼陂道友索詞
若非雲遊到渼陂。爭知此處隱瑤池。人人怪我不留題。　壁上珠璣碑上玉，交光燦爛有餘輝。何須馬鈺再吟詩。
集／詞曲／全金元詞／上冊／金詞／馬鈺／無調名(P.325-1)
無調名　贈王公疊字(原誤作翫丹砂)
運三車入寶瓶。花燦爛，玉堂明。光照耀，鬼神驚。散陰魔，精自祕，藏丹顆，性靈靈。明出現，絕多能。
集／詞曲／全金元詞／上冊／金詞／馬鈺／拋毬樂(P.325-2)
拋毬樂　贈岳悟道
情忘念斷生光瑩。自然現澄清景。瓊花滿樹都無影。於中好，掛心鏡。光明燦爛分邪正。這身體終歸糞。元初面目今番淨。專專候，玉童請。
集／詞曲／全金元詞／上冊／金詞／馬鈺／養家苦(P.341-2)
又
養家苦，為妻男。是非榮辱飽經諳。限臨頭，事怎甘。　修行好，子端南。神丹燦爛棄行菴。宴瑤池，德飽酣。
集／詞曲／全金元詞／上冊／金詞／馬鈺／爇心香(P.351-2)
又　贈閻知宮
此個知宮，本是神仙。外修持、錯了因緣。听予勸化，索隱搜玄。便棄繁華，離塵境，訪林泉。　凈意情心，耕種丹田。更常常、鍊息綿綿。命燈燦爛，性月團圓。待行功成，超達去，得昇天。
又　寄白水馮公淄陽長老
白水馮公。寧海扶風。更淄陽、長老仙翁。三人一意，一志三通。便勦妖魔，擒猛虎，捉蛟龍。　俗慮俱忘，真氣和沖。得自然、曉達靈蹤。金丹燦爛，玉性玲瓏。待行功成，超上界，住蓬宮。
集／詞曲／全金元詞／上冊／金詞／馬鈺／鬬修行(P.358-2)
鬬修行本名鬬百花犯正宮
同流宜修行，鬬把剛強摧挫。鬬降心，忘酒色財氣人我。鬬不還鄉，時時鬬，悟清貧逍遙，放慵閑過。　鬬要成功果。鬬沒纖塵，鬬進長生真火。鬬鍊七返九，還燦爛丹顆。鬬起慈悲常常似，鬬無爭，鬬早得携雲朵。
集／詞曲／全金元詞／上冊／金詞／馬鈺／清心鏡(P.361-2)
又　贈長安李先生
李先生，忒執拗。全真堂下，最難訓教。學修行、不尚扶犁，道我咱偏好。　再三勸，再四告。認取五色祥雲，自然耕道。種紫芝、燦爛靈光，便得歸蓬島。
集／詞曲／全金元詞／上冊／金詞／馬鈺／滿庭芳(P.386-1)
又　覺覺覺
道法彌高，教門洪大，東西南北無邊。闡開玄徑，
剔正路無偏。行步逍遙坦蕩，塵情事、不許縈牽。明三覺，精神氣湧，清淨遞相傳。　自然成造化，木金間隔，水火潺湲。定虎龍交媾，嬰姹牢堅。結正金丹大藥，銀霞內、燦爛光圓。飛騰勢，往來出入，逗引大羅仙。
集／詞曲／全金元詞／上冊／金詞／王處一／青玉案(P.441-2)
青玉案　初宣作
奉宣請住天長觀。聖語何曾斷。特賜恩童為管伴。隨機賞宴。百端嚴備，舉上雲霞喚。　玉樓金殿空中滿。萬象相交貫。一顆明珠光燦爛。瑤池仙會，萬神都聚，永永居霄漢。
集／詞曲／全金元詞／上冊／金詞／王處一／歸朝歡(P.445-2)
歸朝歡　繼古韻五首
業盡神生光一簇。頤養長生真面目。心目還似月當天，神清有若風搖竹。醉唱仙部曲。更令般載瑤臺玉。透崑宮、星壇月殿，日射噴紅綠。　不向人間貪福祿。時得諸天常整覆。五方霞彩結成雯，洪波裏面金丸漉。燦爛明勝燭。七寶九宮光透熟。轉玲瓏、刀圭入腹，不論驚榮辱。
集／詞曲／全金元詞／上冊／金詞／王丹桂／齊天樂(P.494-1)
又　贈蔡德厚
用千方萬便，惟把修行，一一開露。至道幽深，玄機杳邈，須仗十分勤苦。韶華迅速。念寶運昌期，忍教虛度。此段因緣，等閑失了再難遇。　聽予重重付屬。向舊來境上，挑剔勿令差互。性燭昭彰，心花燦爛，無限清香敷布。如斯作做。自然感高真，暗垂加護。行滿功圓，步入丹霄路。
集／詞曲／全金元詞／上冊／金詞／王吉昌／望海潮(P.555-2)
望海潮　真空
真空根蒂，全憑神息，分開五蘊精華。和暢六神，氤氳三島，天河浪泛靈槎。乾鼎煮丹砂。正雲駕坤牛，風送羊車。密運黃金井，成燦爛，結瓊華。滋彰極妙生涯。放空圓顯理，玄覽無瑕。純粹一真，通天透地，恢弘無障無遮。方寸括河沙。恣興陪風月，醉臥煙霞。箇裏真消息，偏分付，道人家。
集／詞曲／全金元詞／上冊／金詞／王吉昌／水調歌頭(P.558-1)
水調歌頭
沖和養真命，神耀破昏衢。水山明秀雷澤，深處孕玄珠。七曜北辰樞紐，燦爛金華氣結，槁木得重甦。靈腑風煙靜，嶽頂月輪孤。　透三天，滋九鼎，飲瓊酥。華胥笑傲，陶陶沉醉玉童扶。窈窕芝軿鶴駕，馳驟純陽聖境，宇宙不能拘。寂闃先天貌，隱顯混虛無。
集／詞曲／全金元詞／上冊／金詞／王吉昌／神光燦(P.562-1)
神光燦
悲歡歇念，動靜刳心，無人野上恢恢。秀氣融融，巧醞鼓潤風雷。發揮地天變泰，作甘霖、法種蓮開。顯嘉瑞，向黃庭錦帳，妙產神胎。　靄靄祥光罩體，九龍水浴出，捧上瑤臺。笑傲長春，笙歌鬧送金罍。景簇瓊英燦爛，醉乘風、飛舞徘徊。得真樂，料前途生滅自摧。
集／詞曲／全金元詞／上冊／金詞／王吉昌／望蓬萊(P.568-2)
望蓬萊
推妙理，藏用顯諸仁。神定杳冥天地合，勿疑恍惚惠風純。五氣保天真。　金鼎沸，燦爛玉瓊新。養就劫來無礙相，靈源三覺證全身。清淨免沉淪。
集／詞曲／全金元詞／上冊／金詞／長筌子／滿庭芳(P.583-1)
又
決烈修真，殷勤辦道，萬緣識破皆空。太虛鼎內，默默養和沖。一顆靈珠燦爛，光輝似、月射千峯。
長春景，五雲台上，芝草吐香風。　這些微妙理，有緣端的，千里相逢。纖塵不染，清淨是真功。日用頭頭不昧，超生滅、法界難籠。還能此，逍遙自在，處處是仙宮。
集／詞曲／全金元詞／上冊／金詞／長筌子／絳都春(P.585-1)
又
心如江海。納百川萬派，澄清無礙。渺渺淵源幾人知，包沙界。光明燦爛超三昧。諕小乘、邪魔潛退。混元風範，虛無祕密，下愚難解。　宣揚亘初真載。統眾妙之門，高下無賽。應物頭頭，顯慈悲，消災害。不生不滅非中外。這一曲、玄歌誰買。玉京仙子，吹動太虛天籟。
集／詞曲／全金元詞／下冊／元詞／陸文圭／念奴嬌(P.823-2)
念奴嬌
茂林脩竹，自山陰散後，幾番陳迹。脩禊年年春故事，懊恨風流非昔。當日蘭臺，後來菊圃，苗裔江南北。覩君雅號，恍然舊事重憶。　歲晚木落天寒，黑貂將敝，尚作新豐客。星斗胸中空燦爛，磨蝎空名何益。袁呂相逢，知音一笑，肉眼無人識。訪予梅屋，談天聊慰孤寂。
集／詞曲／全金元詞／下冊／元詞／吳真人／上昇花(P.1247-2)
上昇花
緊鎖心猿，悟光陰塵世，百年遄速。下手頓修，元本真靈，此日要住行屋。居家坑塹先須跳，將身己，使令孤宿。靜無觸。氣財色酒，一齊須逐。俗景般般絕慾。更捨盡爺娘，共妻骨肉。自在逍遙，落魄清閑，認取裏頭金玉。璚英蕊，花心動，放香味、滿空馥郁。異光簇。祥光燦爛，結成仙曲。鳴鶴餘音卷五
集／詞曲／全金元詞／下冊／元詞／無名氏／玉交梭(P.1286-1)
玉交梭　梭疑枝之誤
我已叮嚀勸。展手心休倦。後巷前街，茶坊酒肆且遍。繞巡門，散喏好降心，與修行方便。　一志休回轉。趁了今生願。神氣冲和，陰陽昇降，虎龍爭鬬，迸金燦爛。繞丹田，看真人出現。
集／總集／文苑英華／賦　凡一百五十卷／卷第五　賦五／天象五／日五色賦　三(P.29-1)
第三同前韻
陽精之瑞兮惟瑞之嘉首三光而委照備五色以連華繁彩遙分叶二數於聖運祥光下燭贊元吉於皇家且夫天之降禎昭示群有日之效慶丕應元后軼圖牒而稱靈著策書而不朽徑惟千里表年曆而當千麗彼九華彰帝業之在九懿其廓烟霄而朗霽歛天宇之氛曀出暘谷之方融歷離宮而增麗羲和疑而愕立疇宮駭以橫睇循黃道以遲遲爍青冥而晣晣觀其瑞景中煥浮晶外溢所以告昌期符聖日結金天以標異掩群祥而首出仰其眾色比河上之榮光徵彼謠言異江中之萍實景麗天衢明均八
區知神光之有宰信玄化之潛敷媚韶陽於紫陌混佳氣於皇都於是見土行之善應識帝載之珍符君一德兮格于上天日五色兮臨於下土寔有感而斯見固惟仁而是輔乘虛散彩狀朝烟之煖空緣隟通輝若晴虹之入戶燦爛同耀玄黃交映彙藻繪於金輪聚雲霞於寳鏡當道泰以垂貺契河清之表聖諒四彗之莫儔豈再中而攸競則知天意非昧人情可測所以異其彩示輝光之日新所以呈其祥慶文明之允塞偉夫彼日之瑞可以象君之德謬膺廌於春闈幸觀光於上國
集／總集／文苑英華／賦　凡一百五十卷／卷第十五　賦十五／天象十五／五色露賦　一　白行簡(P.73-1)
五色露賦以率土康樂之應為韻
白行簡
惟上天之陰隲至誠感通靈液肇吉能分五色之異以候一時之出祥風爍乎茂草瑞景晞乎朝日玄黃雜錯綴玉樹以相鮮丹紺交輝映金盤而乍失既能偶聖以呈貺寧有普天之不率飛液花塢流光蕙圃青熒玉綴燦爛珠吐露藥訝仙童捧來潤石疑女媧欲補花禽拂著宛如陳寳之雞平野染成煥若徐方之土當其金烏戢耀玉兔騰光夜寂空知警鶴寒輕猶未為霜徒想狀天酒類神漿豈辨彰施而披棘尤分雜錯以沾裳滿林嶺而霞駮遍莓苔而錦章自然欝為天祚慶我皇唐何必徵勒畢之言以為國泰驗吉雲之說乃辨時康嘉其風中煜爚空際浮爍綴瑤草以紛敷泫庭柯而照灼彼瀼瀼其感歎此湛湛歡其宴樂徒用興其詠謌曾何覩其交錯未若含瑞表德耀彩逢時乍綺分於彼或星合於茲為陰陽之淳粹作花木之葳蕤喜氣度關徒虗語耳雲光出水曷足方之是知天降休祥聖為明證淡　汪濊之仁澤得文質之善稱天何言哉國有感而善應
集／總集／文苑英華／賦　凡一百五十卷／卷第五十六　賦五十六／禋祀三／祀后土賦　張餘慶(P.254-1)
祀后土賦
張餘慶
奧若盛唐勃成天光禮樂克備典謨允臧固以轥轢軒昊跨躡堯湯豚魚信行於縣鵷鷺才擢於巖廊至于我后招賁林藪即金鏡於南面運璿樞於北斗揔四靈為禎祥
以萬物為蒭狗將以天之靈命纘乎己躬國之盛烈在祀與戎乃詢訪太史揔攬英雄金門曉闢御路橫通隔歲梅花氛氳於帳殿迎春楊柳榣曳於離宮戈橫鐵騎旗掣長虹疊靈鼓於流氷引繁笳於朔風威單于而過代比祠后土而幸河東故致虔誠揀吉日甸師清野宗伯奉秩端旒垂綖左輔右弼修五禮之大道酌千靈之故實綵幣藻耀層壇崷崪黃琮展前以備陳白茅有藉而間出玄酒式降以尚本瑞珪不琢音篆而貴質繁一作盤纓藻帶燦爛於祭容孤竹雲和鏗鏘於聲律欝人獻爵司干授器據青野之雕阜肅黃祗之神位氣敲雲神光燭地魏珠映天子之輦汾鴈入大夫之贄薰風偃草以浹洽遲景暄空而明媚河圖所以無隱天寳由其不秘於是湛露沕潏羣后徜徉接武委質述職勤王神具醉止降福穰穰包六合而布化橫萬乘以騰芳吾君終以守謙靜重賢良其儀不忒其言有章豈比夫魯蜡有乖仲尼聞而發嘆漢祀多僻匡衡陳其用祥顧惟不才宅生帝道願候雲亭之事素懷封禪之草儻中人之見談賦上林之振藻
集／總集／文苑英華／賦　凡一百五十卷／卷第六十四　賦六十四／軍旅一／出師賦　三　梁獻(P.289-1)
第三
梁獻
聖人乘時兮里社鳴聖人御宇兮天下平百姓日用而不盡四方風動而化行外鎮武將內羅群英既居尊以體道思順文而偃兵何朔塞之醜類尚居邊而屢驚皇赫斯怒授鉞四七告曆登壇選時習吉流紫泥之明誥開黃石之秘術旌旗翩飜而篲雲刀劔燦爛而含日望玄塞而徐邁度青門而迥出天子乃整師旅振威德班列品類巾拂輈勒雜沓參差駢闐逼側隱隱軫軫鏘鏘翼翼銳兵含氣武士作色後殿未出於朝庭前驅已羅乎郊國大哉聖主乘時而撫內修恩德于以廣文外整兵戈于以克武設設魚麗布鵝鸛良將勁卒威武剛斷欲使兇渠斬首豺狼慴竄一勞而逸永清疆畔爾其有征無戰縑緗所陳兵不可恃惟道是親昔周君有敵雖戎衣一解而夏禹將戰反修德七旬前君尚以行化而感迷悛況我皇上聖德通神別有窮途下客流落覊栖書劔不用山川幾迷失路空歎亨衢未躋幸逢明聖觸類歸正既懷投筆之用希遇封候之聘
集／總集／文苑英華／賦　凡一百五十卷／卷第八十五　賦八十五／符瑞二／九日紫氣賦　潘炎(P.387-2)
九日紫氣賦并序
前人
景龍三年九月九日帝與羣官壺口山升高時有紫氣光彩照日賦曰
吾王不遊人何以休望壺口之千里值重陽之九秋山對翠屏動暉光之赫赫雲成紫盖扶晚日之油油宛轉浮空輪囷不散應一人之盛德為萬歲之觀榮氤氳瑞色無孤峯斷陣之嵯峨搖拽晴空雜玉葉金枝之燦爛亦可異出蒼梧入大梁為漢武之盖升軒轅之堂忽兮改容形難為狀紛紛郁郁用表靈貺遷用芒碭之間非比崑崙之上豈徒合而膚寸垂以飄扇河汾水兮天之眷紫氣凝兮人罕見位當用九果符九日之祥運極通三永御三雲之殿
集／總集／文苑英華／賦　凡一百五十卷／卷第一百十四　賦一百十四／圖畫／白受采賦　獨孤授(P.521-1)
白受采賦以苟非忠信道不虛啟為韻
獨孤授
白者物之正色采自人之發揮有善政之功何不合執必疑遷之性詎能非所以投質而丹青必應改作而玄黃莫違玉色可移酒變美人之貌素容可化塵錙遊子之衣始以潔白為佳無文是寳流行於一掬之綠遷移於五彰之好假乎異物奚謂莫知其他變而從宜匪曰不恒其道是知白之美者采必加諸始謂不愆其素終成求媚之虛潔其身敢望於潤色污為染勿訝其文如露變盤中之文氤氳而乍結雲改封中之色燦爛而潛舒然知素以為貴文而後進棄彼涅而不錙從我動而無競一作動無不順知其白不
足以含章美其文必滋乎彩潤豈舊染於姦色因物有遷自委質以成文非我無信於是推其嗜好窮其研不虛白為文藻之宗繪事為朴素之後坦然明白佩此以飾身婉而成章是期乎假手若以考自然之性明發彩之功專其容知變以為義形於色不雜而為忠英英之雲抱日之文何染鑿鑿之石補天之力何工如以素質莫周奇文是啟耀之以不慙之文居之以勿執之體可黃可黑將興墨子之悲或素或青未易殷王之禮不然者何以麻衣雖白兮采服斯有如雪之潔兮如濡已受黔生白鵠之羽赤點青蠅之首發顏色兮不辱其身離堅白兮莫失其守懿夫明斯理者然後知吾道之不苟
集／總集／文苑英華／賦　凡一百五十卷／卷第一百十九　賦一百十九／絲帛一／海人獻文錦賦　李君房(P.545-1)
海人獻文錦賦以珍物時來以應君德為韻
李君房
彼潛織兮泉室之人曳文綃兮結氷縷灼錦彩兮照花新背窮海以入貢望君門而効珍于以獻之爰彰至德非同氏之練更異仙家之織臨風始啟全含琪樹之芳向闕爰開遙寫蜃樓之色固奇工之所就疑作豈常情之可識當其綵縷方織鳴梭靜聞絢霞光於陰火綴縟藻於卿雲舞鳳翔鸞乍徘徊而撫翼重葩疊葉紛宛轉以成文疑映地之花折似飲渚之虹分弄杼斯成既呈妍於泉客垂衣可仰欣有奉於明君啟瑤緘而駭視方霧縠而難擬離披耀彩臨玉砌以蓮舒燦爛生姿映金門而霞起固將保疑作寳其所異孰能識其所以投熾焰而靡燎為灰濯清流而不濡於水原夫獻琛方至捧篋圓來臨虛庭而障倚俯洞戶以屏開蝶翩翻而誤起鳥眄睞以驚廻物無情而自感
化有孚而斯應以文為貴寧同巷伯之詩表德方來且異美人之贈非同禹貢不謝堯時對天庭而照燭向麗景而葳蕤皎潔凝光爰識氷蠶之緒霏微發色不唯園客之絲既而煥彼文章作為黼黻方可重於遠人寧有譏於翫物
集／總集／文苑英華／賦　凡一百五十卷／卷第一百二十三　賦一百二十三／薪火／庭燎賦　一　王起(P.561-2)
庭燎賦以早設王庭輝映群辟為韻
王起
王者崇北辰之位正南面之威赫朱燎以具舉列彤庭而有輝助彼皇明可燭於夜色一作艾叶茲睿哲引曜於宵衣信乎令典有作舊章不違當其冠劔鏗鏘環珮昭晣峩峩爭赴肅肅就列聽玉漏而未央仰紫宸而初疑爇珠旒將出方熠熠以星懸綵仗徐來以疑作已煌煌而電設九儀稍布六樂爰分代晨光之昭曜雜佳氣之絪縕騰輝於鴛鷺之行若離若合委照於熊羆之旅或分一作友或群昭昭彰彰紫氣紅光聲明燁煒百物熒煌覩炎上之有赫知臨下
之無荒遠而曕之謂焚裘之煙昭儉於晉帝迫而察之似流屋之火呈瑞於周王金缸莫齊銀燭非競長風乍拂高焰彌盛華袞燦爛以相鮮猛簴攫拏而交映其容烈烈其明杲杲附寒者覺其春深假寐者疑其曙早則知統四海朝百辟勵夙興勤夕惕佐盛儀而有待惜流光而無斁昭其明也叶天鑒之清穆望而畏之左傳火烈人望而畏之一作望之儼然契天威之咫尺彼爟火秦舉神光漢覿何足示來儀之容呈入覲之績則知我皇立人之程為國之經旂渒渒而咸造鸞鏘鏘而可聆萬宇乂多士寧豈徒美君子之至在宣王之庭
集／總集／文苑英華／詩　凡一百八十卷／卷第一百七十九　詩二十九／應教／暮秋望月示學士各釋愁應教(P.878-1)
暮秋望月示學士各釋愁應教
碣石寒光遠□□秋色高長洲正下葉曲岸已飛濤君王悵晚節延佇謁神臯復屬西園夜輕輦暫遊遨遊遨未云賞蒼梧孤月上枝間影合離波上光來往此夕未央宮應照仙人掌掌高明轉淨夜深留睿想處處敞高扃流照滿珠庭重輕入雅曲合璧應祥經燦爛浮珠網參差間玉星山幽有芳桂林靜發新蓂蓂開在帝城分枝共月明斜暉
漸西落彌軫□歸情驂駕且來遊聖藻命舒愁詢芻以蠲痗參妙本難酬良吏稱太閎因時命應劉楚王追綠兕齊后出青丘馳原落雲翼截水曳吞舟無勞子虛吒即事可忘憂
集／總集／文苑英華／詩　凡一百八十卷／卷第一百九十二　詩四十二／樂府一／長安道　十三　韋應物(P.945-1)
同前
韋應物
漢家宮殿含雲烟兩宮十里相連一作聯延晨霞出沒弄丹闕春雨霏微似甘泉一作春雨依微自甘泉甘泉一作春雨依微春尚早長安貴遊愛芳草寳馬橫來下建章香車却轉避馳道貴遊誰最貴衞霍世難比何能蒙主恩幸遇邊塵起歸來甲第拱皇居朱門峩峩臨九衢中有流蘇合歡之寳帳一百二十鳳凰羅列衘明珠下有金一作錦鋪翠被之燦爛愽山吐香五雲散麗人綺閤情飄颻頭上鴛釵雙翠翹低鬟曳袖廻春雪聚黛一聲愁碧霄山珍海錯棄藩籬烹犢炮羔如折葵既請列侯封部曲還將金印授廬兒歡榮若此何所苦所一作但苦白日西南馳
此詩三百四十二卷重出今已削去注異同為一作
集／總集／文苑英華／謌行　凡二十卷／卷第三百四十　歌行十／雜贈／贈李粲秀才　僧鸞(P.1761-2)
贈李粲秀才字輝冊
僧鸞
隴西輝冊真才子搜奇探險無倫比筆下銛磨巨闕鋒胸中靜灧西江水哀絃古樂清人耳月露溥溥激一作激寒哭秋鬼苔地無塵到曉吟杉松老葉風乾起十軸示余三百篇金碧爛光燒蜀牋雄芒逸氣測不得使我躑躅成狂顛大郊遠濶空無邊凝明淡綠收餘煙矌懷相對景何限落日亂岑清倚天又驚大舶帆高懸行濤擘浪陵飛仙回首瞥見五千仞撲下香爐瀑布泉何事古人誇八斗焉敢今朝定妍醜颯風驅雨暫不停始向場中稱大手駿和健鶻鶚與鵰拏雲獵野翻重霄狐狸竄伏不敢動却下雙鳴當迅颷愁如湘靈哭湘浦咽咽哀音隔雲霧九嶷深翠轉巍峩仙骨寒消不知處清同野客敲越甌丁當急響涵清一作中愁鸞雛相引呌未定霜結夜闌仍在樓高若太空露雲物片白激疑青皆髣髴仙鶴閑從淨碧飛巨鼇頭戴蓬萊出前輩歌詩唯翰林神仙老格何高深鞭馳造化繞筆轉燦爛不為酸苦吟夢乘明月清沉沉飛到天台天姥岑傾湖湧海數百字字字不朽長樅金此日移一作多君可儔侶堆
珠疊璣滿玄圃終日並轡遊崑崙十二樓中宴王母
集／總集／文苑英華／雜文　凡二十九卷／卷第三百五十一　雜文一／問答一／七契　梁昭明太子(P.1804-1)
君子曰寔有喬桐抽葉青葱結根善地擢幹華嵩栖鳳曾山之側藏龍平陵之東拂曖曃之高雲鼓梢殺之雄風苕亭萬仞寔造天中乃使匠石運斤班輸琢錘製起玄脩形踰綠綺與金石而鏗鏘共絲竹而曼靡托北方之佳人命高樓之杞氏間以巴隴才僮邯鄲妙妓騁獸為之輟馳飛禽為之不徙加以荊和之餙照耀柘絲之絃激揚三聲吐
韻四結流唱辭高薰奏響溢芝房竹來嶰谷律寫歸昌再皷而玄鶴集九成而儀鳳翔初音魚踊餘妙繞梁何止田文慨慷劉靖心傷而已哉中山青曲若折而和揚美目以流眄啟玉齒而安歌歌曰陽阿奏兮激楚流望洛水兮有好仇縱輕櫂兮汎龍舟將與逸士陟彼華堂憇諸閎舘玉宇明華文階燦爛璇題昭晣珠簾彪煥身託瑇瑁之筵目寓瓊華之玩止以悅諸和性之樂豈非綺麗之觀哉逸士曰居茲四郭寧辨五音靡曼不極君子弗欽雖聞贍辭之銳無會野人之心
集／總集／文苑英華／表　凡七十四卷／卷第五百六十三　表十一／賀祥瑞三／為百官賀千葉瑞蓮表　崔融(P.2887-1)
為百官賀千葉瑞蓮表武后
崔融
臣某等文武官若干人言伏奉恩旨垂示臣等千葉瑞蓮觀其綠裏紅葩緗莖素萼露搖珠點霞圻金鬚百星交映羽蓋張而一色萬目齊明車輪合而千狀謂翔鸞之欲舞
若群鵷之並飛峯形聳而半天石勢蹲而臨海沖氣積其下惠風流其上服之可以登仙採之可以駐壽雖復釋梵天王之國千影離婁善住天子之地雙輝燦爛校之今日未可同年臣等謹按華嚴經云蓮花世界是廬舍郍佛成道之國一蓮花有百億國無量清淨經云無量清淨佛七寳池中生蓮花上夫蓮花者出塵離染清淨無瑕有以見如來之心有以察如來之法道之行也曾不徒然伏惟天冊寳金輪聖神皇帝現此妙身當茲巨瑞符契冥合影響不差有百億國無量清淨者天意若曰護蘇蟻結默啜蜂飛聞鼓鞞而革面望旌旗而懸首指麾而邊境獲安高枕而中國無事風行電掃納類於百億之區霧廓塵銷反遊魂於清淨之域深仁所及不亦弘哉臣等濫奉朝恩親披瑞諜非常之貺曠古未聞殊特之珍歷代一見手舞足蹈倍百常情無任慶躍之至謹詣朝堂奉表陳賀以聞
集／總集／文苑英華／表　凡七十四卷／卷第五百八十三　表三十一／宰相雜謝二／代集賢崔相公謝賜官誥表　二　錢珝(P.3018-1)
同前
前人
臣某言今月某日賜臣某官誥一通者臣某中謝臣敢謂皇慈仍加霈澤固讓而丹誠莫遂退思而玄造寧酧今者特降近臣一作異思遽臨私室琅函乍啟捧持空耀於微躬寶軸載觀燦爛仍驚於眾目榮光併集舒卷不遑難勝黼黻之文何補爕調之任唯當千慮以荷一作濟萬機見可而進之謀知無不為之力用裨至理庶奉休期仰戴聖慈臣某無任省己感恩之至
集／總集／文苑英華／序　凡四十卷／卷第七百三十六　序三十八／雜序二／衡嶽十八高僧序　盧藏用(P.3834-2)
衡嶽十八高僧序
盧藏用
夫理存於業理契則業忘心宅於形心寂則形勝豈不以體會機化通同我人馳無役有而脗合出生入死而無際古之懸觧者懷挾海岳提挈天地掌擲千界身沒一絲前際後際其非動無去無來而常樂豈支離其德孟浪其言哉盖同體大非而物不能自物也則有詠疑作泳其洪波志其小行指玄源以驤首和疑作扣幽鍵而少留亦能押闔形神度越茲數則衡嶽思海之列可得而稱矣衡嶽寺者梁天監三年立木名善思一作果暨陳改為大明有隋號為衡嶽則衡山之心也二十八宿上飛翼軫之晶三十六都下蟠吳楚之紀赮駮舒蔚燦爛炳煥以萬殊松標玉聳清蒼璀錯以億尺水碧嚴霜而育粹雲一作露芝佇秀以孕直幽岫滅氣絕頂無跡遊其質者一作也則蘧廬清明挹其靜者則營魄淵澹信神明之所棲遅也故異人接踵於此焉遊靈迹葳蕤道風綿邈自鷲巖西閟象教東流勝躅雖多宗玄或替至於仗智慧劍懷煩惱軍理以意傳階惟神遇者未有斯美之盛也然而年代攸邈故老或遺真詮緬微後生何述有沙門惠日俗姓慶氏濮陽人也息心達道利見觀方自北徂南爰憇茲嶽入空寂舍覺今昔常然到清涼池知我人非遠備聞眾異祗覿前脩而山間朴畧簡編無次遂覃思翰墨愽采遺風事無虛美務存摭實自思大師
凡一十八人著之于傳藏用早遊斯道頗涉藝文承日公之恩獎聞眾真之故事心存目想若見斯人倘茲理或存亦旦暮之期也遂懷鉛秉翰序其傳焉
集／總集／文苑英華／記　凡三十八卷／卷第八百十　記十四／樓下／五福樓記　符載(P.4280-1)
五福樓記
符載
人之氣剛而直靈而無方欲其全一作王也唯其所養故處卑陋則痾恙慘怛而邪僻淫戾生焉居高明則遐曠愽大而和平康樂生焉其或將移志氣張耳目聳形體使百祥九德沛然洋溢臺觀不作孰為起予是以我尚書劉公有麗譙之制建嘉名者其有旨乎曰太一五福遊乎神宮之三年也先是茲樓北嚮之廳也穹崇弘敞實惟古制公之家每斷大事行大宴威儀四設必在於是縉紳籩豆陳乎上麾幢鍾鼓羅乎下雖庭階燦爛誠則偉矣而直視南墉雲物悠然蒼茫雉堞若生遠思以聦明斡材智以光華照城壁百堵之上忽生飛樓連甍沓拱攢倚碧空離坎之地新陳對列相與饒借赫然公府自下而望之也若鼇山冠雲蜃氣橫天霓裳鶴駕縹緲髣髴及其登也居顥氣之中坐青霞之側惝怳自顧謂生羽翼二江東注萬井如畫耳聞天語目視烏背雪山嶔岑山與雲齊風從中來肌骨凄凄於戲勝不終屈必有伸也天作蜀國殆萬餘祀前人厥陋我能補之恢賢豪之軌躅成藩閫之雄觀其英特也公涯岸氣業傑出無侶成用迅密參乎化機嘗以至公篤信
佐故太尉之幕二十年矣賓主神交中無猜膓薨落之際以柄授手居無幾今天子雙旌千乘而褒寵之熊羆井絡實為天府號令政化風行雷動自纓弁至于椎髻鮐背至于稚齒莫不冠帶其法制飲食其恩信曾未周歲炎炎休聲然後結構之興出我餘力況其新棟宇重威容也陳享宴均慈惠也肆觀覽省風俗也采謳謠裨政教也豈止窮歡娛供視聽臨江遲客當宵待月而已哉有部從事符載揚盛迹刻貞石鎮梁益使百世君子知五福之巍巍也
集／總集／文苑英華／碑　凡九十一卷／卷第八百七十八　碑三十五／祠廟一／少室山少姨廟碑　楊炯(P.4631-2)
少室山少姨廟碑
楊炯
臣聞崑崙集本文粹並作閬西北之地二本無此字天門也則五帝處其陽陸三王居其正地太集作泰山東南之地二本無此字日觀也則秦皇刻其石銘漢帝探其玉策故知建都邑正方位劃文粹作畫崇墉刳濬洫必憑天地之險然後四海為家擁神休尊明號叶時月同量衡必致山川之祠然後群神受職少室山者山岳之神秀者二本無此字也憑河圖而括象文粹作地用遁甲以集作而開山發揮宇宙之精噴薄陰陽之氣璧立而千仞削成而四方北臨恒碣猶如聚米南望荊衡財文粹作纔通用同覆簣共工氏觸皇天之八柱未足擬議龍伯人鈞溟海之五文粹作三山無階響像考於含神霧文粹作紐白玉猶存驗於山海經黃花不落其名有序則太室西偏其位可知則嵩嵩佐命若乃乾坤之所合雷雨之所交仰躔七星之野俯鎮三河之曲朝市臨於域中樞機正於天下六合交會於是二本有乎字有天帝之下都九州名山於是二本有乎字有靈仙之窟宅臣謹按少姨廟者則漢書地理志嵩文粹作崇高少室之廟也其神為婦人像者則故老相傳云啟母塗山之妹也昔者生于石紐水土所有二本作以致其功娶于塗山室家所以成其德后宗之位象南宮之一星外戚之班比西京之列傳惟幾不測其道無方騁神變而
揮霍降精靈而盻蠁亦猶蔣侯三妹青溪之軌跡可尋虞帝二妃湘水之波瀾未歇何止祠稱丁婦廟號勝二本作滕姑少女宅於西宮夫人舘於南岳山臨白崖空聞石室之靈浦對青崖獨有金臺之異若斯而已矣年文粹作時更魏晉數歷周隋四望於是莫脩八神以之無主炎涼代序寧觀俎豆之容霜露沾衣非復絃歌之地國家乘天造之草昧屬人謀之與能奄有大寳遂登神器天地水火之無象則女媧氏補之於是乎鍊其五石東西南北之失位則神農氏立之於是乎甄其四海天皇貴與天乎合德富與地乎侔貨窮變化之道二本作理盡神明之數伏羲畫卦唯觀鳥獸之文黃帝垂衣盖取乾坤之象利兼於成器功周於備物瑤臺美化闡邦國之風猷銀牓嘉聲備集作美文粹作茂君親之典禮稱才子者八族則叔獻季貍有亂臣者十人則太顛閎天若夫圓丘方澤所以饗天神地祗複廟重欄所以序文昭武穆命秩宗之位分太宰之官考虞夏之質文定殷周之損益其大禮有如此者高陽有飛龍之樂始會八風帝舜有儀鳳之音初調九奏后夔典其教制氏辨其聲鍾磬笙竽二本作竽瑟致其和尊卑長幼成其序其廣樂有如此者太微營室明堂布政之宮白獸蒼龍象魏懸書之法下應猶草王言如絲北辰而拱眾星南面而朝天下其為政有如此者紏萬人者施之以八刑誥四方者戒之以三典畫衣不犯載酒無冤免禽獸於網羅備二本作納寰瀛於軌
物其恤刑有如此有周人之養國老始闢西膠漢氏之召諸生初開太學辟雍所以行其禮泮宮所以辨其教二本作政童子三一本作五尺羞談文粹作稱覇后之臣冠者六人唯述明王之道其文德有如此者涼風至司馬於是乎陳兵太白高將軍於是乎宜戰乘斗杓而誓旅出星門而杖鉞莊周稱天子之劒舉之按之呂望言聖人之兵如風如雨其武功有如此者稽其殷室二本作令有文犀利劒之効珍考其周書有茲文粹作諸白乘黃之騁力東漸西被南馳北走盧敖之窮觀六合不出於城堭陶侃之飛入八門未游於仙二本作宮室其疆理有如此者察璿璣而平大運天回地游吹王律而部人時陽動陰靜煙雲蕭索而合彩日月淑清而啟旦豈直鳳巢阿閣入軒后之圖書魚躍中舟稱武王之事業其休徵有如此者然則囊括混沌發揮生靈大庭不足使驂乘驪連不足使扶轂可以會玉帛可以答靈祗行聖人之大孝既郊祀而宗祀昭帝王之盛節亦因天而事天猶復下聽輿人旁求故實以為唐堯五載無聞太室之儀殷帝八遷未卜王城之地是用陳圭置臬建周后之兩都制二本作詔蹕鳴鑾廵漢王之中岳熒惑先列招搖在上隱天二本有而字動地欱文粹作吹野二本有而字歕山旌旗則日月運行鍾皷則雷風相薄道伊闕據轘轅怡然肆二本作長望邈乎周覽壯靈山之雲雨仍求載祀之經對閑寢之丘墟思秩無文之禮於是降天渙命司存因其舊跡葺其新廟詳費務議工
徒下隴蜀之名材致荊藍之寳玉易者言乎悅使人文粹作民唐諱忘其勞詩者歌乎子來成之不日東西膠葛文粹作較轕南北崢嶸繡栭兮雲楣光照耀兮奪日二本作目桂棟兮蘭橑氣氛氳兮襲人皎日登於綺一作納疏奔星下於閨闥珠簾瑇匣上高閣而三休金柱銀檻二本作楹廵步廊文粹作出長廊集作步長廊而中宿窮山海之瓌寳盡人神之壯麗豈直文粹作止河庭貝闕俯鏡文粹作馮夷之都洛水瑤壇旁臨虙妃之館爾其巖嶂重復岡巒左右青霞起而照天白露二本作霧生而匝地餘基隱嶙仍知萬歲之亭古木摧殘尚變二本作辨三花之樹明公舊祀棟宇岧嶤仙女層臺風煙爛熳文粹作漫軒轅之訪大隗二本作瑰非先求牧馬之童太一之微少君直下乘龍之使夫峻極也天帝因而會昌夫降神也景福由其興作於是乎昭之以明德聽之以和聲可以羞澗溪沼沚之毛可以奠潢汙行潦之水聰明正直惟鬼神而有知玉帛犧牲在文粹作實陳信而無愧日之吉靈之來蜺為旌兮翠為盖雷為車兮電為策皷之以南箕風嫋嫋而先路潤之以西畢雨寘冥而灑道其始至也若海靜山空曈曈朧朧照白日於扶桑之東其少進也若移星轉漢燦燦爛爛吐明月於瀛洲之半佩珠玉而的文粹作玓瓅襲羅紈二本作縠而飄颻建晨纓之寳冠踐遠游之文履命禱兮嘯侶徙倚兮徘徊群仙畢集眾靈咸至有西華之紫妃有中黃之素女華山之上飛二本作明星遠燭陽臺之下暮雨潛通或瓊室而文粹作以飛霞
或銀臺而薦樂天孫忽降蹔停支石之機神女相歡即起投壺之電左侍右衛則甲申之瓊石乙巳之蘭蕭妍倡妙妓則憑悅之清歌幽露之皷瑟樂章既闋禮容斯備回風兮雲旗入不言兮出不辭荷衣兮蕙帶倏而來兮忽而逝惟神享德降百福而無窮惟岳配天視三公而有典昔者夏后氏之乘四載仍開宛委之圖周穆王之御八龍猶紀弇二本作春山之石況乎上照下漏天平地成人主宅中旁羅於宇縣山靈顯位密邇於神州豈使令德不傳頌聲寂二本無此字無紀述二本無此字田是三天降策有南霍之升文粹作叔儲八丈鐫銘有西王之服道魏國鍾繇之字唯勒歲年晉家張載之文遂承明制二本作詔其詞曰
上帝有命皇天無親樹之元后以牧烝民唐諱二本作人光宅六合懷柔百神德成郊祀禮備宗禋其一軒稱配永崑墟帝出堯號則天汾陽詔蹕觀人設教叶時同律有感必通無文咸秩其二皇家啟聖受命于天上鍊五石旁疏百二本作九川開階運斗宅海乘乾王母益地周公卜年其三天子建德重規疊矩聖敬日躋宗文祖武範圍三極和平萬宇率由舊章粵若稽文粹作乩古其四璇宮夜敞銀牓朝開德象陰月聲象二本作符震雷山河翼載文粹作戴星緯鹽梅能事畢矣乾元大哉其五理二本作化定制禮功成作樂日月旗二本作旂常夏殷正朔德溥二本作澤天外文明地角氣白星黃風搖露濁其六兩京畿甸五載廵遊馳驅太一部列蚩尤將見大隗爰尋許由廻鑾
躑躅寓目周流其七欝欝靈鎮巖巖積石直上五千去天三百帝休非遠真經可覿石室徘徊瓊膏滴瀝其八山唯二本作惟地德神即陰靈瑤姬逐雨玉女隨星陰陽不測黍稷非馨倏忽年代荒蕪廟庭其九旁求祀典載垂天漢二本作渙始制二本作詔林衡俄成壯觀紫柱文粹作梲星錯丹梁霞煥似對青溪如遊集作臨白崖其十文貍赤豹電策雷車隱隱中道訇訇太虛遂停龍駕永託神居天廻地止霧歇雲除其十一眾靈晱晹文粹作易群仙容與衡岳夫人漢濱游女洛川觧珮天河弄杼顧慕招携繽紛儔侶同聲同氣文粹作同氣同聲爰笑爰語其十二于以採蘋南澗之濱于以採藻于彼行潦吉日文粹作日吉兮辰良浴蘭湯兮沐芳揚抱兮拊皷奠桂酒兮椒漿神其醉文粹作萃止降福穰穰其十三
集／總集／文苑英華／誌　凡三十五卷／卷第九百五十二　誌十八／軄官十四／朝散大夫容州刺史戴公墓誌銘　權德輿(P.5005-2)
文苑英華卷第九百五十二　　　　　誌十八
軄官十四
戴容州叔倫墓誌一首　崔饒州適墓誌一首
陸歙州參墓誌一首　　李郴州伯康墓誌一首
崔房州述墓誌一首
朝散大夫容州刺史戴公墓誌銘
權德輿
維貞元五年夏四月容州刺史經畧使侍御史譙縣男戴公至部之三月以疾受代回車甌駱六月甲申次于清遠峽而薨春秋五十八明年正月庚申返葬於金壇玉京原之舊封宜敘世德以識幽穸云公諱叔倫字幼公本譙國人其先在宋為公族於漢為儒宗東漢則司徒涉西晉則有司農逯集作逵非下同逯後南渡始居丹徒八葉至宋臨湘侯明寳明寳曾孫梁左丞暠暠玄孫皇德州司士好問公之曾王父也王父脩集作循譽父眘用皆自縻天爵不顧翹車傳次君之禮文盡通奧旨師安道之晦德尤惡知名故世風純慶及公而發公早以詞藝振嘉聞中以材術商功利終以理行敷教化師集作率履素王之訓周旋君子之儒淑聲休問苾芬四暢初摳衣於蘭陵蕭茂挺以文學政事見稱蕭門文本菁華而長於比興粲為集作焉采章集作焉鏘如珩璫集作璜是皷鍾于宮累辟大府分命於計相也則為湖南河南留後自祕書正字三遷至監察御史曳裾於賢王也則為湖南江西上介由大理司直轉至尚書祠部郎中其
阜人成化也則東陽一同之人沐旬歲之治撫人飲集作飫三年之惠容人被踰月之教夔人聞詔而歡承訃而哀不及蒙其澤歷官十一而雲安不書所至之邦必刻金石始在轉運府也量則集作董賦於南荊會蜀將楊琳擁徒阻命詔書告諭初革至集作無革志宵引卒刼脅使臣曰歸我金幣可以紓死公山立不撓勇生於仁端其詞氣強於師旅暴叛知感乞盟於公黎明率其徒西嚮拜泣指京師臣列狀六字集作指期詣闕家臣列狀天子召對而推功於府不伐其勞時談翕然勇讓且舉其在臨川也清明仁恕多省費方畧蜀郡崇儒之化南陽均水之法精力區處民以便安田壤耕闢獄犴清淨居一年璽書褒異就加金紫未幾而有容州之拜且都督集作智字府所治列城十三訓戎撫俗之任招徠式遏之寄非通方明畧無以威懷蓋皇慈所軫先於柔遠方將布愷悌於夷落致風俗於休嘉議者以九伯二南可跂而至天則不弔未如之何君直清篤厚愽物通理有大學之明誠大雅之疏達靜如淵泉動如鏌干不緇不磷與令問終始起布衣儒服位視方隅歸全之日纔具祭器去國見麾幢之盛返葬備裧輤之儀列松檟於舊封展牲牢於新薦哀榮之禮鄉黨稱焉初公娶京兆韋氏永州長史采之女繼室以愽陵崔氏殿中侍御史殷之女皆淑明柔嘉不幸早世胤子曰郅曰邡年甫及齓哀如成人公仲兄新城長伯倫以予夙承公歡且有遺託既不獲讓是用直書銘
曰
信都九江文禮章章百代彌光司徒佐漢司農匡晉乃熾而昌世無違德時有通塞或行或藏克生容州貴為諸侯其道直方政成中和播為頌歌化被二邦列爵疏土燦爛龜組鸞聲鏘鏘宜享繁祉以媚天子今也則亡還葬故里遷集作僊山之趾德音不忘
子／儒家／朱子語類／朱熹與朱子語類(P.1)
(四)
四書經朱熹的注解和提倡，在元、明、清時代成為科舉考試的標準教科書，逐漸代替了過去考試經義時五經的地位。但朱熹也從事五經的整理研究，並取得了很大的成就。從元、明到清初，官方的五經注疏即以朱熹的指導思想為主，正如清末皮錫瑞所說：「宋學至朱子而集大成，於是朱學行數百年。」(經學歷史頁二八一)他的某些見解，也對清代的考據具有啟發作用。朱子語類對於了解朱熹的經學思想，比對於四書來說，可能更為重要。
對於易經，朱熹四十八歲時已編寫易本義，但晚年對易本義甚不滿意。他在六十九歲時，他的學生沈僩曾說他這時「甚不滿於易本義。蓋先生之意，祇欲作卜筮用，而為先儒說道理太多，終是翻這窠臼未盡，故不能不致遺恨云。」(語類卷六十七)七十歲時，他又與人談到易本義說：「某之謬說，本未成書，往時為人竊去印賣，更加錯誤，殊不可讀。」(朱文公別集卷六答楊伯起)可見從指導思想說，他晚年
已不同意他的易本義，甚至認為這書「殊不可讀」。
對於易經卦爻辭的具體注釋，語類也記載許多晚年成熟的思想，與易本義有很大的不同。例如比彖傳：「比，吉也。」易本義說：「此三字疑衍文。」語類則說：「也字羨，當云比吉。」(語類卷七十)又如大壯六五爻辭：「喪羊於易。」易本義的解釋是：「易，容易之易，言忽然不覺其亡也。」語類則說：「喪羊於易，不若疆埸之易。漢書食貨志疆埸之正作易，蓋後面有喪牛於易，亦同。此義，今本義所注祇是從前所說如此，祇且仍舊耳。」(語類卷七十二)這些改變，都是很明顯的。又如賁六四爻辭：「賁如皤如，白馬翰如。」易本義說：「四與初相賁者，乃為九三所隔而不得遂，故皤如。而其往求之心，如飛翰之疾也。」語類則說：「白馬翰如，言此爻無所賁飾，其馬亦白也。言無飾之象如此。」(語類卷七十一)這條解釋，易本義沿漢注疏及程傳的舊說，語類則已改變，將皤白解釋為「無飾」，即崇素返質之義。其他如比九五，觀六三，噬嗑六二，頤六二，晉上九等卦的爻詞都是如此。由此可見，即就許多具體注釋而言，研究朱熹關於易經的思想，不參看語類，是可能得出許多錯誤結論的。
關於詩集傳，通過語類，我們知道這也是他多年研究工作的結果。他的艱苦的探索精神和謹嚴的治學方法，在這項工作中也具體表現出來。六十九歲時，他對學生沈僩說：「某舊時看詩數十家之說，一一都從頭記得，初間那裏便敢判斷那說是，那說不是。看熟久之，方見得這說似是，那說似不是。」(語類卷八十)同時我們知道，在這過程中，他對詩經的基本觀點不斷變化，他的書稿也幾經修改。開始時多沿襲舊說，最後終於產生獨立的新解。六十歲時，他說到這個過程：「某向作詩解文字，初用小
序，至解不行處，亦曲為之說，後來覺得不安。第二次解者，雖存小序，間為辨破，然終是不見詩人本意，後來方知祇盡去小序，便自可通，於是盡滌舊說，詩意方活。」(語類卷八十)大約六十五歲時，他又談到詩集傳的不同版本：「詩傳兩本，煩為以新本校舊本，其不同者依新本改正。」(朱文公續集卷八與葉彥忠書)他的詩集傳序是四十八歲時用小序解詩的序，朱熹適孫朱鑑在文公詩傳遺說的注解中也指出這一點。現存宋本中有不收這篇序文者，這正反映了詩集傳數經修改的情況。有些通行本將這篇序置於詩集傳之前，表明若忽視朱子語類，不了解朱熹關於詩說的變化發展情況，就可能造成這種錯誤。
朱熹擺脫小序的束縛後，發現國風中的鄭、衛之音不是政治諷喻詩，而是民間的戀歌，這是他對詩經最具有創造性的見解。當然，他仍舊是站在封建主義的立場這樣說的：「鄭、衛之樂，皆為淫聲。衛猶為男悅女之辭，而鄭皆為女感男之語。」(詩集傳卷四)關於詩經，孔子也有評論，說：「詩三百，一言以蔽之曰，思無邪。」(論語為政)這樣的解釋，本來無法運用到鄭、衛的情詩。在論語集注中，他還從字面上解釋這一句話：「故夫子言詩三百篇，而惟此一言足以盡蓋其義，其示人之意亦深切矣。」但在語類中卻又有一個巧妙的解釋說：「祇是思無邪一句好，不是一部詩皆思無邪。」(語類卷八０)這樣的解釋，可以說明一部詩經是包括許多不同的題材、表現各種不同的情感與意願的。
在五經中，易與詩是朱熹本人做了注解，對於研究朱熹的有關學說，語類都有像上面所說那樣顯著的幫助，至於書、禮、春秋等，朱熹本人並未編寫完整的注疏，語類的作用就更大了。對於書經，朱熹的弟子黃士毅、李相祖等曾記錄編選他的書說，可惜現在已散失了。在傳世的蔡沈書傳中，引用朱熹
的說法更多，但蔡沈說這書「凡引用師說，不復識別」，(書經集傳序)這樣就更顯得語類對於研究朱熹本人關於書經學說的可貴。朱熹對書經的創見是懷疑書小序非孔子作，孔安國序與傳非孔安國作，特別是指出古文尚書平易，與今文尚書的艱澀相對，甚為可疑，開清代古文尚書辨偽的先聲。這在語類中保存有他的具體說明：「伏生書多艱澀難曉，孔安國壁中書卻平易易曉。或者謂伏生口授女子，故多錯誤。此不然。今古書傳中所引書語，已皆如此不可曉。」(語類卷七八)他還認為尚書本來就是一些斷簡殘篇的古代文件，不能解釋的字句甚多，不要對此附會穿鑿：「知尚書收拾於殘缺之餘，卻必要句句義理相通，必至穿鑿。不若且看他分明處，其他難曉者，姑闕之可也。」(語類卷七八)表現他實事求是的治學態度。尚書經過清代許多學者的整理，古文尚書為偽作已成定論，今文尚書也有一些可貴的成果，但也有新的穿鑿的注疏。專治古代史的權威學者王國維尚說：「詩、書為人人誦習之書，然於六藝中最難讀。以弟之愚闇，于書所不能解者殆十之五；于詩，亦十之一二。此非獨弟所不能解也，漢、魏以來諸大師未嘗不強為之說，然其說終不可通，以是知先儒亦不能解也。」(觀堂集林卷一與友人論詩書中成語書)朱熹的見解與王國維的見解是完全一致的。
對於禮經，他說明儀禮與禮記的關係：「儀禮，禮之根本，而禮記乃其枝葉。禮記仍秦、漢上下諸儒解釋儀禮之書。」(語類卷八四)他這樣以儀禮為經，禮記為傳，還是切合歷史上實際情況的。至於重修禮制，他也主張因時制宜：「禮，時為大。有聖人者作，必將因今之禮而裁酌其中，取其簡易易曉而可行。」(語類卷八四)關於禮經的這些見解，朱熹的語類也比他的文集有更具體的發揮。
至於春秋，他反對今文學家以一字定褒貶的說法：「春秋祇是直載當時之事，要見當時治亂興衰，非是於一字上定褒貶。」(語類卷八三)他也反對古文學家凡例變例的說法：「春秋傳例多不可信，聖人記事，安有許多義例。」(同上)對於左傳與公羊的優缺點，他也有折衷的見解：「左氏傳是個博記人做，祇是以世俗見識斷當他是，皆功利之說。公、穀雖陋，亦有是處，但皆得於傳聞，多訛謬。」(語類卷八三)因此，他感到春秋經文太略，諸說太煩，矛盾太多，「以故未嘗敢輒措一詞於其間」。但他領導編寫的資治通鑑綱目，凡例由其手定，卻自附於春秋筆法，充分表現他做為道學家的迂腐之處，與他上述學術上比較實事求是的見解成為顯明的對照。這種情況並非完全不可理解，實際上，朱熹的整個思想都存在這個矛盾。當他以道學家自命，宣傳聖賢的道統，死守經典的教條，積極為封建專制服務時，有時顯得迂腐甚至殘酷；當他從事教育和學術研究時，又必須服從於客觀實際，採取實事求是的態度，提出不少精到的見解，取得許多有價值的成果。語類產生於師生相互研究學問之時，氣氛比較自由，態度比較真切，因而常常更能發出一些燦爛的火花。
朱熹對於文學和史學的貢獻，在語類中也有所保存。語類有關這方面問題的談話雖然很散漫，但卻極廣泛。其中片言隻語，可能是他多年研究的結論，往往擊中要害，發人深思。現在祇舉兩個例子。一個例子是關於文學的。他評論陶淵明的詩，說「淵明詩平淡，出於自然。後人學他平淡，便相去遠矣」。(語類卷一四０)他又說：「陶淵明詩，人皆說是平淡，據某看他自豪放，但豪放得來不覺耳。其露出本相者，是詠荊軻一篇。平淡的人，如何說得這樣言語出來。」(同上)這樣的結論，不是深入研究陶
詩的人是不可能達到的。魯迅也論到陶淵明詩：「被論客贊賞著『採菊東籬下，悠然見南山』的陶潛先生，在後人的心目中，實在飄逸得太久了」，「就是詩，除論客所佩服的『悠然見南山』之外，也還有『精衛銜微木，將以填滄海，刑天舞干戚，猛志固常在』之類的『金剛怒目式』，在證明著他並非整天整夜的飄飄然。」(魯迅全集卷六題未定草六)朱熹的觀點與魯迅的這個結論完全相同，甚至還同樣欣賞陶淵明的詠荊軻。由此可見，朱熹雖不是以文學家出名，但對於文學家陶淵明的了解，與做為革命文學家的魯迅達到了同樣的高度，而為一般的文人所不及。
另一個例子是關於史學的。他有幾句評論唐史的話：「唐源流出於夷狄，故閨門失禮之事，不以為異。」(語類卷百三十六)陳寅恪曾評論這條語錄說：「朱子之語，頗為簡要，其意未能詳知。然即此簡略之語句亦含有種族及文化二問題。而此二問題實李唐一代史事關鍵之所在，治唐史者不可忽視者也。」(唐代政治史序論稿第一頁)陳寅恪的唐代政治史序論稿一書，即以朱熹這條語錄做為指導思想，進行具體的論述。由此可見，朱熹也不是以史學家最為人稱道，但對於唐史的論斷，也與專治唐史的史學家達到同樣的深度。從這兩個例證，就可以說明朱子語類在研究中國的文學和史學方面，也保存有許多尚待深入挖掘的精美的礦石。
鄧艾民
一九八一年六月
子／儒家／朱子語類／卷第十四／大學一／經上(P.260)
「在明明德」，須是自家見得這物事光明燦爛，常在目前，始得。如今都不曾見得。須是勇猛著起精神，拔出心肝與它看，始得！正如人跌落大水，浩無津涯，須是勇猛奮起這身，要得出來，始得！而今都只汎汎聽他流將去。
子／儒家／朱子語類／卷第十七／大學四　或問上／傳一章／是三者固皆自明之事一段(P.386)
問「天未始不為人，而人未始不為天。」曰：「天即人，人即天。人之始生，得於天也；既生此人，則天又在人矣。凡語言動作視聽，皆天也。只今說話，天便在這裏。顧諟，是常要看教光明燦爛，照在目前。」僩。
子／儒家／朱子語類／卷第五十五／孟子五／滕文公下／公都子問好辯章(P.1317)
問：「孔子作春秋，空言無補，亂臣賊子何緣便懼？且何足為春秋之一治？」曰：「非說當時便一治，只是存得箇治法，使這道理光明燦爛，有能舉而行之，為治不難。當時史書掌於史官，想人不得見，及孔子取而筆削之，而其義大明。孔子亦何嘗有意說用某字，使人知勸；用某字，使人知懼；用某字，有甚微詞奧義，使人曉不得，足以褒貶榮辱人來？不過如今之史書直書其事，善者惡者了然在目，觀之者知所懲勸，故亂臣賊子有所畏懼而不犯耳。近世說春秋者太巧，皆失聖人之意。又立為凡例，加某字，其例為如何；去某字，其例為如何，盡是胡說！」問：「孔子所書辭嚴義簡，若非三傳詳著事迹，也曉得筆削不得。」曰：「想得孔子作書時，事迹皆在，門人弟子皆曉他聖人筆削之意。三家懼其久而泯沒也，始皆筆之於書。流傳既久，是以不無訛謬。然孔子已自直書在其中。如云：『夫人姜氏會齊侯于某』，『公與夫人姜氏會齊侯于某』，『公薨于齊』，『公之喪至自齊』，『夫人孫于齊』，此等顯然在目，雖無傳亦可曉。且如楚子侵中國，得齊桓公與之做頭抵攔，遏住他，使之不得侵。齊桓公死，又得晉文公攔遏住，如橫流泛濫，硬做隄防。不然，中國為渰浸必矣。此等義，何難曉？」問讀春秋之法。曰：「無它法，只是據經所書之事迹，準折之以先王之道，某是某非，某人是底猶有未是處，不是底又有彼善於此處，自將道理折衷便見。如看史記，秦之所以失如何？漢之所以得如何？楚漢交爭，楚何以亡？漢何以興？其所以為是非得失成敗盛衰者何故？只將自家平日講明底道理去折衷看，便見。看春秋亦如此。只是聖人
言語細密，要人子細斟量考索耳。」問：「胡文定春秋解如何？」曰：「說得太深。蘇子由教人看左傳，不過只是看他事之本末，而以義理折衷去取之耳。」僩。
子／儒家／朱子語類／卷第一百二十一／朱子十八／訓門人九(P.2917)
「今學者看文字，不必自立說，只記得前賢與諸家說，便得。而今看自家如何說，終是不如前賢。須盡記得諸家說，方有箇襯簟處，這義理根脚方牢，這心也有殺泊處。心路只在這上走，久久自然曉得透熟。今公輩看文字，大概都有箇生之病，所以說得來不透徹。只是去巴攬包籠他，元無實見處。某舊時看文字極難，諸家說盡用記。且如毛詩，那時未似如今說得如此條暢。古今諸家說，蓋用記取，閑時將起思量：這一家說得那字是，那字不是；那一家說得那字不是，那字是；那家說得全是，那家說得全非；所以是者是如何，所以非者是如何。只管思量，少間這正當道理，自然光明燦爛在心目間，如指諸掌。今公們只是扭掜巴攬來說，都記得不熟，所以這道理收拾他不住，自家也使他不動，他也不服自家使。相聚得一朝半日，又散去了，只是不熟。這箇道理，古時聖賢也如此說，今人也如此說，說得大概一般。然今人說終是不似，所爭者只是熟與不熟耳。縱使說得十分全似，猶不似在，何況和那十分似底也不曾看得出？」敬子云：「而今每日只是優游和緩，分外看得幾遍，分外讀得幾遍，意思便覺得不同。」曰：「而今便未得優游和緩，須是苦心竭力下工夫方得。那箇優游和緩，須是做得八分九分成了，方使得優游和緩。而今便說優游和緩，只是泛泛而已矣。這箇做工夫，須是放大火中鍛煉，鍛教他通紅，溶成汁，瀉成鋌，方得。今只是略略火面上熁得透，全然生硬，不屬自家使在，濟得甚事！須是縱橫舒卷皆由自家使得，方好搦成團，捺成匾，放得去，收得來，方可。某嘗思，今之學者所以多不得力、不濟事者，只是不熟。平生也費許多功夫看文字，下梢頭都不得力者，正緣不熟耳。只緣一箇不熟，少間
無一件事理會得精。呂居仁記老蘇說平生因聞『升裏轉，斗裏量』之語，遂悟作文章妙處。這箇須是爛泥醬熟，縱橫妙用皆由自家，方濟得事也。」僩。
史／地理／宋元方志叢刊／吳郡志　宋范成大　纂修／卷三十一／宮觀(P.926-1)
天慶觀在長洲縣西南即唐開元觀也兵火前棟宇最為宏麗紹興十六年郡守王㬇重作兩廊畫靈寶度人經變相召畫史工山林人物樓櫓花木各專一技者分任其事極其工緻淳熙六年　聖祖殿火提刑趙伯驌攝郡重建三清殿淳熙三年郡守陳峴建初道士募緣　御前亦有所賜始克成就八年
至尊壽皇聖帝賜御書金闕寥陽寶殿六字為殿額【伯驌跋語】上既詔新平江府天慶觀三清殿廼親御翰墨書金闕寥陽寶殿六大字以揭之雲藻昭回龍鳳翔翥萬目聳瞻威顏咫尺猗歟盛哉臣觀唐文皇書畫居鍾王表凡形篇詠賜臣工載在汗簡侈為美譚然於明道闡教為生民福者未始有聞恭惟　皇帝陛下天縱多能游藝八法敻出神所奚唐足云矧方玩意昭曠儲神穆清觀
道妙於化原躋斯民於壽域固非下民所能測窺其萬分苐自今仰觀勾吳之墟奎壁垂光王氣所鍾奔走百神撝訶護持罔敢或後當與天無極云郡守趙伯驌恭題郡人龔頤正作上梁文以進　壽皇嘉焉在昔吳都于今漢輔誕惟仙聖之宅有嚴壯麗之區與日月以蔽虧式表中天之華闕帥雲霓而來御蔚為上帝之高居慶基岳峙以當陽琳宇星羅而拱極南端洞達正殿穹崇維時三境之常尊駢集九光之法駕螭蟠萬礎遺址故存翬飛百楹羣目未覩方重熙累洽之運正遠至邇安之時曾是殊庭莫還舊觀其何以佇飈游於盻蠁甄靈貺於幅員　皇上睠言不吝有司之費壽宮申祝亶儲　二聖之休守臣承睿志以致虔上士不崇朝而樂施至人示化高道勤心占營室於瑤光萃梓材於荊楚莫不霞舒引墨雷動揮斤是度而是宜不震而不竦瓊檐繡栱焂若化成金戺玉階殆非人境佇結綺粲朝暾之采想觚稜宿非煙之祥仰規太紫之圓方俯盡鬼神之情狀下鏘鳴之玉珥知足稱於降臨睨帖妥之瑤壇庶永蕃於祠奉考其經始曾不淹辰斯舉應龍之脩梁可後巨鼇之竊抃敢伸善頌以佐歡謠拋梁東滄海微茫一望中暘谷扶桑朝玉殿郁然和氣御靈風拋梁西震澤重湖玉浪低風雨調和時節好不煩香火詠朝隮拋梁南只尺神都漢輔三丙位有星長燦爛兩宮天壽與之參拋梁北金榜雲房新表出一念通神本聖功八荒有道開皇極拋梁上風馬雲車來有象上元八景是天宮萬歲千秋輸景貺拋梁下日夕曾壇隆報謝昭垂乾象報豐年開闡坤珍資道化伏願上梁之後　慈闈康壽宸扆尊隆德教並恢於彤管仁恩長楙於青宮國棟無撓王臣盡忠邊圉永消於兵革民編益劭於耕農千里絕扎瘥之盭
四民均亭毒之工恊氣旁薄而扶輿下九鳳五龍於平世高靈偃蹇而姣服肅千乘萬騎於浮空來佑太平之極治來佑太平之極治舊鈔本來作永普臻希靜之真風【皮日休傷開元顧道士】恊晨宮上啟金扉詔使先生坐蛻歸鶴有一聲應是哭丹無餘粒恐潛飛煙凄玉筍封雲篆煙栖玉筍封雲篆玉筍汲古本作玉笥誤月慘琪花葬羽衣腸斷雷平舊游處五芝無影草微微觀中有金寶牌　真宗所賜永鎮於地者兵火獨全六朝舊物也殿後通神庵淳熙八年左街道籙李若濟奉　命建庵額三字亦　御書先是有何道人者自紹興初往來提舉司或觀前真武堂草積中披髮顛狂以蓑衣蔽形故號蓑衣道人寒暑不避不與人親或云時有一語中人灾福　兩朝間遣使降香問其安否然庵則未始遷也
史／地理／宋元方志叢刊／景定建康志　宋馬光祖　修　周應合　纂／卷十八／山川志二／江湖淮附(P.1583-2)
【鷰雀湖】在城東二里周迴二里流入青溪古老相傳今斜橋即走馬橋橋之東有水平闊是也或云今惟政鄉白蕩湖即其地舊志
【事跡】輿地志云走馬橋見有鷰雀湖窮神祕苑
曰梁昭明太子在東宮有一琉璃盌紫玉杯皆武帝所賜也既薨詔置梓宮後更葬開墳為閹人携入大航乃有燕雀數萬擊之因為有司所縳乃獲二寶器帝聞而驚異詔以賜太孫封墳之際復有燕雀數萬啣土以增其上墳側今有湖後人因名燕雀湖【楊備】詩平湖岸側見高墳萬土啣來燕雀羣鑑面無波天一色此中文藻似儲君○【馬之純】詩在昔曾為舜帝墳象來耕作鳥來耘今茲封土麒麟冢乃有啣泥燕雀羣玉海冲融侔至性錦江燦爛擬高文區區羽物猶依戀想見人情望白雲
史／地理／宋元方志叢刊／咸淳臨安志　宋潛說友　纂修／卷二十六／志十一／山川五／山五／於潛縣(P.3606-2)
咸淳臨安志卷之二十六
山川五
於潛縣
天目山
按大藏洞淵集第三十四洞天天目山有兩目左目高三千丈右目高二千五百丈洞周回一百里名太微元蓋洞天又太平寰宇記山高三千九百丈廣五百五十里水因山曲折東西有巨源若目然故曰天目東出臨安為大溪益東流而為苕水西趨於潛為紫溪合桐廬水以匯於浙江又水經於潛縣北天目山山極高峻東面瀑布下注成沼名蛟龍池池水入西溪合於浙江近世道士唐子霞謂圖經天目山一名浮玉山上有兩池謂之左右目一峯在東號東天目在臨安縣界今西尖峯在縣北四十五里連亙四州杭宣湖徽周回二千里上有養生之藥蓍草元華皆名著仙經郭璞詩云天目山垂兩乳長龍飛鳳舞到錢塘誠一方之巨鎮也山有銘勒石在龍池東銘曰列岳霞上標峯霧裏翠滴煙巒名不可紀
翔鳳林
在天目之東北峯高峻類天柱廬阜上有平地一千五百丈中兩湖乃天目也湖有魚不可捕昔人見龍散子其中水分流下注東通蘇湖南迆杭睦西派宣城北泝安吉上有古木參天鬱然又有龍鬚草覆地逕險林叢人迹罕到
龍穴
在至道宮殿西架畫梁之側其大逾寸穴外回環之狀徑二寸許若有物盤旋而成欲雨則雲氣出焉
雷神宅
在西尖半山閒東坡記唐道人言俯視雷雨每大雷電但聞雲中作嬰兒聲殊不聞雷震也有詩見後
雲封菴
在山之西北即許真君舊隱外極平敞俯視羣山高下奔軼若萬馬然常有雲鎖窗扉故號雲封菴
仙壇
在雲封菴之北相去十餘丈即許真君禮斗之所故基猶存
仙樂
西峯絕頂人迹罕至隱者嘗於風清月白之夜聞雲外笙簫聲又云每陰霾欲舒或久晴將雨至夜先聞空中絲竹具舉越旦或在峯尖或響巖谷鄉民樵者聽以為候
許邁宮
在西尖下乃修真之邃宇也餘址尚存居民至今呼為道士邁呼為道士邁琴趣邁下補宅字
徐仙姑石菴
在山之北與深坑相鄰形若道家輪藏中有石柱至地四面環空及垂石如榻可設臥具古記云仙姑即徐仙之妹於此成道沖雲而昇
張公舍
在山南峭壁閒闊五丈門高二百餘丈即漢天師隱室旁有張公小舍相去半里一名天師外室登者捫蘿而入可坐數人
石城
在西尖西南岸章村之鄰境高數丈南北五十餘丈其外可履內深窈不可入若城之大小塹玉桃古記云昔人捕獵阻雨於石城之外見林
閒有白桃一顆摘入手如冰忽又變紅其熱如湯遂採木葉包之藏於布囊下山捫之猶在及至家已失惟木葉存
石門
有二在半峯嶺東西向各一高二十餘丈小者百尺自張公舍眺之四扉對峙一山之絕致也古記云西崦落暉未張於錦繪東烏炎彩先布於𣰽毺世傳唐元宗有詩云雙扉起巖石塵客過應稀千古掩不得從教雲夜歸
石屋
有二與張公舍不遠常有陰雲怪風生於白晝俗謂徐五二仙修鍊之所
石倉
有二在西尖之西坎眾山鱗疊之閒若倉廩然
石鼓
在西嶺外塢南下磴道盤折狀如鼓形周可丈餘擊之有聲
石柱
有二在西尖北塢一長一丈一長二丈堅削平直宛如斲成臥草莽閒擊之其聲清越
石板
近山西北皆有之長短小大不可數計皆平淨如砥古記云秦皇驅鬼兵解之有全解在地者有解未盡者有倒解者今鋸痕綫道猶存其解至一半者用石砧架定信非人力所能及好事者欲挈而下輒有風雨蛇虺之變以故人莫敢動
新郎新婦石
新郎石在西峯半山之中道面東昂立勢高五丈天然人形與東峯新婦石相望　嘉祐中新婦石為雷震碎今新郎石獨存
望江石
在雲封菴之右隴軒然特立小望江石在半山之西隅高約百丈下銳上豐須編梯級乃可登遙望浙江哪一綫許海門日上紅光曜日
鐘樓石
在半山岡高數丈望之凝煙聚黛四敞如樓絕類羅浮山之境
圍棊石
在西尖之北圓廣數尺平坦潤滑不生苔蘚古
老云昔有仙人對奕於此
芝草巖
在西尖之西昔有採藥者見其上有芝草一本五色皆具接長竿採之色遂沒後數日仍在左右復出二本皆翠色遂不敢採至今隱顯不常時有遇者因以名其巖
響水巖
在巾子山重峯之內中有一港登者聞下有水聲泠泠不絕
石巷
與張公舍相去二百餘步四圍聳拔石罅一徑深三十餘丈藤木交陰森然可畏
石菴
在西尖之頂至為高絕上覆巨石一片非人力能舉遊者立石遐覽則心神悅暢縣經云秦皇指陰兵疊就又小石菴在西尖之東北側石累成止可一人隱几而坐或云徐仙夜誦洞經咽味元真之處
斷壠
在西尖之西南古記云秦皇所鑿後人因以名
之至今宛有刀斧痕
洪氏可菴山石
在天目西麓為紫薇巖俗呼為紫草巖寶福寺在右可菴在左右皆玲瓏奇狀不一詳見後記文
洪忠文公山房
在寶福寺詳見後記文
記文洪氏可菴俞侍郎烈記曰臨安天目山之西麓有逸民洪載字彥積自號耐翁以力農起衣食廑廑給愛泉石若嗜欲相攸紫薇巖之左得佳山峭壁稜層圭角冒土欲出荔蘚碧潤班班呈露翁放杖太息曰是必有異呼奴具畚臿厲斤斧翦薙榛翳輦除土礫則峯巒效奇直如立筍平若截肪岑銳巘疊爭見姿態既有端緒則銳意欲成之湊歲儉飢鳩旁近村民用一錢移擔上以漫治凹下灌栵蔽翳既芟除之泉脈欲流復釃導之則平衍清深嵌巖宛曲各有奇狀於是名其石之翼然欲升者曰飛雲峭然凝竚者曰玉筍窈然清深命曰藥洞呀然深啟名曰經龕山有峭立石壁而有形屭贔蹲負其下者曰金鼇泉眼流珠濺沫不為旱潦增損命曰靈泉闢微徑上飛雲頂築亭其巔名曰盤雲取樂天牛氏石記盤坳秀出如靈邱鮮雲之意巖石之下小築數椽扁曰可菴翁燕遊藏息之地也菴之東數步曰長春塢西瞰清池曰含暉徑直前依山植桃數十百株方春和時霞錦燦爛名曰小桃源稍西則為歸藏之塋始翁得此地神怡意適謂是已足吾心計當生死此中坐而對石則眼恍然明困而支石則意洒然醒客或扣門管領登山擊鮮醉醲必極其酣適然後已聞客譽石之辭則喜津津見顏面每疑其嗜好之異其中必有自得而人不能言者昔白樂天謂石無聲無文無臭無味而奇章公待之如賓友親之如賢哲重之如寶玉意其趨嚮之偏亦如人之嗜好鹹酸非澹適和平之正王涯別墅有流泉佳木而重牆複壁顧不能庇書畫卒赤其宗嗜尢
物而錮之其近禍乃如此獨翁清不近名錮不近禍今亡矣竟葬其下其道機轉物能與此石俱存亡者歟詣吾廬請記不已者翁之孫咨夔以儒學登第且試學官中其科今分教饒學與余交好遂為之紀其顛末如此　洪忠文公山房魏文靖公記曰　寶慶元年吾友洪舜俞自考功郎言事罷歸於潛讀書天目山下寶福僧寺寺靚深舜俞合新故書得萬有三千卷藏之聞復閤下如李氏廬山故事而移書於靖屬余記之余少誦蘇文忠公山房記謂秦漢以來作者益眾書益多學者益以苟簡又謂近歲市人轉相摹刻書日傳萬紙而士皆束書不觀游談無根嗚呼斯言也所以開警後學不為不切至矣而士之病今未之有瘳也無亦聖遠言湮愈傳而愈失時異事改愈變而愈下學士大夫讀之而不知其味行之而不見其端則亦舍之云爾且古之學者始乎禮樂射御書數蓋比物知類求仁入德皆本諸此今禮慝樂淫射御數有其名無其義六書之法惟小篆僅存而莫知好之為士者十名九舛不暇問也五三六經之所傳如仁義中誠性命天道鬼神變化此致知格物之要也今往往善柔為仁果敢為義依違以為中鈍魯以為誠氣質以為性六物以為命元虛以為天道也冥漠以為鬼神也有無以為變化也甚則以察為知以蕩為情以貪為欲以反經為權以捷給為才以譎詐為術聖賢之言炳如日星而師異指殊其流弊乃爾若夫先王之制又在所當講而風氣既降名稱亦譌有一事而數說一物而數名學者亦莫之質也井牧居民之良法也而邱乘卒伍之不合則參以管仲穰苴之法封建經國之大務也而百里五百里之不合則託諸歷代之異制賓興之法自遂以降自王畿以外無文則約諸鄉遂之數郊王禘祫大事也或以郊丘為二或以禘祫為一廟學明堂先務也或以為異所而殊制或以為一廟而八名七世之廟常典也而殷六廟周二祧或親盡而毀或宗無常數莫知折衷三年之喪達禮也而有謂君大夫士廬服異等又有謂君卒哭而除皆莫敢以為非大抵始去籍於周末大壤於秦觖望於漢而盡覆於五胡之亂二千年閒憑私臆決罔聞於行帝號官儀承秦舛矣郊祧廟室踵漢誤矣衣冠樂律雜胡制矣學校
養不賓之士科舉取投牒之人資格用自陳之吏剌平人以為軍而聽其坐食髡農夫以規利而縱其自奉授田無限而豪奪武斷以相尚也出泉輸租而重科覆折以相蒙也嗚呼生斯世也為斯民也而讀聖賢之書以求帝王之法使其心曉然見之且無所於用也況眾言淆亂始以春秋戰國之壞制衷以秦漢晉魏之雜儀終以鄭王諸儒之臆說學者之耳目肺腸為其所搖惑而不得以自信於是根本不立而異端得以乘之利祿得以移之文詞得以溺之則有口道六經而心是佛老篤信而實踐者矣則有心是聖學而輯為文詞隨世以就功名者矣六經之書孔孟未及行也今二千年矣而猶莫之行也余長而有聞晚益多懼舜俞以藏書屬記願以所懼者相與切磋究之嗚呼其亦以余言為過矣乎
題詠天目山平齋洪公招隱三首雲氣斂兮天目之顛濤江綫橫兮海門濺濺扶桑子半兮陽烏翩可俯而掬兮嚥以天井無聲之泉子其隱乎吾與子兮拾荃　雲氣冒兮天目之趾疊湫歕薄兮洞石齒齒列缺正晝兮睡蛟起可仰而擾兮浴以天河倒流之水子其隱乎吾與子兮采芷　雲氣吐兮天目之腹乳潭沈沈兮鴨潭煜煜徐五朝往而暮來兮雙碧鹿可挽而舞兮侑以天風步虛之曲子其隱乎吾與子兮蒔菊雷神宅東坡贈唐道人詩已外浮名更外身區區雷雨若為神山頭只作嬰兒語無限人閒失筯人新婦石白樂天有新婦石詩堂堂不語望夫君四畔無家石作鄰蟬鬢一梳千歲髻蛾眉長掃萬年春雪為輕粉憑風拂霞作胭脂使日勻日勻勻宋本注廟諱避理宗嫌名以白集補莫道面前無寶鑑月來山下照夫人望江石徐凝有詩登巖背山阿立石秋風裏隱見浙江濤一尺東溝水山房洪公用子有韻門巷蕭然雀可羅藏山萬卷自研磨懶尋玉女登西岳甘伴金僊坐補陀書帶草長塵慮少鉢曇花放道緣多酒肴問字如相過引道松閒不用呵　又荅景揚朝家久設禮為羅小寄禪窗共講磨紅錦障泥飛騕褭黃金寶校琢盤陀冰齏薦飯鄉風古雪汁烹茶雅道多領取單傳心法去會將佛祖一時呵　再用韻煙霏深處萬山羅閒裏工夫歲月磨上
采緯書乾鑿度下搜雜志薛廷陀手披不厭薰沈水心悟何妨涉貝多若問尊經閣中事南豐作記也須呵
史／地理／宋元方志叢刊／開慶四明續志　宋吳潛　修　梅應發　劉錫　纂／卷十一／詩餘上／木龍吟戊午元夕(P.6040-2)
木龍吟
戊午元夕
十洲三島蓬壺是花錦一團裝就輕車細輦綺羅香裏夜光如晝朱戶笙簫畫樓簾幙有人回首想金蓮燦爛星毬縹緲那風景年時舊　應念白頭太守怎紅旗六街穿透鋪排玳席追陪珠履且釃春酎楚舞秦謳半慵鶯舌疊翻鴛袖把千門喜色萬家和氣祝君王壽
子／醫家／本經疏證／卷七　中品草十五味／瞿麥(P.20-2)..[清道光二十九年(1849)刻本]
凡花色斑斕味苦氣寒者大都爲火化瞿麥花開午月又適得火令之正但用其蕋殼不用其實是宜治火腑之病矣乃其實凡至乾燥則迸出不畱故物之
不當畱者皆能決而去之小腸多血爲泌別水穀之腑其所存畱不過蓄血與宿水耳此本經主治所以首關格諸癃結小便不通而以破胎墮子下閉血爲殿也肉中之刺及癰腫目中之瞖皆非所宜畱者遇此能不奔迫悉去耶至別錄膀胱邪逆霍亂仍是宿水停畱爲害至養腎氣長毛髮兩語則別有意義蓋無宿水攪混則腎水淸靜腎水淸靜則精氣充强古人謂鬚下生屬水眉橫生屬木髮上生屬火瞿麥本從火化而花色燦爛是亦同氣相求之意耳
子／醫家／本經疏證／卷八　中品草六味木十一味／山茱萸(P.39-1)..[清道光二十九年(1849)刻本]
李瀕湖謂山茱萸吳茱萸甚不相類未審何緣同名予則謂惟其同類是以同名耳蓋至九十月之交萬象蕭索惟三種茱萸吳山食纍然朱實燦爛可觀且三物者榮茂最早收成反遲均爲善物朱者丹也臾者善也廣韻云以是得名詎不允協耶且山茱萸於氣交溼令與吳茱萸俱有行所無事之槩惟吳茱萸則旣
開花而於是時不結實山茱萸則旣結實而於是時不長茂竝作遊行跌蕩之態故其主病關中上且在心下者尤爲異曲同工第結實於秋者其性嚴烈故辛竄而峻結實於春者其性醇和故酸潤而温惟其酸潤而溫故氣深穩而力優柔不然則心下旣有邪氣寒熱在外復有寒溼成痹譬如天下之事已至內外雲擾又何可以溫中解之以溫中而能悉解內外雲擾必其秉疏通之智具鎮定之識施練達之才行敦厚之政者也故山茱萸之主心下邪氣寒熱逐寒溼痹也以游行無礙於中土之資入其中而據之乃施其春和發越之令俾出於外則隨汗而能洩俾入
於腸胃則隨下而能通在於中者旣行閉於外者又安得而不動是知所謂邪氣寒熱與寒溼痹者必係肝以虛而失其疏通之職土遂磽瘠不能運邪肌肉應之亦爲寒溼所著而痹阻此本經之旨皆論其困於中者耳若夫別錄則又參出陰虛而火浮於上陽弱而水脫於下兩節夫陰以靜爲職陽以密爲功故生氣通天論曰陰者藏精而起亟也陽者衞外而爲固也陰不起亟則徒火在上而頭風風氣去來鼻塞目黃耳聾面皰陽不衞外則小便多汗出惟得溫和潤澤之物鎮於中更以酸味招而收之斯浮於上者回脫於下者固旣回旣固氣自含蓄於中陰又安得
不强精又安得不固陰强精固五臟又焉得不安九竅又焉得不開闔合節耶總之山茱萸之長在結實於春而備受夏秋冬之氣不吐不茹能常保其酸溫之氣味常布其煦育之淸標在陰則能使陰諧而陽不僭在陽則能使陽秘而陰不耗山茱萸之功力畢於此矣或言山茱萸瀕湖謂五月采實不得竟泥元古之別錄夫自别錄千金翼外臺秘要至圖經均云九月十月采惟圖經載一云五月采與此小異明明别著一說不可爲憑王摩詰山茱萸詩云朱實山下開淸香寒更發幸與叢桂花窗前向秋月則於五月采之說更何如耶
子／醫家／本經疏證／卷八　中品草六味木十一味／紫葳(P.41-2)..[清道光二十九年(1849)刻本]
紫葳附木而生直上顛頂其象爲入肝其花先黃後
赤燦爛彌久其象如血故所主多肝家血分之疾然其治崩中也止治產乳餘疾之崩中其治寒熱羸瘦也又止治癥瘕血閉之寒熱羸瘦且治癥瘕血閉矣則其性似行血之物也乃偏能治崩中又善養胎何也夫紫葳性寒寒則能涼血味鹹鹹則能凝血蓋嘗見宰豕羊雞鶩者必先取器貯水與鹽以承其血攪和而煮之則血凝爲塊旣能涼血復能凝血又何患其不能養胎產乳之餘血氣潰亂剽疾故爲崩中若他崩中則不必血不凝矣寒以涼之鹽以凝之其能止不凝之崩中亦易易耳惟癥瘕爲病有血閉者有血不閉者然皆屬裏與表無與則不必有寒熱癥瘕
血閉而有寒熱且羸瘦則必血與邪熱相攪血欲凝而不得邪欲出而不能因以內結癥瘕外相凌薄氣日耗而肌肉日漸消瘦若用紫葳實一舉兩得焉仲景鼈甲煎𠁽行氣消瘀和中解外各有其物所以必用紫葳正由此也
子／醫家／本經疏證／卷十一　下品草十九味／澤漆(P.29-2)..[清道光二十九年(1849)刻本]
凡物之行水者必能傷陰養陰者未必能行水何則水陰屬也氣不薰身充膚澤毛洩澤骨節屈伸而化爲水則旣已傷矣若又使往而不返能無倍其傷乎養陰者能使陰滋不能使陰若霧露之溉使陰滋者適足助水之瀾決非濬水之源以導其流能變懷山襄陵爲膏壤埴墳者也若旣行水而又妙能使陰氣不至不足者其惟澤漆乎何以言之夫腎主五液入心爲汗入肺爲涕入肝爲淚入脾爲涎自入爲唾四十九難不似澤漆之白汁貫莖徹下徹上一本在下五歧在上歧端各生燦爛之花乎腎者主受五臟六腑之精而藏之故五臟盛乃能寫上古天真論不似澤漆之五
歧原出一莖收花成實已後則精氣原歸於本乎惟其能使方爲大腹水氣四肢面目浮腫之水仍歸於分布五液之腎使腎旣平均方寫其有餘則水消之後又豈致陰氣不足耶夫然則凡病水者胡不皆用此免事後之周章乃古人不常用何哉蓋腎家之水與火同居故惟與火同病之水澤漆能化之能行之否則不能矣何謂與火同病則皮膚熱是也水病者不皆皮膚熱惟皮膚熱之水病則澤漆所專治矣然則大腹水氣四肢面目浮腫且皮膚熱之病婦人亦應有之條中特提丈夫者何夫丈夫之腎以氣爲權衡婦人之腎以血爲權衡澤漆者能化氣不能化血
倘婦人病此而用澤漆水氣旣囘於腎腎家或值血實或值血虛實則水與血混虛則水入血中雖兩者竝仍可治然至水血攸分恐腎氣不能無不足之患也
子／醫家／御定佩文齋廣群芳譜／花譜　卷二十二至卷五十三／卷二十九　荷花一／彚考(P.3-1)..[文淵閣四庫全書本]
［彚考］
〔原〕《詩‧鄭風》隰有荷華　〈陳風〉彼澤之陂有蒲與荷　彼澤之陂有蒲菡蓞　《史記‧龜策傳》龜千嵗乃遊蓮葉之上　《晉書‧藝術傳》石勒召佛圖澄試以智術澄即
取鉢盛水燒香咒之須㬰鉢中生青蓮花光色曜日勒由此信之　《宋書‧符瑞志》文帝元嘉中蓮生建康頟檐湖一莖兩花
〔増〕《宋書‧符瑞志》元嘉十年七月華林天淵池芙蓉異花同蒂　元嘉十七年十月尋陽𢎞農祐㡬湖芙蓉連理　《梁書‧武帝本紀》天監十年五月乙酉嘉蓮一莖三花生樂遊苑
〔原〕《陳書‧孫瑒傳》瑒出鎮郢州乃合十餘船為大舫於中立𠅘池植荷芰每良辰羙景賔僚並集泛長江而置酒亦一時之勝賞焉
〔増〕《魏
書‧釋老志》明帝曽欲壞宫西佛圖外國沙門乃金盤盛水置於殿前以佛舍利投之於水乃有五色光起於是帝嘆曰自非靈異安得爾乎遂徙於道東為作周閣百間佛圖故處鑿為濛氾池種芙蓉於中
〔原〕《南史‧晉安王子懋傳》子懋年七嵗時母阮淑媛𡮢病危篤請僧行道有獻蓮花供佛者衆僧以銅甖盛水漬其莖欲花不萎子懋流涕禮佛曰若使阿姨因此和勝願諸佛令花竟齋不萎七日齋畢花更鮮紅視甖中稍有根鬚當世
稱其孝感
〔増〕《南史‧徐勉傳》勉戒子崧書云瀆中並饒荷䓈湖裏殊富芰蓮　《宋史‧五行志》紹興二十一年民家竈鼎生金色蓮花　萬州䖍州放生池生蓮皆同蒂異蕚　二十三年六月汀州生蓮同蒂異蕚者十有二　〈樂志〉女弟子隊舞六曰採蓮隊衣紅羅生色綽子繫暈裙戴雲鬟髻乘綵船執蓮花　《淮南子》海閭生屈龍屈龍生容華［注］海閭浮草之先也屈龍游龍容華芙蓉草花　《三輔黃圖》漢昭帝琳池中植分枝荷宫人貴之
每遊燕出入必皆含嚼或翦以為衣或折以障日以為戲弄　《洞㝠記》北極𤣥坂去崆峒十七萬里日月不至其地自明有紫河萬里流沫千丈中有寒荷霜下方香茂也　《枕中書》玉京七寶山芝沼中蓮花徑度十丈　《鄱陽記》弋陽嶺上多宻巗宋元嘉中有人見其巖内三鐵鑊鑊各容百斛中生蓮花他人往尋不知所在
〔原〕《闗令尹喜内傳》關令尹喜生時其家陸地生蓮花光色鮮盛　《拾遺記》漢武時海中有人义角面如玉色羙髭
髯腰蔽槲葉乘一葉紅蓮約長丈餘偃卧其中手持一書自東海浮来俄為霧所迷不知所之東方朔曰此太乙星也　漢昭帝遊栁池有芙蓉紫色大如斗花素葉甘香氣襲人其實如珠
〔増〕《拾遺記》周穆王三十六年王東廵大騎之谷指春宵宫集諸方士仙術之要有冰荷者出氷壑之中取此花以覆燈不欲使光明逺也
〔原〕《蓮社髙賢傳》謝靈運一見逺公肅然心服乃即寺築臺翻湼槃經鑿池植白蓮時逺公諸賢同修淨土之業
因號白蓮社　《元嘉起居注》泰始二年八月嘉蓮一雙駢花並實合跗同莖生豫章鱧湖　六年雙蓮一蒂生東宫元圃池
〔増〕《幽明録》晉末黃祖至孝母病篤庭中稽顙俄頃天漢開明有一老翁以兩丸藥賜母服之衆患頓消翁曰汝入三月可泛河而来依期行見門題曰善福門内有水曰湎源池有芙蓉如車輪　《洛陽伽籃記》準財里内有開善寺入其後園見朱荷出池綠萍浮水飛梁跨𣗳層閣出雲咸皆嘖嘖　《三國典畧》齊主還
鄴髙麗新羅並遣使来朝貢先是徐州産蓮花一莖兩蔕占云異木連枝逺人入欵斯其應也　《萬嵗歴》齊太和二年烏程縣閣下生蓮花　《靈異記》貞觀二十年渝州相恩寺側泉内忽出紅蓮花面廣三尺旅遊往来無不歎訝經月不滅
〔原〕《開元天寶遺事》太液池千葉白蓮開帝與妃子共賞指妃謂左右曰何如此解語花
〔増〕《平泉草木記》水物之羙者荷有蘋洲之重臺蓮芙蓉湖之白蓮　《金陵芙蓉池記》金陵城西有白芙蓉素萼
盈尺皎如霜雪江南梅雨麥秋後風景甚清𣻌舟綠潭不覺隆暑與嘉客泛玩終夕忘疲
〔原〕《酉陽雜俎》厯城北二里有蓮子湖周環二十里湖中多蓮花紅緑間眀乍疑濯錦又漁船掩映罟罾疎布逺望之者若蛛網浮杯也　厯城北有使君林魏正始中鄭公慤三伏之際每率賔僚避暑於此取大蓮葉置硯格上盛酒二升以簮刺葉令與柄通屈莖上輪囷如象鼻傳噏之名為碧筒杯厯下學之言酒味雜蓮氣香冷勝於水　霍光園
中鑿大池植五色睡蓮養鴛鴦三十六對望之爛若披錦
〔増〕《慧山寺記》梁大同中有青蓮花育於此山因以古華山精舍為慧山寺　《尚書故實》宣平太傅相國盧公應舉時寄居夀州安豐縣别墅𡮢出遊芍陂見里人負薪者持碧蓮花一朶已傷器刃矣云陂中得之盧公後從事浙西因使淮服話於太尉衞公公令捜訪芍陂則無有矣又徧尋於江渚間亦終不能得乃知向者一朶葢神異焉
〔原〕《北夢瑣言》元和中蘇昌逺居吳中有
女郎素衣紅臉相與狎贈以玉環一日見檻前白蓮花開花蕊中有物乃玉環也折之乃絶
〔増〕《𥟵神録》婺源尉朱慶源罷任方還家在豫章之豐城庭中地甚爽塏忽生蓮一枝其家駭懼多方以禳之蓮生不已乃築堤堰水以沼之遂成大池芡荷甚茂其年慶源授南豐令後三嵗入為大理評事
〔原〕《字説》藕藏於水其自處𤰞無所加焉其所與汙潔白自若中有孔焉不偶不生若此可以偶物矣茄無附枝泥不能汙水不能沒挺出而
立若此可以加物矣蓮既有以自白又會而屬焉若此可以連物矣𧂄菡實若舀隨昬昕闔闢焉蕸假根以立而不如藕之有所偶假莖以出而不如茄之有所加假華以生而不如蓮之有所連菡𧂄之有菡也若此可謂遐矣夫菡物者終必吐連物者終於散偶物者或析之加物亦不可謂常故遐在此不在彼也蔤退藏於無用而可用可見者本焉若此可以密矣合此衆羙則可以荷物可以為芙可以為蕖故曰荷芙蕖也荷以荷物為
義故通於負荷之字　《縉紳脞説》雍熙中張君房寓泊廬山開先寺望黃石崖瀑布水中一大紅葉泛而下令僧行急取之乃紅蓮一葉長三尺餘濶一尺三寸𡮢觀廬山記説沛水出雙劍峯頂有池濶數百尺其深莫測又有清源池生蓮花大如車輪今可信矣君房因分此花葉遺好事者磨湯飲之其蓮香經宿不散
〔増〕《能改齋漫録》政和癸巳大晟樂成蔡元長以次膺薦詔乘驛赴𨶕次膺至都會禁中嘉蓮生遂屬辭以進名並蒂芙
蓉上覽之稱善除大晟府協律郎
〔原〕《避暑録話》歐陽文忠公在揚州作平山堂壮麗為淮南第一堂據蜀岡下臨江南數百里真潤金陵三州𨼆隱若可見公每暑時輙凌晨携客往遊遣人走邵伯取荷花千餘朶以畫盆分插百許盆與客相間遇酒行即遣妓取一花傳客以次摘其葉𥁞處則飲酒徃徃侵夜載月而歸余紹聖初始登第𡮢以六七月之間館於此堂者幾月寺有一僧年八十餘及見公猶能道公時事甚詳邇来幾四十
年念之猶在目今余小池植蓮雖不多来嵗花開當與山中一二客修此故事
〔増〕《彦周詩話》世間花卉無踰蓮花者葢諸花皆藉暄風暖日獨蓮花得意於水月其香清凉雖荷葉無花時亦自香也梁江從簡為採荷調云欲持荷作柱荷弱不勝梁欲持荷作鏡荷暗本無光此語嘲何敬容而波及蓮荷矣　《繼古叢編》韓昌黎古意詩太華峰頭玉井蓮開花十丈藕如船始意退之自為豪偉之辭後見真人闗令尹喜傳老子曰天涯之洲
真人遊時各坐蓮花之上花輒徑十丈有返香生蓮逆水聞三千里又北齊修文御覽有花生香一門專載此事諸家集注韓詩皆遺而不收特表出之　《花經》蓮三品七命　《演繁露》洛陽無白蓮花白樂天自吳中帶種𡚖乃始有之有白蓮池泛舟詩曰白藕新花照水開紅𥦗小舫信風廻誰教一片江南興逐我殷勤萬里来又種白蓮詩曰吳中白藕洛中栽莫戀江南花嬾開萬里㩦歸爾知否紅蕉朱槿不将来　《五色線》河南志寳林
禪院有雲錦二溪溪生雙荷花色香異於常者　《吴興園林記》蓮花莊在月河之西四面咸水荷花盛開時錦雲百頃亦城中之所無也　《乾淳起居注》太上同上至飛来峰看放水簾時荷花盛開太上指池心云此種五花同幹近伯圭自湖州進来前此未見也　《濟南行記》水西𠅘之下湖曰大眀其源出於舜泉其大占府城三之一秋荷方盛紅緑如繡令人𣺌然有吳兒舟渚之想　繡江𤼵源長白山下周圍三四十里府叅佐輩觴予
繡江𠅘𣻌舟荷花中十餘里劇談豪飲抵暮乃罷
〔原〕《談撰》宋召宣用臣卓有幹才元豐間掖庭水殿落成嘉致既偹偶失種蓮宋即購于都城得器缶所植者百餘本連缶沉水底再夕視之則蓮已開盈沼矣其幹辦可謂精敏
〔増〕《真臘風土記》草花甚多且香而艶水中之花更有多品其中正月亦有荷花
〔原〕《輟耕録》至正𢈏子秋七月九日飲松江泗濵夏氏清樾堂上酒半折正開荷花置小金巵于其中命歌姬捧以行酒客就姬取
花左手執枝右手分開花瓣以口就飲其風致過碧筒逺甚余因名為觧語杯
〔増〕《輟耕録》亰師城外萬栁堂亦一宴游處也野雲廉公一日於中置酒招䟽齋盧公松雪趙公同飲時歌兒劉氏名觧語花者左手執荷花右手執杯歌小聖樂云綠葉隂濃徧池𠅘水閣偏趁凉多海榴初綻朶朶蹙紅羅乳燕雛鶯弄語對髙栁鳴蝉相和驟雨過似瓊珠亂撒打遍新荷人生百年有幾念良辰羙景休放虚過富貴前定何用苦張羅命友邀賔
宴賞飲芳醑淺酌低歌且酩酊從教二輪来徃如梭既而行酒趙公喜即席賦詩曰萬栁堂前數畝池平鋪雲錦盖漣漪主人自有滄洲趣遊女仍歌白雪詞手把荷花来勸酒𡵯隨芳草去尋詩誰知咫尺亰城外便有無窮萬里思此詩集中無小聖樂乃小石調曲元遺山先生所製而名姬多歌之俗以為驟雨打新荷者是也　《江郎山記》江郎山在江山縣南五十里山有池産碧蓮　《金陵諸園記》杞園傍一池有金邉白蓮花甚竒　《瓶
史》蓮花以山礬玉簮為婢　《客越志》西湖藕花雲錦燦爛香氣十里　《明月編》蓮花渡青葉田田花髙於葉如紅妝羙人立翠盤中舞　《林水録》肥水東側有一湖三春九夏紅荷覆水　唐城西北隅有湖俗謂之唐池蓮荷被水勝遊多萃其上　《三餘贅筆》曽端伯以荷花為浮友張敏叔以蓮為静客
〔原〕《花史》宋元嘉六年賈道子行荊上見芙蓉方𤼵取還家聞花有聲尋得舍利白如真珠㷔照梁棟　宋太平興國時内出玉津園瑞蓮
一盆示輔臣花與葉悉似合歡而生　宋孝宗於池中種紅白荷花萬柄以瓦盆别種分列水底時易新者以為羙觀　國初金箔張𡮢於臘月索乾石蓮子亂撒池中頃刻花開滿池香艶可愛剪𥿄為舫置水中踏而登焉鼓棹放歌徃来花叢俄失所在　自百里芳至平陽峙一百里皆荷花王羲之自南門登舟賞荷花即此地也　《華山志》韓愈登華山蓮華峰歸謂僧曰峯頂有池菡蓞盛開可愛其中又有破鐡舟焉　《蘇州府志》府城
西華山老子枕中記云此地可度難山半有池曰天池産千葉蓮昔人𡮢服之羽化　正綂戊午吴縣學池中蓮一莖三花眀年縣學施公槃状元及第成化辛夘蘇州府學池中蓮一莖二花眀年吴公𡩖状元及第
〔増〕《湖州府志》芙蓉池在府城東白蘋洲上其中多千葉蓮花
〔原〕《處州府志》仙都山在縉雲縣東二十三里一名縉雲山一名丹峯山道書謂𤣥都洞天上有鼎湖産異蓮　《贑州府志》興國縣放生池上蓮花彌望夹堤皆𡸁
栁羣山環列有浮圖突兀在雲烟紫翠間記稱江山之勝頗似西湖　盤古山在會昌縣東南一百二十里四面皆石壁有池廣一畝産瑞蓮
〔増〕《贑州府志》瑞蓮池在雩都縣治西池産異蓮其葉曰雙捲劍脊其花曰雙頭义髻三蕚二十四葉其實曰覆鍾金鋌移之他處輙類常種俗傳雩山倒影所致
〔原〕《黃州府志》馮茂山在黃梅縣東北三十里即五祖大滿禪師道塲山頂有池生白蓮花又名蓮峯　《雲南志》滇池在雲南府城南周
廣五百餘里産千葉蓮
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／表(P.15-1)..[文淵閣四庫全書本]
［集藻］
［表］
〔増〕唐崔融〈為百官賀千葉瑞蓮表〉伏奉恩旨𡸁示臣等千葉瑞蓮觀其綠裏紅葩緗莖素蕚露揺珠㸃霞坼金鬚百星交映羽盖張而一色萬目齊明車輪合而千状謂鸞翔之欲舞若羣鵷之並飛峯形聳而半天石勢蹲而臨海冲氣積其下恵風流其上服之可以登仙採之可以駐夀雖復釋梵天王之國千影離婁善住天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百億國無量清淨經云無量清淨佛七寶池中生蓮花上夫蓮花者出塵離染清淨無瑕有以見如来之心有以察如来之法道之行也曽不徒然伏惟天冊寶金輪聖神皇帝現此妙身當兹巨瑞符契㝠合影響不差非常之貺曠古未聞殊特之珍厯代一見手舞足蹈倍百常情無任慶躍之至　權徳輿〈中書門下賀神龍寺渠中瑞蓮表〉今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通𢎞被生植宥萬方之暇必順天心於九重之中别開佛刹絪縕降祉菡蓞敷榮瑞兹灼灼之花迥出田田之葉吉祥殿外芳馥殊常功徳池中光華交映扶疎𤼵越並秀相鮮𤣥功嘉應超𠜍圖牒彼芝稱三秀麥有兩岐雖驗休祥豈階妙法觀雙芙之挺茂荷一雨之均霑隂隲生成發輝嚴浄臣等沗居樞近倍萬歡心無任欣忭悦懌之至　張仲素〈賀西内嘉蓮表〉臣伏見今月九日中
書門下宣示百官西内池中嘉蓮圖其蓮一本兩花者臣聞明聖有作天人合應既彰化本必降祥符即事而推昭昭可見伏惟陛下儲精要道憂濟羣方致理大同猶懼不至所以恢𢎞聖教資福生靈𤣥造感通嘉瑞屡降况兹菡蓞儒釋同稱経文但喻乎淤泥詩人特歌於彼澤豈比夫躍銅池煥靈沼傳芳丹禁濯影清流特聳孤莖以表清浄之源一致對敷雙蕚是明内外之教齊興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報恩私之重無任忭賀慶躍之至　栁宗元〈為王京兆賀嘉蓮表〉今日某時中使某奉宣聖㫖出西内神龍寺前水渠内合歡蓮花圖一軸示百僚者祥圖煥開異彩交映賛天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調隂陽之粹羙孕造化之精英吉慶每見於天心𤼵祥必自於禁掖是使雙華擢秀蓮蒂𡸁芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超於小刼神功允洽于大千臣某獲覩昇平濫居榮𠖥聞瑞應而稱慶仰繢事而増歡無任抃蹈喜躍之至
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／彚考(P.2-1)..[文淵閣四庫全書本]
［彚考］
〔増〕《續仙傳》鶴林寺在潤州有杜鵑花高丈餘毎至春月爛漫僧相傳云貞元中有僧自天台移栽之其後有殷七七字文祥周寶舊識之及移鎮浙西營飾其花院鎻閉時或窺見有二女子共游林下俗傳花神也寶一日謂七七曰鶴林之花天下竒絶𡮢聞能作非時花今重九將近能開此花以副此日乎七七乃前一日往
鶴林焉中夜女子來謂七七曰妾為上帝所命司此花今與道者開之然此花不久歸閬苑矣于是女子瞥然不見及九日爛漫如春寶驚異遊賞累日俄不見其後兵火焚寺樹失根株信歸閬苑矣　《平泉草木記》己未嵗得稽山之四時杜鵑　《容齋隨筆》物以希見者為珍不必異種也潤州鶴林寺杜鵑乃今映山紅又名紅躑躅在江東彌山亘野殆與榛莽相似而鶴林之花至以為外國僧鉢盂中所移上帝命玉女下司之已踰百年
終歸閬苑是不特土俗罕見雖神仙亦不識也王建宮詞云大儀前日暖房來囑向昭陽乞藥栽勑賜一窠紅躑躅謝恩未了奏花開其重如此則宫禁中亦鮮之　《三桞軒雜識》杜鵑為仙客　《花經》杜鵑八品二命躑躅七品三命　《閩部疏》閩中大都氣暖春花皆先時放方二月下旬已見躑躅　《越中雜記》五泄多穠花異草紅白青綠燦爛如錦映山紅有高七八尺者與他山絶異　《草花譜》映山紅若生滿山頂其年豐稔人競採之
《黃山志》雲外峯上有杜鵑花繞峯而生
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
集／總集／全遼文／卷四／大都崇聖院碑記　應曆十年(P.78)
大都崇聖院碑記應曆十年
王鳴鳳
大覺垂慈。聖人利物。是故發源西國。則優填創其始。移教東域。則漢明肇其初。導四生於寶所。運三有於大乘。巧使現權之教。以救未來蒙迷。時有范陽僧人惠誠。俗姓張。母孫氏。丱歲禮惠華寺玉藏主為師。授以天台止觀。攜錫縱遊。逕過此處。地名三盆山崇聖院。見其山明水秀。地傑人豐。林樹鬱茂。菓株滋榮。殿宇頹毀。古跡猶存。石幢一座。乃晉唐之興修。實往代之遺踪。惟見一僧。耆年老邁。病患相仍。嘆之不已。嗟之不息。遂迺發心。募化眾緣。郡公王希道張仲釗蕭名遠楊從實等同發誠心。各捨己資。於大遼應曆二年戊辰歲三月內興工。至應曆八年甲戌歲八月中秋。營理大殿三間。中塑釋迦牟尼佛。左大智文殊師利菩薩。右大行普賢菩薩。兩壁懸山應真一十八尊羅漢。東西伽藍祖師。二堂兩廊。僧舍二楹。鍾鼓二樓。晨昏梵唄。用宣佛化。引導群迷。上祝皇王鞏固。帝道遐昌。佛日增輝。法輪常轉。今則殿宇一新。金碧燦爛。山門廊廡。俱已克備。厥此真石。永為千古之叢林。萬代之不磨者矣。是為記。銘曰。
應曆年間重建。多虧眾信施財。殿宇金碧交輝。聖容燦爛爭鮮。鍾聲朗朗山川。鼓韻鼕鼕霄漢。碑石萬劫不磨。英名古代留傳。人人瞻禮福無邊。鷲峰靈境不換。
大遼應曆十年丙子歲四月吉日立碑。拓本。
按此文題：「大都崇聖院碑記」。橫額題：「三盆山崇聖院碑記」。碑額鐫「十」字。末記：「大遼應曆十年丙子歲四月吉日立碑。」《藝風堂金石目》有「《三盆山崇聖禪院記》，王鳴鳳撰，盧進達正書。應曆十年丙子歲四月吉日立，在房山廿里十字寺。」應曆十年為庚申，非丙子。當年立碑，撰者刊者何至誤記甲子，殊不可解。遼時燕京雖亦稱大都，但應曆二年歲次壬子，碑作戊辰歲，八年戊午，碑作甲戌，亦不合。
唐長安大秦寺原名崇聖寺，此以崇聖名寺，又鐫「十」字於碑額，可供探考線索。
集／總集／全遼文／卷九／顯密圓通成佛心要集并供佛利生儀後序(P.267)
顯密圓通成佛心要集并供佛利生儀後序
釋性嘉
恭聞大日雄尊。始王華嚴之界。圓音妙法。遍周帝網之區。稱其性。演重重無盡之門。就其根。開種種有限之義。爰自結集之後。洎于翻譯已還。五藏八藏以殊分。一乘三乘而異設。若迺舉其大柄。振其宏綱。則唯密及顯。斯可得而稱矣。謂密言玄妙。統五部之真詮。顯字淵沖。貫十宗之微旨。應根派異。涇渭雙流。會旨源同。清濁共濕。然而去聖時邈。群生見差。或密顯偏修。或有空別立。或學聲字。迷神呪之本宗。或滯名言。昧佛經之正意。雖有觀心照性。然多背正趨邪。各計斷常。競封人法。弘性弘相。商參互起於多端。宗律宗禪。水火交騰於異義。遂使滔滔性海。罕挹波瀾。燦燦義天。難窺光彩。斯蓋未遇通人與開示焉。今我親教和尚諱道。字法幢。俗姓杜氏。雲中人也。家傳十善。世稟五常。始從齠齔之年。習於儒釋之典。天然聰辯。性自仁賢。博學則侔羅什之多聞。持明則具佛圖之靈異。禪心鏡淨。神遊華藏之間。戒體冰清。行出塵勞之外。加以霜松潔操。水月虛襟。曲己利人。輕身為法。恆思至理。匿在筌蹄。每念生靈。懵於修證。由是尋原討本。採異搜奇。研精甫僅於十旬。析理遂成於一卷。號之曰顯密圓通成佛心要。并供佛利生儀。其文則精儁簡約。其義則淵奧該弘。窮顯密之根源。盡修行之歧路。四門朗朗。如皓月之呈輝。十段明明。若群星之列耀。五法界之妙觀。燦爛於行間。三祕密之神宗。昭彰於字下。包括鷲峰之妙典。彌綸龍藏之遺文。會萬法以無違。皆歸圓教。融諸呪而不滯。盡是總持。使瓦礫並作於真金。草木悉成於妙藥。實乃改張異見。端正前修。依之則無塞不通。弘之則無根不被。其猶出匣之鏡。動則臨人。
射空之箭。發必有中。盡善盡美。兼質兼文。有玄之又玄之宗。祕之又祕之趣。使將來者開卷便知聖旨。得意皆是全才。貧子獲衣內之珠。輪王雪夢中之恥。北秀南能之心印。詎假躬參。西林東社之靈編。無勞親閱。真可謂登覺山之捷徑。濟苦海之逆船。一十二分教之蓍龜。八萬四千行之鈐鍵。抉學人之疑膜。有類金鎞。斷釋子之邪心。無殊寶劍。復有供佛供僧之祕法。濟仙濟鬼之玄門。拯幽靈之神方。利含生之聖術。其功德之廣大。逾五岳之崢嶸。其利益之宏深。越四溟之浩淼。若非鍊智鍊神。精教精理。內憑呪力。外感佛加。曷以著斯絕妙之文哉。性嘉叨承宿幸。忝會此生。自得伏膺。親蒙誨道。七十子。仲尼門下。入室徒忻。一千輩。黃梅山中。傳衣匪預。雖滴露乏添江之力。輕塵無足岳之能。但竭愚衷。聊為後序。所願萬靈密祐。四眾圓修。長然心要之燈。恆照愚冥之路云爾。切以藏海汪洋。深廣莫窺其涯涘。聖途坦蕩。指歸直造於根源。矧圓通顯密之要門。極性相有空之至理。惟持明者。斯問津焉。管主八緣幸釋流。慶逢聖世。聲教熾燄。佛法莫盛於當今。車書混同。華竺咸歸於至化。眷此霾塵之寶。奚其韞櫝之緘。敬鐫刻於斯文。俾流通而入藏。恭願法輪大轉。億萬年睿算。永祝帝齡。佛日高懸。一大事因緣。俱明本智。文英武烈。子孝臣忠。干戈息於八方。風雨調於六合。功能最勝。筆舌奚殫。恩有普資。自他俱利。《顯密圓通成佛心要集》卷末。
集／總集／全遼文／卷十一／靈感寺釋迦佛舍利塔碑銘　并序　天慶六年(P.325)
靈感寺釋迦佛舍利塔碑銘并序　天慶六年
張嗣初
夫塔古無有也。本出浮屠氏。自佛教東被始有之。是謂佛廟。蓋聞不遷者性也。恆動者情也。緣情而能有者生也。生不可常。必至於滅。滅不可已。復轉於生。于此流轉中。能解生死之縛。而得不生不滅者。唯釋迦而已。故超然特立於群聖之上。可謂天人師者也。然大耄既至。終顯有為。故金身示滅。當此之際。六種震動。如須彌傾摧。使諸天無所依也。嗚呼。去聖鎮遠。靈蹟不滅。故所有舍利。為八國以寶塔分葬之。其數凡八萬四千。爾後歷載彌久。憒廢者甚眾。人心特恐亡墜。益復興起之。或發諸寶函。或擘以玉粒。或葺其舊制。或創以新作。故塔廟之多。跡于是也。雖殫其筋力。嘗不為勞。然竭以資財。亦不為費。至若累寶簷絡珠網。接雲漢而起。嘗不為高。并閭閻夷井竈有郛郭之半。亦不為廣。其人心勤厚有如此者。皇朝定天下以武。守天下以文。太平既久。而人心向善。故此教所以盛弘。凡民間建立佛寺。靡弗如意。今此塔自太平九年。柳城人梁氏之所建也。氏兄弟二人。長曰守奇。夙植善根。次曰道鄰。素弘願力。自童子時。已有聚沙之戲。後果志於出家。既受具已。大通宗乘。先隱於龍岫之一蘭若。後為城中人請居此寺。一日鉢中忽出異光。不散者久之。既而乃得舍利二粒。玉彩晶燦。不可正視。人爭傳戴之。由此乃舍衣盂。特興塔像。復求化官長暨貴戚。并豪族之家。各助以金帛車服。或諸珍玩。計獲數百萬錢。共為成辦之。于是火其塼。廣若山積。募其工。翕如雲合。負土于堦者。若蟻之累垤。汲泥于簷者。如燕之巢房。凡一十三級。通百有餘尺。珠函之靈瑞。以在乎其中。觀夫有金撐以銳其上。有廣陛以豐其下。豈徒然哉。我所貴踴出三界。而為解脫之場也。有千歲燈。以然于內。有百鍊鏡。以懸于外。亦豈徒然哉。我所貴遍照十方。而破黑暗之獄也。且如風鳴寶鐸。盡宣妙法音。蟻踐崇堦。亦成無上道。故一塵所沾。一影所覆。其利樂信不虛矣。噫。彼土木有穹窿而崔巍者。勿謂我小。我小有可觀。彼金碧有燦爛而陸離者。勿謂我儉。我儉能中禮。愚弗克備述。徒止於此焉。復常有光數見。或五色氣以覆之。因上聞之。以精誠有感。故靈應必通。乃勅其寺曰靈感。至大安中。有光師之弟子通教師。賜紫沙門。思整重修以潤色之。二先師者。蓋愚之祖母。故河南太君之伯父也。塔初成日。我先人嘗欲親志之而不意早沒。故弗克逮言。今通教師素與我先人有甥舅之愛。每一見。必以此事為
託。師既誘我以先人之志。能勿繼之。我復感師念先師之德。可弗述之。此者蓋予為其肯構也。故不敢讓。乃強為記云。其頌曰。
既生必滅。　唯性不遷。　不生不滅。　唯佛能然。　金身雖往。　靈跡可傳。　舍利所至。　塔廟興焉。　在昔所建。　八萬四千。　益遠益敬。　至於無邊。　凡厥願力。　非小因緣。　有僧梁氏。　獲此舍利。　千佛共與。　一日自至。　鉢中有光。　玉粒者二。　苟非精誠。　格茲靈瑞。　乃舍衣盂。　願作佛事。　以清淨心。　置琉璃器。　藏此塔中。　以福萬世。　後有門人。　以增以新。　長令淨白。　不生埃塵。　敘我以舊。　託我以文。　乃強為述。　肯吾先君。
天慶六年歲次丙申八月壬戌朔甲戌十三日丙寅時建。《承德府志》二十。
《承德府志》廿引《熱河志》：「案靈感寺在三座塔城內，土人耕地得遼碑一，為靈感寺釋迦佛舍利塔銘，遼天慶六年丙申，新授尚書都官員外郎遼西路錢帛判官張嗣初字闕二字撰文，和龍僧悟照字育物書丹。碑稱寺為太平九年僧守奇道鄰所建，作塔十三級，以貯舍利。大安中，僧通教重修，碑中凡光字皆不全書，蓋避遼太宗諱也。又土人嘗掘地丈餘，見地宮一所，周遭嵌列碑文，中有《釋迦定光二佛的身舍利塔記》，遼天慶二年講經律論師慧材撰。蓋遼時藏佛舍利於此。今廢。」
集／總集／遼代石刻文編／太宗、世宗、穆宗、景宗編／三盆山崇聖院碑記　應曆十年(P.30)
三盆山崇聖院碑記應曆十年
三盆山崇聖院碑，在北京房山20里十字寺，碑記文前題作“大都崇聖院碑記”，橫額題作“三盆山崇聖院碑記”，碑額鐫一“十”字，碑陰刻村眾題名，正書。
大都崇聖院碑記大都　按，《三河縣重修文宣王廟記》亦稱燕京為大都，《燕京大憫忠寺故智大德幢記》、《梁援墓誌》稱上京為上都，《梁援墓誌》稱東京為東都，《夏蘊石棺記》、《孟有孚墓誌》、《梁援墓誌》稱中京為中都，《創建靜安寺碑銘》又統稱五京為五都，然唯不見稱西京為西都之例。。
朝奉郎、守司農少卿、范陽郡開國男、食邑三百戶、賜緋魚袋王鳴鳳撰。
涿州學廩膳生溳盧進達書。
大覺垂慈，聖人利物。是故發源西國，則優填創其始；移教東域，則漢明肇其初。導四生於寶所，運三有於大乘。巧使現權之教，以救未來蒙迷。時有范陽僧人惠誠，俗姓張，母孫氏。丱歲禮惠華寺玉藏主為師惠華寺　《掩藏感應舍利記》作慧化寺。《涿縣志》：“慧化寺，在縣治西北隅，今圯，有石佛一尊，甚名貴，現移存於民眾教育館。”，授以天台止觀。攜錫縱遊，逕過此處，地名三盆山崇聖院三盆山崇聖院　民國《房山縣志》：“三盆山，舊志縣西十五里，山頂廣平數十畝，下有流泉三灣，狀如仰盆故名。按今未詳其地，疑在十字寺左右。”又云：“十字寺，在車廠村西北。”　按，崇聖院，今俗呼十字寺。。見其山明水秀，地傑人豐，林樹鬱茂，菓株滋榮，殿宇頹毀，古跡猶存。石幢一座，乃晉唐之興修，實往代之遺踪。惟見一僧，耆年老邁，病患相仍，嘆之不已，嗟之不息。遂迺發心，募化眾緣。郡公王希道、張仲釗、蕭名遠、楊從實等，同發誠心，各捨己資。於大遼應曆二年戊辰歲三月內興工，至應曆八年甲戌歲八月中秋，營理大殿三間，中塑釋迦牟尼佛，左大智文殊師利菩薩，右大行普賢菩薩。兩壁懸山
應真一十八尊羅漢，東西伽藍祖師。二堂兩廊，僧舍二楹。鐘皷二樓，晨昏梵唄。用宣佛化，引導群迷。上祝皇王鞏固，帝道遐昌，佛日增輝，法輪常轉。今則殿宇一新，金碧燦爛，山門廊廡，俱已克備。厥此真石，永為千古之叢林，萬代之不磨者矣！是為記。銘曰：
應曆年間重修，多虧眾信施財。殿宇金碧交輝，聖容燦爛爭鮮。鐘聲朗朗山川，皷韻鼕鼕□霄漢。碑石萬劫不磨，英名古代留傳。人人瞻禮福無邊，鷲峰靈境不換。
大遼應曆十年丙子歲四月吉日立碑按，應曆二年歲次壬子，碑作戊辰，八年戊午，碑作甲戌，十年庚申，碑作丙子均不合。。住持惠誠，同徒清□、清真、清寶、清實、清□、清彤。徒孫凈業、凈受、凈□、凈山、凈海。□□芳名：王希道、妻李氏、張仲釗、妻劉氏、蕭名遠、郝氏、楊從實、盧氏、李伯通、韓氏、□□□、□氏、郝少達、錢氏、盧進學、崔氏、盛氏、田福通、□氏、崔福銘、樂氏、□□□、□氏。鐫字石匠段□□。
集／總集／遼代石刻文編／天祚編／靈感寺釋迦佛舍利塔碑銘　天慶六年(P.661)
靈感寺釋迦佛舍利塔碑銘
天慶六年
碑早年在遼寧朝陽出土，碑文見錄於《熱河志》、《承德府志》、《朝陽縣志》及《滿洲金石志》，文字多有差異，今據諸本校訂錄文。
靈感寺釋迦佛舍利塔碑銘并序。
制授(制一作新。)尚書都官員外郎、遼西路錢帛判官張嗣初，字得一撰，和龍僧悟照，字育物書並篆□。
夫塔古無有也，本出浮屠氏，自佛教東被始有之，是謂佛廟。蓋聞不遷者，性也。恒動者，情也。緣情而能有者，生也。生不可常，必至於滅。滅不可已，復轉於生。於此流轉中，能解生死之縛，而得不生不滅者，唯釋迦而已。故超然特立於群聖之上，可謂天人師者也。然大耄既至，終顯有為，故金身示滅。當此之際，六種震動，如須彌傾摧，使諸天無所依也。嗚呼！去聖鎮遠，靈蹟不滅。故所有舍利，為八國以寶塔分葬之，其數凡八萬四千。爾後歷載彌久，憒廢者甚眾。人心特恐亡墜，益復興起之。或發諸寶函，或擘以玉粒，或葺其舊制，或創以新作。故塔廟之多，跡于是也。雖殫其筋力，嘗不為勞。然竭以資財亦不為費。至若累寶簷，絡珠網，接雲漢而起，嘗不為高。
并閭閻，夷井竈，有郛郭之半，亦不為廣。其人心勤厚，有如此者。皇朝定天下以武，守天下以文。太平既久，而人心向善，故此教所以盛宏。凡民間建立佛寺，靡弗如意。今此塔自太平九年，柳城人梁氏之所建也。氏兄弟二人，長曰守奇，夙植善根，次曰道鄰，素宏願力。自童子時，已有聚沙之戲，後果志於出家。既受具已，大通宗乘。先隱於龍岫之一蘭若，後為城中人請居此寺。(寺一作土。)一日鉢中忽出異光，不散者久之。既而乃得舍利二粒，玉彩晶燦，不可正視，人爭傳戴之。由此乃舍衣盂，(盂一作鉢。)特興塔像。復求化官長暨貴戚，并豪族之家。各助以金帛車服，或諸珍玩。計獲數百萬錢，共為成辦之。于是火其塼，廣若山積。募其工，翕如雲合。負土於堦者，若蟻之累垤。汲泥於簷者，如燕之巢房。凡一十三級，通百有餘尺。珠函之靈瑞，在乎其中。觀夫有金撐以銳其上，有廣陛以豐其下。豈徒然哉？我所貴踴出三界，而為解脫之場也。有千歲燈，以然于內。有百煉鏡，以懸于外。亦豈徒然哉？我所貴遍照十方，而破黑暗之獄也。且如風鳴寶鐸，盡宣妙法音。蟻踐崇堦，亦成無上道。故一塵所沾，一影所覆，其利樂信不虛矣！噫！彼土木有穹窿而崔巍者，勿謂我小，我小有可觀。彼金碧有燦爛而陸離者，勿謂我儉，我儉能中禮。愚弗克備述，(愚一作余。)徒止於此焉。復常有光數見，或五色氣以覆之。因上聞之，以精誠有感，故靈應必通，乃敕其寺曰靈感。(諸本感下均有寺字。)至大安中，有先師之弟子通教師，賜紫沙門思整，重修以潤色之。二先師者，蓋愚之祖母、故河南太君之伯父也。塔初成日，我先人嘗欲親志之，而不意早沒，故弗克逮言。今通教師素與我先人有甥舅之愛，每一見，必以此事為託。師既誘我以先人之志，能弗繼之？我復感師念先師之德，可弗述之？此者蓋予為其肯構也。故不敢讓，乃強為記云。其頌曰：
既生必滅，唯性不遷。不生不滅，唯佛能然。金身雖往，靈跡可傳。舍利所至，塔廟興焉。在昔所建，八萬四千。益遠益敬，至於無邊。凡厥願力，非小因緣。有僧梁氏，獲此舍力。千佛共與，一日自至。鉢中有光，玉粒者二。苟非精誠，格茲靈瑞。乃舍衣盂，願作佛事。以清凈心，置琉璃器。藏此塔中，以福萬世。後有門人，以增以新。長令凈白，不生埃塵。敘我以舊，託我以文。乃強為述，肯吾先君。
天慶六年歲次丙申八月壬戌朔甲戌十三日丙寅時建。
先君朝散大夫、少府少監、甜水鹽院都監、前知東京警巡使、兼遼陽少府、特進、清河縣開國男、食邑三百戶、驍騎尉、賜紫金魚袋張檢，建塔先師講經律論沙門守奇，同建塔弟講經律論通法大德賜紫沙門道鄰，東平呂孝貞字子貞刻石。
叢書２／歲時習俗資料彙編／歲時廣記（十萬卷樓叢書本）／卷第十一／上元中／賞佳詞(P.333)..[清光緒歸安陸氏刊十萬卷樓叢書本]
賞佳詞
本事詞康伯可上元應制作瑞鶴仙　太上皇帝稱賞風柔夜暖已下至末章賜金甚厚詞云瑞烟浮禁苑正絳闕春回新正方半冰輪桂華滿溢花衢歌市芙蕖開遍龍樓兩觀見銀燭星毬燦爛捲旗亭盡日笙歌盛集寶釵金馬堪羨綺羅叢裏蘭麝香中正宜遊翫風柔夜暖花影亂笑聲遠鬧蛾兒滿路成團打塊簇著冠兒鬬轉喜皇都舊日風光太平再見
叢書２／歲時習俗資料彙編／歲時廣記（十萬卷樓叢書本）／卷第十二／上元下／得寶石(P.391)..[清光緒歸安陸氏刊十萬卷樓叢書本]
得寶石
夷堅丙志德興縣新建村居民程氏屋後二百步有溪程翁每旦必攜漁具往踞磻石而坐施罔罟焉年三十時正月望夜夢人告曰明日亟去釣所當獲吞舟魚覺而異之雞鳴便往久無所覩自念夢其欺我歟忽光從水面起照石皆明掬水濯面澄心諦觀但有大卵石白如雪光耀燦爛一舉網即得之持以歸婦子皆驚曰爾
遍身安得火光取置佛卓上一室如晝妻窺之乃如乾紅色頃刻化為帶長三尺無復石體益驚異炷香欲爇間大已如楹其長稱是懼而出率家人列拜俄聞屋中腷膊聲穴隙而望如人拋擲散錢者妻持竹畚入漫貯十餘錢方持待已滿畚矣小兒女用他器拾取莫不然良久遍其所居或擲諸小塘未移時已滿其物在室中連日翁拜而禱曰貧賤如此天賜之金已過所望願神明亟還無為驚動鄉閭使召大禍至暮
不復見程氏由此富贍每歲必正月十六日設齋飯緇黃名曰龍會齋翁頗能振施貧乏里人目為程佛子紹興二十九年壽八十三而卒其孫亦讀書應舉
叢書２／歲時習俗資料彙編／歲時廣記（十萬卷樓叢書本）／卷第十八／上巳上／出臨水(P.573)..[清光緒歸安陸氏刊十萬卷樓叢書本]
出臨水
鄴中記石虎三月三日臨水會公主妃主名家婦女無不畢出臨水施帳幔車服燦爛走馬步
射飲宴終日
史／正史／宋史／志　凡一百六十二卷／卷一百三十九　志第九十二／樂十四　樂章八／冊立皇后／嘉泰三年皇后冊寶十三首(P.3288)..[底本：元至正本配補明成化本]
冊寶入門，宜安　　虹輝燦爛，雲篆綢繆。絳節前導，瑞光上浮。瑤階玉扉，既集長秋。欽承天寵，永荷帝休。
史／正史／宋史／志　凡一百六十二卷／卷一百四十　志第九十三／樂十五　鼓吹上／虞主回京四首(P.3318)..[底本：元至正本配補明成化本]
虞神　　復土初，明旌下儲胥。回虛仗，簫笳互奏，旌斾隨驅。豈知飈御在蓬壺，道縈紆。風日慘，六馬躊躇，留恨滿山隅。不堪回首，翠柏已扶疏。帝城漸邇，愁霧鏁天衢。公卿百辟，鱗集雲敷，迓龍輿。端門闢，金碧凌虛，此時還帝都。嚴清廟，入空畤，升文物，燦爛極嘉娛。配三宗，號稱神古所無。帝德協唐、虞，九歌畢奏斐然殊，會軒朱。神具燕喜，錫福集皇居。更千萬祀，佑啟邦圖。
史／別史／通志／列傳　凡百十三卷／卷一百九上　　　列傳第二十二上／後漢六上／班彪　子固(P.1579-2)
班彪字叔皮扶風安陵人也祖況成帝時為越騎校尉父稚哀帝時為廣平太守彪性沉重好古年二十餘更始敗三輔大亂時隗囂擁眾天水彪乃避難從之囂問彪曰往者周亡戰國並爭天下分裂數世然後定意者從橫之事復起於今乎將承運迭興在於一人也願生試論之對曰周之廢興與漢殊異昔周爵五等諸侯專政本根既微而枝葉彊大故其末流有從橫之事埶數然也漢承秦制改立郡縣主有專已之威臣無百年之柄至於成帝假借外家哀平短祚國嗣三絕故王氏擅朝因竊號位危自上起傷不及下是以即真之後天下莫不引領而歎十餘年間中外騷擾遠近俱發假號雲合咸稱劉氏不謀同辭方今雄桀帶州域者皆無七國世業之資而百姓謳吟思仰漢德已可知矣囂曰生言周漢之埶可也至於但見愚人習識劉氏姓號之故而謂漢家復興疏矣昔秦失其鹿劉季逐而羈之時人豈復知漢乎彪既疾囂言又傷時方艱乃著王命論以為漢德承堯有靈命之符王者興祚非詐力所致欲以感之而囂終不寤遂避地河西河西大將軍竇融以為從事深敬待之接以師友之道彪乃為融畫策事漢總西河以拒隗囂及融徵還光武問曰所上章奏誰與參之融對曰皆從事班彪所為帝雅聞彪才因召入見舉司隸茂才拜徐令以病免後數應三公之命輒去彪既才高而好述作遂專心史籍之間武帝時司馬遷著史記
自太初已後闕而不錄後好事者頗復綴集時事然多鄙俗不足以踵繼其書彪乃繼採前史遺事傍貫異聞作後傳數十篇因斟酌前史而譏正得失其略論曰唐虞三代詩書所及世有史官以司典籍暨於諸侯國自有史故孟子曰楚之檮杌晉之乘魯之春秋其事一也定哀之間魯君子左邱明論集其文作左氏傳三十篇又撰異同號曰國語二十篇由是乘檮杌之事遂闇而左氏國語獨章又有記錄黃帝以來至春秋時帝王公侯卿大夫號曰世本一十五篇春秋之後七國並爭秦并諸侯則有戰國策三十三篇漢興定天下太中大夫陸賈記錄時功作楚漢春秋九篇孝武之世太史令司馬遷採左氏國語刪世本戰國策據秦漢列國時事上自黃帝下訖獲麟作本紀世家列傳書表凡百三十篇而十篇缺焉遷之所記從漢元至武則絕其功也至於採經摭傳分散百家之事甚多疏略不如其本務欲以多聞廣載為功論議淺而不篤其論術學則崇黃老而薄五經序貨殖則輕仁義而羞貧窮道游俠則賤守節而貴俗功此其大敝傷道所以遇極刑之咎也然善述序事理辯而不華質而不俚文質相稱蓋良史之才也誠令遷依五經之法言同聖人之是非意亦庶幾矣夫百家之書猶可法也若左氏國語世本戰國策楚漢春秋太史公書今之所以知古後之所由觀前聖人之耳目也司馬遷序帝王則曰本紀公侯傳則曰世家卿士特起則曰列傳又進項羽陳涉而黜淮南衡山細意委曲條例不經若遷之著作採獲古今貫穿經傳至廣博也一人之精文重思煩故其書刊落不盡尚有盈辭多不齊一若序司馬相如舉郡縣著其字至蕭曹陳平之
屬及董仲舒並時之人不記其字或縣而不郡者蓋不暇也今此後篇慎覈其事整齊其文不為世家唯紀傳而已傳曰殺史見極平易正直春秋之義也彪復辟司徒玉音肅況府時東宮初建諸王國並開而官屬未備師保多闕彪上言曰孔子稱性相近習相遠也賈誼以為習與善人居不能無善猶生長於齊不能無齊言也習與惡人居不能無惡猶生長於楚不能無楚言也是以聖人審所與居而戒慎所習昔成王之為孺子出則周公召公史佚入則太顛閎夭南宮括散宜生左右前後禮無違者故成王一日即位天下曠然太平是以春秋愛子教以義方不納於邪驕奢淫泆所自邪也詩云貽厥孫謀以燕翼子言武王之謀遺子孫也漢興太宗使鼂錯導太子以法術賈生教梁王以詩書及至中宗亦令劉向王褒蕭望之周堪之徒以文章儒學保訓東宮以下莫不崇簡其人就成德器今皇太子諸王雖結髮學問修習禮樂而傅相未值賢才官屬多闕舊典宜博選名儒有威重明通政事者以為太子太傅東宮及諸王國備置官屬又舊制太子食湯沐十縣設周衛交戟五日一朝因坐東廂省視膳食其非朝日使僕中允旦旦請問而已明不媟黷廣其敬也書奏帝納之後察司徒廉為望都長吏民愛之建武三十年年五十二卒官所著賦論書記奏事合九篇二子固超超別有傳固字孟堅年九歲能屬文誦詩書及長遂博貫載籍九流百家之言無不窮究所學無常師不為章句舉大義而已性寬和容眾不以才能高人諸儒以此慕之永平初東平王蒼以至戚為驃騎將軍輔政開東閤延英雄時固始弱冠奏記於蒼薦故司空掾桓梁京兆祭酒晉馮扶
風掾李育京兆督郵郭基涼州從事王雍弘農功曹史殷肅言此六子皆有殊行絕才德隆當世宜蒙徵納以輔高明蒼納之父彪卒歸鄉里固以彪所續前史未詳乃潛精研思欲就其業既而有人上書顯宗告固私作國史者有詔下郡收固繫京兆獄盡取其家書先是扶風人蘇郎偽言圖讖事下獄死固弟超恐固不能自明乃馳詣闕上書得召見具言固所著述意而郡亦上其書顯宗甚奇之召詣校書郎除蘭臺令史與前睢陽令陳宗長陵令尹敏司隸從事孟異共成世祖本紀遷為郎典校秘書固又撰功臣平林新市公孫述事作列傳載記二十八篇奏之帝乃復使終成前所著書固以為漢紹堯運以建帝業至於六世史臣乃追述功德私作本紀編於百王之末廁於秦項之列太初以後闕而不錄故探撰前記綴集所聞以為漢書起元高祖終于孝平王莽之誅十有二世二百三十年綜其行事傍貫五經上下洽通為春秋考紀表志傳凡百篇固自永平中始受詔潛精積思二十餘年至建初中乃成當世甚重其書學者莫不諷誦焉自為郎後遂見親近時京師修起宮室濬繕城隍而關中耆老猶望朝廷西顧因感前世相如壽王東方之徒造構文辭終以諷勸乃上兩都賦盛稱洛邑制度之美以折西賓滛侈之論其辭曰有西都賓問於東都主人曰蓋聞皇漢之初經營也嘗有意乎都河洛矣輟而弗康實用西遷作我上都主人聞其故而睹其制乎主人曰未也願賓攄懷舊之蓄念發思古之幽情博我以皇道弘我以漢京賓曰唯唯漢之西都在于雍州實曰長安左據函谷二崤之阻表以太華終南之山右界褒斜隴首之險帶以洪河涇渭之川
眾流之隈汧涌其西華實之毛則九州之上膄焉防禦之阻則天地之奧區焉是故橫被六合三成帝畿周以龍興秦以虎視及至大漢受命而都之也仰寤東井之精俯協河圖之靈奉春建策留侯演成天人合應以發皇明乃眷西顧實惟作京於是睎秦嶺睋北阜挾酆灞據龍首圖皇基於億載度宏規而大起肇自高而終平世增飾以崇麗歷十二之延祚故窮泰而極侈建金城其萬雉呀周池而成淵披三條之廣路立十二之通門內則街衢洞達閭閻且千九市開場貨別隧分人不得顧車不得旋闐城溢郭傍流百廛紅塵四合煙雲相連於是既庶且富娛樂無彊都人士女殊異乎五方遊士擬於公侯列肆侈於姬姜鄉曲豪俊游俠之雄節慕原嘗名亞舂陵連交合眾騁鶩乎其中若乃觀其四郊浮游近縣則南望杜霸北眺五陵名都對郭邑居相承英俊之域黻冕所興冠蓋如雲七相五公與乎州郡之豪傑五都之貨殖三選七遷充奉陵邑蓋以彊幹弱枝隆上都而觀萬國也封畿之內厥土千里逴犖諸夏兼其所有其陽則崇山隱天幽林穹谷陸海珍藏藍田美玉商洛緣其隈鄠杜濱其足源泉灌注陂池交屬竹林果囿芳草甘木郊野之富號曰近蜀其陰則冠以九嵕陪以甘泉乃有靈宮起乎其中秦漢之所極觀淵雲之所頌歎於是乎存焉下有鄭白之沃衣食之源提封五萬疆埸綺分溝塍刻鏤原隰龍鱗決渠降雨荷臿成雲五穀垂穎桑麻敷棻東郊則有通溝大漕潰渭洞河汎舟山東控引淮湖與海通波西郊則有上囿禁苑林麓藪澤陂池連乎蜀漢繚以周牆四百餘里離宮別館三十六所神池靈沼往往而在其中乃有九真之麟大宛之
馬黃支之犀條支之鳥踰崑崙越巨海殊方異類至三萬里其宮室也體象乎天地經緯乎陰陽據神靈之正位倣太紫之圓方樹中天之華闕豐冠山之朱堂因瑰材而究奇抗應龍之虹梁列棼橑以布翼荷棟桴而高驤雕玉瑱以居檻裁金璧以飾璫發五色之渥彩光爓朗以景彰於是左墄右平重軒三階閨房周道門闥洞開列鍾虡於中庭立金人於端闈仍增崖而衡閾臨峻路而啟扉徇以離殿別寢承以崇臺閒館煥若列星紫宮是環清涼宣溫神仙長年金華玉堂白虎麒麟區宇若茲不可殫論增盤崔嵬登降炤爛殊形詭制每各異觀乘茵步輦惟所息宴後宮則有掖庭椒房后妃之室合歡增城安處常甯茝若椒風披香發越蘭林蕙草鴛鸞飛翔之列昭陽特盛隆乎孝成屋不呈材牆不露形裛以藻繡絡以綸連隨侯明月錯落其間金釭銜璧是為列錢翡翠火齊流耀含英懸黎垂棘夜光在焉於是元墀釦切玉階彤庭碝磩彩緻琳珉青熒珊瑚碧樹周阿而生紅羅颯纚綺組繽紛精曜華燭俯仰如神後宮之號十有四位窈窕繁華更盛迭貴處乎斯列者蓋以百數左右廷中朝堂百僚之位蕭曹魏邴謀謨乎其上佐命則垂統輔翼則成化流大漢之愷悌盪亡秦之毒螫故令斯人揚樂和之聲作畫一之歌功德著乎祖宗膏澤洽乎黎庶又有天祿石渠典籍之府命夫諄誨故老名儒師傅講論乎六蓺稽合乎同異又有承明金馬著作之庭大雅宏達於茲為群元元本本周見洽聞啟發篇章校理祕文周以鉤陳之位衛以嚴更之署總禮官之甲科群百辟之廉孝虎賁綴衣閹尹閽寺陛戟百重各有攸司周廬千列徼道綺錯輦路經營修涂飛閣
自未央而連桂宮北彌明光而絙長樂陵墱道而超西墉混建章而連外屬設璧門之鳳闕上觚稜而棲金爵內則別風之嶕嶢眇麗巧而聳擢張千門而立萬戶順陰陽以開闔爾乃正殿崔嵬層構厥高臨乎未央經駘盪而出馺娑洞枍詣與天梁上反宇以蓋戴激日景而納光神明鬱其特起遂偃蹇而上躋軼雲雨於太半虹霓迴帶於棼楣雖輕迅與僄狡猶愕眙而不敢階攀井幹而未半目眴轉而意迷舍櫺檻而郤倚若顛墜而復稽魂怳怳以失度巡迴塗而下低既懲懼於登望降周流以徬徨步甬道以縈紆又杳窱而不見陽排飛闊而上出若遊目於天表似無依之洋洋前唐中而後太液覽滄海之湯湯揚波濤於碣石激神嶽之嶈嶈濫瀛洲與方壺蓬萊起乎中央於是靈草冬榮神木叢生巖峻崷崒金石崢嶸抗仙掌以承露攫雙立之金莖軼埃壒之混濁鮮顥氣之清英騁文成之丕誕馳五利之所刑庶松喬之群類時遊從乎斯庭實列仙之攸館非吾人之所甯爾乃盛娛遊之壯觀奮大武乎上囿因茲以威戎夸狄耀威靈而講武事命荊州使起鳥詔梁野而驅獸毛群內闐飛羽上覆接翼側足集禁林而屯聚水衡虞人理其營表種別群分部曲有署罘網連紘籠山絡野列卒周匝星羅雲布於是乘鸞輿備法駕帥群臣披飛廉入苑門遂繞豐鄗歷上蘭六師發冑百獸駭殫震震爚爚雷奔電激草木塗地山淵反覆蹂躪其十二三乃拗怒而少息爾乃期門佽飛列刃鑽鍭要趹追縱鳥驚觸絲獸駭值鋒機不虛掎弦不再控矢無單殺中必疊雙颮颮紛紛矰繳相纏風毛雨血灑野蔽天平原赤勇士厲猨狖失木豺狼懾竄爾乃移師趨險並蹈潛穢
窮虎奔突狂兕觸蹷許少施巧秦成力折掎僄狡扼猛噬脫角挫脰徒搏獨殺挾師豹拖熊螭頓犀犛曳豪羆超迥壑越峻崖蹷嶃巖鉅石隤松柏仆叢林摧草木無餘禽獸殄夷天子乃登屬玉之館歷長楊之榭覽山川之體埶觀三軍之殺獲原野蕭條目極四裔禽相鎮壓獸相枕藉然後收禽會眾論功賜胙陳輕騎以行炰騰酒車而斟酌割鮮野食舉燧命爵饗賜畢勞逸齊大路鳴鑾容與徘徊集乎豫章之宇臨乎昆明之池左牽牛而右織女似雲漢之無涯茂樹蔭蔚芳草被隄蘭茝發色曄曄猗猗若摛錦布繡爥燿乎其陂鳥則元鶴白鷺黃鵠鵁鸛鶬鴰鴇鶂鳧鷖鴻雁朝發河海夕宿江漢沈浮往來雲集霧散於是後宮乘輚輅登龍舟張鳳蓋建華旗袪黼帷鏡清流靡微風澹淡浮櫂女謳鼓吹震聲激越謍厲天鳥群翔魚窺淵招白鷴下雙鵠揄文竿出比目撫鴻罿御繒繳方舟並鶩俛仰極樂遂乃風舉雲搖浮游溥覽前乘秦嶺後越九嵕東薄河華西涉岐雍宮館所歷百有餘區行所朝夕儲不改供禮上下而接山川究休佑之所用采游童之讙謠第從臣之嘉頌于斯之時都都相望邑邑相屬國籍十世之基家承百年之業士食舊德之名氏農服先疇之畎畝商循族世之所鬻工用高曾之規矩粲乎隱隱各得其所若臣者徒觀跡於舊墟聞之乎故老十分未得其一端故不能遍舉也東都主人喟然而歎曰痛乎風俗之移人也子實秦人矜夸館室保界河山信識昭襄而知始皇矣烏睹大漢之云為乎夫大漢之開原也奮布衣以登皇極繇數朞而創萬代蓋六籍所不能談前聖靡得而言焉當此之時功有橫而當天討有逆而順民故婁敬度埶而
獻其說蕭公權宜以拓其制時豈泰而安之哉計不得以已也吾子曾不是睹顧曜後嗣之末造不亦暗乎今將語子以建武之治永平之事監乎太清以變子之惑志往者王莽作逆漢祚中缺天人致誅六合相滅于時之亂生人幾亡鬼神泯絕壑無完柩郛罔遺室原野厭人之肉川谷流人之血秦項之災猶未克半書契以來未之或紀也故下人號而上訢上帝懷而降監乃致命乎聖皇於是聖皇乃握乾符闡坤珍披皇圖稽帝文赫然發憤應若興雲霆擊昆陽憑怒雷震遂超大河跨北嶽立號高邑建都河洛紹百王之荒屯因造化之盪滌體元立制繼天而作糸唐統接漢緒茂育群生恢復疆宇勳兼乎在昔事勤乎三五豈特方軌並跡紛綸后辟治近古之所務蹈一聖之險易云爾哉且大建武之元天地革命四海之內更造夫婦肇有父子君臣初建人倫實始斯乃伏羲氏之所以基皇德也分州土立市朝作舟輿造器械斯乃軒轅氏之所以開帝功也龔行天罰應天順人斯乃湯武之所以昭王業也遷都改邑有殷宗中興之則焉即土之中有周成隆平之制焉不階尺土一人之柄同符乎高祖克己復禮以奉終始允恭乎孝文憲章稽古封岱勒成儀炳乎世宗按六經而校德眇古昔而論功仁聖之事既該而帝王之道備矣至乎永平之際重熙而累洽盛三雍之上儀修袞龍之法服鋪鴻藻信景鑠揚世廟正予樂人神之和允洽群神之序既肅乃動大輅遵皇衢省方巡狩窮覽萬國之有無考聲教之所被散皇明以爥幽然後增周舊修洛邑翩翩巍巍顯顯翼翼光漢京于諸夏總八方而為之極是以皇城之內宮室光明闕庭神麗奢不可踰儉不能
侈外則因原野以作苑順流泉而為沼發蘋藻以潛魚豐圃草以毓獸制同乎梁騶義合乎靈囿若乃順時節而蒐狩簡車徒以講武則必臨之以王制考之以風雅歷騶虞覽駟鐵嘉車攻采吉日禮官整儀乘輿乃出於是發鯨魚鏗華鐘登玉輅乘時龍鳳蓋颯灑龢鑾玲瓏天官景從祲威盛容山靈護野屬御方神雨師汎灑風伯清塵千乘雷起萬騎紛紜元戎竟野戈鋋彗雲羽旄掃霓旌旗拂天焱焱炎炎揚光飛文吐爛生風吹野燎山日月為之奪明邱陵為之搖震遂集乎中囿陳師按屯駢部曲列校隊勒三軍誓將帥然後舉鋒代鼓申令三驅輶車霆激驍騎電騖由基發射范氏施御弦不失禽轡不詭遇飛者未及翔走者未及去指顧倏忽獲車已實樂不極般殺不盡物馬踠餘足士怒未泄先驅復路屬車案節於是薦三犧效五牲禮神祇懷百靈覲明堂臨辟雍揚緝熙宣皇風登靈臺考休徵俯仰乎乾坤參象乎聖躬自中夏而布德瞰四裔而抗稜西盪河源東澹海漘北動幽崖南趯朱垠殊方別區界絕而不鄰自孝武之所不征孝宣之所未臣莫不陸讋水慄奔走而來賓遂綏哀牢開永昌春王三朝會同漢京是日也天子受四海之圖籍膺萬國之貢珍內撫諸夏外綏百蠻爾乃盛禮興樂供帳置乎雲龍之庭陳百僚而贊群后究皇儀而展帝容於是庭實千品旨酒萬鍾列金罍班玉觴嘉珍御太牢饗爾乃食舉雍徹太師奏樂陳金石布絲竹鐘鼓鏗鍧管絃燁煜抗五聲極六律歌九功舞八佾韶武備泰古畢四夷間奏德廣所及僸佅兜離罔不具集萬樂備百禮暨皇歡浹群臣醉降煙熅調元氣然後撞鐘告罷百寮遂退於是聖上睹萬方之歡娛
久沐浴於膏澤懼其侈心之將萌而怠於東作也乃申舊章下明詔命有司班憲度昭節儉示太素去後宮之麗飾損乘輿之服御抑工商之淫業興農桑之盛務遂令海內棄末而反本背偽而歸真女修織紝男務耕耘器用陶匏服尚素元恥纖靡而不服賤奇麗而弗珍捐金於山沈珠於淵於是百姓滌瑕盪穢而鏡至清形神寂寞耳目弗營嗜慾之源滅廉恥之心生莫不優游而自得玉潤而金聲是以四海之內學校如林庠序盈門獻酬交錯俎豆莘莘下舞上歌蹈德詠仁登降飫宴之禮既畢因相與嗟嘆元德讜言弘說咸含和而吐氣頌曰盛哉乎斯世今論者但知誦虞夏之書詠殷周之詩講羲文之易論孔氏之春秋罕能精古今之清濁究漢德之所由唯子頗識舊典又徒馳騁乎末流溫故知新已難而知德者鮮矣且夫僻界西戎險阻四塞修其防禦孰與處乎土中平夷洞達萬方輻湊秦嶺九堫涇渭之川曷若四瀆五嶽帶河泝洛圖書之淵建章甘泉館御列仙孰與靈臺明堂統和天人太液昆明鳥獸之囿曷若辟雍海流道德之富游俠踰侈犯義侵禮孰與同履法度翼翼濟濟也子徒習秦阿房之造天而不知京洛之有制也識函谷之可關而不知王者之無外也主人之辭未終西都賓矍然失容逡巡降階悚然意下捧手欲辭主人曰復位今將授子以五篇之詩賓既卒業乃稱曰美哉乎斯詩義正乎揚雄事實乎相如匪唯主人之好學蓋乃遭遇乎斯時也小子狂簡不知所裁既聞正道請終身而誦之其明堂詩曰於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗歟緝熙允懷多福其
辟雍詩曰乃流辟雍辟雍湯湯聖皇蒞止造舟為梁皤皤國老乃父乃兄抑抑威儀孝友光明於赫太上示我漢行洪化惟神永觀厥成其靈臺詩曰廼經靈臺靈臺既崇帝勤時登爰考休徵三光宣精五行布序習習祥風祁祁甘雨百穀溱溱庶卉蕃蕪屢惟豐年於皇樂胥其寶鼎詩曰嶽修貢兮川效珍吐金景兮歊浮雲寶鼎見兮色紛縕煥其炳兮被龍文登祖廟兮享聖神昭靈德兮彌億年其白雉詩曰啟靈篇兮披瑞圖獲白雉兮效素烏嘉祥阜兮集皇都發皓羽兮奮翹英容潔朗兮於淳精章皇德兮侔周成永延長兮膺天慶及肅宗雅好文章固愈得幸數入讀書禁中或連日繼夜每行巡狩輒獻上賦頌朝廷有大議使難問公卿辯論於前賞賜恩寵甚渥固自以二世才術位不過郎感東方朔揚雄自論以不遭蘇張范蔡之時作賓戲以自通焉後遷元武司馬天子會諸儒講論五經作白虎通德論令固撰集其事時北單于遣使貢獻求欲和親詔問群僚議者或以為匈奴變詐之國無內向之心徒以畏漢威靈逼憚南虜故希望報命以安其離叛今若遣使恐失南虜親附之歡而成北狄猜詐之計不可固議曰竊自惟思漢興已來曠世歷年兵纏夷狄尤事匈奴綏御之方其塗不一或修文以和之或用武以征之或卑下以就之或臣服而致之雖屈伸無常所因時異然未有拒絕棄放不與交接者也故自建武之世復修舊典數重出使前後相繼至於其末始乃暫絕永平八年復議通之而廷爭連日異同紛回多執其難少言其異先帝聖德遠覽瞻前顧後遂復出使事同前世以此而推未有一世闕而不修者也今烏桓就闕稽首譯官康居月氏自
遠而至匈奴離析名王來降三方歸服不以兵威此誠國家通於神明自然之徵也臣愚以為宜依故事復遣使者上可繼五鳳甘露致遠人之會下不失建武永平羈縻之義虜使再來然後一往既明中國主在忠信且知聖朝禮義有常豈同逆詐示猜孤其善意乎絕之未知其利通之不聞其害設後北虜稍彊能為風塵方復求為交通將何所及不若因今施惠為策近長固又作典引篇述敘漢德以為相如封禪靡而不典揚雄美新典而不實蓋謂得其致焉太極之原兩儀始分煙煙熅熅有沉而奧有浮而清沈浮交錯庶類混成肇命人主五德初始同乎草昧元混之中踰繩越契寂寥而亡詔者系不得而綴也厥有氏號紹天闡繹者莫不開元於太昊皇初之首上哉敻乎其書猶可得而修也亞斯之世通變神化函光而未曜若夫上稽乾則降承龍翼而炳諸典謨以冠德卓絕者莫崇乎陶唐陶唐舍允而禪有虞虞亦命夏后稷契熙載越成湯武股肱既周天乃歸功元首將使漢劉俾其承三季之荒末值亢龍之災孽元象暗而恆文乖彝倫斁而舊章缺故先命元聖使綴學立制宏亮洪業表相祖宗贊揚迪哲備哉燦爛真神明之式也雖前世皋夔衡旦密勿之輔比茲褊矣是以高光二聖辰居其域時至氣動乃龍見淵躍拊翼而未舉則威靈紛紜海內雲蒸雷動霓熛胡縊莽分不蒞其誅然後欽若上下恭揖群后正位度宗有于德不台淵穆之讓靡號師矢敦奮撝之容蓋以膺當天之正統受克讓之歸運蓄炎上之烈精蘊孔佐之弘陳云爾洋洋乎若德帝者之上儀誥誓所不及已鋪觀二代洪纖之度其賾可探也並開跡於一匱同受侯甸之所服奕
世勤民以方伯統牧乘其命賜彤弧黃鉞之威用討韋顧黎崇之不格至于三五華夏京遷鎬亳遂自北面虎離其師革滅天邑是故義士偉而不敦武稱未盡濩有慚德不其然與然猶於穆猗那翕純皦繹以崇嚴祖考殷薦宗祀配帝發祥流慶對越天地者舄奕乎千載豈不克自神明哉誕略有常審言行於篇籍光藻朗而不踰爾矧夫赫赫聖漢巍巍唐基泝測其源乃先孕虞育夏甄商陶周然後宣二祖之重光襲四宗之緝熙神靈日燭光被六幽仁風翔乎海表威靈行於鬼區慝亡迥而不泯微胡瑣而不頤故夫顯定三才昭登之績匪堯不興鋪聞遺策在下之訓匪漢不弘厥道至平經緯乾坤出入三光外運混元內浸毫芒性類循理品物咸亨其已久矣盛哉皇家帝世德臣列辟功君百王榮鏡宇宙尊無與抗乃始虔鞏勞謙兢兢業業貶成抑定不敢論制作至今遷正黜色賓監之事煥揚宇內而禮官儒林屯朋篤論之士而不傳祖宗之彷彿雖云優慎無乃葸歟於是三事嶽牧之僚僉爾而進曰陛下仰監唐典中述祖則俯蹈宗軌躬奉天經惇睦辨章之化洽巡靖黎蒸懷保鰥寡之惠浹燔瘞縣沈肅祇群臣之禮備是以鳳凰來儀集羽族於觀魏肉角馴毛宗於外囿擾緇文皓質於郊升黃暉采鱗於沼甘露霄零於豐草三足軒翥於茂樹若乃嘉穀靈草奇獸神禽應圖合諜窮祥極瑞朝夕坰牧日月邦畿卓犖乎方州洋溢乎要荒昔姬有素雉朱烏元秬黃●之事耳君臣動色左右相趨濟濟翼翼峨峨如也蓋用昭明寅畏承聿懷之福亦以寵靈文武貽燕後昆覆以懿鑠豈其為身而有顓辭也若然受之宜亦勤恁旅力以充厥道啟恭館之金縢御
東序之祕寶以流其占夫圖書亮章天哲也孔猷先命聖孚也體行德本正性也逢吉丁辰景命也順命以創制定性以和神答三靈之繁祉展放唐之明文茲事體大而允寤寐次于聖心瞻前顧後豈蔑清廟憚敕天乎伊考自遂古乃降戾爰茲作者七十有四人有不俾而假素罔光度而遺章今其如台而獨闕也是時聖上固已垂精游神包舉蓺文屢訪群儒俞咨故老與之為斟酌道德之淵源肴覈仁義之林藪以望元符之臻焉既成群后之讜辭又悉經五繇之碩慮矣將絣萬嗣揚洪暉奮炎景扇遺風播芳烈久而愈新用而不竭汪汪乎丕天之大律其疇能亘之哉唐哉皇哉皇哉唐哉固後以母喪去官永元初大將軍竇憲出征匈奴以固為中護軍與參議北單于聞漢軍出遣使款居延塞欲修呼韓邪故事朝見天子請大使憲上遣固行中郎將事將數百騎與虜使俱出居延塞迎之會河南匈奴掩破北庭固至私渠海聞虜中亂引還及竇憲敗固先坐免官固不教學諸子諸子多不遵法度吏人苦之初洛陽令种兢嘗行固奴千其車騎吏椎呼之奴醉罵兢大怒畏憲不敢發心銜之及竇氏皆逮考兢因此捕繫固遂死獄中時年六十一詔以譴責兢抵主者吏罪固所著典引賓戲應譏詩賦銘誄頌書文記論議六言在者凡四十一篇
史／別史／通志／列傳　凡百十三卷／卷一百五十七　　列傳第七十／後周二／裴寬　寬弟漢(P.2547-3)
裴寬字長寬河東聞喜人也祖德歡魏中書侍郎河內郡守父靜慮銀青光祿大夫贈汾州刺史寬儀貌瓌偉博涉群書弱冠為州里所稱親歿撫諸弟以篤友聞滎陽鄭孝穆嘗謂其從弟文直曰裴長寬兄弟天倫篤睦人之師表吾愛之重之汝可與之游處年十三以選為魏孝明帝挽郎釋褐散騎侍郎及孝武西遷寬謂其諸弟曰君臣逆順大義昭然今天子西幸理無東面以虧臣節乃將家屬避難於大石嶺獨孤信鎮洛陽始出見焉時汾州刺史韋子粲降於東魏子粲兄弟在關中者咸已從坐其季弟子爽先在洛窘急乃投寬寬開懷納之遇有大赦或傳子爽合免因爾遂出子爽卒以伏法獨孤信知而責之寬曰窮來見歸義無執送今而獲罪是所甘心以經赦宥遂得不坐大統五年授都督同軌防長史加征虜將軍十三年從防主韋法保向潁川解侯景圍景密謀南叛偽親狎於法保寬謂法保曰侯景狡猾必不肯入關雖詭款於公恐未可信若伏兵斬之亦一時之功也如曰不然便須深加嚴警不得信其誑誘自貽後悔法保納其言然不能圖景但自固而已十四年與東魏將彭樂樂恂戰於新城因傷被禽至河陰見齊文襄寬舉止閑雅善於占對文襄甚賞異之解鎖赴館厚加禮遇寬乃裁所臥氊夜縋而出因得遁還見於文帝帝顧謂諸公曰被堅執銳或有其人疾風勁草歲寒方驗裴長寬為高澄如此厚遇乃能冒死歸我雖
古之竹帛所載何以加之乃手書署寬名下授持節帥都督封夏陽縣男即除孔城城主十六年遷河南郡守仍鎮孔城魏廢帝元年進使持節車騎大將軍儀同三司散騎常侍孝閔帝踐阼進爵為子寬在孔城十三年與齊洛州刺史獨孤永業相對永業有謀計多譎詐或聲言春發秋乃出兵或掩蔽消息倏忽而至寬每揣知其情出兵邀擊無不克之天和三人除溫州刺史初陳氏與周通和脩聘好自華皎附後乃圖寇掠沔州既接敵境於是以寬為沔州刺史陳將程靈洗攻之力屈城陷陳人乃執寬至揚州尋被送嶺外經數載復還建鄴遂卒於江左子義宣從御正杜果使於陳始得將寬柩還隋開皇元年文帝詔贈襄郢二州刺史義宣位司金二命士合江令寬弟漢字仲霄操尚弘雅聰敏好學嘗見人作百字詩一覽便誦魏孝武初釋褐員外散騎侍郎大統五年除大丞相府士曹行參軍轉墨曹漢善尺牘尤便簿領理識明贍斷割如流相府為之語曰日下燦爛有裴漢武成中為司車路下大夫與工部郭彥太府高賓等參議格令每較量時事必有條理天和五年加車騎大將軍儀同三司漢少有宿疾常帶虛羸劇職繁官非其好也時晉公護擅權搢紳等多諂附之以圖仕進漢直道自守故八年不徙職性不飲酒而雅好賓游每良辰美景必招引時彥宴賞留連間以篇什當時人物以此重之自寬沒後遂斷游從不聽琴瑟歲時伏臘哀慟而已撫養兄弟子情甚篤至借人異書必躬自錄本至于疾疹彌年亦未嘗釋卷卒贈晉州刺史子鏡人少聰敏涉獵經史為大將軍譚公會記室參軍累遷春官府都上士仕隋位兵曹郎漢弟尼字景尼性弘雅
有器局位御正下大夫卒贈隨州刺史子之隱趙王招府記室參軍之隱弟師人好學有識度見稱於時起家秦王贄府記室參軍仍兼侍讀寬族弟鴻少恭謹有幹略歷官內外天和初拜郢州刺史轉襄州總管府長史賜爵高邑縣侯從衛公直南征軍敗遂沒尋卒於陳朝廷哀之贈豐資三州刺史
史／政書／宋會要輯稿／樂／樂七／御樓二／嘉泰三年皇后冊寶十三首(P.樂七之二四)
冊寶入門，《宜安》：虹輝燦爛，雲篆綢繆。絳節前導，瑞光上浮。瑤階玉扉，既集長秋。欽承天寵，永荷帝休。
史／政書／宋會要輯稿／食貨／食貨三四／坑冶下／坑冶雜錄三／寧宗／嘉定十四年(P.食貨三四之二三)
嘉定十四年七月十一日，臣僚言：「產銅之地，莫盛於東南，如括蒼之銅廓、南弄、孟春、黃渙峰、長技、殿山、爐頭山莊等處，諸暨之天富，永嘉之潮溪，信上之羅桐，浦城之因漿，尤溪之安仁、杜塘、洪面子坑五十餘所，多係銅銀共產大場，月解淨銅萬計，小場不下數千，銀各不下千兩，為利甚博。至若雙瑞、西瑞十二巖之坑，出銀繁瀚，大定、永興等場，雖是銀鉛並產，興盛
日久，澤靈不衰。又信之鉛山與處之銅廓，皆有膽水，春夏如湯，以鐵投之，銅色立變。夫以天造地設，顯畀坑冶，而屬吏貪殘，積成蠹弊。諸處檢踏官吏大為民殃，有力之家悉從辭避，遂致坑源廢絕，礦條湮閉。間有出備工本為官開浚，元佃之家已施工力，及自用財本起創，未享其利，而譁徒誣脅，檢踏官吏方且如追重囚，黥配估籍，冤無所訴。此坑冶所以失陷。又照得舊來銅坑，必差廉勤官吏監轄，置立隔眼簿遍次歷，每日書填某日有甲匠姓名幾人入坑，及採礦幾籮出坑，某日有礦幾籮下坊碓磨，某日有碓了礦未幾斤下水淘洗，某日有淨礦內幾斤上爐煉，然後排燒窰次二十餘日。每銅礦千觔，用柴炭數百擔，經涉火數敷足，方始請官監視上爐匣成銅。其體紅潤如煙脂，謂之山澤銅，鼓鑄無折，而鑄出新錢燦爛如金。近年既不差官，及無隔眼遍次簿歷，檢踏官吏既加雪遇，而坑戶復非土着，又不及時支給本錢，所以坑戶皆無藉之徒，一聽官吏掊剋所得一半本錢，鉟銷解發之外，尚覬餘利贍養，則其淆偽可知。併乞行下泉州，一如舊日措置。每日抄轉簿歷，逐季解赴泉州稽考，以行賞罰。不許仍用白身借補冒官人下場監轄，肆為欺弊。其有坑戶陳訴檢踏利害，令所委官徑行密申泉司，庶幾上下情通，不致冤抑。其所委官銅課增羡，併乞與場官一體推賞施行。」從之。以上《寧宗會要》。
史／詔令奏議／宋丞相李忠定公奏議／正錄／卷之四十一／謝親筆表(P.3-1)..[明邵武縣知縣泰和蕭泮刊本]
謝親筆表
臣綱言今月十七日承御前金字牌降到親筆詔書一道臣已望闕謝恩祗受訖者蕪辭冐貢方虞蕭斧之誅宸翰載頒乃膺華袞之寵燦爛奎壁之畫昭回雲漢之章蔀屋生輝臣鄰改觀中謝竊以人臣之言不激切不足以動人主之聽而激切則有逆鱗之愆人主之聽不廣大不足以盡人臣之言而廣大則有盈庭之咎辭順理直而匪訐者言之善愽詢精攷而不惑者聽之公自古所難於今乃見皇帝陛下悼戎壘之弗靖慨國步之多艱欲成捍禦強敵之
圖故有諮諏舊臣之令而臣夙叨殊獎嘗忝近司清問下詢雖頗殫於千慮空言上達曾何補於萬分誤蒙睿慈親灑宸筆襃以精忠之目許之時告以言鳳翥鸞翔筆勢妙追於□蹟風飛雷厲訓辭感動於人心顧臣何人當此異數鄧禹被光武之親詔李靖奉太宗之手書如臣所蒙視古無愧刻之琬琰著聖君與善之誠傳之雲來見愚臣許國之志此蓋伏遇皇帝陛下成能天縱盛德日躋招𢯦俊傑之謀恊濟興王之運禮從微始濫居辛毅之先仁不遐遺曲敦簪履之舊致茲榮耀驟及凡庸臣敢不仰體眷懷益堅素守衰慙定遠難致玉關之功老比營平願上金城
之略報恩有路矢死為期
史／詔令奏議／宋丞相李忠定公奏議／正錄／卷之四十二／謝親筆詔諭表(P.3-2)..[明邵武縣知縣泰和蕭泮刊本]
謝親筆詔諭表
臣綱言伏蒙聖慈以臣具奏辭免江南西路安撫制置大使兼知洪州恩命特降親筆詔諭臣已望闕謝恩祗受告命訖者忱辭冐貢仰祈從欲之仁宸筆載頒誤被非常之寵天語丁寧而温厚雲章燦爛而昭回久抱負薪之憂有稽嚴命莫遂循墻之請徒切靦顏中謝伏念臣奮自書生幸遭休運當聖主龍飛之日寔中興草昧之初愽選時髦首冠
台輔外拒慿陵之醜虜粗定𧠺摹內排僣偽之邪朋稍伸典憲荷知甚腆圖報未能責重憂深果自貽於顛覆才踈意廣終何補於涓埃賴皇明之燭幽脫讒波於濱死羙名峻秩盡復青氈三徑一廛已甘白首敢意睿明之求舊加憐孤陋之投閑起自山林付以方靣親御翰墨發為奎壁之文光賁臣鄰增重藩屏之勢恩輝若此報稱謂何此蓋伏遇皇帝陛下清明在躬憂勤圖治念股肱之郡聿求共治之良采葑菲之材不以下體而棄誕敷大訓式遄其行用人無中外之殊實繄鴻造自任以社稷之重其可易當臣敢不佩服深慈激昂晚節謹奉法而循令庶宣化而承
流成象可觀幸仰窺於羲畫上章請覲願親奉於堯言臣無任
史／載記／十國春秋／後蜀　卷四十八至五十七／卷第四十九　後蜀二　後主本紀(P.1-1)..[清乾隆癸丑年昭文周氏此宜閣重校刊本]
廣政二十八年春正月帝聞宋師深入大懼問計於左右老將石頵宋史作石斌今從歐陽五代史謂宜聚兵堅守以敝之帝歎曰吾父子以溫衣美食養士四十年一旦臨敵不能為吾東向發一矢雖欲堅壁誰與吾守者邪未幾王全
斌次魏城癸酉至漢州帝乃命李昊草表遣通奏使伊審徵賫表詣全斌請降畧曰臣聞三皇御宇萬邦歸有道之君五帝垂衣六合順無為之化其或未知歷數猶昧存亡致興天討之師實懼霆臨之罪敢祈英睿俯聽哀鳴伏念生自并門長於蜀地幸以先君之基構得從幼歲以纂承只知四序以推遷不識三靈之改卜皇帝明光出震盛德居乾聲教被於遐荒慶澤流於中夏當凝旒玉殿之始缺以小事大之儀洎告類圜邱已來稽執玉持帛之禮葢蜀地居偏僻阻隔徽猷已慚先見之明因有後時之責今則皇威赫怒聖畧風行干戈所指
而無前鼙鼓纔臨而自潰山河郡縣半入於提封將卒倉儲盡歸於圖籍但念臣中外二百餘口慈母七十餘年日承訓撫之恩粗效孝愛之道實願克終甘旨冀保衰齡其次則子孫之團圓守血食之祭祀伏乞容之若地葢之如天特軫仁慈以寬危辱臣輒敢徵其故實上瀆宸聰竊念劉禪有安樂之封叔寶有長城之號背恩歸欵得獲生全願眇昧之餘魂得保全而為幸庶使先君寢廟不為樵採之場老母庭除且有問安之便見今保全府庫巡遏軍城不使毀傷終期臨照車書混其文軌正朔奉於靈臺敢布腹心恭聽赦宥全斌受之遣馬
軍都監康延澤先以百騎入城見帝諭以恩信封閉府庫安撫吏民十七日越三日十九日全斌大軍至成都帝具禮納降宋自興師至滅蜀凡六十六日得州四十五府一縣一百九十八戶五十三萬四千三十有九是月劉光義曹彬陷萬施開忠四州峽中郡縣盡失知遂州陳愈以城降時諸將多欲屠戮以逞獨彬禁止之故峽路兵始終秋毫無犯二月光義等至成都四日帝又遣弟雅王仁贄詣宋闕上表言先臣受命唐室建牙蜀川因時事之變更為人心之擁迫先臣卽世臣衣丱年猥以童昏繆承餘緒乖以小事大之禮闕稱藩奉貢之誠染
習偷安因循積歲所以上煩宸筭遠發王師勢甚疾雷功如破竹顧惟懦卒焉敢當鋒尋束手以云歸止傾心而俟命今月七日已令私署通奏使宣徽南院使伊審徵奉表歸降以緣路寇攘前進不得續遣供奉官王茂隆再齎前表必料血誠上達睿聽臣今月十九日已領親男諸弟納降禮於軍門至於老母諸孫延餘喘於私第陛下至仁廣覆大德好生顧臣假息於數年所望全軀於此日今蒙元戎慰恤監獲撫安若非天地之垂慈豈見軍民之受賜謹遣親弟仁贄奉表待罪又上宋宰臣樞密使狀曰竊念頃自北京卽隨先子洎臨西蜀嗣守餘基自量小國之封疆常阻大朝之正朔伏自皇帝登位宸極
禮盛郊禋令預梯航願同臨照而以阻遙障險稍易歲時今則遠勞王師恭行天討有征無戰詎可抗威棄甲倒戈尋皆效順具陳降欵上達冕旒所希者存濟活於蒼生報劬勞於老母忠惟奉主孝則養親固於生平無所覬望許男銜璧已蒙解釋之儀虞舜垂衣佇保安全之望丹誠備寫雪涕難勝伏惟某官叶贊萬幾懷柔八表迥敷恩信并及幽遐願垂前席之言特加敷奏冀遂保家之懇終養晨昏烏反哺以知恩竊將比喻雀銜環而報德以荷生成倚賴感銘陳辭罔盡遐瞻德宇但瀝虔誠宋帝答詔曰朕以受命上穹臨制中土姑務保民而崇德豈思右武以佳兵至於臨戎葢非獲已矧惟益部僻處一隅靡思僭竊之愆輒肆窺覦之志潛結并寇自啟釁端爰命偏師往申弔伐靈旗所指逆壘自平朕常中宵憮然兆民何罪屢馳驛騎嚴戒兵鋒務宣拯溺之懷以盡招擕之禮而卿果
能率官屬而請命拜表疏以祈恩託以慈親保其宗祀悉封府庫以待王師追咎改圖將自求於多福匿瑕含垢當盡滌於前非朕不食言爾無他慮又錦里耆舊傳載宋太祖答詔與宋史畧異今附記於下○敕蜀主省上表率文武見任官等望闕瀝懇歸命事具悉朕自皇天眷命率土樂推將期德報萬方不特威加四海乃睠益部僻處一隅苟黎庶之獲安非經營之在意憶昨災躔蜀地釁自并門旣興王者之師遂授將軍之鉞事非獲已須用至兵我具真辭彼衆自敗下劍門而賈勇指井絡以長驅中宵火燃兆庶何罪徑馳驛騎嚴戒前鋒廣宣來者之懷徧諭弔民之意果能率官屬而效順拜表疏以祈恩託我慈親述乃寢廟封府庫而待罪保生聚以輸誠朕方示信懷來不逼人險保無他慮當體優隆國有舊章不違來請所　　十七宜悉也　　　日帝乃與太后妃嬪合族等及官屬發成都由峽江而下時宋取蜀宮殿材造船二百艘裝載物帛銅錢器皿及銀腰帶十萬
應付江南軍前其珠珍軟細以陸路發付京師○邵氏聞見錄云昶舟過省州湖㶞渡一宮嬪有孕昶出之祝曰若生子孟氏尚存也後果生子今為孟氏不絕昶治蜀有恩國人哭送之至犍為別去因號曰蜀王灘至江陵宋帝遣皇城使竇思儼迎勞之夏四月至襄漢復遣使齎詔賜茶藥所賜詔不名仍呼太后為國母五月將至汴京宋太祖命晉王勞於近郊■■十六日昧爽宋太祖御崇元殿備禮出見後主率皇弟仁贄太子元喆等宰臣李昊已下三十二人自玉津園乘馬至明德門白冠素服勒帛立班宋閤門使李廷憲接降表後主等伏地待罪頃之宋太祖令通事舍人持起敕曰取法上天廣覆下土旣叶混同之象永垂臨照之光方喜來朝
何勞俟罪體茲睠待無至兢憂後主獻金器八百兩玉腰帶二條銀鋌一萬兩已而賜宴於大■殿又進金酒器一副通龍鳳犀腰帶一條明日宋太祖宣賜後主襲衣玉帶黃金鞍勒馬金器千兩銀器萬兩錦綺千段絹萬疋錦里耆舊傳云蜀主朝見賜蜀主衣一副六件玉腰帶一條金鞍轡馬一匹散馬五匹絹五千疋錦綺綾羅紗彀衣著一千疋錢三千貫文金鍍銀稜瓷器四百事銀漆稜器千六百事素漆器五百事錦繡被氊褥二副宅一院四百八十間鋪陳售用什物全又賜太后李氏金器三百兩銀器三千兩錦綺千匹絹千匹子弟及其官屬等襲衣金玉帶鞍勒馬車乘器幣有差又遣使分詣江陵鳳翔賜我文武官家屬錢帛疾病者給以醫藥時成都人王處
瓊少孤有司籍其金寶後主至是輦送闕下宋太祖令計其直還焉又以新築臨汴大第第在利仁坊太平興國中改為尚書都省賜後主居之復為官屬各營居第詔曰伯禹導川黑水本梁州之域河圖拒象岷山直井絡之墟屬中原多故遠服未賓遂剖裂於山河競僭竊於位號朕削平㝢縣載整皇綱復周漢之舊疆寵綏羣后采唐虞之大訓協和萬邦六年於茲百揆時敘禮樂征伐之柄盡出朝廷要荒山澤之君咸修職貢憶昨援長庚而授律法時雨以興師先申誕告之文以慰徯來之衆咨爾偽蜀主孟昶克承餘緒保據一隅擅正朔以自尊歷歲時而滋久
屬王師之致討察天道之惡盈體此綏懷思於效順盡率郡吏降於軍門抗手疏以陳誠伏天閽而請命是用昭示大信盡滌疵瑕度越彝章升於崇秩冠紫微之近署以奉內朝剪鶉首之奧區為之食邑豈比夫魏封劉禪纔升驃騎之班隋待蕭琮惟列莒公之號率從異數式洽殊私爾宜欽承往踐厥位可開府儀同三司檢校太師兼中書令秦國公給上鎮節度使奉祿餘官除拜有差李昊工部尚書毋守素工部侍郞張元倣工部郞中歐陽烱左散騎常侍胡韞司天少監郭徵膳部郞中韓保昇殿中監高諷太府卿尹文舉駕部郞中范禹偁鴻臚卿劉暠少府少監韓嶼庫部郞中鮮于操祠部員外郞趙元拱虞部員外郞邱世隆比部員外郞王昭遠右千牛衛上將軍李進右千牛衛大將軍龍處
左羽林衛大將軍袁可鈞左屯衛大將軍高延昭左驍銳大將軍蘇廷超淸道率府率李遵皓左監門率府率又授後主弟仁贄右神武軍統軍仁操左監門衛上將軍仁裕右監門衛上將軍太子元喆兗州節度使次子元玨左千牛衛上將軍越七日後主薨時宋乾德三年夏六月也年四十有七遺表曰臣聞大數有限萬化無窮歷觀古今以攸同在昔賢愚而不免將啟手以歸土再瀝懇而聞天伏念臣謬承父業竊據坤維數千里之山河四十年之統攝雖有臨深之懼且無事大之規是以遠勞王師恭行天討上思老母下念民生潛收拒轍之心旋露投戈之請皇帝納汙道廣來遠恩寬遐頒彩鳳之書遽釋牽羊之罪伏自遠辭錦里獲覩瑤墀帝澤天恩曾無虛日皇華驛騎長是盈門仍賜官勳方圖朝謝不謂偶縈疾疹遽覺沉微乃蒙陛下軫睿念以殊深降國醫而荐至比冀稍聞瘳損何期漸見彌留將別聖朝卽歸幽壤絕拜章於雙闕一息雖存命易簀於病躬五神已耗伏惟皇帝長新鳳歷
永霸鴻圖鎮居四海之尊終作兆民之慶臣之老母臣之遺孤仰荷聖恩夫復何憂云云宋太祖廢朝五日素服發哀賻布帛千疋發奉義甲士三千人護葬葬於洛陽之■■秋七月正衙備禮冊贈尚書令追封楚王其文曰維乾德三年歲次乙丑七月己巳朔越二十日戊子皇帝若曰咨爾故檢校太師兼中書令秦國公孟昶冊贈之典所以彰世祚而紀勳伐繼絕之義所以旌異域而表來庭苟匪全功寧兼二者國家乘乾撫運括地開圖稽至德於勳華體深仁於湯禹旣定壺關之亂復剪淮甸之凶暨荊及衡洗蕩逋穢以為人君之道先德而後刑王者之師有征而無戰兵威震叠寰
宇來同以至薄伐兩川徂征三峽惟爾昶襲乃堂構據有巴庸而能祗畏皇靈保全宗緖知幾識變委順圖全馳子牟魏闕之心奉伯禹塗山之會朕自聞獻欵良切虛懷舟車欣至止之初邸第錫非常之制封崇異數祈保永年景命不融奄然殂謝於戲爾有及親之孝特異常倫爾有達上之情所期終養何高穹之不祐與幽壤之同歸斯朕所以當宁興悲徹縣永歎詢於史氏申命禮官今遣使起復雲麾將軍檢校太傅右神武統軍兼御史大夫上柱國平昌縣開國伯食邑七百戶孟仁贄持節贈爾為尚書令仍追封楚王於戲式備哀榮載光
簡牒南宮峻秩全楚大邦併示追崇敻超彝制始終之分朕無愧焉仍贈墳莊一區給守墳人米千石錢五萬諡曰恭孝蜀檮杌作恭惠今從宋史初高祖據有一方晚年專務奢侈尚食掌食典至百卷中有賜緋羊酒骨糟等名寢室常設畫屏七十張關百紐而合之號曰幈宮又有煌明帳色淺紅類鮫綃於縐文中具十洲三島之象夜則燦爛如金箔施之大小牀皆稱後主初襲位頗勤政事寢處惟紫羅帳碧綾帷褥無錦繡諸飾至於盥漱之具但用白金雜以黑漆木器性復仁慈柔懦野人閒話云後主性多明敏孝慈仁義在位已來尊儒尚道貴農賤商每決死刑多所矜減月旦必素飧
酷喜薯藥因呼薯藥為月一盤初喜走馬後漸以體重不耐乘馬內廐惟飼打毬馬一匹出則乘步輦蔽以重簾環結珠香囊垂於四角香聞數里人罕覩其面居恆巡行宮內惟銅裝朱漆小輦而已且數年間一南郊不放燈火乂費著歲華紀麗譜云蜀王孟昶時間放燈然率無定日中歲稍稍以侈靡為樂常命一梭織成錦被凡三幅帛上鏤二穴名曰鴛衾乂以芙蓉花徧染繒為帳幔名曰芙蓉帳至溺器皆以七寶裝之宋太祖見寶裝溺器撞碎之曰汝以七寶飾此當以何器貯食所為如此不亡何待每臘日內官各獻羅體圈金花樹所費不貲先是歲除故事學士為辭題桃符置寢門左右前一年學士幸寅
遜撰詞後主以其非工自操筆署云新年納餘慶嘉節號長春已而以正月納降宋太祖命呂餘慶知成都府而長春又太祖誕節名其符合有如此一云太子元喆居策勳府後主以歲終自書桃符云天降餘慶聖節長春元喆拜受置於寢門之左右未審是非又廣政中民質錢取息者將徙居必牓其門曰召主收贖一云後主賦歛無度射利之家配率尤甚旣乏緡錢惟仰在質物乃競書簡札揭其門曰今召主收贖識者以為召者趙也贖者蜀也末年成都文武官競執長鞭自馬至地號曰朝天婦女爭治髮為高髻呼為朝天髻又製新曲曰萬里朝天未幾後主朝宋崎嶇川陸斯其驗矣高祖自同光三年乙酉入蜀至廣政二十八年乙丑國滅
父子二世凡四十一年薛氏舊五代史謂同光三年丙戌至乾德三年乙丑四十年者非是
史／載記／十國春秋／吳越　卷七十七至八十九／卷第七十八　吳越二　武肅王世家下(P.1-1)..[清乾隆癸丑年昭文周氏此宜閣重校刊本]
長興三年春正月唐升楚州為順化軍以王子明州刺史傳珦領節度使楚州時屬楊氏傳珦葢鎮明州而遙領楚州節耳二月唐遣吏部侍郞盧詹刑部郎中楊薰賜王國信湯藥等三月己酉夜大雪王寢疾謂將吏曰吾疾必不起諸兒愚懦不足任後事吾死公等自擇之衆將泣下皆曰兩鎮令
公仁孝有功孰不愛戴王乃悉出印鑰授子傳瓘曰諸將許爾矣又曰子孫善事中國勿以易姓廢事大之禮庚戌薨年八十一在位四十一年唐主聞赴廢朝七日詔曰天下兵馬大元帥尚書令吳越國王錢■本朝元老當代勳賢位已極於人臣名素高於簡冊贈典旣無其官爵易名宜示其優崇卽令所司定諡曰武肅一作忠烈非仍以王禮葬詔工部侍郞楊凝式為碑文五代史補曰李瀚有逸才每作文則筆不停輟而性嗜酒楊凝式常受詔撰錢鏐碑自以作不逮瀚於是多市美酒召瀚飲俟其酣且使代筆經宿而成凡一萬五千字莫不詞理典贍凝式歎服久之夏四月庚午奉靈輴殯於衣錦軍應順元年春正月壬午葬安國縣衣錦鄉
茅山之原是年建廟於東府按備史載唐敕建廟在淸泰三年葢先立廟而後奏允也越二年奉真像入廟皮光業吳越國武肅王廟碑文曰粵以唐長興三載壬辰春季蓂凋十三莢天下兵馬都元帥尚父守尚書令吳越國王棄捐宮館以是歲明宗皇帝降太常博士段顒定諡議曰武肅尚書工部侍郞楊凝式撰神道碑文宣翰林待詔張季恭至吳越書於刊石後二年歲在敦牂天下兵馬元帥嗣吳越王建廟貌於始封之越國禮與境內樂之罔極孝思也葢聞神道設教莫大於郊社嚴禋明德惟馨無逾於祖考孝享是以百代相襲六籍盛稱報劬勞則天保是徵展欽若則王假是訓況建除難靜亂之業揚武烈之威名振剛德尅敵之風成肅恭之懿號陳力四紀光奉八朝生為有土之君薨為象朝之廟足可睢盱召畢齷齪桓文聲華永而日月齊簡冊編而今古在矧夫堂成王搆家繼國肥壓璧寶以知來出玉林而嗣位高陽號里無媿前賢夏屋登山常遵治命爰自鄭緇始襲晉墨未除不忍一日之離遂立千年之祀金鎔陽邁已成像於吳宮香刻㫋檀復祔神於越國恭惟先天下兵馬都元帥吳越國武肅王殷朝籛祖仙萼分
枝唐代鄛公靈源真派簪纓軒冕禮樂詩書叠慶連華交光翊葉應劭七世累爵重官羅企一門惟忠及孝其降神也晅晅原本作虹飛蜀國始見殊祥魚躍汾河是生奇表赤光耀室黃氣浮空石龜殞下於官山■人來歸於寶器其英姿也鳳文龍藻奐出精神白琥蒼珪琢為標格加之薛璘整峻謝安風華俯仰可觀進退有度慕容德偃日月角光影鑠人李子賢匿犀龜文威儀鎮俗其辭韻也音容灑落智辯鏗鍧元善抑揚張暢詳雅至若討論國計談畫兵籌接對使伻撫御將下所謂五湖奔注百谷奔騰玉虹起而雲霧鎖金虎嘯而風颷動揣摩勝負赫連勃口授懷慚押押疑是俾字闔興亡蘇季子舌端有愧其氣度也志高建木量等大瀛含垢匿瑕罔知邊際求賢接士無怠寅昏重仁義若邱山視玉帛如咳唾翹翹車乘惟在得人憧憧往來皆鍾和氣所以𦤎皮豹舄鶴列犀渠咸願殺身用酬大惠變家為國誠由萬化生身以德聚民所謂八風從律其英雄也能知否泰善俟雲雷動必有成舉無遺策蛟龍得雨莫測變通鵰鶚出林可知意度其間文武迭用仁義宏敷常平之列戟持矛並能取舍元𢣢之搦虵騎虎不覺艱難奄有具區廓成霸業設使庾翼復出必不妄譽以桓溫阮籍重生安敢輕言於廣
武其文學也家承儒範世尚素風侍絳紗帳於先生授白綸巾於神女才通夢寐鳳吐是來志在典經龍鬬不顧所以博覽七緯精究三元盡得津涯皆昇堂奧其於篇詠尤著功夫思風起而繡段飄言泉淘而金沙見其札翰也花隨腕下星逐毫飛靄若游雲細疑垂露鉤刀向背未饒素肉芝筋點畫方圓高掩崔肥趙瘦就中濡染脾額益見呈露鋒鋩四方仰其神蹤一代稱為墨寶王逸少若見甘避雁行蕭子雲如逢大慚蟬翼其建大功也唐季乾符之末中和之初海鳧乍揚天鼈初伏塵飛野馬四郊之壘漸多霧暗騰蛇五賊之機共搆其始者王仙芝結釁中土首搆禍階雖已誅夷猶殘支黨自此藂林烏合草澤蜂飛儇薄者因是披攘謹厚者亦為慓悍江南則朱直叛亂於唐山孫端寇孽於安吉西侵宛水東患苕溪郡縣則終日登陴生民則長時伏莽王時郊居葛圃嘉遁茅山方當枕石漱泉尚是裒衣博帶覩茲多事慨然究懷顧謂朋友曰丈夫尚須撥亂平奸豈可懷安端坐是日乃奮戎服挂彼儒冠大散家財廣招勇士申令纔舉行伍肅然手仗義旗身當勍敵一月之內二寇殄平靜千里之山川救兩郡之塗炭是王之初立功也其次黃巢來從五嶺直下三衢展梟翅則雹
布星離張鯨牙則山連岳峙所遭蹂踐並作塵灰王乃獨領偏師橫行險地旣逢大憝遂設奇兵敵望草木叢林皆是干矛旌幟我則左右翼陣點化如神當下追奔尚賈餘勇長虵封豕便出他疆新市下江保安數邑是王之功也其次彭城漢宏據南鎮之重地守東越之名區黃巢旣犯兩京僖皇乃巡二蜀漢宏不思奔問便廢貢輸恃險阻於浙河欲覬覦於浙岸先於漁浦黿口翼張下營蕭山西陵鱗次列砦烽燧交應鼙鼓相聞時我諸軍實有難色王乃潛趨間道夜濟長江仰告昊天乞昏朗月當下寒雲布野殺氣凝空楚廟陰兵旁隨霧合晉臣黑幔闇與山連我師忽震於雷霆彼砦俄驚於魂夢風號貔虎爭傳破竹之聲陣卷龍蛇競集建瓴之勢賊將殷輪不暇漂杵有餘僅身免以奔歸乃塞門而自守邇後大小百戰首尾四年方淸鏡水之波始有蘭亭之地弔其生聚大布仁慈誅彼渠魁不煩天討是王之功也次則有薛朗逐出周寶自據朱方南襲毘陵西侵建業恣其剽掠務在殺傷將乘中國之危擬扼長江之險王乃命二麾上將期一月報功指其山川授以韜畧蹄轂並舉水陸兼行曾不旬時討平窟穴褁南宮萬於犀革視以囚人梟崔慧景於鰌籃彰其叛主是王之功
也次則有徐約比是六合鎮使遠忝三吳郡符玉帛是求徵歛無度長時習戰齊民因被雕黥比屋為軍魯儒亦遭翦刺惟王聞其暴虐奮激神威發上谷之精兵命下江之賢將授以九天九地之訣傳以訓辭訓典之規扼斷咽喉淸其郊野任約之龍果睡王彌之豹徒飛食窘朝饑無由撫土計窮宵遁遂至潰圍松陵之烟水重淸香徑之黎元再活是王之功也次則有孫儒恃有數萬兵甲不守淮南直欲別遷土疆遂奔江左刲人民為糧食墮舍宇為薪蘇餓鶻饑鷹飛揚京口貪狼乳虎踐踏吳門漸逼由拳將窺霅水王乃張天網於險阻闢地穽於要衝發水犀之驍雄設燧象之奇計靑雀摩壘赤兔致師將持久以待之俟勢窮而必取守陴皆哭無食何為鳴鼓而攻脫身遂去向使不施神畧不振王威則翼翼最靈皆成膏血茫茫勝槩盡作烟煤所謂劬勞為時廣大及物者是王之功也次則有董庶人始鎮石鎮便牧杭州因破漢宏遂居越土自形成象從纖至洪並是王之環環疑擐字甲執兵左提右挈以至手持旄節身爵王侯旣滅頂於彝倫乃垂涎於神器銅符金匱祥瑞亂興玉璽珠袍妖訛競起王以早同楚歃夙共晉盟書尚緘縢血猶濡劍牋函旁午誘勸交馳諫旣閉於屬垣禍遂成
於覆族是時兩河倔強三輔紛紜萬象雖拱於北辰一人不遑於南顧王請奉行天討所統便是國兵不費上供資財不役諸道將帥果見桓元計窘抽玉簪以求生王莽勢窮轉銅斗而厭勝喉旣舂於富父骨復專於會稽瀦其故宮焚其法物復我正朔淸我寰瀛五石補而天鏡明六合完而地維正是王之功也王以平妖立霸時之業戡難建葢世之功律呂宮商鏘洋史籍丹靑金玉奐爛國華所以僖宗天子仰我文昭睠我武烈龍光壓壘急使星馳綸綍便藩大王風起尋以耿純試理盧植兼才披錦衣以耀家鄉握珪符而光松梓洎於昭皇飛昇大寶禮遇元勳龍悅居雲鳧忻得藻嘉功賞德金鳳之詔連飛表異旌優玉麟之符遂刻移南徐之藩翰就錢塘之江山節竦靈犀帳開神虎三千珠甲光爛星辰十二牙旗文生組繡碧幢纔建黃閣又開乃兼鎮於越藩遂對持於漢節中天辰像像應象字雖分牛斗之疆夾岸烟嵐映出東西之宅四縣旣食萬戶累加棨戟立門赤油羅列山河誓劵金字熒煌生祠之籩豆鏘鏘衣錦之城隍黯黯而又特逾漢制封我吳王茅分夏社之鄉桐翦周王之手昔也龍蛇起陸蹈湯火以戰爭此際山川出雲見君臣之際會逮夫濟陰王旣傳天寶梁太祖遂應
元苞於王不易范張之故情請結秦晉之嘉好恨無殊禮得展異恩於是追呂望之高風擬山甫之美躅師尚父統攝三老作帝股肱尚書令總務萬機為天喉舌仍頒瑞節復陟高壇建牙兼鎮於楊州分閫遙臨於楚甸尋命兵部尚書姚洎躬持鳳冊遠泛鯨波備周官之典儀封越國之土宇八鸞四馬耀鏤錫以振鉤膺三節一王秉桓圭而垂元玉及龍德嗣君卽位禮稱伯舅尊曰父師寅敬列光益虔顧命是遣吏部李尚書燕奉持綸誥繚遠湖湘授天下兵馬都元帥洞庭彭蠡漸無不順之臣北狄西戎將有後予之歎昔韓信對漢高祖曰陛下能將將臣能將兵是知元帥非人臣之職曹葢帝王之兵柄推之前代隋煬帝自晉王淮南行臺尚書令為行軍元帥而無天下之號國朝肅宗皇帝駐蹕靈武因命代宗皇帝自廣平王而為之德宗皇帝自魯王而為之梁太祖授九錫後而為之斯天下元帥之故實也其後龍德帝復命兵部崔侍郞協齎持簡冊浮汎風帆揚往典於明庭促及時而建國奉召康公之命得以專征授唐叔虞之封良由吉夢未久金行運息土德中興莊宗皇帝鵬起并汾龍飛宋汴當宁不逾於旬朔臨軒宣諭於公卿曰吳越國王五十年來常作榰天之柱三千
里外每為捧日之雲今若將致小康實在敬尊元老於是鸞臺進擬麟趾摛詞典瑞獻功琢白圭而冊文燦爛職金供命鎔紫磨而印篆盤珊重封吳越國王再授天下元帥馬遷十代史內固是絕倫柳萬卷書中必無往例其建國也大君有命明試以功自癸未而至壬辰備戰器而修王道先是中朝名士在野遺人或負笈擔簦來投霸府或折襦為袴而詣軍門奮袖於嘉納堂中曳履於靈鈞臺上至此水鏡裁鑒金秤等量並列庭臣皆居省署簪裾列侍文物齊光張伯仁陳宗廟之儀鄭子產獻公侯之禮豈謂難窮者大數莫究者彼蒼俄脫履於具區遽徹縣於正寢金山霧掩誰知帝召王喬玉海波空實痛神辭李廣況十三州疆場百萬戶黔黎咸長養於恩膏悉生成於化澤淚洒而晴空散雨愁凝而杲日沈雲鳥獸悲哀草木慘怛明宗皇帝宣太常而定諡法詔貳卿而撰誄文鸞輅龍旂贈禮優於鄧禹梓宮黃屋異數等於霍光得謂盡始盡終極榮極貴享九九之仙壽近帝位於一爻感萬萬之人心歆神道於千祀有後如此又何缺焉我天下兵馬元帥吳越王當燕族之多奇承趙宗之後世嵩衡泰華秀氣俱騰淮濟江河榮光並結是時胤主誕我國祥紹經文緯武之基襲積
德累仁之業開襟奮臆伏雄傑於周瑜誓衆臨戎□□豪於張袞風儀則懸星溢眥紫電楊矑霜雪凝肌魚龍入髮仙應有分貴不可知宋弁聲姿尤閑進對竇融詞氣惟是卑恭加以靑雲常在於言談畏日不離於顧盻徐行緩步褚彥回却是趨蹌散幘斜簪王文憲殊非蘊藉智畧則鮑叔錐矢應手而來德器則顧和珪璋遇機方露遠者大者一剛一柔靜則心照鏡而貌懷冰含和六氣動則火𤆌山而湯沸海慴懼萬人機變則管葛才高孫吳術妙身文虎豹隱見不常義府戈矛短長迭用三雋才旣為己任六奇策固是無遺郤縠詩書經綸國計項羽雷電振動兵籌徐睇而莫測金泉旁窺而罔知珠岸詞藻則靑霜皓月絡繹綵牋芳草落花飄颺鏤管織成夢錦散出神霞英變屢奇張融之言信矣凌顏鑠謝元葉之論宜然札翰則早受義方曾傳掣筆鸞回鵲反氣勢驚人金錯銀鉤縱橫入木桉牘無非墨陣宮室爭耀寶碑崔宏之本草無光張育之折蒲失色立功則我王初離太學始統親兵鄭世子方欲平齊汝陽王正思安漢屬鄰國侵軼命將曰李濤僅二萬兵下百里砦圍逼安國涎啄餘杭我王虔奉訓辭遂昇上將淸風受式黃石傳書親蒙韓奕之黃熊躬伏封文之白虎攻東
南而備西北事在機先掩五壘而出三門別馳神筭於是崩摧大陣擒獲萬人道路隘於俘囚山川積於戈甲餘敵作氣旣竭方遁於潛我則乘勝追奔又平廣德未出一百里之境復降五千乘之戎唱凱歌而喜氣連郊整班師而雄風掠地尋卽大統龍艦遠泛鰲溟巡江陰而收東州入海門而觀北固彼境遂陳舟楫遠出枝梧我則陳二廣於浪港沙前設三覆於石牌灣內零陵石灰風便爭投於蛟蜃窟中沁水火栰油燃倐葬於鯨鯢腹裏一戰定霸二紀無虞寰海具瞻將相迭耀聲光丕顯裴松為廊廟之人功業升聞段襄居骨鯁之任爰自嗣承國構纘奉王基況當跪箭之初又在寢苫之內芝蘭龍鳳二千餘口之家風鐵石虎貔二十萬人之軍府誠難撫御豈易輯綏我王以孝為模用仁作範無所不可惟言是從嘉惠寵靈供承花萼油雲膏雨潤澤閨門此外習武益兵輕刑慎罰德無脛而遠届名無翼而遐飛果動大朝繼踵異寵三年之內兩冊連封雙龍之金節齊行四馬之寶車並輾玉佩冠劍見王者之尊崇織文旂常覩國容之貴盛我王因茲顯赫益動孝思無以答先后之恩無以報昊天之德且曰武肅王有大功及天下大名振寰中庇生民則百萬有餘築城壘僅五十
來處豈可不建廟貌不像真容為星紀之福宮作地戶之神主爰命興武忠直都虞候姚敬思於馬臻湖畔勾踐城中選闉闍形勢之中區得顯敞高平之勝址於是鍬杵俱下畚鍤齊興隱隱雷聲轟轟岳振不十旬而展役布千丈之隆基大梓文柟非自秦山伐得宏梁巨棟非由漳水漂來雕鐫者王母元圖甃砌者赫連繡石斤揮斧運削出銀葩水鏨沙磨方成玉碣符元武之嘉兆應神蓍之吉辰始乃架險梯虛雲搆山矻陰虬廻抱陽馬奔趨虎牙銜而枅栱連龍脊褭而欒櫨轉瓊瑤耀壁丹漆明簷鴛鴦之瓦縫界成芙蓉之塼文印出卽以丙申歲秋八月十有七日我王備鹵簿鼓吹車輅旂常北司侍臣南班舊列奉迎真像而入祠宮白檀雕出聖容黃金鏤成寶座儀形酷類神彩如生鳳目龍章顏猶不改垂旒被袞人見興悲禮器則俎豆犠娑軒懸則祝敔鐘磬後殿翬衣雉服文母賢妃露幔珠屏蝦簾象榻不異昔時袐寢皆同曩日深宮前則廣廈交陰芳亭對搆紫石伏狻猊之影朱欄交菡萏之光正啟重門並立神將侍衛兵仗矛戟森然文武官班簪裾肅列直出甬道千步有餘河枕投醪波通射的蓮芰遶於水閣桐桂夾於星橋左則廻抱粉廊連延綺棟並圖曹署各列司存
乃至早世勛臣無祿公子皆塑儀像並配薦羞右則修廡飛甍綠窓丹牖陰兵神馬見雷電而沒風雲明牢淨厨備粢盛而烹肥腯景物則高山矮桂粉竹金松夾砌名花連階瑞草烟嵐蓊蔚便是陰宮雲霧濛籠居然神府我王昔以致君之業累殄寇戎今立顯考之祠而修孝敬所以天朝繼封王爵以耀國章金印輝煌丹書赫煜元帥帥天下侯伯拱戴中朝位冠諸藩勳高列辟卓絕殊猷鴻業懋哉兩地參天設使書剡川九萬之牋不能盡紀勒華山五千之仞亦恐難窮先業也詞不容於王椽才匪量於曹斗擬奚斯之頌或恣麤心對豫章之碑豈合惜手但以二紀幕客十載廷臣不求孫綽擅名豈望楊修絕妙所希編述用答恩知追感先王恭為銘曰崧高嶙峋是生哲人上天獅子出澤麒麟籛尊殷祖鄛胤唐臣衣冠表裏文武經綸廣運將新大盜斯起雁象欻驚鳧毛亂委紫葢蒙塵黃金多壘旣斁憲章又裂文軌武肅英王提劍東方龍行雲雨虎變文章孛氣沃酒妖雪歸湯洗滌星紀整頓天常告功狼居圖形麟閣桐珪聯編茅土續索三道犀幢八朝鳳幄丹劵家門錦衣城郭元帥天下國王具區六瑞琢冊三品鑄符尚父四履尚書萬樞峗峨高壽曦赫霸圖我王奉天為時而
出傳寶應金繼輝照日國士無雙風華第一削樹平戎夢禾受秩功旣挺世德又動天襲封二冊嗣位三年金應國寶元帥兵權忠無瑕纇孝絕雕鐫未褫墨縗乃建淸廟臥龍之城會稽之嶠嵐界廻廊粉明周繚廣殿霞開重門岳峭瑞玉禮器香檀聖容民之祀主我之神宗秉翟執籥特磬編鐘然蕭𤋲膟奠幣輸琮於穆祠中煥然陰府五齊恆馨六佾常舞餚薦房蒸歌隨路鼓令子懿孫光今顯古王歷事四朝累加定亂安國啟聖昌運同德守道翊戴功臣天下兵馬都元帥開府儀同三司尚父尚書令兼中書令上柱國吳越國王賜劍履上殿詔書不名凡功臣諸子領節制皆署而後請命王居處務期節儉衣衾雜用細布常膳惟甆漆器寢帳敝恭穆恭穆乃文穆王妃武肅夫人乃莊穆也□誤夫人欲易以靑繒不許十國紀年云鏐居室服御窮極侈靡末年荒恣尤甚似未確常歲除夜會子孫鼓琴未數曲遽
止之曰聞者以我為長夜之飲少在軍中夜未嘗寐倦極則就圓木小枕或枕大鈴寐輒欹而寤名曰警枕置粉盤於臥內有所記則書盤中又時彈銅丸於樓牆之外以警直更者一夕微行叩北城門吏不肯啟關曰大王來亦不可啟明日召吏厚賜之稍暇則命諸子孫諷誦詩賦或以所製詩賜丞相將吏亦間能書寫畫墨竹然不以呫嗶廢正務或有述李頻詩於王曰只將五字句用破一生心王曰此心何所不用而破於詩句惜哉反復議論由是往往達旦天福中近侍李詠因監契丹驛中有判官謂詠曰武肅王常夜不睡詠詰其所知答
曰嘗聞五臺王子太師言浙中不睡龍今已歸矣訪其所聞乃壬辰之後也僧贊寧傳載畧云武肅王常時詣諸院孫敏利者老姥監直聽更一宵銀枝燈有大蜥蜴㳂油缸而吸視之將竭倐然不見明日王曰昨夜夢麻膏充腸而飽是何祥也宮中或有對者王亦微哂而已又幼時倜儻有大度志氣雄傑機謀深遠每處衆中而神采有餘居家庭極盡人子禮純孝本於天性開國後遇春秋薦享必嗚咽流涕曰今日貴盛由積善所致但恨祖母不能見耳是時中原多事西川王氏稱蜀廣陵楊氏稱吳南海劉氏稱漢長溪王氏稱閩皆竊大號或通姻戚或達聘好咸以龍衣玉冊勸王自帝王笑曰此兒輩自坐爐炭之中又踞吾於上邪却之不
納而諸國主亦無不以父兄事之王負知人之鑒尊賢下士惟日不足名其居曰握髮殿取周公吐餔握髮之意後人譌為惡發殿常使畫工數十人居淞江號鸞手校尉伺北方流移來者咸寫貌以聞擇淸俊福厚者用之胡岳方渡江時畫工以貌奏王覩而歎曰面有銀光奇士也卽時召見幕客羅隱雅好譏評雖及王微時事怡然不怒人咸稱其寬大後庭有鄭姬者父坐法當死左右冀其獲宥且言斯人有息女預侍王曰豈可以一婦人亂我法出其女而斬之其公正不私又多此類也
子／類書／太平廣記／卷第四十一／神仙四十一／黑叟(P.259)
3　黑叟
唐寶應中。越州觀察使皇甫政妻陸氏。有姿容而無子息。州有寺名寶林。中有魔母神堂。越中士女求男女者。必報驗焉。政暇日。率妻孥入寺。至魔母堂。捻香祝曰。祈一男。請以俸錢百萬貫締構堂宇。陸氏又曰。儻遂所願。亦以脂粉錢百萬。別繪神仙。既而寺中遊。薄暮方還。兩月餘。妻孕。果生男。政大喜。構堂三間。窮極華麗。陸氏於寺門外築錢百萬。募畫工。自汴、滑、徐、泗、楊、潤、潭、洪。及天下畫者。日有至焉。但以其償過多。皆不敢措手。忽一人不說姓名。稱劍南來。且言善畫。泊寺中月餘。一日視其堂壁。數點頭。主事僧曰。何不速成其事耶。其人笑曰。請備燈油。將夜緝其事。僧從其言。至平明。燦爛光明。儼然一壁。畫人已不見矣。政大設齋。富商來集。政又擇日。率軍吏州民。大陳伎樂。至午時。有一人形容醜黑。身長八尺。荷笠莎衣。荷鋤而至。閽者拒之。政令召入。直上魔母堂。舉手鋤以斸其面。壁乃頹。百萬之眾。鼎沸驚鬧。左右武士欲擒殺之。叟無怖色。政問之曰。爾顛癎耶。叟曰。無。爾善畫耶。叟曰。無。曰。緣何事而斸此也。叟曰。恨
畫工之罔上也。夫人與上官捨二百萬。圖寫神仙。今比生人。尚不逮矣。政怒而叱之。叟撫掌笑曰。如其不信。田舍老妻。足為驗耳。政問曰。爾妻何在。叟曰。住處過湖南三二里。政令十人隨叟召之。叟自葦菴間。引一女子。年十五六。薄傅粉黛。服不甚奢。艷態媚人。光華動眾。頃刻之間。到寶林寺。百萬之眾。引頸駭觀。皆言所畫神母。果不及耳。引至堦前。陸氏為之失色。政曰。爾一賤夫。乃蓄此婦。當進於天子。叟曰。待歸與田舍親訣別也。政遣卒五十。侍女十人。同詣其家。至江欲渡。叟獨在小遊艇中。衛卒侍女叟妻同一大船。將過江。不覺叟妻於急流之處。忽然飛入遊艇中。人皆惶怖。疾棹趨之。夫妻已出。攜手而行。又追之。二人俱化為白鶴。冲天而去。出會昌解頤及河東記
子／類書／太平廣記／卷第一百七十四／俊辯二／裴琰之(P.1287)
9　裴琰之
裴琰之作同州司戶。年纔弱冠。但以行樂為事。略不為案牘。刺史譙國公李崇義怪之而問戶佐。佐曰。司戶達官兒郎。恐不閑書判。既數日。崇義謂琰之曰。同州事物固明鈔本固作困。繫。司戶尤甚。公
何不別求京官。無為滯此司也。琰之唯諾。復數日。曹事委積。諸竊議以為琰之不知書。但遨遊耳。他日。崇義召之。厲色形言。將奏免之。琰之出。謂其佐曰。文案幾何。對曰。遽者二百餘。琰之曰。有何多。如此逼人。命每案後連紙十張。仍命五六人以供研墨點筆。左右勉唯而已。琰之不之聽。語主案者略言事意。倚柱而斷之。詞理縱橫。文華燦爛。手不停綴。落紙如飛。傾州官僚。觀者如堵牆。驚嘆之聲不已也。案達於崇義。崇義初曰。司戶解判邪。戶佐曰。司戶太高手筆。仍未之奇也。比四五十案。詞彩彌精。崇義悚怍。召琰之。降階謝曰。公之詞翰若此。何忍藏鋒。成鄙夫之過。是日名動一州。數日。聞於京邑。尋擢授雄明鈔本雄作雍。州司戶。出御史臺記
子／類書／太平御覽／人事部／卷四百九十三　人事部一百三十四／奢(P.2383-1)
晉書曰何曾字頴孝陽夏人其家大冨魏明帝時為文學武帝踐祚累遷為太傅性甚奢豪每赴宴不食太官所設帝命取其食蒸餅上不拆作十字不食日食萬錢猶云無下筯之處人以小紙書者勑記室勿報
又曰石崇字季倫累遷荊州剌史崇好俠無賴遣吏刼遠使啇客致家大冨有別館在河陽之金谷財產盈積室宇宏麗後房百數皆曳綺紈絲竹之妙皆盡一時之選與貴戚惠帝舅王愷奢靡相尚愷以𥹋燠釜崇以蠟代薪愷作紫絲步障四十里崇作錦步障五十里愷以赤石脂塗屋崇以椒塗之武帝助愷珊瑚樹一株高二尺愷以示崇崇以鐵如意擊破愷不悅崇曰無恨令取六七株還之惠帝知冨無以誇之時外國進火浣布天下更無帝為衫來幸崇家崇奴僕五十人皆衣火浣布衫祇承帝大慙崇厠屋內置侍婢衣以紈素並以香囊錦袋崇大會賔客侍中劉實往厠見厠內燦爛便出謂崇曰幾悞入公室矣崇曰厠也寔更往見侍婢所逼便廻後趙王倫誅崇兄弟妻子無少長悉皆遇害初崇家稻米属地化為螺人以為族滅之應也
子／類書／太平御覽／神鬼部／卷八百八十二　神鬼部二／神下(P.4049-1)
宋玉神女賦曰楚襄王與宋玉遊於雲夢之浦使玉賦高唐之事其夜玉寢與神女遇其狀甚麗玉異之明日以白王王曰其狀若何曰晡夕之後精神恍惚若有所喜見一婦人甚奇異王曰其狀如何玉曰茂矣羙矣諸好備矣盛矣麗矣難測究矣不可勝讚其始來也爛若白日初出照屋梁其少進也皎若明月舒其光湏臾之間美皃橫生其盛飾也則羅紈綺繢燦爛文章王曰若此試為寡人賦之
子／類書／冊府元龜／帝王部　凡一百八十一卷／卷二　帝王部二／誕聖(P.18-1)
廣順元年六月甲午宰臣率百官上表曰恭以少昊乘乾曳祥虹於華渚軒轅出震流瑞電於樞星所以玉牒表天地之禎金策纂皇王之異仰惟聖德允叶昌期伏惟聖帝陛下德輝三五道煥古今開階成周室之昌啟運得堯基之典豈可使方濁澄明之狀未顯洪名圖清燦爛之文不章懿號臣等傾誠紫禁都慶丹丘願隆百代之基兾正萬年之祚臣等請以七月二十八日皇帝降聖日為永壽節群臣上壽內外宴樂從之
子／類書／冊府元龜／幕府部　凡十五卷／卷七百十八　幕府部三／才學(P.8546-1)
裴漢初仕魏為大丞相府屬曹參軍漢善尺牘尤便簿領理識明贍决斷如流相府為之語曰日下燦爛有裴漢
集／小說／五代史平話／梁史平話／卷上(P.23)
且說曹州冤朐縣，有個富人黃宗旦，家產數萬，販鹽為生，喜聚集惡少。是那懿宗皇帝咸通元年上，黃宗旦妻懷胎，一十四個月不產。一日，生下一物，似肉球相似，中間卻是一個紫羅復裹得一個孩兒，忽見屋中霞光燦爛。宗旦向妻道：「此是不祥的物事！」將這肉球使人攜去僻靜無人田地拋棄了。歸來不到天明，這個孩兒又在門外啼叫。宗旦向妻子道：「此物不祥，害之恐惹災禍。」遣伴當每送放曠野，名做青草村，將這孩兒要頓放鳥鳶巢內，便是顛下來，他怎生更活！過個七個日頭，黃宗旦因行從青草村過，但聽得鳥鳶巢裏孩兒叫道：「爺爺！你存活咱每，他日厚報恩德！」宗旦使人上到巢裏，取將孩兒下來，抱歸家裏看養，因此命名做黃巢。黃宗旦又向妻子說了孩兒啼叫的事一遍。其妻道：「這個孩兒真個作怪！若不興吾宗，定是滅吾族。莫若傍今殺了，斬草除根，萌芽不發；斬草若不除根，春至萌芽再發。」黃宗旦道：「天要壞我家門，殺了這孩兒是逆天道。且養活教長成，看他又作麼生。」不覺年至十四五歲，身長七尺，眼有三角，鬢毛盡赤，頷牙無縫；左臂上天生肉騰蛇一條，右臂上天生肉隨球一個。背上分明排著八卦文，胸前依稀生著七星黶。自小學習文章，博覽經史。性好舞劍，會把劍向空擲去，一劍須殺一人；又會走馬放箭，每發一箭，不差毫釐。輕財好義。一日，有一道士過門，將一口劍送與黃巢，
稱道：「上天賜與黃巢。」道罷，不見道士去向。黃巢得這一口劍，號做「桑門劍」。子細覷時，劍上有「混唐」二字。乾符二年，朝廷降詔興賢。黃巢一見，心中大喜，這是男兒立功名之時。真是：
降下一封天子詔，惹起四海狀元心。
集／小說／五代史平話／周史平話／卷上(P.189)
且說周太祖姓郭名威，乃山東路邢州唐山縣地名堯山人氏。其父郭和以農耕為業，其母常氏乃河東路潞州黎城縣常武安的妹妹；自嫁事郭和後，丈夫日勤耕稼，婦女夜事績織，廝共生活，應當官司徭役。一日，郭和出田頭耕耨禾苗，常氏將飯食送往田間，在中路忽被大風將常氏吹過隔岸龍歸村，為一巨蛇將常氏纏住。不多時雷電頓息，天日開明。常氏吃這一唬，疾忙奔歸堯山，便覺有娠。懷孕一十二個月，生下一個男孩，誕時滿屋祥光燦爛，香氣氤氳，郭和抱那孩兒一覷，見左邊頸上生一個肉珠，大如錢樣，珠上有禾穗紋，十分明朗。郭和向常氏道：「這個
肉珠作怪，珠內有禾，莫是田禾之寶？」夫妻私相告語，怕生這男孩後，每歲田禾倍熟，因命名喚做郭成寶。豈料得這孩兒後，家中生計蕭條，田禾耗損。不兩年間，郭和身死。那常氏帶取這個孩兒，年幼無依，未免并疊了家財，將郭和營葬了畢，母子兩個奔去河東路潞州尋著黎陽縣，投奔著常武安家裡收留，同共作活。年至七八歲，他舅舅常武安使令郭成寶去看牧牛畜。有那大蟲要來傷殘牛只，被成寶將大柴棒趕去，奪取牛回來。成寶歸家，說與舅舅得知。常武安道：「您年紀雖小，卻有膽智，我為你改了名喚做郭威。您小年有這膽氣，他日可無負『威』之名也！」
集／戲劇／關漢卿戲曲集／代序　鄭振鐸／一(P.1)
代序
鄭振鐸
一
中國的古代戲曲，在十三世紀中葉之前，不曾有什麼作品流傳下來。但從十三世紀中葉起，到十四世紀之末，偉大的戲曲作家們卻像雨後春筍似的競生於世，所作的劇本，流傳於今的，無慮有二百多本。它是中國文學史上的一個黃金時代，也是以戲曲為主要的文學型式的一個黃金時代。在這個時代裡，一開始就呈現著『百花齊放』，燦爛異常的繁榮景象。而領導這個新的戲曲運動的，乃是偉大的戲曲家關漢卿。
十三世紀中葉到十四世紀末，是一個什麼樣的時代呢？為何戲曲會突然地大為繁盛起來？為何大戲曲家們會產生得特別多呢？
這是不平凡的時代。在中國歷史上，我們稱它為元代，即蒙古時代。蒙古人在公元一二○五年開始強大起來，很快地便成為世界的『恐怖』。他們在公元一二三四年滅了佔據著中國北部的
金國。金國的文化是相當發達的。蒙古人幾乎是全部繼承了它的文化遺產，包括戲曲一類的文學珍寶在內。元世祖忽必烈，在公元一二七九年二月，又滅了南宋，統一了整個中國。南宋的燦爛的文化寶藏，也全部為蒙古人所襲有。在這個時候，南中國盛行著『戲文』一類的戲曲，那就是使用南方的歌曲和方言來演唱的一種戲劇體裁。此種戲曲演唱的時間比較冗長，一天或一個晝夜的時間是演唱不了一個劇本的。它有『開場白』似的『家門始終』。每個劇中人物都要歌唱。有獨唱，有合唱。每個腳色都可以有『休息』的機會。像第一齣是男主角主唱的話，第二齣便是女主角主唱，而在同一齣裡，別的腳色也都要歌唱。所以其劇本不妨長些。但在北中國流行的『雜劇』，卻是一種截然不同的戲曲的體裁。它是從一種流行於中國中部和北部的敘事歌曲，即既講且唱的『諸宮調』發展起來的。其發展的過程，和現在的把南方彈唱的一種敘事歌唱變成了『滬劇』，把北方的歌唱的一種敘事詩歌變成了『曲劇』的情形十分相同。因之，『雜劇』這個北方的戲曲，即以北中國的歌調演唱的一種戲曲，雖然是穿扮了劇中人物，登場演奏，但還一時脫離不了那種敘事歌曲的深刻的影響。第一，『諸宮調』是一人獨唱的，主唱的人有男，有女。男的是男班。女的是女班。因之，『雜劇』也有男、女主唱之分：以男主角歌唱的稱為『末本』，以女主角歌唱的稱為『旦本』。第二，『諸宮調』是敘事歌唱，故雜劇沒能擺脫那種敘述的影響，常常地歌唱著敘事體的詩曲。第三，因為只是一個主角（男的或女的）獨唱到底，故劇本不能太長，經常
的以四『折』，即四齣為限。其餘的配角，都只是用『說白』和『動作』來增加主角歌唱的情緒和加強劇情的發展而已。
集／總集／全宋詩／卷一二０九　晁說之三／和斯立夜校試卷呈同舍十二韻(P.13722)
和斯立夜校試卷呈同舍十二韻
校藝來從魯，聞韻昔在齊。幸容葭倚樹，驩會食甘藜。禮數延文士，雄豪動武奎。嚴凝池上雪，燦爛谷中霓。喜見雙頭錦，爭求獨角犀。化金思點竈，畫酒願分篦。氣壯如觀海，言危擬去梯。且思竭馬力，馬敢效牛蹊。蕭統聞香臭，劉郎善品題。鉛黃方宴集，風雨惜分攜。永遣愁城破，休教眉宇低。故鄉吾自樂，歸去逐群雞。
集／總集／全宋詩／卷一二一０　晁說之四／次韻郭帥和楊使者張茶馬溪莊詩(P.13769)
才氣雄豪夙會神，暫勞旌旆遠榮身。使華燦爛高秦嶺，筆陣縱橫落渭濱。音出瓊瑤疲諷誦，韜輕虎豹貴和親。何妨戲作蜂腰句，要看時宜折上巾。
叢書／武英殿聚珍版叢書／公是集／卷十二／五言古詩９／過聖俞飲(P.8-2)..[清乾隆敕刻武英殿聚珍本]
過聖俞飲
積雨不出門局促如井蛙初晴强人意今日來君家下馬笑握手埽堦去塵沙銀瓶撥醅酒紫碗雙井茶黃雀隨素魴安榴雜木瓜舉非一方物遠或萬里遐不知工
侯宅此味何以加扶疎庭下槐燦爛盤中花春事豈不多遊覽何必賒與公平生親總角見髮華飲當外形骸語當恕喧譁縱心倒所詣相對白日斜江韓亦我徒但恨宿約差願使公多財此樂寧有涯
叢書／武英殿聚珍版叢書／公是集／卷十四／五言古詩１１／種萱(P.3-1)..[清乾隆敕刻武英殿聚珍本]
種萱
種萱不種蘭自謂憂易忘綠葉何萋萋春愁更茫茫古人有虚語名實未必當南箕與北斗燦爛空成章
集／小說／新刊大宋宣和遺事／亨集(P.41)
是夜鰲山脚下人叢閑裏，忽見一箇婦人吃了御賜酒，將金杯藏在懷裏，喫光祿寺人喝住：『這金盞是御前寶玩，休得偷去！』當下被內前等子拿住這婦人，到端門下。有閣門舍人且將偷金盃的事，奏知徽宗皇帝。聖旨問取因依。婦人奏道：『賤妾與夫壻同到鰲山下看燈，人鬧里與夫相失。蒙皇帝賜酒，妾面帶酒容，又不與夫同歸，為恐公婆怪責，欲假皇帝金盃歸家與公婆為照。臣妾有一詞上奏天顏，這詞名喚「鷓鴣天」：
月滿蓬壼燦爛燈，與郎攜手至端門。貪觀鶴笙歌舉，不覺鴛鴦失却羣。天漸曉，感皇恩，傳賜酒，臉生春。歸家只恐公婆責，也賜金盃作照憑。』
徽宗覽畢，就賜金盃與之。當有教坊大使曹元寵奏道：『適來婦人之詞，恐是伊夫宿搆此詞，騙陛下金盞。只當押婦人當面命題，令他撰詞。做得之時，賜與金盞；做不得之時，明正典刑。』帝准奏，再令婦人做一詞。婦人請命題。準聖旨，令將金盞為題，『念奴嬌』為調。女子領了聖旨，口占一詞道：
桂魄澄輝，禁城內萬盞花燈羅列。無限坐佳人穿繡徑，幾多妖豔奇絕。鳳燭交光，銀燈相射，奏簫韶初歇。鳴稍響處，萬民瞻仰宮闕。妾自閨門給假，與夫攜手共賞元宵，誤到玉皇金殿砌。賜酒金盃滿設。量窄從來紅凝粉面，尊見無憑說。假王金盞，免公婆責罰臣妾。
集／別集／鄭思肖集／鄭所南先生文集／答吳山人問遠遊觀地理書(P.246)
一郡有一郡之形勢氣數，一縣有一縣之形勢氣數。坐向，前欲正而朗，後欲實而厚、高而
不陷，左欲昂而長，右欲低而短，分而相向，捧盤獻珠，怪其光明燦爛，見者顏面亦生紅潤。地欲厚，土欲重，古人每稱土輕重，騐地岡厚薄，立郡治、縣治，宜於坐鎮四方，潤澤生民。地下氣脈所聚者，大則為郡、為縣，人物所聚必繁盛。陽氣不聚，則土弱而地無力，不宜勝載世事；陽氣聚，則土實而地有力，則地與人相宜而生福。聚之小者為穴，而為穴之形勢氣脈，則欲歛束。山之與地，數里、數十丈之形勢氣脈，聚於或一二丈、或數丈之餘，愈密愈妙。捅地藏寶貨於不露形像「捅」字鮑本作「掘」。，葬者冥竊天地真陽生意一罅之暖，自然宜其後人，吉無不利。地亦欲厚，土亦欲重。一郡一縣之間，可居者多，可井者亦多，居而奇則少，井而奇更少，欲求穴，萬或一二。真陽生意散而流行天下，無往不在，無往不生草木萬物，然氣聚處少。聚而為穴者，真陽生意之小小至微一芽爾！其大本則垂蔭十方無盡眾生世界。
集／別集／朱子文集／正集／卷第八十五／上梁文／同安縣學經史閣上梁文(P.4240)
同安縣學經史閣上梁文
兒郎偉，大同古地，駱粵名邦。間出巨人，鼎在公卿之位；亦多賢士[十二]「賢」字原脫，依元刊本補。，鬱為閭里之師。雖山川之炳靈，迺敎化之純被。比罹屯難，益復澆漓。學校荒涼，久風猷之不競；圖書散脫，閴絃誦以無聲。詔令壅而弗宣，父兄以為大戚。顧惟竊食，敢不究心？是以申諭諸生，俾沈潛於訓義；力裒眾記，務廣博其見聞。幸大府之哀憐，總羣書而推予。惟上賢篤意於敎誘，使邑子蒙幸於作成。爰即學宮，創為傑閣，庶緘縢之慎固，絕蟲鼠之顗覦。既畫諾
於縣庭，旋受金於省戶。西曹藉力，羣彥併心；而吏惰不供，幾若道旁之室。顧人疲久役，將起澤門之謳。迨程事之既嚴，始掄材而甫就。僝功見效，獻室有期。不惟士得讀未見之書，人知自勵；且使書得為無窮之利，計以永存。聊出詞章，用升梁欐，想均童耄，共此歡呼︰
兒郎偉，拋梁東，曉日曈曨出海紅。照見黌堂通複閣，層甍如畫插晴空。
兒郎偉，拋梁西，春草秋雲極望低。文圃山高君莫羨，聖門嵲與天齊。
兒郎偉，拋梁南，滄溟無際水天涵。蕩潏魚龍君莫畏，淵源學海更潭潭。
兒郎偉，拋梁北，錯落眾星高拱極。昭回運轉君莫疑，燦爛光明在方冊。
兒郎偉，拋梁上，聖朝碩輔蘇丞相。魯無君子定虛言，猶是諸生丈人行。
兒郎偉，拋梁下，人老遺書追董賈。諸生勉繼舊□□，時泰不憂身在野。
伏願上梁之後，士無廢業，家有傳書。究述作之原，遂見古人之大體；際功名之會，起為當世之儒宗。惟不悖其所聞，乃式符於深望。
叢書／詩詞雜俎／谷音／卷上／廣陵張琰汝玉／出塞曲(P.16-1)..[明天啓崇禎間汲古閣毛晉輯刊本]
廣陵張琰汝玉五首
琰身七尺長鬛倜儻有節㮣補州牙兵隨制置李庭芝潰圍南赴行在所追者及之麾下鳥獸散琰獨闘死
出塞曲
腰間挿雄劍中夜龍𢁺吼平明登前途萬里不囘首男兒當野死豈為印如斗忠誠表壯節燦爛千
古後
叢書／正誼堂全書／熊勿軒先生文集／卷之二　序　跋／跋／跋謝春堂詩義後(P.12-1)..[清康熙張伯行編同治左宗棠增刊本]
跋謝春堂詩義後
余讀春堂謝先生詩義至庚午科江漢吿成一篇未嘗不撫然廢卷而繼之以流涕也猶記龍川上阜陵□謂荊襄天下根本將必有起而乘之者至庚午驗矣下土儒生方且角一日長技於萬人場屋之戰其不爲武夫健兒所揶揄者幾希雖然文在天地間猶一日六經大義何可廢也武亦儒者一事耳鳴條伊摯戮力造功豈不甚武而一德
等篇對語親切雖後儒竭其偶儷模寫亦一語不能似牧野尚父時維鷹揚至丹書大訓之授則周旋升降面嚮曲折拘拘然若後世禮生經士之爲者此其故何也天造草昧雷雨滿盈劃然而河漢昭囘星日燦爛皆天下之至文也近世東萊呂氏以張某書義靖獻先王一篇彙入文鑑致堂胡氏至以此篇與孔明出師表擊節並歌慷慨激烈今觀其作豈區區擧子偶儷破碎者之比乎後有善變者必不易矣湖學有明經治事齋使人通一經治一事邊防水利之類靡所不講關洛大儒爲往聖繼絕學而孫吳韓信兵法亦未嘗不通此有體有用之學也道南一脈皆在
延平春堂問學其淵源有自來矣令子學正君用和克世其業敦厚溫柔中有英烈激發氣此豈尋常齷齪者可企其意度之萬一余來三山時相過從一日出其父書及當代諸名賢題跋且徵予語輒序其所感者如此嗚呼雅亡春秋作漢郢之臣不入於篳路藍縷之所啟辟則淪於車鄰駟驖之所蹂躪豈復念宣王召虎之經營哉江山無恙風景渺然光武一用之以循河北昭烈再用之以向中原亦存乎其人耳文公嘗以鄧禹杖策孔明草廬二對作一類文章看今世儒者所未講也用和家學有傳其必獲我心矣
經文緯武全體達用此爲大經濟大學問葛屺瞻
議論本之六經文事不廢武僃此政有用之學尤宜配享千秋郭字山
河漢日星不乏露雷風雨鳴條牧野豈廢戮力鷹揚是在達人有全體適用之學豈賦詩退敵云乎哉熊之璋
叢書／知不足齋叢書／鄭所南先生文集／荅吳山人問遠遊觀地理書(P.12-1)..[清乾隆鮑廷博校刊本]
荅吳山人問遠遊觀地理書
所南翁福之連江人也落命吳中不與世接久矣夫何天風吹子來前與吾相見問遠遊觀地
理之事而子又謂某家傳地理學幾二十年以能問於不能何耶終不成味古人之所殘鉤吾子之所蓄倒售於吾子陳言泛意想不足以新子之聽旣有問只得破口傾出自己胷中之天以廓吾子之天勿怪其荒誕無緒不與地理書同也今吾六十四歲矣二十二歲壬戌二月我父菊山先生卒于吳中十一月葬于長洲縣甑山之原天幸保全四十三年略無他說幼嘗聞我父曰汝祖卒於枝江縣主簿葬於南門外我
一兩歲失怙恃莫知所在丙午歲遊荊州止望祭於南門外我祖宗墳墓俱在吾連江透裏我終天憾恨不消今我祖之墓不知何如我父之墓未知其往又為無後罪人惟有終天痛哭於罔極尚忍言墳墓之事耶古之葬者厚衣之以薪葬之中野不封不樹將以泯之於太朴之天也劉向言黃帝時始製棺槨自是以後緣情制禮三代損益尚從𥳑朴寧儉寧戚為禮之本始得盡子孫之心又得盡春秋霜露之感祭於斯
拜於斯也古人胷中高明一見便了所以古法人人皆葬皆無疑背罔不合宐未若後世嘮嘮叨叨支支離離棄本逐末侈為乖謬司馬溫公葬論伊川先生葬說允為儒者正大之論終難磨滅唐呂才救時卜宅祿命葬三篇其說亦正才所學則淺陋也吾每思之天地間山水奇絕之處世間富貴之人各有氣數安得人人俱得吉地葬之又安得富貴之人復得吉地世世永享福壽富貴耶天地亦不肎妄加禍福於人亦
安得使人可弄智術移易天地氣數禍福耶堅欲厚葬吉地決動溫韜竊發之心今江南罕有數十年完墳何獨樵兒牧豎荊棘狐狸之悲乎凡子孫堅欲上穴為安厝計有數十年求之不得者非唯死者不能妥其陰魄而生者空勞心費財有累養生送死正理强留死者未得入土骸骨卻為自己他時富貴之謀何孝子順孫之用心哉抑不思左傳曰天子七月而葬諸侯五月而葬大夫三月而葬士踰月而葬葬節書法
或書其緩或書其速或書其禮其非禮其過制厚葬春秋其嚴乎與禮記葬期微有異是為古制必有以也且地理之說其可考者自公劉居豳有相其陰陽之意至十四世周成王有命召公先相洛之事孔子有卜其宅兆而安厝之之語卜者擇其吉也禮記曲禮已有前朱鳥後玄武左靑龍右白虎之說曁乎春秋左傳書葬頗多主乎大義不及葬法儀禮禮記喪祭最備語葬亦多主乎禮不及葬法檀弓縣子曰夫喪不
可不深長思也至於葬獨不深長思之何歟又當思國子高曰葬者藏也欲人弗得見也孟子曰無使土親膚也是掩親之道也孔子曰葬於北方北首三代之達禮也之幽之故也禮運曰死者北首鄭康成註謂地藏為葬也是不可首南首東首西而葬也此三代之葬法也子游問喪具夫子曰稱家之有亡有毋過制苟亡矣還葬縣棺而封窆同謂無則便為窆束棺直下而葬也孔子曰吾見封之如堂如坊如夏屋如斧馬
鬣封也孔子以延陵季子習禮觀其葬長子於嬴博之間孔子曰其坎深去聲不至於泉謂度深得宐曰深此卽孔子之葬法也孔子合葬於防封之高四尺從周制也有子曰夫子制棺四寸槨五寸孟子曰中古棺七寸槨稱之則棺槨六向俱當厚也莊子曰衞靈公死卜葬於故墓不吉卜葬於沙丘而吉掘之數仞得石槨焉則周末已重卜葬之吉凶矣漢興風俗漸繁漸華正如漢京房輩卜筮之斷不如左傳載卜筮之斷
明白𥳑當也淮陰侯布衣時貧無以葬母乃行營高敞地令其旁可置萬家者太史公聞淮陰人言視其母冢良然則漢初已尚地理山川之勝矣至晉地理之術始盛行羊祜猶出折臂三公陶侃葬牛眠地郭璞葬龍耳不三年當致天子等說久相傳為美談地理家謂始於赤松子靑囊書錦囊書狐首經樗里子靑烏先生郭璞一行師袁李曾楊輩俱精其術郭璞靑囊中書已為火取去今所存狐首經為第一書邇後其
書千百議論縱橫遇有安厝咸以此事為重誠不可廢流至於今耀為奇術子毋以是而動心乎欲以市道罔利則不可欲以陰隲存心則可有足力無眼力則不可有足力有眼力則可欲之天下四方觀天地造化觀天地氣數觀天下山川觀天下人物觀天下風俗觀天下文章觀天下萬事觀天下萬物則可子正少年銳氣英發宐為古人宐學儒者不優於儒者不足以通天地人也吾其人也吾之上卽天也吾之下卽
地也中其中者吾也以其中仰乎上則蒼穹高懸尊不敢望以其中俯乎下則大塊橫陳近可諦視足力所到目力所窮了不可逃於吾胷中旣不可逃於吾胷中卽今雙足之下尺寸之地來龍從何發源若不能見吾雙足之下來龍則不知吾眼底所見八方來龍若不見吾眼底八方來龍則不知此縣此州衆山衆水一丘一壑各各來龍若不見縣州山水丘壑各各來龍則不知九州五嶽萬山萬水各各來龍則不知至
遠八方遐陬絕域四大海中一切大小山水洲潬諸國不與南閻浮提中國接壤之地各各來龍畢竟畢竟不知渺渺茫茫無邊大地大海全體來龍欲知茫茫渺渺無盡無盡大海大地全體來龍胡不以仰觀俯察近取遠譬之理反覆精思天地人之全體更反覆精思之復反覆精思之求於必悟以通其太妙昔者大禹隨順山勢濬導水脈因其地理支派別九州以治水本不論天下地理形勢南揚北冀東靑西雍中間
周圍三四萬里為堯之九州天下尚書以積石為河源苦不遠窮於析支渠搜之外周禮大司徒求地中以建國周知天下地域廣輪之數遠不出於九州之外唐一行以山河之象存乎兩戒其北戒自三危負地絡之陰屈曲入東北至朝鮮是為北紀北紀為胡門河源為北紀之首其南戒自岷山負地絡之陽屈曲入東南至閩中是為南紀南紀為越門江源為南紀之首兩戒乃雍梁以東兩支山勢兩支水脈只是論唐
天下十道之形勢更自三危而西北幾萬里方至崑崙山始是黃河之源漢使張騫窮河源續博物志謂騫至宛夏間見河水初示達其潛發處小崑崙山宛夏間至大崑崙山尚極遠桑欽水經論崑崙山去嵩高山西北五萬里高萬一千里淮南子博物志其高如之司馬遷班固咸贊崑崙山高二千五百餘里日月所相避隱為光明正是大崑崙山其上卽釋氏阿耨達多池流出四河黃河居其一東土之山勢咸自西北
大崑崙山迤邐而來至王屋太行飛狐上黨諸山為東土天下之脊自大崑崙山更西南幾萬里方是天竺國更幾萬里以上方是西海儻不能盡論南海之南北海之北東海之東西海之西非大地之全論不知其大焉知其微微者以何為體不知其近焉知其遠遠者以何為界知地而不知天知天地而不知人知人而不知天地知天地人而不知萬物非知天地人之全論天不獨為天亦不自知其所以為天地不獨為
地亦不自知其所以為地人不獨為人亦不自知其所以為人萬物不獨為萬物亦不自知其所以為萬物徹見三才之機互而萬之則三才之道妙矣天形圓而完其體則正故能範圍造化中大全之體則以日至天頂為午日入地底為子地形方而平其體則偏僅能函載天運內小半之體則以極南為午極北為子天道雖左旋天氣則下降地道雖右轉地氣則上騰地勢雖散漫平走八極而向東向南最低最弱最薄
地運則在地中密移東西南北而不定地外地之全體則在大海中隨春夏秋冬四遊而有準然地之正體以下以北為正丙午壬子正當其正山亦地也為陽中之陰而峙水亦地也為陰中之陽而流山以南為陽以北為陰水以南為陰以北為陽山體雖鎭靜其勢則活動水勢雖浮動其體則平靜東土水勢雖東流東海潮勢則西上東土山勢皆自西北大崑崙山發源乾山為山之正位為先天之艮山後天寅為艮山
亦為山之正位大崑崙山西山皆西向水皆西流南海北海東海西海之外諸山皆深深遠遠自海底而來突出未易評論決非山海經所能盡知地之陽氣盡從地底而上故純坤之伏卦為乾山之陽氣亦自地底而上由卑而高陽氣直達山頂故艮之陽畫居最上爻冬至後陽氣盛水土漸重夏至後陽氣衰水土漸輕坤雖柔也其動也剛坤雖靜也翕則斂而歸根闢則散而生萬物當夏至一陰後至閉塞成冬時地氣
亦上騰但至深至微至密耳午時後亦如是以天地間未嘗有一息不升降流行之造化也而人亦未嘗有一息不升降流行之氣脈也而坤地之妙用亦未嘗有一息頑靜而不流動也潮者海水還歸尾閭之底為潮落大海氣脈吸而入也尾閭外之水湧出大海之上為潮長大海氣脈呼而出也良以望夕之月受陽光正滿則望夕之陽潮直至子時正盛而正滿晦日之月還陰魄正滿則晦日之陰潮直至午時正盛而
正滿世傳初三十八為潮大信猶如陽極於夏至而未月之末熱愈熾陰極於冬至而丑月之末寒愈冽也月與潮與人身中陽精藥物體雖不同而同一造化又日月五星行度一切星辰一切風雲雷雨等又陰陽五行八卦八門九星太一十六星等又劫數年月日時時節氣候支干方位一切吉凶神殺一切天神地祇一切諸法一切造化妙用無窮無盡皆一一各各變化不同又天下無盡世界地不同山不同水不同一丘一壑相距不多步尺鑿深或間尋丈土性土
脈土色土味土聲水性水脈水色水味水聲石性石脈石色石味石聲一一不同各地所產禽獸所生草木以至種種萬物其狀其性一一不同三才萬物萬事萬法萬變萬異無窮無盡一一各各不同其不同一一雖不同一一莫不皆有倫序文理支脈一一各相背而馳不相統不相合不相通不相同自生自滅自始自終自形自色自性自命各分絡繹各為經緯各具一切各辦乃事非眞不相統非眞不相合非眞不相
通非眞不相同不同者不通者形也事也通者同者理也氣也數也莫不皆自宐其宐也莫不皆自然其然也皆所以錯綜倒順彌綸宇宙以立三極也天地人萬物皆活物也皆以南北為經東西為緯也皆一理也一一皆以大造化為本大造化以何為本以眞陽生意為本天以之散為萬象地以之散為萬物人以之散為萬事其根源一一杳冥乎至深至深玄微之中而事業一一發見於無盡無盡廣大之外其實皆原
於眞陽生意也眞陽者體也生意者用也二者本不相離也不偽於偽曰眞不陰於陰曰陽不死於死曰生用之無盡曰意故曰眞陽生意其天地人之神氣乎其天地人之命蔕乎不以古今變不以頃刻停鼓舞萬化無有終極其機或焉滯天地閉在人則病其機或焉息乾坤毀在人則死列子曰天地空中一細物耳人又天地中一細物耳然其理甚妙其心甚大其機甚微其氣甚深其體甚眞其用甚溥可以與天地竝
而參天地之化育者以此天猶吾身也地亦猶吾身也今吾之身相與生其生者皆十二經脈奇經八脈行乎至深至妙之中層負萬氣支縷萬脈統緒相纏首尾相銜次第相軋玄妙相應貫頂貫踵縱橫經絡五藏六腑四肢九竅周帀循環呼吸吐納灌注井榮流通榮衞氣血筋骨精神魂魄三百六十骨節八萬四千毫竅以之為身其妙未嘗不相通也以之為穴至於種種之事其妙用又未始相同也此所以為一身來
龍之關鍵也其能如是者乃吾身中下丹田先天先父母一點眞陽生意流衍之妙也其人之神氣乎其人之命蔕乎當天地造化眞陽生意動時人之三焦之原十二經脈之根本雙腎之間下丹田至深深至微微之中一點眞陽生意先動任督湧泉一時俱動天地人萬物咸同此眞機而相通焉雙腎之間為下丹田出神景內經馮玠註難經八難下註引之甚詳黃庭經脾長章註引玉歴經亦然又道藏別經處處皆同此說人能通眞機之妙得此眞陽藥物聚則成丹不聚則不成丹
乃妙於人者之聚也粵自判重濁為地之後柔者為土剛者為金頑者為石英華榮茂者為草木雜氣為物秀氣為人皆依乎地而形其形者也然皆不識地之所以為地能博厚無疆發育萬物何所藉而能如是孰知夫大地之下皆一重土一重泉相間為九因而曰九地九原九壘九泉也層負萬氣支縷萬脈柔順鞏固盪化流躍斜細其軸互為鉗鎖深運其機密相槖籥張布玄網維絡地根非金非石非水非土千千萬
萬經攢緯織牢牢不可解重重不相礙綿亘持抱幾千萬億里無邊大地懸浮於茫茫無邊大海之上以之為地其妙未嘗不根通也以之為穴至於種種之物其妙用又未始相同也此所以為大地來龍之關鍵也其能如是者乃大地底至深至玄先天先地一脈眞陽生意流衍之妙也其大地之神氣乎其大地之命蔕乎此下鎭地根之大寶也眞陽生意躍為浮散流溢於淺淺之處則地氣泄而虛耗不用之猶不足凡
百事皆不宐眞陽生意妙於凝合反抱乎深深之根則地氣密而柔實雖費之亦有餘在天下則太平在人則壽則為神仙眞陽生意其天地人萬物之福基乎淮南子博物志所載地下有四柱三千六百軸非眞有其形聊借譬喻眞陽生意有大力量負荷世界支撐劫運也豎亥大章所步幾萬幾億之多非眞有其數不足測量博厚無疆之地勢也又如十大洞天三十六洞天亦孔穴之至大者可以通仙靈出入之路洞
者空也通也洞而為天也純是陽氣結而為骨潛自崑崙分跨海外洞洞相通犬牙相錯十大洞天三十六洞天只是一洞外無隙罅內有光明不入凡穢密貯妙暖十大洞天三十六洞天七十二福地皆地底眞陽生意凝結流衍之妙也三十六洞天不可葬如人身上有三十六穴不可鍼七十二福地不可葬如人身上有七十二穴不可灸俱禁穴也洞天福地神仙長生之氣不可以尸氣犯生氣也其洞中四通八達之
路為大地來龍之骨與人脊梁四肢節節相拄有筋附骨絡之外實而無穴中通而有陽髓之意相同世人肉眼不見身內支脈節節有條理竟以此身為塊然之肉世人肉眼亦不見地底支脈井井有條理亦竟以大地為塊然之土殊不知天地人萬物皆有文理支脈煙縷冰澌壁裂瓦兆尚有文理謂之地理獨無文理支脈乎曷為地之文理支脈其來龍者地之根源所自本也又取其勢如龍之來蜿蜒活健也勢之大
者厚德載物次則廣闊坦平委蛇坡陀嶮峻崔嵬之狀也支者勢之分也又外則路之所通內則脈之所貫也脈者眞陽生意流行之迹也穴者地氣山勢來龍支脈眞陽生意之妙畢聚於此凝結不滯活動不流之窟也此穴之能福於人者眞陽生意凝結不滯活動不流之澤也穴者竅眼也鍼穴灸穴非竅眼曰筋曰骨曰肉不曰穴葬穴非竅眼曰土曰石曰泉不曰穴以其能通不能通內外氣脈之機為義高土為頃兆
域為墓卽宅所兆也兆朕也謂地之一罅微露造化毫芒妙處卽竅眼為穴也與鑿井無竅眼通井脈則不為井之意同鑿井橫出泉眼來處近淺而易竭水味汗泛直出泉眼來處遠深而不竭泉味淸甘土實水妙土虛水濫方方處處鑿井者見地下土與泉各各層層色澤氣味亦難盡其說泉之正直而上曰檻泉縣出曰沃泉謂倒溜而下也側出曰氿音軌泉湧出曰濆泉所出同所歸異曰肥泉所出異所流同曰瀵泉井
無水曰眢井水一也以泉來處不同而名不同味亦不同也山地一也地脈陽氣發源不同有散出者橫出者直出者曲出者半地出者一脈分衆脈者衆脈合一脈者地氣竭有穴無脈如眢井者其類衆泉之各異出而異名也山勢以橫走而來地氣當直上而出橫者束之勝則穴深直者漢之勝則穴淺地之陽氣勝為有餘山之形勢勝為不足山地二脈紐結均平為兼美其間之脈山勢互橫互直互斜互曲互正互偽
互相坱種種內異脈外異狀不同又過於泉脈多多以是聚而為穴又一一不同有山勢地脈相逐相軋相束相入囘抱眞陽之氣倒溜結秀於地中者此歸源之穴也此最難得難識發雖遲葬之久久子孫終有奇特得道之士穴之為穴非千萬可悉議其所以為形勢氣數者形者天生其物之象也勢者物情前陳之狀也氣者天地萬物盛衰之侯也數者天地萬物盛衰之限也形勢乃天地萬物之部位氣數乃天地
萬物之機括形勢外也氣數內也一切形勢卒難自變盡是氣數逼之換骨形勢雖奇氣數未來無以發其妙趣有華麗之屋在焉無富貴之人居之縱華麗亦衰冷其如辜負此華屋何地乃陰物乃寒物乃查滓物而於陰寒查滓中得陽和精華之妙非寶而何非眞陽生意而何此眞陽生意實自深深地底根源而來與人之一身十二經脈奇經八脈遠遠自下丹田任督維蹻諸脈根源而來見於骨節皮膚之上而為穴
之勢頗同天地人造化之機悉不在外悉在內悉不可見悉不可知故妙故神世人焉得見之焉能知之地理之法又與鍼法同不知醫脈者則不知病不知病者則不知正穴毫釐之差卽不得穴或得其穴鍼之無法淺深不中度反病於人不識眞來龍者則不識眞形勢氣脈不識眞形勢氣脈者則不識眞穴大地茫茫然不可尺寸量或坐向不當或失於東西南北之微差或深淺不中度皆不得氣脈之正形勢正而氣
脈完者唯一穴袝葬則分矣袝葬卽合葬也袝葬亦有離合之分衞人之袝則離魯人之袝則合謂隔槨別壙之分也詩云死則同穴檀弓曰合葬非古也自周公以來未之有改也喪大記曰男子不死於婦人之手婦人不死於男子之手意不欲死者戀戀於所私乎子孫附葬於其下者皆受正穴之福澤也葬骨殖初無偏正勢又輕矣葬衣冠杖履則寄誠也盍取形勢正而氣脈完者為善形勢雖正雖完雖妙氣數已過
非吉也識形勢易識氣數難識穴尚易定正偏淺深尢難纔遇形勢氣數得其大體正以主之衆者客也主為君客為臣君居正位臣伏四方須當熟視偏正不必苦泥末節穴不眞位不正不可作如是說若人平日心地不開眼力不眞臨時微差其意則龍側虎向風擊水衝關繫不小風水有渙散之象山風有蠱壞之象風能扇播地氣夏至以後風自上而下漸漸吹來直入地底曾有為㢲風吹側墓中之棺者水能衝地
氣能泄地氣能截地氣使山地氣脈直從水底過地而去亦能囘抱地氣映帶地勢凡當要衝處俗諺戒之如當風門水口遂相襲以為看風水最忌無情之風無情之水無情之山無情之地內無含蓄則直則露則無情則不吉以其不能聚眞陽生意而為神氣也或微拱而不聚或聚而不凝不活者為虛位為盲穴似聚者暫駐而卽去微有滲漏便不完實眞聚者凝結而不滯活動而不流者為眞穴其眞自千里百里十
里從他山分勢舞來至此斂然而止或自地底發源深深直上至此欣然而聚多有眞似種種物象之形者或平原曠野間或水底或石鏬別有奇異有非世人可窺睨其深邃之妙者其地之上也外欲密而內欲敞欲常見日月欲不紊陰陽欲最茂草木欲不生蛇虺勢欲團簇氣欲疏通意欲淸美色欲明淨脈絡欲雄健深厚而不露骨肉欲勻實柔淨而不枯骨者石也肉者土也大體欲左右宛轉擁護環抱顧戀有情如
朝王者然後為佳使其地氣支脈湧沸而透為一竅山勢來龍旋折而注為一窟兩宐相入通而為一停涵蟠蓄衆妙絪縕凝結而不滯活動而不流其地之下也外必柔而內必化土重而體淸紋細而髓深暖如春氣如雲潤如瓊粲如金流泛甘香不與土同羣奇雜瑞叢然相獻內外四方靡不相宐其一山一水一丘一壑之神氣乎其一山一水一丘一壑之主位乎環視此外皆奴僕爾一窟雖密其上必有瑞氣其下必
有靈物一窟雖微其餘潤所及或數里或數十里莫不隨其地氣支脈山勢來龍相宐情態委蛇踊躍遠近大小淸濁淺深高下輕重盛衰通塞之勢之意為地為穴之優劣勢之所駐為山氣之所會為聚止而不聚則非穴山脈地脈不正則無穴果能抱眞陽生意之妙正而聚則為穴此妙於地者之聚也人多看山勢之止不識地氣之聚山乃附於地者也當以地為主平原曠野間當獨論地下氣脈氣數多不喜平原曠
野以為無形勢可取正緣不見地下氣脈氣數盛衰端的爾平原曠野間忽得淸暖妙潤之地雖不如山之高峻而速於應驗因其平坦極是耐久而平穩是以古者葬之中野也先論地氣然後論山勢乃為全論山勢露在外易見地氣潛在內難見止以山言聚以地言易萃卦曰觀其所聚而天地萬物之情可見矣聚之義妙矣哉天者大造化之聚地者山水土之聚都邑者人民之聚山者土石之聚海者水之聚聖賢者
道德之聚儒者德行才學之聚佛者福慧之聚神仙者純陽之聚男女者父母媾精之聚富貴者福德之聚一切諸寶貨造化秀氣之聚皆聚則妙不聚則不妙聚則富貴而有權不聚則貧賤而無位大聚則大妙小聚則小巧久聚則久耐暫聚則暫美大凡陽氣聚則暖暖則生精神生萬物陽氣聚為生為吉為福陰氣聚則寒寒則不生精神不生萬物陰氣聚為殺為凶為禍不可不辨陽氣浮於淺則為暖陽氣極其深則
為熱人之水臟之下極熱不熱不足以化諸食不足以運諸世事地之水輪之下極熱不熱不足以縮諸水不足以消諸陰氣萬物之生其受氣雖偏而雜只是藉此一點暖氣以生其生眞火卽眞陽生意也為三才萬物立深深之壽根也深深者不外其外而內其內也世人不論內論外高人不論外論內外富內貧外强內弱外勝內不勝非福非壽非根本之論有能一覷直透數萬丈波濤之底者方見龍宮海藏分明可
唾手取第一顆鎭海明珠有類如是之地不生奇特之人必生奇特之寶所以佛仙勝迹鬼神靈宅多據山水秀異所聚之地可以赫其靈可以尊其神葬者可以妥其魄可以昌厥後皆天地山水眞陽生意氣脈凝結不滯活動不流之妙所致其天地人神氣之流慶乎緬想周易聖人為棺槨治葬之法翻異初六為兊上六是為大過卦大過乃始乎㢲陰終乎兊陰之卦雖始終乎陰也以乎外初六上六之陰畫包乎內二
三四五之陽體是拱其陽而聚之於內也始於入㢲之陰終於悅兊之陰㢲開陰卦之始爻兊了八卦之終事始可以終乾父坤母之大事能了父母送死之大事當以外拱其陰以包之內聚其陽而實之之地而葬焉則死者入而悅矣有歸根還源意孰曰遊魂上古葬之中野者何中野者非獨指一處凡一山一水一丘一壑所在莫不有天地正中之位天地正中之氣外而得地勢之正內而得地脈之正其眞陽生意之
機之聚寧不在是宐東不東宐西不西宐南不南宐北不北宐高不高宐低不低宐深不深宐淺不淺如葢覆函分毫不差微有參差卽不相應皆非中也氣數已過氣數尚遠亦非中也中則和不中則不和和則眞陽生意聚矣古者葬之中野聖人以棺槨取大過皆寓葬法於言外諸葬書盡不議及此若地理四面形勢似乎潮落吸其眞陽生意歸斂地中密拘於內是為葬者之穴若地理四面形勢似乎潮長噓其眞陽
生意浮漾地上流潤於外是為生人之居此陰宅陽宅之分也若倒用之力則減矣開闢初心發而為眞陽生意以溥大化天地尊位山澤通氣本不為葬而設本為生民立極鼓三才萬物生死之機開斯世興衰無疆之運先古氣淸後劫氣昬此意玄賾存於不論一郡有一郡之形勢氣數一縣有一縣之形勢氣數坐向前欲正而朗後欲實而厚高而不陷左欲昂而長右欲低而短分而相向捧盤獻珠怪其光明燦爛見
者顏面亦生紅潤地欲厚土欲重古人每稱土輕重驗地岡後薄立郡治縣治宐於坐鎭四方潤澤生民地下氣脈所聚者大則為郡為縣人物所聚必繁盛陽氣不聚則土弱而地無力不宐勝載世事陽氣聚則土實而地有力則地與人相宐而生福聚之小者為穴而為穴之形勢氣脈則欲斂束山之與地數里數十丈之形勢氣脈聚于或一二丈或數丈之餘愈密愈妙掘地藏寶貨於不露形像葬者冥竊天地眞陽生
意一罅之暖自然宐其後人吉無不利地亦欲厚土亦欲重一郡一縣之間可居者多可井者亦多居而奇則少井而奇更少欲求穴萬或一二眞陽生意散而流行天下無往不在無往不生草木萬物然氣聚處少聚而為穴者眞陽生意之小小至微一芽爾其大本則垂蔭十方無盡衆生世界抱朴子云天下一郡一縣一鄕一里一宅一房各有生地各有死地又兵家兵書多論天下戰守形勢其說應機出處便宐行事
難拘其說如荊州永州息壤不可犯之淮南子謂之息土又地形之小異也廣南之地頗有惡戾之土葬及一年骨與棺盡朽為土四裔遠域更有麤硬惡戾之土非正氣也易曰立地之道曰柔與剛坤以柔道為正土柔而細潤則吉土剛而麤硬則惡山氣多剛地氣多柔柔勝於剛乃吉唐末遠方或以五色帛或以器貯活魚埋之一年發視其魚生死五色變不變驗其地美惡其癡殊甚昔有至人敎人待大雪中看雪不
積處是穴又有至人敎人執火把走遇火滅處是穴乃陽氣散漫而出不容火燃也又有至人敎人燃燈於所指之地看燈不明處是穴乃一縷陽氣勁緊直出隨一縷燈焰而上不為風雨所滅地如數里數十里之間山地四向皆砂礫冷瘦之土忽其中一圍或一二丈或數丈乃淸暖柔膩之土至吉地也此皆論地下造化也皆眞陽生意之聚之妙也水圓折者有珠水方折者有玉此其似也不止於此地運山運將興素
有虎狼盡盡自去卻與人相宐而生歡愛心如增如漲如地下藹藹有情於生春地運山運將衰曩無蛇虺戢戢亂生卻與人不相宐而有損害意似偷似陷似地下索索有聲而走氣非有高明之人見以見外之見卽古山水開新氣象剖其精玄則失之矣唯是世間萬事年改月換日變時化山山別水水別處處別方方別氣數別變化別興衰別久近別一別衆別別別無盡祗將別以益別竟莫別其為別以何別別之法
別其不別之別應笑盡走於不容不別之萬別世境不識別有非別非非別之地在乎山阿一天之妙無盡四時之氣常和八方之風寒莫入數畆之土宐最多樂哉斯丘絕無偏頗宐以莬裘遯世婆娑宐以窀穸瘞彀嵳峩過於鐵函牢不可磨縱有萬別其如之何不遇至人意終不決至人開眼一照洞見天外天地俱新山水俱活一指指定不勞再指更不求其契合於一切法而自然契合天上陰陽五星九星四時地下
五行八卦八門九宮二十四局三十六將一切造化何用安盤下鍼擬議來龍定主賓分拱按形勢諸事又何須移路避衝改水換勢種樹補缺培土為照粉飾諸事世率以五行之山各二十四局纔遇一山一水若差一步十步又各有二十四局互換作數山數水之用互換為主為賓為龍為虎為風為水互飛天星互移八卦互開八門互飛三白互為六儀人各出奇術人各生奇見展轉發明各各屈折山水形勢歸於輪
盤格局之中為千千萬萬山水妙用此為移尺寸之差盡換山水之勢頓別禍福之應乃人為之穴也實非山水自然眞穴也此意相襲已久難可遽改若用坐東坐西則陰陽相差坐南向北則位置顚倒陰寒極重後人以枕所坐之山卽為北首非北首也非天地正位也縱別有至奇特處不得已而用之終減分數何況不深忖細論分金輪盤諸格局法只推測得世上尋常五行生旺格局未足以見地下眞正自然氣數
大地廣博氣脈紛錯糾纏潛走地下自然變化自然奇特一一處處各各自然不同詎可以世間奇見活法移換拘束自然造化以三年一步十步一世種種諸法移易氣數勒為定驗山山水水處處方方氣脈氣數有時遲有時速有時進有時退有時然而不然有時不然而然又一一各各皆不同於不同果可以輪盤籌策算以活法局以定驗推測之乎天靜無風一鈴獨鳴天津橋上聞杜鵑聲以心通知之亦似以風角
鳥占知之不以尋常推測法知之而乃寫為山形板成死本纂為格詩釘作死句爭知天下事盡在一毫上挫過好事勿泥死法當開活眼勿執外境當察內情勿拘小局當觀大體千丈為形百尺為勢其見亦狹矣目前之所謂葬者不過取山水微有格局處不問無眞來龍不問無眞穴不能細論主山妄誕指東畫西誣合遷就立說只怕地下有石有水深鑿不過案天星九尺為例卻令多增新土培高為勢終是客土氣
不相合江南墳墓棺槨去土多止三四尺豈治葬良法夫子封墓謂不可弗識非為培勢從古封墓論爵焉敢過制歟忍聞江南之人子孫零落掘焚取物賣地風俗惡薄可歎反不如楊王孫立於𧝹葬也古者葬法俱不用石槨塼槨亦不用柏梁槨板四圍竝不甃砌但以周圍厚木棺槨深深懸棺下葬不用槨亦可最以深為妙不畱影迹與後人知始佳古今天下處處葬法各不同獨此法最𥳑最妙只恐父母無治命子
孫決不肎用此法舊以歴靑和油煎徧刷棺外又黃泥石灰或查和擣卻周圍實之久則如鐵極可取謀葬者當薄葬棺內無物棺外葬不華飾又當漫山無迹只可遙望拜掃庶或其可世人竭目力繼心思略見地上分毫氣數不能徹見地下本體造化猶相人之形貌醫人之疾病者不能徹見人之靈臺五臟豈善相也豈神醫也世人旣見不分明不得不再四為避凶就吉謀孔子曰里仁為美擇不處仁焉得知釋名曰
宅擇也擇吉地而營之也聖賢敎人擇地而居之道也若夫橘踰淮而北為枳鸜鵒不踰濟貊踰汶則死及蟻遷穴鵲巢避風避太歲之類萬物各有所宐萬物各有所不宐禹貢任土作貢職方氏九州所宐歴代貢各州所產皆土地所生風氣所宐者易亦論及天地之宐象物之宐與地之宐使民宐之月令亦論來歲時令之宐大司徒以土宐相民宅與夫七月豳俗皆論天時地氣人事之宐與不宐陰陽家諸法諸卜皆
論與此事宐與不宐考工記論天時人事獨歸重於此地氣然也眞的確論本乎地者親下故爾地氣非獨能變物之美惡然頗能移人之性情其地宐佛宐僊宐儒宐富貴宐豪傑宐人民宐於淸粹重厚者吉其於濁惡頑脃者不吉種種人事所宐不同由於地土淸濁剛柔變化之氣種種不同而然司馬頭陀識骨人不宐住肉山而識潙山主之奇驗是已或宐於此或不宐於彼或宐於古或不宐於今皆地氣使然也山
勢地氣宐於葬者則宐於存者論地之外山地卻要分明一依風俗古例存者立陽劵問人買地又立陰劵問土神買亡者葬地明示疆界幽吿神明苟不宐客鬼爭之土神訶之官訟陰譴纏綿子孫乃存亡事理財物不正直分明所招非山地風水神殺之咎偷葬者有福無爭無咎葬之不宐則為僵尸地寒氣滯骨槁肉堅之故肉軟者非僵尸暖則化化則吉況葬以藏為義人之藏物必藏於深密完固之處不為人竊鼠
偷則物永久葬之藏骸當藏於暖密完固之處復藉山環水拱則墓永安更亡者在生德行精神完固無失宐潛陰神瞑如入定歸宿深密鞠育靈活一窩暖雲漬醒冷骨寂以養幽獨妙於遊冥漢何當躍滯爽於玄夜開生顏於尸解次則爪甲纏身笑面如生此大不易得否亦過於南面王樂也非此暖意則太陰何以煉形眞陽生意之妙一至於是于以宐後人以安以壽以富以貴父母子孫一氣潛通幽明孰能間之人
之欲安欲壽欲富欲貴者固天下所同欲也抑又當思天有時地有運氣有盛衰世有古今天上劫運世間莫測而三元甲子一周一百八十年天運一小變地運亦一小變一丘一壑一紀十二年亦一小變小則地脈山脈或移風路水路或轉土有增有陷石有長有泐又或掘鑿燒毀坍崩又甚則高岸為谷深谷為陵又甚則萬方易俗萬化易位又甚則桑田變海海變桑田大則復混沌復開闢混沌開闢無有盡期造化
氣數一囘天溥眞陽生意以福於人則地氣通一方之水土俱甘香暖潤人物亦淸正賢慧鬼神鳥獸亦咸若萬物亦盛多一切色一切聲一切氣亦俱淸造化氣數一去地收眞陽生意以還於天則地氣塞一方之水土俱若澀枯寒人物亦愚陋惡逆鬼神鳥獸亦不寧萬物亦衰乏一切色一切聲一切氣亦俱濁禎祥妖孽可以前知人生無慧目慧耳慧性則不能見一切先變之色不能聞一切先變之聲不能察一切先
變之氣不能辨一切先變之味以至一切處一切物一切事一切俗一切人一切心種種先變之兆外雖如然未變內已隱然先變小則數月數年前大則數十年數百年前已兆之矣如史記秦樗里子已先知葬章臺東後百年有天子宮夾我墓所言奇中非獨此一人一事亦非獨一丘一壑一物一事一家一郡消長之理如是天地氣數大體消長之理亦如是人與萬物尚未變獨地氣先變蓋地為萬物之母也眞陽生
意盛則地氣盛萬物壯實而耐眞陽生意衰則地氣衰萬物槁弱而不耐或消或長難以定論如海中沙渚或東湧或西沒如空裏雲霧或雨出或晴收又地水之外渾是金剛之氣乗而為輪自然天下八方地底無往不當生金銀時未至氣未完體未堅物未出彼長此消古無今有各有氣數悉難以定論自古帝王建都下而小邦外化立國往往不同原於天時地利人和各各與氣主盛衰氣數之所感召三者有一不完
則王氣衰歇古今天下三才萬物盛衰生死之運處處亦各各不同天地日月尚終歸於壞特歲月劫運久近不同耳安有一定不易之人事亦安有一定不易之乾坤耶亘古不壞者理也眞陽生生之意也欲知地理之脈絡又當知地運之盛衰又當合天地人萬物之全體逆參其機括而擒縱觀之或得其樞要焉豈可獨委之地理而不究天人之理也固是天下山水頗多吉地率皆天祕地隱神藏鬼匿不使世人窺見
其處其出也自有氣數決待吉人與之非天地私與之吉人自與之也太公五世反葬於周禮不忘其本狐死正丘首仁也成子高不肎以死害於人擇不食之地而葬焉鬱鬱佳城有主久矣當時盜眼豈不欲竊滕公吉地似定數也孫鍾感三官下敎其葬不亦重乎非設瓜也二人皆陰隲也君子有是心葬之不吉未之有也是以為惡人葬吉地上天有禁天地鬼神斷不許無德行無福之人私竊天地之寶以壽不仁之
富貴至人未嘗不見之未嘗不知之決不輕易漏泄世人況無先事而知隔物而見之術又無透空破地藍碧方瞳之人曷能源流天地人萬物一脈眞造化乎其不能遡乎眞造化者以舉世之人紛紜萬學一一盡走於不相同之域而未造於未始不相同之天同其不同不同其同同其同不同其不同則不墮於同不同之偏不同者三才萬物紛然妙用同者三才萬物本然眞體初未嘗同未嘗不同也惡可以天道地道
人道物理一一一切之不同者惑亂其胷中之天耶庶幾不泥於天地人之迹而通乎天地人之賾也此非術也理也三才萬物之理本一致也欲造一致之妙必推其精粗而格致焉譬如乳出酥酥出醍醐至醍醐則極妙矣陽氣者一切有形中之至精者也是猶酥也眞陽生意者又陽氣中之至精至精至精者也是猶醍醐也道家謂之水中金藥物也天地人萬物萬事萬法之各各變化不同也果誰為之全論其全體
全然同是一眞陽生意千變萬化而為之其先天先地先父母者也眞陽生意果誰為之超此難言也案圖索駿泥形取象眞死漢寧足以語此道世之所傳所學只是世間法縱得眞傳妙用奇訣亦世間法不涉於世間法而得之始為高眼苦學三十年不如點化數語又不如一雙乖覺之眼又不如一片玲瓏之心猶未也猶未也難哉又況一切世法上聽上天所行又隨國法所轉又審世道汙隆又逐人心正邪尚之則
靈不尚之則不靈又當識其時宐也斷以不疑為上通達之人皆可不通達之人多忌諱此陰陽家諸法不容不存第人鹵莽難闖其妙又不可苦溺其說又當觀人力量見識德行福德為何如遇其地或太過而其人不足以當之亦不可天地至大萬物至多唯一至公之理行乎其中天且弗違安有私心然彼一一各有分劑一一各有法緣當以眞情實行盡力行我之正大契彼之氣數忽然眼開見奇特造化欲加一毫
人為不可得奚特地理云乎哉道家謂五嶽之外有別五嶽鄒衍謂九州之外有大九州列子謂焉知天地之表不有大於天地者乎釋氏謂南閻浮提為四大部洲之一娑婆世界為華藏二十重世界中第十三重諸世界中之一此其大槩也恣情瀾翻何有涯涘是誠不可以聖智測度然天地依風風依虛空虛空無形無所依天地虛空根蔕安在必有剖破天地虛空根蔕者視之而笑且置此說尚有一則語頗費分疏
昔迦葉示滅窣堵波至今在天竺國鷄足山中迦葉親抱釋迦佛金縷袈裟直待彌勒佛下生而付焉其事極遠極遠當時正是何穴又如何不隨天地山川氣數遷變耶理耶非理耶數耶非數耶子當努力行四方子當努力行四方一旦鐵鞋根斷會遇無舌大丈夫歴歴明以吿子何止三敎九流萬方萬法要旨大地山水來龍天地人萬物陰陽虛空根蔕而已子終身之事畢矣子當牢記其語待歸以吿我
叢書／知不足齋叢書／斜川集／卷之二／次韻謝民師(P.3-2)..[清乾隆鮑廷博校刊本]
次韻謝民師
老鶴過海仍將雛澹然如將沒齒疏人生如寄何足道富貴貧賤隙白駒飄流僅似虞夫子飢坐弦歌古儋耳不堪秦嶺望家山敢有玉關生入理廣文才名三十年困窮直到寒無氊將軍夜行遭醉尉曲逆解衣嘗刺船豈知雷雨來新渥歸路江山宛如昨飢人但覺粃糠美憂患始知田舍樂夢中猶記魚相濡莊叟屢困監河枯
聊因競病歌歸歟寧復燦爛悲窮途知君篤學眞為己不從世好惟耽此作詩頗似建安風取友更同鮑叔義我聞得士朝廷尊搢紳所寄惟斯文象犀珠玉本安用猶使四海爭趨奔高人處世誠難矣絶俗驚愚空目眯坐令瑚璉廢淸廟㵎毛何由薦天子我羨平生馬少游不願溝瀆容吞舟夜光明月請自閟按劒或恐疑輕投
