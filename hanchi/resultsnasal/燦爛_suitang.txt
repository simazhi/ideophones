集／總集／全唐文／全唐文／卷一百三十八／虞世南／秋賦(P.1396-1)
秋賦
觀四時之代序。對三秋之爽節。雲既淨而天高。潦將收而水潔。凝珠露之淒冷。鏡青山之滉澈。燕違幕而巢空。雁驚群而行絕。於斯時也。登綺閣。臨飛觀。開霧縠之踈幌。褰輕綃之碧幔。映金波之皎潔。明玉繩之燦爛。看夜鵲之繞枝。望牽牛之隔漢。蓮尚香於江浦。草猶青於河畔。
集／總集／全唐文／全唐文／卷一百四十六／歐陽詢／用筆論(P.1480-1)
用筆論
有翰林善書大夫言於寮故無名公子曰。自書契之興。篆隸茲起。百家千體。紛雜不同。至於書妙窮神。作範垂代。騰
芳飛譽。冠絕古今。惟右軍王逸少一人而已。然去之數百年內。無人擬者。蓋與天挺之性。功力尚少。用筆運神。未通其趣。可不然歟。公子從容襝袵而言曰。僕庸瑣愚昧。稟命輕微。無祿代耕。留心筆硯。至如天挺功力。誠如大夫之說。用筆之趣。請聞其說。大夫欣然而笑曰。此難能也。子欲聞乎。公子曰。余自少及長。凝精翰墨。每覽異體奇跡。未嘗不循環吟玩。抽其妙思。終日臨倣。至於皓首而無退倦也。夫用筆之法。急捉短搦。迅牽疾掣。懸針垂露。蠖屈蛇伸。灑落蕭條。點綴閒雅。行行眩目。字字驚心。若上苑之春花。無處不發。抑亦可觀。是余用筆之妙也。公子曰。幸甚幸甚。仰承餘論。善無所加。僕見聞異於是。輒以聞見。便耽翫之。奉對大賢座。未敢抄說。大夫曰。與子同寮。索居日久。既有異同。焉得不敘。公子曰。向之造次。濫有斯言。今切再思。恐不足取。大夫曰。妙善異述。達者共傳。請不祕之。粗陳梗概。公子安退位逡巡。緩頰而言曰。夫用筆之體會。須鉤黏纔把。緩紲徐收。梯不虛發。研必有由。徘徊俯仰。容與風流。剛則鐵畫。媚若銀鉤。壯則啒吻而嶱嶫。麗則綺靡而清遒。若枯松之臥高嶺。類巨石之偃鴻溝。同鸞鳳之鼓舞。等鴛鷺之沈
浮。彷彿兮若神仙來往。宛轉兮似獸伏龍遊。其墨或灑或淡。或浸或燥。遂其形勢。隨其變巧。藏鋒靡露。壓尾難討。忽正忽斜。半真半草。唯截紙稜。撆捩窈紹。務在矜實。無令怯少。隱隱軫軫。譬河漢之出眾星。崑岡之出珍寶。既錯落而燦爛。復趢連而埽𢸘。方圓上下而相副。終始盤桓而圍繞。觀寥廓兮似察。始登岸而逾好。用筆之趣。信然可珍。竊謂合乎古道。大夫應聲而起。行吟而嘆曰。夫遊畎澮者詎測溟海之深。升培塿者寧知泰山之峻。今屬公子吐論。通幽洞微。過鍾張之門。入羲獻之室。重光前哲。垂裕後昆。中心藏之。蓋棺乃止。公子謝曰。鄙說疏淺。未足可珍。忽枉話言。不勝慚懼。
集／總集／全唐文／全唐文／卷一百九十二／楊炯　三／少室山少姨廟碑銘　并序(P.1944-1)
少室山少姨廟碑銘并序
臣聞崑崙西北之天門也。則五帝處其陽陸。三王居其正地。泰山東南之日觀也。則秦皇刻其石銘。漢帝探其玉策。故知建都邑。正方位。劃崇墉。刳濬洫。必憑天地之險。然後四海為家。擁神休。尊明號。協時月。同量衡。必致山川之祠。然後群神受職。少室山者。山岳之神秀者也。憑河圖而括地。用遁甲以開山。發揮宇宙之精。噴薄陰陽之氣。壁立而千仞。削成而四方。北臨恆碣。猶如聚米。南望荊衡。纔同覆簣。共工觸皇天之八柱。未足擬議。龍伯釣溟海之三山。無階想像。考於含神霧。白玉猶存。驗於山海經。黃花不落。其
名有序。則太室西偏。其位可知。則嵩高佐命。若乃乾坤之所合。雷雨之所交。仰躔七星之野。俯鎮三河之曲。朝市臨於域中。樞機正於天下。六合交會。於是乎有天帝之下都。九州名山。於是乎有靈仙之窟宅。臣謹按少姨廟者。則漢書地理志嵩高少室之廟也。其神為婦人像者。則古老相傳。云啟母塗山之妹也。昔者生於石紐。水土所以致其功。娶於塗山。家室所以成其德。后宗之位。象南宮之一星。外戚之班。比西京之列傳。惟幾不測。其道無方。騁神變而揮霍。降精靈而肸蠁。亦猶蔣侯三妹。青谿之軌跡可尋。虞帝二妃。湘水之波瀾未歇。何止祠稱丁婦。廟號滕枯。少女宅於西宮。夫人館於南嶽。山臨白岸。空聞石室之靈。浦對青崖。獨有金臺之異。若斯而已矣。時更魏晉。數歷周隋。四望於是莫修。八神以之無主。炎涼代序。寧觀俎豆之容。霜露沾衣。非復絃歌之地。國家乘天造之草昧。屬人謀之與能。奄有大寶。遂登神器。天地水火之無象。則女媧氏補之。於是乎鍊其五石。東西南北之失位。則神農氏立之。於是乎甄其四海。天皇貴與天乎合德。富與地乎侔貲。窮變化之理。盡神明之數。伏犧畫卦。唯觀鳥獸之文。黃帝垂衣。蓋取
乾坤之象。利兼於成器。功周於備物。瑤臺美化。闡邦國之風猷。銀牓嘉聲。茂君親之典禮。稱才子者八族。則叔獻季貍。有亂臣者十人。則太顛閎夭。若夫圓邱方澤。所以享天神地祇。複廟重檐。所以序文昭武穆。命秩宗之位。分太宰之官。考虞夏之質文。定殷周之損益。其大禮有如此者。高陽有飛龍之樂。始會八風。帝舜有儀鳳之音。初調九奏。后夔典其教。制氏辨其聲。鐘磬笙竽致其和。尊卑長幼成其序。其廣樂有如此者。太微營室。明堂布政之宮。白獸蒼龍。象魏懸書之法。下應猶草。王言如絲。北辰而拱眾星。南面而朝天下。其為政有如此者。糾萬人者。施之以八刑。詰四方者。戒之以三典。畫衣不犯。載酒無冤。免禽獸於網羅。納寰瀛於軌物。其恤刑有如此者。周人之養國老。始闢西膠。漢氏之召諸生。初開太學。辟雍所以行其禮。泮宮所以辨其教。童子五尺。羞稱霸后之臣。冠者六人。惟述明王之道。其文德有如此者。涼風至。司馬於是乎陳兵。太白高。將軍於是乎宜戰。乘斗杓而誓旅。出星門而杖鉞。莊周稱天子之劍。舉之按之。呂望言聖人之兵。如風如雨。其武功有如此者。稽其殷令。有文犀利劍之效珍。考其周書。有茲白乘
黃之騁力。東漸西被。南馳北走。盧敖之窮觀六合。不出於城隍。陶侃之飛入八門。未遊於仙室。其疆理有如此者。察璿璣而孚大運。天迴地游。吹玉律而部人時。陽動陰靜。煙雲蕭索而合彩。日月淑清而啟旦。豈直鳳巢阿閣。入軒后之圖書。魚躍中舟。稱武王之事業。其休徵有如此者。然則囊括混沌。發揮生靈。大庭不足使驂乘。驪連不足使扶轂。可以會玉帛。可以答靈祇。行聖人之大孝。既郊祀而宗祀。昭帝王之盛節。亦因天而事天。猶復下聽輿人。旁求故實。以為唐堯五載。無聞太室之儀。殷帝八遷。未卜王城之地。是用陳圭置臬。建周后之兩都。詔蹕鳴鑾。巡漢皇之中岳。熒惑先列。招搖在上。隱天而動地。欱野而歕山。旌旗則日月運行。鐘鼓則雷風相薄。道伊闕。據轘轅。怡然肆望。邈乎周覽。壯靈山之雲雨。仍求載祀之經。對閒寢之邱墟。思秩無文之禮。於是降天渙。命司存。因其舊跡。葺其新廟。詳費務。議工徒。下隴蜀之名材。致荊藍之寶玉。易者言乎悅使。人忘其勞。詩者歌乎子來。成之不日。東西轇轕。南北崢嶸。繡栭兮雲楣。光昭耀兮奪目。桂棟兮蘭橑。氣氤氳兮襲人。皎日登於綺疏。奔星下於閨闥。珠簾瑇匣。上高閣而三休。
金柱銀楹。步長廊而中宿。窮山海之瓌寶。盡人神之壯麗。豈直河庭貝闕。俯瞰馮夷之都。洛水瑤壇。旁臨宓妃之館。爾其巖嶂重複。岡巒左右。青霞起而照天。白露生而帀地。餘基隱嶙。仍知萬歲之亭。古木摧殘。尚辨三花之樹。明公舊祀。棟宇岧嶢。仙女層臺。風煙爛漫。軒轅之訪大隗。先求牧馬之童。太一之徵少君。直下乘龍之使。夫峻極也。天帝因而會昌。夫降神也。景福由其興作。於是乎昭之以明德。聽之以和聲。可以羞澗溪沼沚之毛。可以奠潢汙行潦之水。聰明正直。唯鬼神而有知。玉帛犧牲。在誠信而無媿。日之吉。靈之來。蜺為旌兮翠為蓋。雷為車兮電為策。鼓之以南箕。風嫋嫋而先路。潤之以西畢。雨冥冥而洒道。其始至也。若海靜山空。曈曈曨曨。昭白日於扶桑之東。其少進也。若移星轉漢。燦燦爛爛。吐明月於瀛洲之半。佩珠璣而玓瓅。襲羅縠而飄颻。建晨興之寶冠。踐遠遊之文履。命儔兮嘯侶。徙倚兮徘徊。群賢畢集。眾靈咸至。有西華之紫妃。有中黃之素女。華山之上。明星遠燭。陽臺之下。暮雨潛通。或瓊室以飛霞。或銀臺而薦樂。天孫忽降。暫停支石之機。神女相歡。即起投壺之電。左侍右衛。則甲申之瓊石。乙已之
蘭蕭。妍倡妙伎。則憑悅之清歌。幽靈之鼓瑟。樂章既闋。禮容斯備。迴風兮雲旗。入不言兮出不辭。荷衣兮蕙帶。倏而來兮忽而逝。惟神享德。降百福而無疆。惟嶽配天。視三公而有典。昔者夏后氏之乘四載。曾開宛委之圖。周穆王之御八龍。猶紀弇山之石。況乎上照下漏。地平天成。人主宅中。旁羅於㝢縣。山靈顯位。密邇於神州。豈使令德不傳。頌聲無紀。由是三天降策。有南霍之升儲。八丈鐫銘。有西王之服道。魏國鍾繇之字。惟勒歲年。晉家張載之文。遂成明制。其詞曰。
上帝有命。皇天無親。樹之元后。以牧蒸人。光宅六合。懷柔百神。德成郊祀。禮備宗禋。其一軒稱配永。崑墟帝出。堯號則天。汾陽詔蹕。觀人設教。協時同律。有感必通。無文咸秩。其二皇家啟聖。受命於天。上鍊五色。旁疏百川。開階運斗。宅海乘乾。王母益地。周公卜年。其三天子建德。重規疊矩。聖敬日躋。宗文祖武。範圍三極。和平萬宇。率由舊章。粵若稽古。其四璇宮夜敞。銀牓朝開。德象陰月。聲符震雷。山河翼戴。星緯鹽梅。能事畢矣。乾元大哉。其五治定制禮。功成作樂。日月旂常。夏殷正朔。德澤天外。文明地角。氣白星黃。風搖露濁。其六
兩京畿甸。五載巡遊。馳驅太一。部列蚩尤。將見大隗。爰尋許由。迴鑾躑躅。寓目周流。其七鬱鬱靈鎮。巖巖積石。直上五千。去天三百。帝休非遠。真經可覿。石室徘徊。瓊膏滴瀝。其八山維地德。神即陰靈。瑤姬逐雨。玉女隨星。陰陽不測。黍稷非馨。倏忽年代。荒蕪廟庭。其九旁求祀典。載垂天渙。始詔林衡。俄成壯觀。紫梲星錯。丹梁霞煥。似對青溪。如遊白岸。其十文貍赤豹。電策雷車。隱隱中道。訇訇太虛。遂停龍駕。永託神居。天迴地止。霧歇雲除。其十一眾靈睒睗。群仙容與。衡岳夫人。漢濱遊女。洛川解佩。天河弄杼。顧慕招攜。繽紛儔侶。同氣同聲。爰笑爰語。其十二于以采蘋。南澗之濱。于以采藻。于彼行潦。日吉兮辰良。浴蘭湯兮沐芳。揚枹兮拊鼓。奠桂酒兮椒漿。神其醉止。降福穰穰。其十三
集／總集／全唐文／全唐文／卷二百十八／崔融　二／為百官賀千葉瑞蓮表(P.2206-2)
為百官賀千葉瑞蓮表
臣某等文武官若干人言。伏奉恩旨。垂示臣等千葉瑞蓮。觀其綠裹紅葩。緗莖素萼。露搖珠點。霞拆金鬚。百星交映。羽蓋張而一色。萬目齊明。車輪合而千狀。謂翔鸞之欲舞。若群鵷之並飛。峰形聳而半天。石勢蹲而臨海。沖氣積其下。惠風流其上。服之可以登仙。採之可以駐壽。雖復釋梵天王之國。千影離婁。善住天子之池。雙輝燦爛。校之今日。
未可同年。臣等謹按華嚴經云。蓮花世界是盧舍郍佛成道之國。一蓮花有百億國。無量清淨經云。無量清淨佛七寶池中生蓮花上。夫蓮花者。出塵離染。清淨無瑕。有以見如來之心。有以察如來之法。道之行也。曾不徒然。伏惟天冊金輪聖神皇帝現此妙身。當茲巨瑞。符契冥合。影響不差。有百億國。無量清淨者。天意若曰。護蘇蟻結。默啜蜂飛。聞鼓鞞而革面。望旌旗而懸首。指揮而邊境獲安。高枕而中國無事。風行電掃。納噍類於百億之區。霧廓塵銷。反遊魂於清淨之域。深仁所及。不亦宏哉。臣等濫奉朝恩。親披瑞牒。非常之貺。曠古未聞。殊特之珍。歷代一見。手舞足蹈。倍百常情。無任慶躍之至。謹詣朝堂奉表陳賀以聞。
集／總集／全唐文／全唐文／卷二百三十八／盧藏用／衡嶽十八高僧序(P.2403-1)
衡嶽十八高僧序
夫理存於業。理契則業忘。心宅於形。心寂則形勝。豈不以體會機化。通同我人。馳無役有而脗合。出生入死而無際。古之懸解者。懷挾海岳。提挈天地。掌擲千界。身沒一絲。前際後際其非動。無去無來而常樂。豈支離其德。孟浪其言哉。蓋同體大非。而物不能自物也。則有泳其洪波。志其小行。指元源以驤首。扣幽鍵而少留。亦能捭闔形神。度越茲數則衡嶽思海之列。可得而稱矣。衡嶽寺者。梁天監三年立本名善思。暨陳改為大明。有隋號為衡嶽。則衡山之心也二十八宿。上飛翼軫之晶。三十六都。下蟠吳楚之紀。赮駮舒蔚燦爛炳煥以萬殊。松標玉聳。清蒼璀錯以億尺。水
碧嚴霜而育粹。雲芝佇秀以孕真。幽岫滅氛。絕頂無跡。遊其質者。則蘧廬清明。挹其靜者。則營魄淵澹。信神明之所棲遲也。故異人接踵。於此焉遊。靈跡葳蕤。道風緜邈。自鷲巖西閟。象教東流。勝躅雖多。宗元或替。至於仗智慧劍。壞煩惱軍。理以意傳。階惟神遇者。未有斯美之盛也。然而年代悠邈。故老或遺。真詮緬微。後生何述。有沙門惠日。俗姓慶氏。濮陽人也。息心達道。利見觀方。自北徂南。爰憩茲嶽。入空寂舍。覺今昔常然。到清涼池。知我人非遠。備聞眾異。祗覿前修。而山閒朴略。簡篇無次。遂覃思翰墨。博采遺風。事無虛美。務存摭實。自思大師凡一十八人。著之於傳。藏用早遊斯道。頗涉藝文。承日真之恩獎。聞眾公之故事。心存目想。若見期人。倘茲理或存。亦旦暮之斯也。遂懷鉛秉翰。序其傳焉。
集／總集／全唐文／全唐文／卷二百八十二／梁獻／出師賦(P.2867-2)
出師賦
聖人乘時兮里社鳴。聖人御宇兮天下平。百姓日用而不盡。四方風動而化行。外鎮武將。內羅群英。既居尊以體道。思順文而偃兵。何朔塞之醜類。尚居邊而屢驚。皇赫斯怒。授鉞四七。告歷登壇。選時習吉。流紫泥之明誥。聞黃石之祕術。旌旗翩飜而篲雲。刀劍燦爛而含日。望元塞而徐邁。度青門而迥出。天子乃整師旅。振威德。班列品類。巾拂輈勒。雜沓參差。駢闐逼側。隱隱軫軫。鏘鏘翼翼。銳兵含氣。武士作色。後殿未出於朝廷。前驅已羅乎郊國。大哉聖主。乘時而撫。內修恩德。於以廣文。外整兵戈。於以克武。設魚麗。布鵝鸛。良將勁卒。威武剛斷。欲使兇渠斬首。豺狼慴竄。一勞而逸。永清疆畔。爾其有征無戰。縑緗所陳。兵不可恃。惟道是親。昔周君有敵。雖戎衣一解。而夏禹將戰。反修德七旬。前君尚以行化而感迷悛。況我皇上聖德通神。別有窮
途下客。流落羈棲。書劍不用。山川幾迷。失路空歎。亨衢未躋。幸逢明聖。觸類歸正。既懷投筆之用。希遇封侯之聘。
集／總集／全唐文／全唐文／卷三百五十一／徐太亨／丈人祠廟碑(P.3560-1)
丈人祠廟碑
夫丈人山者。本青城山。周回二千七百里。高五千一百丈。即道家第五寶仙九室之天矣。黃帝拜為五嶽丈人。因以為稱。服朱光之袍。戴蓋天之冠。佩三庭之印。乘科車。主五嶽。上司六時降水。仙唱泠泠而霄轉。神燈爛爛而夕照。仙
都眾妙之奧。福地會昌之域。張天師羽化之處焉。其為狀重山疊嶂。巨壑幽溪。藏金而碕岸穹崇。蘊玉而林篁潤澤。紅巖爭出。絳岑攢秀。上巍峨而勢斷於空。下㟏岈而不見於底。紫氛曉靄。黛色晴濃。欹嵓嶷谷而中豁。穹石隱嶙而回跨。削成超華。峻極逾嵩。錦峰懸烏兔之輝。赤水截虹蜺之影。則有靈芝擢秀。芳桂叢生。龍篠嬋娟而駢峙。塵松森梢而重列。水因祈而愈疾。山至感而登仙。龜鶴於是乎栖游。鸞鳳於是乎翔集。露光懸白。即盈隱士之杯。霞氣飛紅。遂映仙家之酒。至夫恍惚幽象。窅冥𩵀跡。怪異休徵。鬼神情狀。則宣尼所不談矣。我開元神武皇帝執持大象。恢宏祕籙。天宇廓清。人寰交泰。蚩尤害盡。訪道於崆峒。華封喜來。尋真於姑射。郊禋天地。大禮也。望秩山川。巡狩也。封勒岱宗。報成也。巡謁五陵。至孝也。講習二言。崇道也。飾禮神之館。增類帝之壇。禋於六宗。徧於五嶽。尊明號。擁神休。河洛獻圖書。山川出車馬。將以下咸五。上登三。與日月以齊明。並乾坤而合德。南山獻壽。巍巍而永固。西母進圖。明明而本列。則夏殷周漢。將何以儔議哉。奉開元十八年閏六月十八日敕。於青城丈人山置祠室。又奉今年八月二十
一日敕。青城丈人山宜令所管州縣揀本山幽靜處與立祠廟。其圖分付道士。將往建立。銀青光祿大夫使持節蜀州諸軍事蜀州刺史上柱國昌平縣開國侯臣楊勵本。忠孝是資。公清在職。惠以綏物。刑以平邪。三刀之州縣克寧。五符之功勳獨效。奉遵宸旨。恭惟靈廟。親畫規模。改興版築。亟勤冰節。採構雲林。計日而成。工徒不擾。至若輪奐光華。崇蔚晶麗。倚碧巖而遐構。面洚潭而宏峙。栱櫨沓出。棼橑疊施。虹梁數重。虬簷四起。丹楹霞赩。紫壁冰淨。豐雄而曉挂斷雲。皎皛而夜懸明月。棟宇成矣。彰聖主之崇恩。堂室巋然。想神靈之是愛。足可殷薦芳果。尊奠馨稷。又奉八月二十五日敕。青城丈人廟准五嶽真君廟例。抽德行道士五人焚香供養。聖恩覃溢。天澤洪沛。神姿麗美。遠降於九天。麗像昭輝。長存於三蜀。固當保持薦祉。扶護聖躬。鳳歷千秋。龍居萬歲。豈蓬萊方丈。久視長生哉。縣令薛椅。錦製臨人。絃鳴作宰。惠存惸獨。威息奸豪。道揚三教。政兼五縣。僉為揚洪徽。騰茂烈。大功必歆於刊勒。大仙必期於福應。微臣弱翰。職慰斯勞。黃卷雖勤。元經已老。庶夫紀功銘石。地久天長。山嶽之靈跡載揚。江漢之豐碑獨立。其詞曰。
聖人大造。澤及山川。秩宗望祭。通幽洞元。惟此靈嶽。代出神仙。丹邱紫府。逗月乘煙。虔奉宸渙。創營靈室。峻宇干星。回軒抱日。虹梁載構。虬簷突出。燦爛孤雄。巍峨罕匹。天降神像。飾以丹青。真空𣈫𣈫。仙壁瑩瑩。蘋蘩入奠。黍稷陳馨。光深岷曲。色照江汀。英英仙使。奉宣明旨。勤勤良牧。至公而理。式建華堂。長開靈祀。福庭幽寂。齋壇迥起。神功可紀。聖德長存。勒此銘石。傳諸後昆。景福肸蠁。神報國恩。宗枝百代。子子孫孫。徐太亨記。
集／總集／全唐文／全唐文／卷四百四十二／潘炎／九日紫氣賦　有序(P.4510-1)
九日紫氣賦有序
景龍三年九月九日。帝與群官壺口山升高。時有紫氣。光彩照日。賦曰。
吾王不遊。人何以休。望壺口之千里。值重陽之九秋。山對翠屏。動暉光之赫赫。雲成紫蓋。扶晚日之油油。宛轉浮空。輪囷不散。應一人之盛德。為萬歲之榮觀。氤氳瑞色。無孤峰斷陣之嵯峨。搖曳晴空。雜玉葉金枝之燦爛。亦何異出蒼梧。入大梁。為漢武之蓋。升軒轅之堂。忽兮改容。形難為狀。紛紛郁郁。用表靈貺。迺同芒碭之間。非比崑崙之上。豈徒合以膚寸。垂以飄扇。河汾永兮天之眷。紫氣凝兮人罕見。位當用九。果符九日之祥。運極通三。永御三雲之殿。
集／總集／全唐文／全唐文／卷四百五十六／獨孤授／白受采賦　以苟非忠信道不虛啟為韻(P.4657-1)
白受采賦以苟非忠信道不虛啟為韻
白者物之正色。采自人之發揮。有善政之功何不合。執必遷之性詎能非。所以投質而丹青必應。改作而元黃莫違。玉色可移。酒變美人之貌。素容可化。塵緇游子之衣。始以
潔白為佳。無文是寶。流行於一掬之綠。遷移於五彰之好。假乎異物。奚謂莫知其他。變而從宜。匪曰不恒其道。是知白之美者。采必加諸。始謂不愆其素。終成求媚之虛。潔其身敢望於潤色。污為染勿訝其文如。露變盤中之文。氤氳而乍結。雲改封中之色。燦爛而潛舒。然知素以為貴。文而後進。棄彼涅而不緇。從我動而無競。知其白不足以含章。美其文必滋乎彩潤。豈舊染於姦色。因物有遷。自委質以成文。非我無信。於是推其嗜好。窮其妍否。虛白為文藻之宗。繪事為樸素之後。坦然明白。佩此以飭身。婉而成章。是期乎假手。若以考自然之性。明發彩之功。專其容。知變以為義。形於色。不雜而為忠。英英之雲。抱日之文何染。鑿鑿之石。補天之力何工。如以素質莫問。奇文是啟。耀之以不慚之文。居之以勿執之體。可黃可黑。將興墨子之悲。或素或青。未易殷王之禮。不然者。何以麻衣雖白兮采服斯有。如雪之潔兮如濡已受。黔生白鵠之羽。赤點青蠅之首。發顏色兮不辱其身。離堅白兮莫失其守。懿夫明斯理者。然後知吾道之不苟。
集／總集／全唐文／全唐文／卷四百五十八／林琨／象賦(P.4680-2)
象賦
載詳圖籍。爰尋古往。功闢二儀。物標萬象。既拆之於混沌。
亦聞之於惚恍。雖處中而可求。信居外而能想。陰陽式布。造化斯分。江河草木。日月煙雲。或毓靈而稟氣。或照曜而氛氳。不因象而可覩。豈無聲而得聞。仰察天文。傍觀地理。燦爛星布。巍峨嶽峙。或守位而不易。或鎮方而恒止。不因象之所尊。豈為君而勝紀。至若刻鳳之琴。盤龍之鏡。開玉軫以交錯。寫菱花而輝映。聲信美而具出。質含虛而轉靜。不因象而可識。豈克愛而為盛。則有大樂鼓吹。聖人輿蹕。備禮而制。乘時而出。宛轉國門。逶迤天術。不因象之為用。豈二儀而不失。物皆有象。象必可觀。聽之則易。審之則難。借如玉京上天。貝闕中海。其名可識。其象安在。象以影隨。影圖象遍。居暗莫察。因明則見。眾象之德。唯人是則。任以去留。委其通塞。則有心沉跡淪。栖遲問津。無才補國。用道藏身。潁水尋隱。商山訪真。欣逢道遠。應時來賓。既無容而可託。空以象而為親。
集／總集／全唐文／全唐文／卷四百八十一／崔護／日五色賦　以日麗九華聖符土德為韻(P.4914-2)
日五色賦以日麗九華聖符土德為韻
陽精之瑞兮。惟瑞之嘉。首三光而委照。備五色以連華。繁
彩遙分。叶土數於聖運。祥光下燭。贊元吉於皇家。且夫天之降禎。昭示群有。日之效慶。丕應元后。軼圖牒而稱靈。著策書而不朽。徑惟千里。表年歷而當千。麗彼九華。彰帝業之在九。懿其廓煙霄而朗霽。歛天宇之氛曀。出暘谷之方融。歷離宮而增麗。羲和疑而愕立。疇官駭以橫睇。循黃道以遲遲。爍青冥而晰晰。觀其瑞景中煥。浮晶外溢。所以告昌期。符聖日。結金天以標異。掩群祥而首出。仰其眾色。比河上之榮光。徵彼謠言。異江中之萍實。景麗天衢。明均八區。知神光之有宰。信元化之潛敷。媚韶陽於紫陌。混佳氣於皇都。於是見土行之善應。識帝載之珍符。君一德兮。格于上天。日五色兮。臨于下土。實有感而斯見。固惟仁而是輔。乘虛散彩。狀朝煙之曖空。緣隟通輝。若晴虹之入戶。燦爛同耀。元黃交映。暈藻繪於金輪。聚雲霞於寶鏡。當道泰以垂貺。契河清之表聖。諒四彗之莫儔。豈再中而攸競。則知天意非昧。人情可測。所以異其彩。示輝光之日新。所以呈其祥。慶文明之允塞。偉夫彼日之瑞。可以象君之德。謬膺薦於春闈。幸觀光於上國。
集／總集／全唐文／全唐文／卷五百二／權德輿　二十／朝散大夫使持節都督容州諸軍事守容州刺史兼侍御史充本管經略招討制置等使譙縣開國男賜紫金魚袋戴公墓誌銘
朝散大夫使持節都督容州諸軍事守容州刺史兼侍御史充本管經略招討制置等使譙縣開國男賜紫金魚袋戴公墓誌銘并序
維貞元五年夏四月。容州刺史經略使侍御史譙縣男戴公至部之三月。以疾受代。回車甌駱。六月甲申。次於清遠峽而薨。春秋五十八。明年正月庚申。返葬於金壇玉京原之舊封。宜敘世德。以識幽穸云。公諱叔倫。字幼公。本譙國
人。其先在宋為公族。於漢為儒宗。東漢則有司徒涉。西晉則有司農𨔵。𨔵後南渡。始居丹徒。八葉至宋臨湘侯明寶。明寶曾孫梁左丞暠。暠元孫皇德州司士好問。公之曾王父也。王父修譽。父眘用。皆自縻天爵。不顧翹車。傳次君之禮文。盡通奧旨。師安道之晦德。尢惡知名。故世風純慶。及公而發。公早以詞藝振嘉聞。中以材術商功利。終以理行敷教化。師履素王之訓。周旋君子之儒。淑聲休問。苾芬四暢。初摳衣於蘭陵蕭茂挺。以文學政事。見稱蕭門。文本菁華。而長於比興。粲為采章。鏘如珩璜。鼓鐘於宮。累辟大府。分命於計相也。則為湖南河內留後。自祕書正字三遷至監察御史。曳裾於賢王也。則為湖南江西上介。由大理寺司直再轉至尚書祠部郎中。其阜人成化也。則東陽一同之人沐旬歲之治。撫人飫三年之惠。容人被踰月之教。夔人聞詔而歡。承訃而哀。不及蒙其澤。歷官十一。而雲安不書。所至之邦。必刻金石。始在轉運府也。董賦於南荊。會蜀將楊琳。擁徒阻命。詔書告諭。初無革志。宵引銳卒。劫脅使臣曰。歸我金幣。可以紓死。公山立不撓。勇生於仁。端其詞氣。強於師旅。暴叛知感。乞盟於公。黎明。率其徒西嚮拜泣。
指期詣闕。冢臣列狀。天子召對。而推功於府。不伐其勞。時談翕然。勇讓具舉。其在臨川也。清明仁恕。多省費方略。蜀郡崇儒之化。南陽均水之法。精力區處。民以便安。田壤耕闢。獄犴清淨。居一年。璽書褒異。就加金紫。未幾而有容州之拜。且都督府所治。列城十三。訓戎撫俗之任。招徠式遏之寄。非通方明略。無以威懷。蓋皇慈所軫。先於柔遠。方將布愷悌於夷落。致風俗於休嘉。議者以九伯二男。可跂而至。天則不弔。末如之何。君直清篤厚。博物通理。有大學之明誠。大雅之疏達。靜如淵泉。動如鏌干。不緇不磷。與令聞終始。起布衣儒服。位視方隅。歸全之日。纔具祭器。去國見麾幢之盛。返葬備裧輤之儀。列松檟於舊封。展牲牢於新薦。哀榮之禮。鄉黨稱焉。初公娶京兆韋氏。永州刺史采之女。繼室以博陵崔氏。殿中侍御史殷之女。皆淑明柔嘉。不幸早世。允子曰郅曰邡。年甫及齓。哀如成人。公仲兄新城長伯倫。以予夙承公歡。且有遺託。既不獲讓。是用直書。銘曰。
信都九江。文禮章章。百代彌光。司徒佐漢。司農匡晉。乃熾而昌。世無違德。時有通塞。或行或藏。克生容州。貴為諸侯。
其道直方。政成中和。播為頌歌。化被二邦。列爵疏土。燦爛龜組。鸞聲鏘鏘。宜享繁祉。以媚天子。今也則亡。還葬故里。僊山之趾。德音不忘。
集／總集／全唐文／全唐文／卷五百三十六／李君房／海人獻文錦賦　以珍物時來以應君德為韻(P.5448-1)
海人獻文錦賦以珍物時來以應君德為韻
彼潛織兮。泉室之人。曳文綃兮結冰縷。灼錦彩兮照花新。背窮海以入貢。望君門而效珍。於以獻之。爰彰至德。非同氏之練。更異仙家之織。臨風始啟。全含琪樹之芳。向闕爰開。遙寫蜃樓之色。固奇工之所就。豈常情之可識。當其
彩縷方織。鳴梭靜聞。絢霞光於陰火。綴縟藻於卿雲。舞鳳翔鸞。乍徘徊而撫翼。重葩疊葉。紛宛轉以成文。疑映地之花折。似飲渚之虹分。弄杼斯成。既呈妍於泉客。垂衣可仰。欣有奉於明君。啟瑤緘而駭視。方霧縠而難擬。離披耀彩。臨玉砌以蓮舒。燦爛生姿。映金門而霞起。固將保其所異。孰能識其所以。投熾焰而靡燎為灰。濯清流而不濡於水。原夫獻琛方至。捧篋員來。臨虛庭而障倚。俯洞戶以屏開。蝶翩翻而誤起。鳥眄睞以驚迴。物無情而自感。化有孚而斯應。以文為貴。寧同巷伯之詩。表德方來。且異美人之贈。非同禹貢。不謝堯時。對天庭而照燭。向麗景而葳蕤。皎潔凝光。爰識冰蠶之緒。霏微發色。不惟園客之絲。既而煥彼文章。作為黼黻。方可重於遠人。寧有譏於翫物。
集／總集／全唐文／全唐文／卷六百四十二／王起　二／庭燎賦　以早設王庭輝映群辟為韻(P.6488-2)
庭燎賦以早設王庭輝映群辟為韻
王者崇北辰之位。正南面之威。赫朱燎以具舉。列彤庭而有輝。助彼皇明。可燭於夜色。叶茲睿哲。引曜於宵衣。信乎令典有作。舊章不違。當其冠劍鏗鏘。環珮昭晰。峨峨爭赴。肅肅就列。聽玉漏而未央。仰紫宸而初爇。珠旒將出。方熠熠以星懸。綵仗徐來。巳煌煌而電設。九儀稍布。六樂爰分。代星光之照曜。雜佳氣之絪縕。騰輝於鴛鷺之行。若離若合。委照於熊羆之旅。或友或群。昭昭彰彰。紫氣紅光。聲明煜煒。百物熒煌。覩炎上之有赫。知臨下之無荒。遠而瞻之。謂焚裘之煙昭儉於晉帝。迫而察之。似流屋之火呈瑞於周王。金釭莫齊。銀燭非競。長風乍拂。高燄彌盛。華衮燦爛以相鮮。猛虡攫拏而交映。其容烈烈。其明杲杲。附寒者覺其春深。假寐者疑其曙早。則知統四海。朝百辟。勵夙興。勤夕惕。佐盛儀而有待。惜流光而無斁。昭其明也。叶天鑒之穆清。望而畏之。契天威之咫尺。彼爟火秦舉。神光漢覿。何足示來儀之容。呈入覲之績。則知我皇立人之程。為國之經。旂淠淠而咸造。鸞鏘鏘而可聆。萬宇乂。多士寧。豈徒美君子之至。在宣王之庭。
集／總集／全唐文／全唐文／卷六百八十九／符載　二／五福樓記(P.7058-1)
五福樓記
人之氣剛而直。靈而無方。欲其全也。唯其所養。故處卑陋則痾恙慘怛。而邪僻淫戾生焉。居高明則遐曠博大。而和平康樂生焉。其或將移志氣。張耳目。聳形體。使百祥九德。沛然洋溢。臺觀不作。孰為起予。是以我尚書劉公有麗譙
之制。建嘉名者。其有旨乎。曰太乙五福。遊乎神宮之三年也。先是茲樓北嚮之廳也。穹崇宏敞。實惟古制。公之家每斷大事。行大宴。威儀四設。必在於是。搢紳籩豆陳乎上。麾幢鐘鼓羅乎下。雖庭階燦爛。誠則偉矣。而直視南墉。雲物悠然。蒼茫雉堞。若生遠思。以聰明斡材智。以光華照城壁。百堵之上。忽生飛樓。連甍㳫栱。攢倚碧空。離坎之地。新陳對列。相與饒借。赫然公府。自下而望之也。若鼇山冠雲。蜃氣橫天。霓裳鶴駕。縹緲髣髴。及其登也。居顥氣之中。坐青霞之側。惝恍自顧。謂生羽翼。二江東注。萬井如畫。耳聞天語。目視鳥背。雲山嶔岑。山與雲齊。風從中來。肌骨淒淒。於戲。勝不終屈。必有伸也。天作蜀國。殆萬餘祀。前人厥陋。我能補之。恢賢豪之軌躅。成藩閫之雄觀。何其英特也。公涯岸氣業。傑出無侶。神用迅密。參乎化機。嘗以至公篤信。佐故太尉之幕。二十年矣。賓主神交。中無猜腸。薨落之際。以柄授手。居無幾。今天子雙旌千乘而褒寵之。熊羆井絡。實為天府。號令政化。風行雷動。自纓弁至於椎髻。鮐背至於稚齒。莫不冠帶其法制。飲食其恩信。曾未周歲。炎炎休聲。然後結構之興。出我餘力。況其新棟宇。重威容也。陳享宴。
均慈惠也。肆觀覽。省風俗也。采謳謠。裨政教也。豈止窮歡娛。供視聽。臨江遲客。當宵待月而已哉。有部從事符載。揚盛跡。刻貞石。鎮梁益。使百世君子。知五福之巍巍也。
集／總集／全唐文／全唐文／卷六百九十二／白行簡／五色露賦　以率土康樂之應為韻(P.7101-1)
五色露賦以率土康樂之應為韻
惟上天之陰騭。至誠感通。靈液肇吉。能分五色之異。以候一時之出。祥風爍乎茂草。瑞景晞乎朝日。元黃雜錯。綴玉樹以相鮮。丹紺交輝。映金盤而乍失。既能偶聖以呈貺。寧有普天之不率。飛液花塢。流光蕙圃。青熒玉綴。燦爛珠吐。靈藥訝仙童捧來。潤石疑女媧欲補。花禽拂著。宛如陳寶之雞。平野染成。煥若徐方之土。當其金烏戢耀。玉兔騰光。夜寂空知警鶴。寒輕猶未為霜。徒想狀天。酒類神漿。豈辨彰施而披棘。尤分雜錯以沾裳。滿林嶺而霞駮。徧莓苔而錦章。自然鬱為天祚。慶我皇唐。何必徵勒畢之言。以為國泰。驗吉雲之說。乃辨時康。嘉其風中煜爚。空際浮爍。綴瑤草以紛敷。泫庭柯而照灼。彼瀼瀼刺其感歎。此湛湛歡其宴樂。徒用興其詠歌。曾何覩其交錯。未若含瑞表德。耀彩逢時。乍綺分於彼。或星合於茲。為陰陽之淳粹。作花木之葳蕤。喜氣度關。徒虛語耳。榮光出水。曷足方之。是知天降休祥。聖為明證。淡汪濊之仁澤。得文質之善稱。天何言哉。
國有感而善應。
集／總集／全唐文／全唐文／卷七百七／李德裕　十二／黠戛斯朝貢圖傳序(P.7262-1)
黠戛斯朝貢圖傳序
昔越裳貢雉。薦於宗廟。西旅獻獒。陳以典訓。所以感其至而戒其初也。仁聖文武至神大孝皇帝御歷之四年。天瑞燦爛。王道昭焯。五材並用。六轡斯柔。布政宣室。以張神化。振兵朔野。以耀威靈。故得天晬而清。日晏而明。蟲螟不生。嘉穀以成。中㝢既安。四夷來庭。由是龍荒君長黠戛斯。遣使注吾合素等上表獻良馬二疋。絕大漠而貢赤誠。涉流沙而霑赭汗。非至德所感。孰能臻於此乎。皇帝以前有鸞
旗。焉用驥騄。不貴龍友。唯駕鼓車。乃命其使見於內殿。賜以珍膳。錫之文錦。謹按故相魏國公賈耽所撰古今四夷述。黠戛斯者。本堅昆國也。貞觀二十一年。其酋長入朝。授以將軍印。拜堅昆都督。逮于天寶季年。朝貢不絕。暨中國多難。為回鶻隔礙。黠戛斯忿其桀驁。乘彼薦饑。於是破龍庭。焚罽幕。蕭條萬里。地無種落。始得出重泉而見白日。披氛霧而睹青天。臣伏見太宗謂群臣曰。南荒西域。自遠而至。其故何哉。宰臣房元齡對曰。殊域來朝者。中國乂安。帝德遐被所致也。太宗曰。向中國不安。亦何緣而至。朕覩此懷懼。何者。昔秦始皇并吞六國。漢武帝威加戎狄。今殊方異類。無遠不賓。竊比秦漢。想無多愧。亦欲傳之子孫。念二王之末途。朕所以不能不懼耳。臣伏思太宗往日之懼。致我唐百代之隆。則聖祖詒謀。可謂深矣。此太宗所以永保鴻名。為受命之祖。陛下所以丕承王業。為中興之主。豈不宜哉。天旨以賈耽有陳平鎮撫之才。得充國通知之敏。其所述作。該明古今。乃詔太子詹事韋宗卿秘書少監呂述往蒞賓館。以展私覿。稽合同異。覼縷闕遺。傳胡貊兜離之音。載山川曲折之狀。條貫周備。文理洽通。臣伏以貞觀初。
中書侍郎顏師古上言。昔周武王天下太平。遠國歸款。周史乃集其事。為王會篇。今萬國來朝。蠻𡗝率服。實可圖寫。請撰為王會圖。有詔從之。臣輒因韋宗卿呂述所紀異聞。飾以繪事。敢敘率服。以冠篇首。
集／總集／全唐文／全唐文／卷七百六十／韋琮／月明星稀賦　以大明流光群曜自戢為韻(P.7899-2)
月明星稀賦以大明流光群曜自戢為韻
伊圓光之未呈。觀列象之繁星。忽昇輪以委照。齊掩縟而韜精。天宇無雲。意姮娥之可覩。金波出海。覺婺女之迷明。爾其兔影高輝。榆光潛靄。沖融者寥落或存。隱映者蒼茫自昧。仰著明而下分融朗。驚有爛而全迷光大。美矣夫星沈四裔。月麗中央。以合璧之華彩。埽連珠之眾光。有北微分於辰極。維南屢失於昊蒼。奕奕三台。既慚容於出沒。熒熒五緯。亦具體而微茫。時則俯燭地隅。斜臨海嶠。寫碧落
以增麗。拂金風而引耀。使占蜀國。當曖昧而何知。賢聚穎川。豈低昂而自照。的的悠悠。蟾孤桂秋。離離兮弄影如晦。皎皎兮澄明不流。萬家盈手之時。望女牛而纔見。千里同心之際。美烏鵲而追遊。且樂彼無私。失乎躔次。焜煌河鼓。羃歷天駟。初膧朧出地。似懷德以增輝。忽燦爛經天。知畏威而有自。既而夜久凝澈。時無埃氛。銀華炫晃以將落。珠彩蕭疏而掩群。且共歎於陰靈。因悲鵲化。如欲觀其分野。豈辨天文。儼若咸賓。稀然且集。知至明之難競。故不耀而相襲。則水朝宗未足以為喻。火就燥孰云其可及。吐皓魄以流空。掩繁光而載戢。
集／總集／全唐文／全唐文／卷八百三十五／錢珝　五／代集賢崔相公謝賜官誥表(P.8789-1)
代集賢崔相公謝賜官誥表
臣某言。今月某日。賜臣某官誥一通者。臣某中謝。臣敢謂皇慈。仍加霈澤。固讓而丹誠莫遂。退思而元造寧酬。今者特降近臣。遽臨私室。琅函乍啟。捧持空耀於微躬。寶軸載觀。燦爛仍驚於眾目。榮光併集。舒卷不遑。難勝黼黻之文。何補燮調之任。唯當千慮。以荷萬幾。見可而進之謀。知無不為之力。用裨至理。庶奉休期。仰戴聖慈。臣某無任省已
感恩之至。
集／總集／全唐文／全唐文／卷九百十五／靖彰／永泰寺碑(P.9529-2)
永泰寺碑
觀夫聖應無方。等曜靈之流萬象。覺海元曠。若溟渤之含百川。凝然居眾妙之先。煥矣處有空之際。於是慈光西燭。慧液東飛。廣開權實之門。爰啟布金之義。粵茲寶界。創自後魏正光二載。即孝明帝之賢妹也。乃居寵若驚。克修雅志。確乎出俗。入道為尼。以誠信有徵。敕為置明煉之寺。兼度士庶女等百有人矣。頃遇周武不敏。正教淩夷。至隋氏開皇。重加修復。又度尼廿一人。以崇景福。暨有唐貞觀三載。議將尼寺居山。慮恐匪人侵擾。敕令移額於偃師縣下置。此因廢焉。至神龍二載七月廿五日。有嵩岳寺都維那僧道瑩奏聞。此故寺依山帶水。形勝幽棲。不假多工。便堪居住。伏惟故永泰公主器韞沖和。承規帝闕。庶增瓊萼。冀保瑤枝。何圖厭代辭榮。遷神遂遠。二聖痛金娥之殞。兆人興玉碎之悲。凡厥有情。孰不傷悼。至論潛祐。必賴薰修。伏望天恩為永泰公主於前件故伽藍置寺一所。請以永泰
為名。特望度僧二七人。庶使福資冥路。竊惟聖不孤運。會緣必興。建寺立僧。實由於此。自茲以降。暨乎至今。亦有別敕配居。或牒兩京名德。翼翼清眾。五十餘人。咸以軌範端融。心澄海月。鵝珠育物。禮誦無虧。常懷報國之恩。庶願福增皇祚。千佛二古塔者。昔明煉之所起。亭亭四照。嶷嶷搖空。龕室玲瓏。重光迴映。其間大窣堵坡者。隋仁壽二載之所置。文帝應命。感異稀奇。忽得舍利一缾。雪毫燦爛。火焚益固。擊之逾明。乃詔天下梵場。令起塔供養。為蒼生之祈福也。規制妙絕。神工未方。永鎮檀林。以昭盛烈。東有兩支提者。昔寺主道瑩上座崇敬遺教門人之所造也。二長老僧惎國寶。振古超今。息化歸心。法俗追悼。故起斯塔。前門樓浴室食堂經藏者。即大德曇陟律之所構也。律師宿智圓明。知微察物。少編僧錄。風骨天然。精持大乘。元通數部。不住無相。兼崇有為。沙門思悟者。心燈獨知。跡無住處。諸佛遺旨。必能竭其筋力。諸魔動念。必不愛其死生。乃跋涉山川。樸斲杞梓。食堂之力。頗有助云。九級浮圖者。比邱真一敬為故兄寺主真藏之所建也。禪師積德累仁。果曾慈惠。玉昆金友。俱離塵籠。弟子沙門志堅及陳留郡封禪寺
都維那僧希宴等。敬為和上樹茲景業。寺主絢彩凝華。心鏡虛朗。再成寶殿。重立尊儀。但有闕遺。盡加營葺。并鑄大銅鐘一口。重四千斤。函二十石。裝飾嚴麗。備物維新。金容將滿月齊暉。玉相與日輪爭曜。簷宇四繞。迴廊復周。蹬道淩虛。縣階數帀。風鈴夜警。聲聲流解脫之音。曉梵朝吟。一一讚苦空之偈。嘉木繁植。祥花接異以恒春。高柳垂幡。喬松結蓋而雲際。前寺主道演前上座智光前都維那僧元順。皆體道歸一。異本同源。逍遙林泉。躧履雲壑。復有沙門法意敬一等。至樂大乘。沈心不二。一日必葺。當賈勇而行諸。六時精勤。縱力極而不廢。其寺也。嵩巖右脇。龍津左傍。前眺案崗。萬公居後。地形澄垽。幽磎對靈鎮之臺。山勢巍峨。峰頂與層巒俱峻。昔跋陁三藏縣記此方。人安眾和。福利彌廣。時上座明信寺主道峻都維那敬一等。普操履霜潔。動成紀綱。德義相資。同知寺任。但恐三輪一轉。海際塵驚。若不刊勒貞璆。何以表之靈跡。靖彰內慚深定。外謝多聞。敢違宿心。昧揚休烈。其詞曰。
佛性微。遍含識。隱顯自在兮無量力。開祕藏。燿無疆。寶剎嚴凝兮仙路長。韻慈鐘。震縣極。警眾沈昏兮清閫域。光勝
宅。啟津梁。淨彼地獄兮與天堂。昔明煉。今永泰。跋陁遠記兮斯為大。刻珍石。炳微言。曠代昭宣兮萬祀傳。
集／總集／全唐文／全唐文／卷九百五十一／張餘慶／祀后土賦(P.9883-2)
祀后土賦
粵若盛唐。勃承天光。禮樂克備。典謨允臧。固以轥轢軒昊。跨躡堯湯。豚魚信行於㝢縣。鵷鷺才擢於巖廊。至於我后。招賁林藪。朗金鏡於南面。運璿樞於北斗。總四靈為禎祥。以萬物為芻狗。將以天之靈命。纘乎已躬。國之盛烈。在祀與戎。乃詢訪太史。總攬英雄。金門曉闢。御路橫通。隔歲梅花。氛氳於帳殿。迎春楊柳。搖曳於離宮。戈橫鐵騎。旗掣長虹。疊靈鼓於流水。引繁笳於朔風。威單于而過代北。祠后土而幸河東。故致虔誠。練吉日。甸師清野。宗伯奉秩。端旒垂綖。左輔右弼。修五禮之大道。酌千靈之故實。綵幣藻耀。
層壇崷崪。黃琮展前以備陳。白茅有藉而閒出。元酒式降以尚本。瑞珪不琢而貴質。繁纓藻帶。燦爛於祭容。孤竹雲和。鏗鏘於聲律。鬱人獻爵。司干授器。據青野之雕阜。肅黃祇之神位。鼎氣歊雲。神光燭地。魏珠映天子之輦。汾鴈入大夫之贄。薰風偃草以浹洽。遲景暄空而明媚。河圖所以無隱。天寶由其不祕。於是湛露沕潏。群后徜徉。接武委贄。述職勤王。神具醉止。降福稿穰。包六合而布化。橫萬乘以騰芳。吾君終以守謙靜。重賢良。其儀不忒。其言有章。豈比夫魯蜡有乖。仲尼聞而發歎。漢祀多僻。匡衡陳其用祥。顧惟不才。宅生帝道。願候云亭之事。素懷封禪之草。儻中人之見談。賦上林之振藻。
集／總集／全唐文／全唐文／卷九百六十三／闕名　四／上永壽節表　廣順元年六月(P.10008-1)
上永壽節表廣順元年六月
恭以少昊乘乾。曳祥虹於華渚。軒轅出震。流瑞電於樞星。所以玉牒表天地之禎。金策纂皇王之異。仰惟聖德。允叶昌期。伏惟聖帝陛下德輝三五。道煥古今。開階成周室之昌。啟運得堯基之典。豈可使方濁澄明之狀。未顯洪名。圜清燦爛之文。不章懿號。臣等傾誠紫禁。都慶丹邱。願隆百代之基。冀正萬年之祚。臣等請以七月二十八日皇帝降聖日為永壽節。群臣上壽。內外宴樂。
集／總集／全唐文／唐文拾遺／卷六十六／闕名　十四／大唐故高士王府君墓誌銘(P.11109-1)
大唐故高士王府君墓誌銘
君諱行淹。字通理。太原人也。回官從地。家於河南。故又為縣人焉。爾其仙界上昇。踐緱山而逾遠。靈源迥泒。等淮流而不竭。宦達西京。齊聲五尹。名雄東國。高視八裴。歷代英賢。詳諸史傳。曾祖整。齊潞州屯留令。祖崱。隨汴州浚儀縣丞。父琰皇朝襄州錄事參軍事。並冰清玉潤。人傑地靈。穎川陳氏之聯賢。弘農楊家之奕𦯧。為邦潞國。朞月而政成。贊牧襄川。隨風而響應。君擢英奇樹。晞幹靈根。踐詩禮之幽庭。入芝蘭之奧室。故得宏材挻拔。秀穎孤生。逸調不群。清襟獨邁。以乾封二年明經高弟。授文林郎。非其好也。解巾從職。雖陪南宮之禮。挂冠辝榮。遽躡東都之跡。煙霞入賞。琴酒攄情。談老莊而卒歲。詠圖書而盡日。以垂拱二年三月廿日。寢疾終於景行里之第焉。春秋六十有二。惟君素履貞慶。黃中元吉。果行育德。資孝惟忠。出入於仁義之間。周旋於名利之外。優遊天爵。方膺五百之期。寂寞泉扃。奄見三千之日。嗚呼哀哉。以其年歲次景戊四月庚午朔四日癸酉。窆於河南縣平樂鄉之原。禮也。有子懷素等。欒棘毀貌。茶蓼居心。痛遺澤之仍留。仰遠期之有日。攀松攬栢。孺慕何階。地
久天長。聲芳未已。其詞曰。
白蜺仙術。青鸞政道。誠感天地。功侔化造。靈根仙冑。弈代重規。衣冠閥閱。人物英奇。猗與宰邑。或善毗贊。欝彼襄陽。高情燦爛。宏材特邁。偉量孤凝。千尋木聳。萬頃川澄。沈研載籍。脫缺二字矦東都美遂。南澗良游。福善無冀。與德何乖。泉臺忽掩。玉樹長埋。石刻
集／總集／全唐文／唐文續拾／卷十六／僧空海／獻梵字并雜文表(P.11357-2)
獻梵字并雜文表
沙門空海言。空海聞帝道感天。則秘錄必顯。皇風動地。則靈文聿興。故能龍卦龜文。待黃犧以標用。鳳書虎字。俟白姬以呈體。於焉結繩廢而三墳燦爛。刻木寢以五典鬱興。明皇因之而弘風揚化。蒼生仰之而知往察來。不出戶庭。萬里對目。不因聖智。三才窮數。稽古溫故。自我垂範。非書而何矣。況復悉曇之妙章。梵書之字母。體凝先佛。理含眾智。所以三世覺滿。尊而為十。方方薩陲。重逾身命。滿界之寶。半偈難報。累劫之障。一念易斷。文字之義用。大哉遠哉。伏惟皇帝
陛下貫三表號。減五稱首。道邁規矩。明齊烏兔。露沉文下。六合無為。風動琴上。一人垂拱。玉燭調化。金鏡照耀。所謂輪瑞之運。于今見矣。空海人是瓦礫。每仰金仙之風。器謝巢許。久臥堯帝之雲。窟觀餘暇。時學印度之文。茶湯坐來。乍閱震旦之書。每見蒼史古篆。右軍今隸。務光韭葉。杜氏艸勢。未嘗不野心忘憂。山情含笑。諺日。奴口甘。郎舌甜。敢因斯義。欲獻久矣。然猶狼籍汙穢。還恐觸塵聖眼。微誠潛達。先聞于天。伏奉布勢海口敕。欣踊繕裝古今文字讚右軍蘭亭碑及梵字悉曇等書都一十卷。敢以奉進。伏乞天慈不嫌涓滴。一覽飛塵。伏願陛下一披梵字。梵天之護森羅。再閱神書。神人之衛逼側。達水遙浦。忽入封疆。嵩山敻岫。來受正朔。常住之字。加持不壞之體。遂古之民。擊耕於今辰矣。龍瑞紀官。永豫枯射。鳳祥名職。放曠金閣。輕黷旒扆。伏深戰越。沙門空海誠惶誠恐。謹言。梵字悉曇字母并釋義一卷。古今文字讚三卷。古今篆隸文體一卷。梁武帝草書評一卷。王右軍蘭亭碑一卷。曇一律師碑銘一卷。弘仁五年閏七月八日。沙門空海進。
集／總集／全上古三代秦漢三國六朝文／全後漢文　凡一百六卷　／卷五十三／張衡　二　／東京賦(P.765-1)
全後漢文卷五十三
烏程嚴可均校輯
張衡二
東京賦
安處先生于是佀不能言。憮然有閒。乃莞爾而笑曰。若客所謂末學膚受。貴耳而賤目者也。苟有胷而無心。不能節之㠯禮。宜其陋今而榮古矣。由余㠯西戎孤臣。而悝繆公于宮室。如之何其㠯溫故而知新。研覈是非。近于此惑。周姬之末。不能厥政。政用多僻。始于宮鄰。卒于金虎。嬴氏搏翼。擇肉西邑。是時也。七雄竝爭。競相高㠯奢麗。楚築章華于前。趙建叢臺于後。秦政利觜長距。終得擅場。思專其侈。㠯莫已若。迺搆阿房。起甘泉。結雲閣。冠南山。征稅盡。人力殫。然後收㠯太半之賦。威㠯參夷之刑。其遇民也。若薙氏之芟草。既蘊崇之。又行火焉。𢛐𢛐黔首。豈徒跼高天蹐厚地而已哉。乃救死于其頸。敺㠯就役。唯力是視。百姓弗能忍。是用息肩于大漢。而欣戴高祖。高祖膺籙受圖。順天行誅。杖朱旗而建大號。所推必亡。所存必固。埽項軍于垓下。紲子嬰于軹塗。因秦宮室。據其府庫作洛之制。我則未暇。是㠯西匠營宮。目翫阿房。規摹踰溢。不度不臧。損之又損之。然尚過于周堂。觀者狹而謂之陋。帝己譏其泰而弗康。且高既受命建家。造我區夏矣。文又躬自菲薄。治致升平之德。武有大啟土宇。紀禪肅然之功。宣重威㠯撫和戎狄。呼韓來享。咸用紀宗存主。饗祀不輟。銘勳彝器。歷世彌光。今捨純懿而論爽德。㠯春秋所諱而為美談。宜無嫌于往初。故蔽善而揚惡。祗吾子之不知言也。必㠯肆奢為賢。則是黃帝合宮。有虞總期。固不如夏癸之瑤臺。殷辛之瓊室也。湯武誰革而用師哉。盍亦覽東京之事㠯自寤乎。且天子有道。守在海外。守位㠯仁。不恃隘害。苟民志之不諒。何云巖險與襟帶。秦負阻于二關。卒開項而受沛。彼偏據而
規小。豈如宅中而圖大。昔先王之經邑也。掩觀九隩。靡地不營。土圭測景。不縮不盈。總風雨之所交。然後㠯建王城。審曲面勢。泝洛背河。左伊右瀍。西阻九阿。東門于旋。盟津達其後。太谷通其前。迴行道乎伊闕。邪徑捷乎轘轅。大室作鎮。揭㠯熊耳。底柱輟流。鐔㠯大岯。溫液湯泉。黑丹石輜。王鮪岫居。能鼈三趾。宓𡚱攸館。神用挺紀。龍圖授羲。龜書𢌿姒。召伯相宅。卜惟洛食。周公初基。其繩則直。萇弘魏舒。是廓是極。經途九軌。城隅九雉。度堂㠯筵。度室㠯几。京邑翼翼。四方所視。漢初弗之宅。故宗緒中圯。巨猾閒舋。竊弄神器。歷載三六。偷安天位。于時蒸民。罔敢或貳。其取威也重矣。我世祖忿之。乃龍飛白水。鳳翔參墟。授鉞四七。共工是除。欃槍旬始。羣凶靡餘。區宇乂寍。思和求中。睿哲玄覽。都茲洛宮。曰止曰時。昭明有融。既光厥武。仁洽道豐。登岱勒封。與黃比崇。逮至顯宗。六合殷昌。乃新崇德。遂作德陽。啟南端之特闈。立應門之將將。昭仁惠于崇賢。抗義聲于金商。飛雲龍于春路。屯神虎于秋方。建象魏之兩觀。旌六典之舊章。其內則含德章臺。天祿宣明。溫飭迎春。壽安永寍。飛閣神行。莫我能形。濯龍芳林。九谷八溪。芙蓉覆水。秋蘭被涯。渚戲躍魚。淵游龜𧓈。永安離宮。修竹冬青。陰池幽流。玄泉洌清。鵯鶋秋棲。鶻鵃春鳴。瞗鳩麗黃。關關嚶嚶。于南則前殿靈臺。龢驩安福。謻門曲榭。邪阻城洫。奇樹珍果。鉤盾所職。西登少華。亭候修敕。九龍之內。實曰嘉德。西南其戶。匪雕匪刻。我后好約。乃宴斯息。于東則洪池清蘌。淥水澹澹。內阜川禽。外豐葭菼。獻鼈蜃與龜魚。供蝸蠯與菱芡。其西則有平樂都場示遠之觀。龍雀蟠蜿。天馬半漢。瑰異譎詭。燦爛炳煥。奢未及侈。儉而不陋。規遵王度。動中得趣。于是觀禮。禮舉儀具。經始勿亟。成之不日。猶謂為之者勞。居之者逸。慕唐虞之茅茨。思夏后之卑室。乃營三宮。布教頒常。複廟重屋。八達九房。規天矩地。授時順鄉。造舟清池。惟水泱泱。左制辟雍。右立靈
臺。因進距衰。表賢𥳑能。馮相觀祲。祈禠禳災。于是孟春元日。羣后㫄戾。百僚師師。于斯胥洎。藩國奉聘。要荒來質。具惟帝臣。獻琛執贄。當覲乎殿下者。蓋數萬㠯二。爾乃九賓重。臚人列。崇牙張。鏞鼓設。郎將司階。虎戟交鎩。龍輅充庭。雲旗拂霓。夏正三朝。庭燎晢晢。撞洪鐘。伐靈鼓。㫄震八鄙。軯礚隱訇。若疾霆轉雷而激迅風也。是時稱警蹕已。下雕輦于東廂。冠通天。佩玉璽。紆皇組。要干將。負斧扆。次席紛純。左右玉几。而南面㠯聽矣。然後百辟乃入。司儀辨等。尊卑㠯班。璧羔皮帛之贄既奠。天子乃㠯三揖之禮禮之。穆穆焉。皇皇焉。濟濟焉。將將焉。信天下之壯觀也。乃羨公矦卿士。登自東除。訪萬機。詢朝政。勤恤民隱。而除其眚。人或不得其所。若已納之于隍。荷天下之重任。匪怠皇㠯寍靜。發京倉。散禁財。賚皇寮。逮輿臺。命膳夫㠯大饗。饔餼浹乎家陪。春醴惟醇。燔炙芬芬。君臣歡康。具醉熏熏。千品萬官。已事而踆。勤屢省。懋乾乾。清風協于玄德。湻化通于自然。憲先靈而齊軌。必三思㠯顧愆。招有道于側陋。開敢諫之直言。聘𠀉園之耿絜。旅束帛之戔戔。上下通情。式宴且盤。及將祀天郊。報地功。祈福乎上玄。思所㠯為虔。肅肅之儀盡。穆穆之禮殫。然後㠯獻精誠。奉禋祀。曰允矣天子者也。乃整法服。正冕帶。珩紞紘綖。玉笄綦會。火龍黼黻。藻繂盤厲。結飛雲之袷輅。樹翠羽之高蓋。建辰旒之太常。紛焱悠㠯容裔。六玄虬之弈弈。齊騰驤而沛艾。龍輈華轙。金錟鏤鍚。方釳左纛。鉤膺玉瓖。鑾聲噦噦。和鈴鉠鈌。重輪貳轄。疏轂飛軨。羽蓋威蕤。葩瑵曲莖。順時服而設副。咸龍旂而繁纓。立戈迤戛。農輿輅本本當作木。屬車九九。乘軒竝轂。𨌥弩重旃。朱旄青屋。奉引既畢。先輅乃發。鸞旗皮軒。通帛綪斾。雲罕九斿。闟戟轇轕。髶髦被繡。虎夫戴鶡。駙承華之蒲梢。飛流蘇之騷殺。總輕武于後陳。奏嚴鼓之嘈囐。戎士介而揚揮。戴金鉦而建黃鉞。清道案列。天行星陳。肅肅習習。隱隱轔轔。殿未出乎城闕。斾已反乎郊畛。
盛夏后之致美。爰敬恭于明神。爾乃孤竹之管。雲和之瑟。雷鼓鼝鼝。六變既畢。冠華秉翟。列舞八佾。元祀惟稱。羣望咸秩。颺槱燎之炎煬。致高煙乎太一。神歆馨而顧德。祚靈主㠯元吉。然後宗上帝于明堂。推光武㠯作配。辯方位而正則。五精帥而來摧。尊赤氏之朱光。四靈懋而允懷。于是春秋改節。四時迭代。蒸蒸之心。感物曾思。躬追養于廟祧。奉蒸嘗與禴祠。物牲辯省。設其楅衡。毛炰豚胉。亦有和羹。滌濯靜嘉。禮儀孔明。萬舞奕奕。鍾鼓喤喤。靈祖皇考。來顧來饗。神具醉止。降福穰穰。及至農祥晨正。土膏脈起。乘鑾輅而駕蒼龍。介馭閒㠯剡耜。躬三推于天田。脩帝籍之千畝。供禘郊之粢盛。必致思乎勤已。兆民勸于疆埸。感懋力㠯耘耔。春日載陽。合射辟雍。設業設虡。宮懸金鏞。鼖鼓路鼗。樹羽幢幢。于是僃物。物有其容。伯夷起而相儀。后夔坐而為工。張大侯。制五正。設三乏。厞司旌。幷夾既設。儲乎廣庭。于是皇輿夙駕。䡨于東階㠯須。消啟明。埽朝霞。登天光于扶桑。天子乃撫玉輅。時乘六龍。發鯨魚。鏗華鍾。大丙弭節。風后陪乘。攝提運衡。徐至于射宮。禮事展。樂物具。王夏闋。騶虞奏。决拾既次。彫弓斯彀。達餘萌于暮春。昭誠心㠯遠喻。進明德而崇業。滌饕餮之貪欲。仁風衍而外流。誼方激而遐騖。日月會于龍狵。恤民事之勞疚。因休力㠯息勤。致歡忻于春酒。執鑾刀㠯袒割。奉觴豆于國叟。降至尊㠯訓恭。送迎拜乎三壽。敬慎威儀。示民不偷。我有嘉賓。其樂愉愉。聲教布濩。盈溢天區。文德既昭。武節是宣。三農之隙。曜威中原。歲惟仲冬。大閱西園。虞人掌焉。先期戒事。悉率百禽。鳩諸靈囿。獸之所同。是謂告僃。乃御小戎。撫輕軒。中畋四牡。既佶且閑。戈矛若林。牙旗繽紛。迄上林。結徒營。次和樹表。司鐸受鉦。坐作進退。節㠯軍聲。三令五申。示戮斬牲。陳師鞠旅。教達禁成。火列具舉。武士星敷。鵝鸛魚麗。箕張翼舒。軌塵掩迒。匪疾匪徐。馭不詭遇。射不翦毛。升獻六禽。時膳四膏。馬足未極。輿徒不
勞。成禮三毆。解罘放麟。不窮樂㠯訓儉。不殫物㠯昭仁。慕天乙之弛罟。因教祝㠯懷民。儀姬伯之渭陽。失熊羆而獲人。澤浸昆蟲。威振八寓寓當作㝢。好樂無荒。允文允武。薄狩于敖。既璅璅焉。岐陽之蒐。又何足數。爾乃卒歲大儺。毆除羣厲。方相秉鉞。巫覡操茢。侲子萬童。丹首玄製。桃弧棘矢。所發無臬。飛礫雨散。剛癉必獘。煌火馳而星流。逐赤疫于四裔。然後淩天池。絕飛梁。捎魑魅。斮獝狂。斬蜲蛇。腦方良。囚耕父于清泠。溺女魃于神潢。殘夔魖與罔像。殪野仲而殲游光。八靈為之震慴。況鬾𧌒與畢方。度朔作梗。守㠯鬱壘。神荼副焉。對操索葦。目察區陬。司執遺鬼。京室密清。罔有不韙。于是陰陽交和。庶物時育。十征考祥。終然允淑。乘輿巡乎岱嶽。勸稼穡于原陸。同衡律而壹軌量。齊急舒于寒燠。省幽明㠯黜陟。乃反斾而迴復。望先帝之舊墟。慨長思而懷古。俟閶風而西遐。致恭祀乎高祖。既春游㠯發生。啟諸蟄于濳戶。度秋豫㠯收成。觀豐年之多稌。嘉田畯之匪懈。行致賚于九扈。左瞰暘谷。右睨玄圃。眇天末㠯遠期。規萬世而大摹。且歸來㠯釋勞。膺多福㠯安悆。總集瑞命。僃致嘉祥。圉林氏之騶虞。擾澤馬與騰黃。鳴女牀之鸞鳥。舞丹穴之鳳皇。植華平于春圃。豐朱草于中唐。惠風廣被。澤洎幽荒。北燮丁令。南諧越裳。西包大秦。東過樂浪。重舌之人九譯。僉稽首而來王。是㠯論其遷邑易京。則同規乎殷盤。改奢即儉。則合美乎斯干。登封降禪。則齊德乎黃軒。為無為。事無事。永有民㠯孔安。遵節儉。尚素樸。思仲尼之克已。履老氏之常足。將使心不亂其所在。目不見其可欲。賤犀象。𥳑珠玉。藏金于山。抵璧于谷。翡翠不裂。瑁不蔟。所貴惟賢。所寶惟穀。民去末而反本。感懷忠而抱慤。于斯之時。海內同悅。曰吁。漢帝之德。矦其褘而。蓋蓂莢為難蒔也。故曠世而不覿。惟我后能殖之。㠯至和平。方將數諸朝階。然則道胡不懷。化胡不柔。聲與風翔。澤從雲游。萬物我賴。亦又何求。德㝢天覆。輝烈光燭。狹三
王之趢趗。軼五帝之長驅。踵二皇之遐武。誰謂駕遲而不能屬。東京之懿未罄。值余有犬馬之疾。不能究其精詳。故粗為賓言其梗槩如此。若乃流遁忘反。放心不覺。樂而無節。後離其戚。一言幾于喪國。我未之學也。且夫挈缾之智。守不假器。況纂帝業而輕天位。瞻仰二祖。厥庸孔肆。常翹翹㠯危懼。若乘奔而無轡。白龍魚服。見困豫且。雖萬乘之無懼。猶怵惕于一夫。終日不離其輜重。獨微行其焉如。夫君人者。黈纊塞耳。車中不內顧。珮㠯制容。鑾㠯節塗。行不變玉。駕不亂步。卻走馬㠯糞車。何惜騕䮍與飛兔。方其用財取物。常畏生類之殄也。賦政任役。常畏人力之盡也。取之㠯道。用之㠯時。山無槎枿。畋不䴠胎。草木蕃廡。鳥獸阜滋。民忘其勞。樂輸其財。百姓同于饒衍。上下共其雍熙。洪恩素蓄。民心固結。執誼顧主。夫懷貞節。忿姦慝之干命。怨皇統之見替。玄謀設而陰行。合二九而成譎。登聖皇于天階。章漢祚之有秩。若此故王業可樂焉。今公子苟好勦民㠯媮樂。忘民怨之為仇也。好殫物㠯窮寵。忽下叛而生憂也。夫水所㠯載舟。亦所㠯覆舟。堅冰作于履霜。尋木起于櫱栽。昧旦丕顯後世猶怠。況初制于甚泰。服者焉能改裁。故相如壯上林之觀。揚雄騁羽獵之辭。雖系㠯隤牆填壍。亂㠯收罝解罘。卒無補于風規。祗㠯昭其愆尢。臣濟奓㠯陵君。忘經國之長基。故函谷擊析于東西。朝顛覆而莫持。凡人心是所學。體安所習。鮑肆不知其臰。翫其所㠯先入。咸池不齊度于䵷咬。而眾聽或疑。能不惑者其唯子野乎。客既醉于大道。飽于文義。勸德畏戒。喜懼交爭。罔然若酲。朝罷夕倦。奪氣褫魄之為者。忘其所㠯為談。失其所㠯為夸。良久乃言曰。鄙哉予乎。習非而遂迷也。幸見指南于吾子。若僕所聞。華而不實。先生之言。信而有徵。鄙夫寡識。而今而後。乃知大漢之德馨。咸在于此。昔常恨三墳五典既泯。仰不睹炎帝。帝魁之美。得聞先生之餘論。則大庭氏何㠯尚茲。走雖不敏。庶斯達矣。文選
集／總集／全上古三代秦漢三國六朝文／全後漢文　凡一百六卷　／卷六十四／張奐／與陰氏書(P.823-1)
與陰氏書
篤念既密。文章燦爛。名實相副。奉讀周旋。紙弊墨渝。不離于手。蓺文類聚三十一。御覽五百九十五。
集／總集／全上古三代秦漢三國六朝文／全三國文　凡七十五卷　／魏　凡五十六卷　／卷十四　魏　十四　／陳思王植　二　／車渠椀賦(P.1128-2)
車渠椀賦
惟斯椀之所生。于涼風之峻湄。采金光㠯定色。擬朝陽而發煇。豐玄素之煒曄。帶朱榮之葳蕤。縕絲綸㠯肆采。藻繁布㠯相追。翩飄颻而浮景。若驚鵠之雙飛。隱神璞于西野。彌百葉而莫希。于時乃有明篤神后。廣彼仁聲。夷慕義而重使。獻茲寶于斯庭。命公輸使制匠。窮妍麗之殊形。華色燦爛。文若點成。鬱蓊雲蒸。蜿蜒龍征。光如激電。影若浮星。何神怪之巨偉。信一覽而九驚。雖離朱之聰目。由炫燿而失精。何明麗之可悅。起羣寶而特章。俟君子之閑宴。酌甘醴于斯觴。既娛情而可貴。故求御而不忘。蓺文類聚七十三。御覽八百八。
集／總集／全上古三代秦漢三國六朝文／全晉文　凡一百六十七卷　／卷一百二十一／郭璞　二　／釋天／星(P.2154-2)
釋天
星
茫茫地理。燦爛天文。四靈垂象。萬類羣分。眇觀六沴。咎徵惟君。蓺文類聚一。
集／總集／全上古三代秦漢三國六朝文／全梁文　凡七十四卷　／卷二十／昭明太子統　二　／七契(P.3065-1)
君子曰。實有喬桐。抽葉青葱。結根善地。擢幹華嵩。栖鳳曾山之側。藏龍平陵之東。拂曖曃之高雲。鼓梢殺之雄風。苕亭萬仞。實造天中。乃使匠石運斤。班輸琢錘。製起玄修。形踰綠綺。與金石而鏗鏘。共絲竹而曼靡。托北方之佳人。命高樓之杞氏。閒以巴隴才僮。邯鄲妙妓。騁獸為之輟馳。飛禽為之不徙。加以荊和之飾照耀。柘絲之絃激揚。三聲吐韻。四結流唱。辭高薰奏。響溢芝房。竹來嶰谷。律寫歸昌。再鼓而玄鶴集。九成而儀鳳翔。初音魚踊。餘妙繞梁。何止田文慨慷。劉靖心傷而已哉。中山青曲。若折而和。揚美目以流眄。啟玉齒而安歌。歌曰。陽阿奏兮激楚流。望洛水兮有好仇。縱輕櫂兮汎龍舟。將與逸士。陟彼華堂。憩諸閎館。玉宇明華。文階燦爛。璇
題昭晰。珠簾彪煥。身託瑇瑁之筵。目寓瓊華之玩。止以悅諸和性之樂。豈非綺麗之觀哉。逸士曰。居茲四郭。寍辨五音。靡曼不極。君子弗欽。雖聞贍辭之銳。無會野人之心。
子／醫家／本經疏證／卷七　中品草十五味／瞿麥(P.20-2)..[清道光二十九年(1849)刻本]
凡花色斑斕味苦氣寒者大都爲火化瞿麥花開午月又適得火令之正但用其蕋殼不用其實是宜治火腑之病矣乃其實凡至乾燥則迸出不畱故物之
不當畱者皆能決而去之小腸多血爲泌別水穀之腑其所存畱不過蓄血與宿水耳此本經主治所以首關格諸癃結小便不通而以破胎墮子下閉血爲殿也肉中之刺及癰腫目中之瞖皆非所宜畱者遇此能不奔迫悉去耶至別錄膀胱邪逆霍亂仍是宿水停畱爲害至養腎氣長毛髮兩語則別有意義蓋無宿水攪混則腎水淸靜腎水淸靜則精氣充强古人謂鬚下生屬水眉橫生屬木髮上生屬火瞿麥本從火化而花色燦爛是亦同氣相求之意耳
子／醫家／本經疏證／卷八　中品草六味木十一味／山茱萸(P.39-1)..[清道光二十九年(1849)刻本]
李瀕湖謂山茱萸吳茱萸甚不相類未審何緣同名予則謂惟其同類是以同名耳蓋至九十月之交萬象蕭索惟三種茱萸吳山食纍然朱實燦爛可觀且三物者榮茂最早收成反遲均爲善物朱者丹也臾者善也廣韻云以是得名詎不允協耶且山茱萸於氣交溼令與吳茱萸俱有行所無事之槩惟吳茱萸則旣
開花而於是時不結實山茱萸則旣結實而於是時不長茂竝作遊行跌蕩之態故其主病關中上且在心下者尤爲異曲同工第結實於秋者其性嚴烈故辛竄而峻結實於春者其性醇和故酸潤而温惟其酸潤而溫故氣深穩而力優柔不然則心下旣有邪氣寒熱在外復有寒溼成痹譬如天下之事已至內外雲擾又何可以溫中解之以溫中而能悉解內外雲擾必其秉疏通之智具鎮定之識施練達之才行敦厚之政者也故山茱萸之主心下邪氣寒熱逐寒溼痹也以游行無礙於中土之資入其中而據之乃施其春和發越之令俾出於外則隨汗而能洩俾入
於腸胃則隨下而能通在於中者旣行閉於外者又安得而不動是知所謂邪氣寒熱與寒溼痹者必係肝以虛而失其疏通之職土遂磽瘠不能運邪肌肉應之亦爲寒溼所著而痹阻此本經之旨皆論其困於中者耳若夫別錄則又參出陰虛而火浮於上陽弱而水脫於下兩節夫陰以靜爲職陽以密爲功故生氣通天論曰陰者藏精而起亟也陽者衞外而爲固也陰不起亟則徒火在上而頭風風氣去來鼻塞目黃耳聾面皰陽不衞外則小便多汗出惟得溫和潤澤之物鎮於中更以酸味招而收之斯浮於上者回脫於下者固旣回旣固氣自含蓄於中陰又安得
不强精又安得不固陰强精固五臟又焉得不安九竅又焉得不開闔合節耶總之山茱萸之長在結實於春而備受夏秋冬之氣不吐不茹能常保其酸溫之氣味常布其煦育之淸標在陰則能使陰諧而陽不僭在陽則能使陽秘而陰不耗山茱萸之功力畢於此矣或言山茱萸瀕湖謂五月采實不得竟泥元古之別錄夫自别錄千金翼外臺秘要至圖經均云九月十月采惟圖經載一云五月采與此小異明明别著一說不可爲憑王摩詰山茱萸詩云朱實山下開淸香寒更發幸與叢桂花窗前向秋月則於五月采之說更何如耶
子／醫家／本經疏證／卷八　中品草六味木十一味／紫葳(P.41-2)..[清道光二十九年(1849)刻本]
紫葳附木而生直上顛頂其象爲入肝其花先黃後
赤燦爛彌久其象如血故所主多肝家血分之疾然其治崩中也止治產乳餘疾之崩中其治寒熱羸瘦也又止治癥瘕血閉之寒熱羸瘦且治癥瘕血閉矣則其性似行血之物也乃偏能治崩中又善養胎何也夫紫葳性寒寒則能涼血味鹹鹹則能凝血蓋嘗見宰豕羊雞鶩者必先取器貯水與鹽以承其血攪和而煮之則血凝爲塊旣能涼血復能凝血又何患其不能養胎產乳之餘血氣潰亂剽疾故爲崩中若他崩中則不必血不凝矣寒以涼之鹽以凝之其能止不凝之崩中亦易易耳惟癥瘕爲病有血閉者有血不閉者然皆屬裏與表無與則不必有寒熱癥瘕
血閉而有寒熱且羸瘦則必血與邪熱相攪血欲凝而不得邪欲出而不能因以內結癥瘕外相凌薄氣日耗而肌肉日漸消瘦若用紫葳實一舉兩得焉仲景鼈甲煎𠁽行氣消瘀和中解外各有其物所以必用紫葳正由此也
子／醫家／本經疏證／卷十一　下品草十九味／澤漆(P.29-2)..[清道光二十九年(1849)刻本]
凡物之行水者必能傷陰養陰者未必能行水何則水陰屬也氣不薰身充膚澤毛洩澤骨節屈伸而化爲水則旣已傷矣若又使往而不返能無倍其傷乎養陰者能使陰滋不能使陰若霧露之溉使陰滋者適足助水之瀾決非濬水之源以導其流能變懷山襄陵爲膏壤埴墳者也若旣行水而又妙能使陰氣不至不足者其惟澤漆乎何以言之夫腎主五液入心爲汗入肺爲涕入肝爲淚入脾爲涎自入爲唾四十九難不似澤漆之白汁貫莖徹下徹上一本在下五歧在上歧端各生燦爛之花乎腎者主受五臟六腑之精而藏之故五臟盛乃能寫上古天真論不似澤漆之五
歧原出一莖收花成實已後則精氣原歸於本乎惟其能使方爲大腹水氣四肢面目浮腫之水仍歸於分布五液之腎使腎旣平均方寫其有餘則水消之後又豈致陰氣不足耶夫然則凡病水者胡不皆用此免事後之周章乃古人不常用何哉蓋腎家之水與火同居故惟與火同病之水澤漆能化之能行之否則不能矣何謂與火同病則皮膚熱是也水病者不皆皮膚熱惟皮膚熱之水病則澤漆所專治矣然則大腹水氣四肢面目浮腫且皮膚熱之病婦人亦應有之條中特提丈夫者何夫丈夫之腎以氣爲權衡婦人之腎以血爲權衡澤漆者能化氣不能化血
倘婦人病此而用澤漆水氣旣囘於腎腎家或值血實或值血虛實則水與血混虛則水入血中雖兩者竝仍可治然至水血攸分恐腎氣不能無不足之患也
子／醫家／御定佩文齋廣群芳譜／花譜　卷二十二至卷五十三／卷二十九　荷花一／彚考(P.3-1)..[文淵閣四庫全書本]
［彚考］
〔原〕《詩‧鄭風》隰有荷華　〈陳風〉彼澤之陂有蒲與荷　彼澤之陂有蒲菡蓞　《史記‧龜策傳》龜千嵗乃遊蓮葉之上　《晉書‧藝術傳》石勒召佛圖澄試以智術澄即
取鉢盛水燒香咒之須㬰鉢中生青蓮花光色曜日勒由此信之　《宋書‧符瑞志》文帝元嘉中蓮生建康頟檐湖一莖兩花
〔増〕《宋書‧符瑞志》元嘉十年七月華林天淵池芙蓉異花同蒂　元嘉十七年十月尋陽𢎞農祐㡬湖芙蓉連理　《梁書‧武帝本紀》天監十年五月乙酉嘉蓮一莖三花生樂遊苑
〔原〕《陳書‧孫瑒傳》瑒出鎮郢州乃合十餘船為大舫於中立𠅘池植荷芰每良辰羙景賔僚並集泛長江而置酒亦一時之勝賞焉
〔増〕《魏
書‧釋老志》明帝曽欲壞宫西佛圖外國沙門乃金盤盛水置於殿前以佛舍利投之於水乃有五色光起於是帝嘆曰自非靈異安得爾乎遂徙於道東為作周閣百間佛圖故處鑿為濛氾池種芙蓉於中
〔原〕《南史‧晉安王子懋傳》子懋年七嵗時母阮淑媛𡮢病危篤請僧行道有獻蓮花供佛者衆僧以銅甖盛水漬其莖欲花不萎子懋流涕禮佛曰若使阿姨因此和勝願諸佛令花竟齋不萎七日齋畢花更鮮紅視甖中稍有根鬚當世
稱其孝感
〔増〕《南史‧徐勉傳》勉戒子崧書云瀆中並饒荷䓈湖裏殊富芰蓮　《宋史‧五行志》紹興二十一年民家竈鼎生金色蓮花　萬州䖍州放生池生蓮皆同蒂異蕚　二十三年六月汀州生蓮同蒂異蕚者十有二　〈樂志〉女弟子隊舞六曰採蓮隊衣紅羅生色綽子繫暈裙戴雲鬟髻乘綵船執蓮花　《淮南子》海閭生屈龍屈龍生容華［注］海閭浮草之先也屈龍游龍容華芙蓉草花　《三輔黃圖》漢昭帝琳池中植分枝荷宫人貴之
每遊燕出入必皆含嚼或翦以為衣或折以障日以為戲弄　《洞㝠記》北極𤣥坂去崆峒十七萬里日月不至其地自明有紫河萬里流沫千丈中有寒荷霜下方香茂也　《枕中書》玉京七寶山芝沼中蓮花徑度十丈　《鄱陽記》弋陽嶺上多宻巗宋元嘉中有人見其巖内三鐵鑊鑊各容百斛中生蓮花他人往尋不知所在
〔原〕《闗令尹喜内傳》關令尹喜生時其家陸地生蓮花光色鮮盛　《拾遺記》漢武時海中有人义角面如玉色羙髭
髯腰蔽槲葉乘一葉紅蓮約長丈餘偃卧其中手持一書自東海浮来俄為霧所迷不知所之東方朔曰此太乙星也　漢昭帝遊栁池有芙蓉紫色大如斗花素葉甘香氣襲人其實如珠
〔増〕《拾遺記》周穆王三十六年王東廵大騎之谷指春宵宫集諸方士仙術之要有冰荷者出氷壑之中取此花以覆燈不欲使光明逺也
〔原〕《蓮社髙賢傳》謝靈運一見逺公肅然心服乃即寺築臺翻湼槃經鑿池植白蓮時逺公諸賢同修淨土之業
因號白蓮社　《元嘉起居注》泰始二年八月嘉蓮一雙駢花並實合跗同莖生豫章鱧湖　六年雙蓮一蒂生東宫元圃池
〔増〕《幽明録》晉末黃祖至孝母病篤庭中稽顙俄頃天漢開明有一老翁以兩丸藥賜母服之衆患頓消翁曰汝入三月可泛河而来依期行見門題曰善福門内有水曰湎源池有芙蓉如車輪　《洛陽伽籃記》準財里内有開善寺入其後園見朱荷出池綠萍浮水飛梁跨𣗳層閣出雲咸皆嘖嘖　《三國典畧》齊主還
鄴髙麗新羅並遣使来朝貢先是徐州産蓮花一莖兩蔕占云異木連枝逺人入欵斯其應也　《萬嵗歴》齊太和二年烏程縣閣下生蓮花　《靈異記》貞觀二十年渝州相恩寺側泉内忽出紅蓮花面廣三尺旅遊往来無不歎訝經月不滅
〔原〕《開元天寶遺事》太液池千葉白蓮開帝與妃子共賞指妃謂左右曰何如此解語花
〔増〕《平泉草木記》水物之羙者荷有蘋洲之重臺蓮芙蓉湖之白蓮　《金陵芙蓉池記》金陵城西有白芙蓉素萼
盈尺皎如霜雪江南梅雨麥秋後風景甚清𣻌舟綠潭不覺隆暑與嘉客泛玩終夕忘疲
〔原〕《酉陽雜俎》厯城北二里有蓮子湖周環二十里湖中多蓮花紅緑間眀乍疑濯錦又漁船掩映罟罾疎布逺望之者若蛛網浮杯也　厯城北有使君林魏正始中鄭公慤三伏之際每率賔僚避暑於此取大蓮葉置硯格上盛酒二升以簮刺葉令與柄通屈莖上輪囷如象鼻傳噏之名為碧筒杯厯下學之言酒味雜蓮氣香冷勝於水　霍光園
中鑿大池植五色睡蓮養鴛鴦三十六對望之爛若披錦
〔増〕《慧山寺記》梁大同中有青蓮花育於此山因以古華山精舍為慧山寺　《尚書故實》宣平太傅相國盧公應舉時寄居夀州安豐縣别墅𡮢出遊芍陂見里人負薪者持碧蓮花一朶已傷器刃矣云陂中得之盧公後從事浙西因使淮服話於太尉衞公公令捜訪芍陂則無有矣又徧尋於江渚間亦終不能得乃知向者一朶葢神異焉
〔原〕《北夢瑣言》元和中蘇昌逺居吳中有
女郎素衣紅臉相與狎贈以玉環一日見檻前白蓮花開花蕊中有物乃玉環也折之乃絶
〔増〕《𥟵神録》婺源尉朱慶源罷任方還家在豫章之豐城庭中地甚爽塏忽生蓮一枝其家駭懼多方以禳之蓮生不已乃築堤堰水以沼之遂成大池芡荷甚茂其年慶源授南豐令後三嵗入為大理評事
〔原〕《字説》藕藏於水其自處𤰞無所加焉其所與汙潔白自若中有孔焉不偶不生若此可以偶物矣茄無附枝泥不能汙水不能沒挺出而
立若此可以加物矣蓮既有以自白又會而屬焉若此可以連物矣𧂄菡實若舀隨昬昕闔闢焉蕸假根以立而不如藕之有所偶假莖以出而不如茄之有所加假華以生而不如蓮之有所連菡𧂄之有菡也若此可謂遐矣夫菡物者終必吐連物者終於散偶物者或析之加物亦不可謂常故遐在此不在彼也蔤退藏於無用而可用可見者本焉若此可以密矣合此衆羙則可以荷物可以為芙可以為蕖故曰荷芙蕖也荷以荷物為
義故通於負荷之字　《縉紳脞説》雍熙中張君房寓泊廬山開先寺望黃石崖瀑布水中一大紅葉泛而下令僧行急取之乃紅蓮一葉長三尺餘濶一尺三寸𡮢觀廬山記説沛水出雙劍峯頂有池濶數百尺其深莫測又有清源池生蓮花大如車輪今可信矣君房因分此花葉遺好事者磨湯飲之其蓮香經宿不散
〔増〕《能改齋漫録》政和癸巳大晟樂成蔡元長以次膺薦詔乘驛赴𨶕次膺至都會禁中嘉蓮生遂屬辭以進名並蒂芙
蓉上覽之稱善除大晟府協律郎
〔原〕《避暑録話》歐陽文忠公在揚州作平山堂壮麗為淮南第一堂據蜀岡下臨江南數百里真潤金陵三州𨼆隱若可見公每暑時輙凌晨携客往遊遣人走邵伯取荷花千餘朶以畫盆分插百許盆與客相間遇酒行即遣妓取一花傳客以次摘其葉𥁞處則飲酒徃徃侵夜載月而歸余紹聖初始登第𡮢以六七月之間館於此堂者幾月寺有一僧年八十餘及見公猶能道公時事甚詳邇来幾四十
年念之猶在目今余小池植蓮雖不多来嵗花開當與山中一二客修此故事
〔増〕《彦周詩話》世間花卉無踰蓮花者葢諸花皆藉暄風暖日獨蓮花得意於水月其香清凉雖荷葉無花時亦自香也梁江從簡為採荷調云欲持荷作柱荷弱不勝梁欲持荷作鏡荷暗本無光此語嘲何敬容而波及蓮荷矣　《繼古叢編》韓昌黎古意詩太華峰頭玉井蓮開花十丈藕如船始意退之自為豪偉之辭後見真人闗令尹喜傳老子曰天涯之洲
真人遊時各坐蓮花之上花輒徑十丈有返香生蓮逆水聞三千里又北齊修文御覽有花生香一門專載此事諸家集注韓詩皆遺而不收特表出之　《花經》蓮三品七命　《演繁露》洛陽無白蓮花白樂天自吳中帶種𡚖乃始有之有白蓮池泛舟詩曰白藕新花照水開紅𥦗小舫信風廻誰教一片江南興逐我殷勤萬里来又種白蓮詩曰吳中白藕洛中栽莫戀江南花嬾開萬里㩦歸爾知否紅蕉朱槿不将来　《五色線》河南志寳林
禪院有雲錦二溪溪生雙荷花色香異於常者　《吴興園林記》蓮花莊在月河之西四面咸水荷花盛開時錦雲百頃亦城中之所無也　《乾淳起居注》太上同上至飛来峰看放水簾時荷花盛開太上指池心云此種五花同幹近伯圭自湖州進来前此未見也　《濟南行記》水西𠅘之下湖曰大眀其源出於舜泉其大占府城三之一秋荷方盛紅緑如繡令人𣺌然有吳兒舟渚之想　繡江𤼵源長白山下周圍三四十里府叅佐輩觴予
繡江𠅘𣻌舟荷花中十餘里劇談豪飲抵暮乃罷
〔原〕《談撰》宋召宣用臣卓有幹才元豐間掖庭水殿落成嘉致既偹偶失種蓮宋即購于都城得器缶所植者百餘本連缶沉水底再夕視之則蓮已開盈沼矣其幹辦可謂精敏
〔増〕《真臘風土記》草花甚多且香而艶水中之花更有多品其中正月亦有荷花
〔原〕《輟耕録》至正𢈏子秋七月九日飲松江泗濵夏氏清樾堂上酒半折正開荷花置小金巵于其中命歌姬捧以行酒客就姬取
花左手執枝右手分開花瓣以口就飲其風致過碧筒逺甚余因名為觧語杯
〔増〕《輟耕録》亰師城外萬栁堂亦一宴游處也野雲廉公一日於中置酒招䟽齋盧公松雪趙公同飲時歌兒劉氏名觧語花者左手執荷花右手執杯歌小聖樂云綠葉隂濃徧池𠅘水閣偏趁凉多海榴初綻朶朶蹙紅羅乳燕雛鶯弄語對髙栁鳴蝉相和驟雨過似瓊珠亂撒打遍新荷人生百年有幾念良辰羙景休放虚過富貴前定何用苦張羅命友邀賔
宴賞飲芳醑淺酌低歌且酩酊從教二輪来徃如梭既而行酒趙公喜即席賦詩曰萬栁堂前數畝池平鋪雲錦盖漣漪主人自有滄洲趣遊女仍歌白雪詞手把荷花来勸酒𡵯隨芳草去尋詩誰知咫尺亰城外便有無窮萬里思此詩集中無小聖樂乃小石調曲元遺山先生所製而名姬多歌之俗以為驟雨打新荷者是也　《江郎山記》江郎山在江山縣南五十里山有池産碧蓮　《金陵諸園記》杞園傍一池有金邉白蓮花甚竒　《瓶
史》蓮花以山礬玉簮為婢　《客越志》西湖藕花雲錦燦爛香氣十里　《明月編》蓮花渡青葉田田花髙於葉如紅妝羙人立翠盤中舞　《林水録》肥水東側有一湖三春九夏紅荷覆水　唐城西北隅有湖俗謂之唐池蓮荷被水勝遊多萃其上　《三餘贅筆》曽端伯以荷花為浮友張敏叔以蓮為静客
〔原〕《花史》宋元嘉六年賈道子行荊上見芙蓉方𤼵取還家聞花有聲尋得舍利白如真珠㷔照梁棟　宋太平興國時内出玉津園瑞蓮
一盆示輔臣花與葉悉似合歡而生　宋孝宗於池中種紅白荷花萬柄以瓦盆别種分列水底時易新者以為羙觀　國初金箔張𡮢於臘月索乾石蓮子亂撒池中頃刻花開滿池香艶可愛剪𥿄為舫置水中踏而登焉鼓棹放歌徃来花叢俄失所在　自百里芳至平陽峙一百里皆荷花王羲之自南門登舟賞荷花即此地也　《華山志》韓愈登華山蓮華峰歸謂僧曰峯頂有池菡蓞盛開可愛其中又有破鐡舟焉　《蘇州府志》府城
西華山老子枕中記云此地可度難山半有池曰天池産千葉蓮昔人𡮢服之羽化　正綂戊午吴縣學池中蓮一莖三花眀年縣學施公槃状元及第成化辛夘蘇州府學池中蓮一莖二花眀年吴公𡩖状元及第
〔増〕《湖州府志》芙蓉池在府城東白蘋洲上其中多千葉蓮花
〔原〕《處州府志》仙都山在縉雲縣東二十三里一名縉雲山一名丹峯山道書謂𤣥都洞天上有鼎湖産異蓮　《贑州府志》興國縣放生池上蓮花彌望夹堤皆𡸁
栁羣山環列有浮圖突兀在雲烟紫翠間記稱江山之勝頗似西湖　盤古山在會昌縣東南一百二十里四面皆石壁有池廣一畝産瑞蓮
〔増〕《贑州府志》瑞蓮池在雩都縣治西池産異蓮其葉曰雙捲劍脊其花曰雙頭义髻三蕚二十四葉其實曰覆鍾金鋌移之他處輙類常種俗傳雩山倒影所致
〔原〕《黃州府志》馮茂山在黃梅縣東北三十里即五祖大滿禪師道塲山頂有池生白蓮花又名蓮峯　《雲南志》滇池在雲南府城南周
廣五百餘里産千葉蓮
子／醫家／御定佩文齋廣群芳譜／花譜　卷二十二至卷五十三／卷二十九　荷花一／集藻／表(P.15-1)..[文淵閣四庫全書本]
［集藻］
［表］
〔増〕唐崔融〈為百官賀千葉瑞蓮表〉伏奉恩旨𡸁示臣等千葉瑞蓮觀其綠裏紅葩緗莖素蕚露揺珠㸃霞坼金鬚百星交映羽盖張而一色萬目齊明車輪合而千状謂鸞翔之欲舞若羣鵷之並飛峯形聳而半天石勢蹲而臨海冲氣積其下恵風流其上服之可以登仙採之可以駐夀雖復釋梵天王之國千影離婁善住天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百億國無量清淨經云無量清淨佛七寶池中生蓮花上夫蓮花者出塵離染清淨無瑕有以見如来之心有以察如来之法道之行也曽不徒然伏惟天冊寶金輪聖神皇帝現此妙身當兹巨瑞符契㝠合影響不差非常之貺曠古未聞殊特之珍厯代一見手舞足蹈倍百常情無任慶躍之至　權徳輿〈中書門下賀神龍寺渠中瑞蓮表〉今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通𢎞被生植宥萬方之暇必順天心於九重之中别開佛刹絪縕降祉菡蓞敷榮瑞兹灼灼之花迥出田田之葉吉祥殿外芳馥殊常功徳池中光華交映扶疎𤼵越並秀相鮮𤣥功嘉應超𠜍圖牒彼芝稱三秀麥有兩岐雖驗休祥豈階妙法觀雙芙之挺茂荷一雨之均霑隂隲生成發輝嚴浄臣等沗居樞近倍萬歡心無任欣忭悦懌之至　張仲素〈賀西内嘉蓮表〉臣伏見今月九日中
書門下宣示百官西内池中嘉蓮圖其蓮一本兩花者臣聞明聖有作天人合應既彰化本必降祥符即事而推昭昭可見伏惟陛下儲精要道憂濟羣方致理大同猶懼不至所以恢𢎞聖教資福生靈𤣥造感通嘉瑞屡降况兹菡蓞儒釋同稱経文但喻乎淤泥詩人特歌於彼澤豈比夫躍銅池煥靈沼傳芳丹禁濯影清流特聳孤莖以表清浄之源一致對敷雙蕚是明内外之教齊興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報恩私之重無任忭賀慶躍之至　栁宗元〈為王京兆賀嘉蓮表〉今日某時中使某奉宣聖㫖出西内神龍寺前水渠内合歡蓮花圖一軸示百僚者祥圖煥開異彩交映賛天地之合徳表神人以同歡臣某誠歡誠慶稽首頓首伏惟皇帝陛下道協重華慶傳種徳調隂陽之粹羙孕造化之精英吉慶每見於天心𤼵祥必自於禁掖是使雙華擢秀蓮蒂𡸁芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超於小刼神功允洽于大千臣某獲覩昇平濫居榮𠖥聞瑞應而稱慶仰繢事而増歡無任抃蹈喜躍之至
子／醫家／御定佩文齋廣群芳譜／花譜　卷二十二至卷五十三／卷三十九　杜鵑等／杜鵑／彚考(P.2-1)..[文淵閣四庫全書本]
［彚考］
〔増〕《續仙傳》鶴林寺在潤州有杜鵑花高丈餘毎至春月爛漫僧相傳云貞元中有僧自天台移栽之其後有殷七七字文祥周寶舊識之及移鎮浙西營飾其花院鎻閉時或窺見有二女子共游林下俗傳花神也寶一日謂七七曰鶴林之花天下竒絶𡮢聞能作非時花今重九將近能開此花以副此日乎七七乃前一日往
鶴林焉中夜女子來謂七七曰妾為上帝所命司此花今與道者開之然此花不久歸閬苑矣于是女子瞥然不見及九日爛漫如春寶驚異遊賞累日俄不見其後兵火焚寺樹失根株信歸閬苑矣　《平泉草木記》己未嵗得稽山之四時杜鵑　《容齋隨筆》物以希見者為珍不必異種也潤州鶴林寺杜鵑乃今映山紅又名紅躑躅在江東彌山亘野殆與榛莽相似而鶴林之花至以為外國僧鉢盂中所移上帝命玉女下司之已踰百年
終歸閬苑是不特土俗罕見雖神仙亦不識也王建宮詞云大儀前日暖房來囑向昭陽乞藥栽勑賜一窠紅躑躅謝恩未了奏花開其重如此則宫禁中亦鮮之　《三桞軒雜識》杜鵑為仙客　《花經》杜鵑八品二命躑躅七品三命　《閩部疏》閩中大都氣暖春花皆先時放方二月下旬已見躑躅　《越中雜記》五泄多穠花異草紅白青綠燦爛如錦映山紅有高七八尺者與他山絶異　《草花譜》映山紅若生滿山頂其年豐稔人競採之
《黃山志》雲外峯上有杜鵑花繞峯而生
子／醫家／御定佩文齋廣群芳譜／果譜　卷五十四至卷六十七／卷六十三　荔支四等／荔支四／集藻／七言絶句(P.1-1)..[文淵閣四庫全書本]
欽定四庫全書
御定佩文齋廣羣芳譜卷六十三
果譜
荔支四
〔集藻〕
〔七言絶句〕
〔原〕唐杜甫〈觧悶〉憶過瀘戎摘荔支青楓隠映石逶迤京中舊見無顔色紅顆酸甜只自知　翠瓜碧李沉玉甃赤棃蒲萄寒露成可憐先不異枝蔓此物娟娟長逺生　側生野岸及江蒲不熟丹宫滿玉壺
雲壑布衣駘背死勞生害馬翠眉湏
〔増〕戴叔倫〈荔支〉紅顆珍珠誠可愛白鬚太守亦何癡十年結子知誰在自向中庭種荔支　白居易〈荔支樓對酒〉荔支新熟雞冠色燒酒初開琥珀香欲摘一枝傾一盞西樓無客共誰甞
〔原〕杜牧〈華清宫〉長安回首繡成堆山頂千門次第開一騎紅塵妃子笑無人知是荔支来
〔増〕薛能〈荔支〉顆如松子色如櫻未識蹉跎欲半生嵗杪監州曽見樹時新入座久聞名
〔原〕韓偓〈荔支三首〉遐方不許貢
珍竒宻詔惟教進荔支漢武碧桃争比得枉令方朔號偷兒　封開玉籠雞冠澀葉襯金盤鶴頂鮮想得佳人㣲啓齒翠釵先取一雙懸　巧裁霞片裹神漿崖蜜天然有異香應是仙人金掌露結成氷入蒨羅囊
〔増〕薛濤〈憶荔支〉傳聞象郡隔南荒絳實豐肌不可㤀近有青衣連椘水素漿還得類瓊漿
〔原〕宋王濟〈宫詞〉昨日閩中進荔支君王親受幸龍池先将並蒂盛金盒蜜賜修儀盡不知
〔増〕蔡襄〈七月二十四日食荔支〉絳衣仙子
過中元别葉空枝去不還應是天人知憶念再生朱實慰衰顔　〈和龎公謝子魚荔支〉霜鱗分不登枯肆丹實全應勝木奴欲效野芹羞薦去敢期佳什墜驪珠　〈浄衆院𡮢荔支〉霞𣗳珠林暑後新直疑天意别留春京華百卉争鮮貴誰識芳根著海濵　曽鞏〈荔支四首〉剖見隋珠醉眼開丹砂縁手落塵埃誰能有力如黄犢摘盡繁星始下来　玉潤氷清不受塵仙衣裁翦絳紗新千門萬户誰曽得只有昭陽第一人　絳縠囊收白露團
未曽封植向長安昭陽殿裏才聞得已道佳人不奈寒　金釵雙捧玉纎纎星宿光芒動寳奩觧笑詩人誇博物祗知紅顆味酸甜　韓維〈謝送妃子園荔支〉年年驛使走紅塵貢入驪宫色尚新妃子園名猶未改一籠丹實寄閒人
〔原〕蘓軾〈食荔支〉羅浮山下四時春盧橘楊梅次第新日啖荔支三百顆不辭長作嶺南人
〔増〕蘇轍〈毛君惠荔支〉荔子生紅無奈逺陳家曬白到猶難雖無驛騎紅塵起尚得佳人一笑歡　〈乾荔支〉含露迎風
惜不𡮢故将赤日損容光紅消白瘦香猶在想見當年十八娘　黄庭堅〈謝陳正字送荔支三首〉十年棃棗雪中看想見江城荔子丹贈我甘酸三百顆稍知身作近南官　齋餘睡思生湯餅紅顆分甘惬下茶如夢泊船甘柘雨芭蕉林裏有人家　橄欖灣南逺歸客煩将嘉果送蓬門紅衣襞積蠻煙潤白曬丁香之子孫　〈次韻任道食荔支有感三首〉一錢不值程衛尉萬事稱好司馬公白髮永無懐橘日六年惆悵荔支紅　今年荔子
𤍨南風莫愁留滯太史公五月臨江鴨頭綠六月連山柘枝紅　舞女荔支𤍨雖晚臨江照影自惱公天與蹙羅装寳髻更挼猩血染殷紅　郭祥正〈君儀恵莆田陳紫荔乾即蔡君謨謂之老楊妃者〉莆田乾荔老楊妃誰在開元得見之却憶沉香亭北畔輕紅曽照赭黄衣　〈荔子二首〉暑館風沉睡眼醒荔支新𤍨暗香生玉纎為剥紅綃顆甘露初凝濕水晶　枝條相軋碧雲濃襯出驪珠落照中未説甘香消酷熱且看纎手擘輕紅　范
成大〈涪陵妃子園〉露葉風枝驛騎傳華清天上一嫣然當時若識陳家紫何處蠻村更有園　〈新荔支四絶〉荔浦園林瘴霧中戎州沽酒擘輕紅五年食指無占𠁅何意相逢萬壑東　海北天西兩𩯭蓬閩山猶欠一枝笻鄞船荔子如新摘行脚何湏更雪峰　甘露凝成一顆氷露穠氷厚更芳馨夜凉將到星河下擬共嫦娥鬭月明　趠舶飛来不作難紅塵一騎笑長安孫郎皺玉無消息先破潘郎玳瑁盤　陸游〈荔子絶句〉驛騎星馳亦
快哉筠籠露濕手親開不應相與無平素曽忝戎州刺史来　放翁逰蜀十年回病眼𣴭茫每嬾開怪底酒邉光景别方紅江綠一時来　莆陽〈餉荔子〉江驛山程日夜馳筠籠初拆露猶滋星毬皺玉雖竒品終憶戎州綠荔支　王十朋〈食荔支〉荔支初熟飣金盤手擘輕紅子細看風味由来太竒絶不教容易到長安　妃子園中荔子竒莫因名號起猜疑清時入座非尤物一洗煙塵頼好詩　詩史堂前種㡬時輕紅曽入少陵詩殊方競
續櫻桃獻萬𣗳争先爾獨遲　〈陳紫〉端眀品第首推陳花裏姚黄是等倫郡圃一株稱小紫故家風味自宜珍　〔皺玉〕莆中皺玉價傾城品第吾何敢妄評只恐此非真皺玉果然是玉亦虚名　〈大將軍〉荔支名字太紛紛所見多應不逮聞别有深紅覇羣品郡人呼作大将軍　〈玉堂紅〉天教尤物産閩中名字深竒自不同顧我素稱田舍子如何敢㗖玉堂紅　〈奪先紅〉閩中荔子說莆中闕下竒包又不同正向鈐齋想風味奪先人送奪先
紅　〈七夕紅〉宅堂荔子無名字自我呼為七夕紅記得去冬初到日家人指𣗳語衰翁　〈白蜜〉紛紛蜂采百花歸蜜在枝頭竟不知造物要令甜在後時人莫訝熟何遲　〈戎州荔支〉錦荔戎州第一竒大如雞子壓枝垂金刀翦下三千顆對客從容把酒巵　錦殻中間玉一團樹髙數丈實難攀瀘戎顆顆甜如蜜䕫梓纍纍味薄酸　劉克荘〈荔支〉𨚫貢無因送上天漫山如錦但堪憐羅浮所産真奴隸只為曽逢玉局仙　十顆千錢品㝡真
北人駘背未濡唇若生京洛豪華土買斷丹林肯算緡　輦轂𡮢新索價髙土人棄擲等弁髦不嗔園客工偷竊絶喜天工饗老饕
〔原〕李劉〈題荔支〉絳衣揺曵綻氷肌依約華清出浴時何物鴉兒驅不去前身恐是食酥兒
〔増〕方岳〈食荔支〉風枝露葉走筠籠玉潤氷寒擘縐紅自徃胸中評史記久聞格調略相同　僧恵洪〈初至崖州喫荔支〉口腹平生厭事治上林珍果亦甞之天公見我流涎甚遣向崖州喫荔支　元楊維楨〈宫詞〉薰風
殿閣日初長南貢新来荔子香西邸阿環方病齒金籠分賜雪衣娘　張思亷〈題畫荔支障〉知味何人似蔡襄方紅陳紫與誰甞七閩塵障南来使腸斷薰風十八娘　桞應芳〈荔子曲〉白玉明肌裹絳囊中含仙露壓璚漿城南多少青絲籠競取王家十八娘　眀方孝孺〈謝蜀王賜荔支〉涪州丹荔擅時稱翠篚来庭色尚新獻罷未曽登玉案先敎頒賜與羣臣　翠籠擎出殿門東受賜羣臣喜色同𨚫笑開元恩未廣祇將異味恱深宫　屠
本畯〈荔支紀興〉五月閩天丹荔垂雨餘林日照離離火山松蕾元先熟萬顆新甞玉滿匙　雲張翠幄子欞星側出枝間曉露零城裏萬家相問遺筠籠争買浄江瓶　瓊瓤甘露法門開湛目青蓮大士来帝網琉璃相映澈天台中觀放叅囬　弱歳曽甞荔子丹一池香水濯氷丸如今正是朱明日栗玉先堆瑪瑙盤　星毬鵲卵大扵拳鑛玉金鐘品是仙别有桂林將勝畫小姬一見一嫣然　蜜丸牛膽兩豐腴碧玉為神顆顆殊兒女不
知瓤可啖錯疑耳後大秦珠　自汲清泉洗荔支吳娃如意劈臙脂水晶簾下黄香熟錯落瑶光並玉肌　結綠如榛小更幽齒牙蕭爽恣冥搜怪来肌骨清凉甚六月如從華頂逰　幻出龍牙變態竒晚凉雙髻侍兒持自是拜来新月早非關剖出夜光遲　天柱髙凌月窟孤洞中紅艷裊珊瑚飽餐内熱渾忘却已貯氷心在玉壺　尚榦鄉中錦作堆鳯池超出越王䑓相如渇病今應觧不用金莖露一杯　絳囊公子綠羅嬌白水真人
絳節朝欲向九仙通尺一倘能雲際坐相邀　黑葉人傳自五羊最憐江綠出莆陽唐家妃子如相見不命涪州驛騎將　可惜生来託瘴鄉瓊姿那得近君王大官食品多如許只有乾枝逹尚方　小君初學煎支法乳酪宜浮玉椀看旋瀋荔花蜂釀蜜清香不減蔗漿寒　自起開籠揀荔魁半将白曬半烘焙故鄉朋舊應嘲我不遣紅塵一騎囬　謝杰〈状元紅〉紫金香貯玉玲瓏㸃綴薰風上綠叢一種丹蕤三百品路人先看状元紅
〔勝畫〕仙姬月下分靈丹乳竇香凝白雪寒倦入絳帷知睡去嬌姿絶勝畫中看　〈中觀〉一串摩尼湛錦波玉衣童子曵緋羅炎光髙䕶空中觀添作祗園勝果多　〈金鐘〉白水真人鍊絳砂金鐘鑄就落誰家定應飛入棃園去催出枝頭萬㸃霞　〈滿林香〉素娥嬌弄淡紅妝半幅霞綃照海棠夜合口脂勻玉露曉風吹度滿林香　〈山支〉秋園凉雨洗林空更向青山枝上紅小結丁香隨錦隊櫻桃擎出大明宫　〈蜜丸〉赤虯山人蜂作房柘衣輕
惹蜜丸香波羅小瓮黄金色長貯仙厨白玉漿　〈鵲卵〉紫姑秋夜臨髙䑓瀉下金莖露一杯牛渚橋邉遺鵲卵靈官拾作寳珠廽　蔣奕芳〈荔支〉枝頭裊裊露初乾絳雪擕来好並看為爱風姿誰得似楊妃沉醉倚闌干　紅塵一騎入華清大内遥聞笑語聲倘賜侍臣消渇病不湏承露問金莖　鄧原岳〈荔支曲〉鳯凰山下荔支園擇日開林市子喧一百銅錢分一擔平明奔進合沙門　纔交小暑日頻催一夜驚看錦繡堆早起香風徧城
郭人人都道荔支来　紅如鶴頂大如杯奪取頭籌滿擔回更怕午前日色惡齊将青葉盖頭来　荔支髙樹倒垂簷十丈長竿兩刃尖摘下但憑多少喫飽来還有水晶鹽　梢頭狐䑕㨗如風夜鷰經過樹樹空髙結茅寮敲竹夹曉来添得照山紅　麻繩髙弔小筠籠上下盤旋西復東且喜今年風雨少荔支個個不生蟲　千株傍水各成行不是豪家郭外荘㝡好五更乗露摘噉時猶帶露華香　金杯㶑灧碧波妍一道霞光照眼鮮
何似媫妤初賜浴玉肌三尺浸寒泉　萬樹揺風㸃翠苔不妨對客日千枚城中諸品垂垂盡猶有吳航勝畫来　中秋摘盡荔支殘蜜漬鹽醃更曬乾不分側生能損價可知輸却玉漿寒　陳价夫〈詠荔支色〉千紅萬紫轉葳㽔絳李朱櫻敢並竒繡嶺宫中含笑日承恩不獨為氷肌　〈荔支味〉剖却紅香列蚌珠薦来玉液與醍醐觧酲不用花間露擬物何湏塞上酥　陳薦夫〈駝蹄〉朱實西来驛路長明駝驕蹴滿蹄霜當時也合馳千里不
獨涪州馬足忙　〈山中冠〉衫争暈綠帔争紅散盡春風滿六宫自笑朱顔生較晚只應隨分冠山中　〈金線〉細骨香肌寵幸深華清泉裏玉沉沉絳綃朱袖雖零落一縷難銷舊釧金　〈西紫〉千株萬樹錦成堆獨自西家衣紫囬寄語東君休用妬紅塵元自蜀中来　〈綠核〉揺曵㣲風火滿林驪山一顧主恩深胸中已化萇宏血莫訝香肌少赤心　〈皺玉〉羽騎參差出驛門空持朱實弔香魂阿環墜地今千載猶有斑斑玉上痕　〈一品紅〉千載
瀘戎驛騎飛出山猶著薜蘿衣傳呼野服休朝見勅賜宫中第一緋　〈玳瑁紅〉顆顆明珠貢嶺南還將玳瑁匣輕函助嬌試挿桃花鬢不數平原上客簪　〈洞中紅〉洞中丹實㡬千年愁向長安一騎傳好似紅妝離洞去桃花溪口戀塵緣　〈勝江萍〉佳名久已動明皇不羡江萍逐椘王料得一般甘似蜜令渠北面是濃香　鄭鐸〈新綠荔支〉落花纔見飄空處結子初看出葉時山鳥啄殘俄委地恍如金谷墜樓姿　〈乍丹荔支〉萬㸃青螺未染
塵忽看半帶口脂勻羅衣開𠁅肌如雪但少芬香逺襲人　〈正熟荔支〉朱夏南枝總若霞可憐一顆一丹砂名園百果都難並火棗交棃未足誇　〈摘露荔支〉園林曉望火燒空摘下清香滿市風簾隔羙人梳洗罷纎纎玉指擘輕紅　丘惟直〈詠雙髻〉枝頭連理散甘香紅錦囊包白玉漿貯向氷盤誰得似昭陽姊妹鬬新妝　〈星毬〉離離丹實綴如毬燦爛紅光滿樹頭莫是宣和燈火夕鰲山懸挂不曽收　〈百歩香〉六月閩鄉荔子懸綠雲堆
裏錦雲連幽香一種天然味不數潘妃歩歩蓮　〈七夕紅〉遥望雙星爛碧空一年一度鵲橋中誰知淚落凝成血散作枝頭㸃㸃紅　〈延夀紅〉華清一騎走紅塵中使傳呼笑語頻此物若云延得夀馬嵬山下葬何人　〈桂林〉綠雲堆裏綴紅綃白玉囊中核子焦只此林間堪賦𨼆淮南不待小山招　〈勝畫〉錦雲香露萬枝紅恨不生逢繡嶺宫莫訝崇龜圖未肖千金誰為賂良工　〈火山〉品質殊生節序同偏誇早熟萬叢中只因一動妖妃𥬇
又惹驪山烈炬紅　〈狀元紅〉瓊液丹膚白玉肌御筵香透絳羅衣宫袍首賜何曽綠為染霞光近紫薇　〈十八娘〉棣蕚樓頭風露凉閩娘清曉競紅妝朱唇玉齒桃花臉徧著天孫雲錦裳　〈氷團〉太液池頭暑漸凉紅塵一騎日南方寒漿不待嚴冬結滿坐齊看六月霜　〈綠核〉素質生来與衆殊氷肌玉液潤如酥相逢莫訝心無赤祇恐前身是綠珠　郭天親〈荔支詞〉樹下甞新帶露濃羙人珠翠間釵紅𨚫恨當年勞傳舎不敎移入太真宫
安國賢〈詠氷團荔支〉纍纍初貯水晶盤一啖争禁齒頬寒南土由来饒暑氣誰知六月有氷團　董傳策〈啖荔支〉鐡榦婆娑落子紅方苞剥出水晶籠炎荒正惹長卿渇𨚫為瓊漿半洗空　張爕〈荔支詞〉長生殿上紫煙開妃子紅妝映酒杯小部新聲歌未了嶺南飛騎帶香来　林叔學〈荔支花〉只向閩鄉說荔支荔支花發㡬人知幽香陣陣㣲風裏苞蘂還分雄與雌　徐𤊹〈江家綠〉芳樹離離徧海涯由来香味壓三巴火雲映出玻瓈綠
舊説閩中第一家　〈葡萄穂〉絶艷穠香滿路飛玉膚輕襯紫羅衣若逢漢代乗槎使不帶凉州馬乳歸　〈雙髻〉千年枝上並頭春斜結香雲縷縷新相倚明妝誰得似黄陵廟裏兩夫人　〈真珠〉孕出靈胎箇箇圎林中遥見夜光懸一枝臨水低相向不異鮫人泣月年　〈十八娘〉先朝舊事說閩王公主曽稱十八娘千載芳魂應化碧佳名猶自記紅香　〈將軍〉林外森森翠幄髙軍中不用醉葡萄只今十里雲如錦疑是當年舊戰袍　〈釵頭〉雙
雙珠顆錦如霞斜挿金釵貼鬢鵶一種人間可憐色六宫羞殺歩揺花　〈粉紅〉深紅輕膩壓枝斜貌比桃花更染霞一自承恩天寳後温泉宫裏洗鉛華　〈綠羅袍〉輕盈初試越羅新不染人間紫陌塵百萬紅妝争結綺隔墻遥看綠衣人　〈勝畫〉紫膜紅繒白玉膚争誇絳雪出仙都生来自有天然色却𥬇崇龜浪寫圖　〈白蜜〉誰遣餘香沁齒牙羙人纎手剖輕霞天生甘味如萍實不待逰蜂釀百花　〈桂林〉樹色蕭森比桂叢青枝綠葉自芃
芃月光夜照花如霰疑是天香落鏡中　〈滿林香〉十里重林錦繡堆更無驛使惹塵埃微風暗度幽香異韓夀才過賈女来　〈狀元紅〉素質朱顔太絶倫風流先占曲江春只因賜得宫中錦争看瓊林第一人　〈星毬〉不待宫娃羯鼓催半空誰滚火星来山禽誤踏雲中墜豈是三郎蹴踘囬　〈七夕紅〉滿樹渾疑大火流尚餘丹實報新秋繁星遥與雙星映半在佳人乞巧樓　〈雞引子〉曽食淮南九轉丹幻成仙果赤團團寄言山鳥休輕啄留
取猩紅頂上冠　〈金鐘〉不見蒲牢伏上林紅爐烈火鑄黄金南風吹入蕭蕭葉如聼鈞天大吕音　〈江陳〉紫說陳家綠説江佳名千載本無雙於今别有酣紅色𪔂足三分未肯降　〈天柱〉天柱巍巍出半空折来猶自綠成叢南風吹動枝頭火還似當年戰祝融　〈大小江綠〉風捲香塵滿路飛絳綃新裼綠羅衣天生麗質誰堪並婉孌江濵大小妃　〈宋家香〉綠𩯭如雲面似霞氷肌何用鬭鉛華隔墻一道薰風暖吹得餘香過宋家　〈進貢子〉
丹荔何年貢七閩宣和中使徃来頻玉環只識涪江種空走驪山一騎塵　〈延夀紅〉九轉丹砂貯絳囊剖開甘液勝瓊漿由来此物從延夀恨殺唐𦍑誤漢皇　〈百歩香〉紫翠隂森映夕陽遥看一片錦雲鄉羙人羅襪凌波過踏碎紅塵滿路香　〈綠紗〉苧蘿溪水綠如油浣出輕紗翠欲流何代羙人工翦綵結成佳果綴枝頭　〈麝囊紅〉纍纍丹實似星懸萬綠隂中赤欲然日午餘芬生鼻觀不縁林下麝香眠　〈中秋緑〉金風玉露仲秋時碩果
枝頭落較遲明月一輪流翠影青銅髙照碧琉璃　〈松紅〉莫以松枝比荔支翠濤聲裏露臙脂忽看琥珀生連理不待千年長兎絲　〈丁香〉紅粉佳人獨倚樓雨中丹實滿枝頭荔香元與丁香異只結團圓不結愁　〈郎官紅〉甘液濃香似醁醽傳来佳種近楓亭誰将天上郎官宿散作林中萬㸃星　〈紅繡鞋〉一片紅香落翠苔羙人林下蹋青回當年若使潘妃見貼地蓮花不敢開　〈綠珠〉山禽偷取蹋枝翻錯落珍珠綠滿園卧地殘香吹不
起月明如照墜樓魂　〈洞中紅〉烏石山前暮雨凉㡬畨風起散餘香洞中六月紅如錦不但桃花誤阮郎　〈氷團〉六月閩天見鬱蒸忽驚寒氣座間凝水晶盤貯深紅色白玉壺中映絳氷　〈何家紅〉炎夏深林雨氣收臙脂片片落梢頭何郎粉向朱衣拭滿面桃花汗欲流　〈鵲卵〉月明銀漢鵲驚枝風動寒巢欲半欹吹落人間完似卵氷盤髙累不愁危　〈勝江萍〉纍纍枝上火雲燒甘液真同絳雪消一片紅光如日赤兒童空有椘江謡　〈綠
核〉滿林丹實夏煌煌一道炎風列燧光壯士緋袍都觧却碧苔齊卧綠沉槍　〈火山〉廽望蒼梧是故鄉紫綃輕颺麥風凉生来自信紅顔薄强向朱明鬭艷妝
〔原〕王象晉〈題荔支〉絳袖氷肌畫本難駢肩含𥬇倚闌干清霜且莫来相妬聞道佳人不耐寒
集／總集／敦煌變文集新書／卷二／十、維摩詰經講經文一(P.217)
時寶積等聞維摩此語，却問居士曰：「不委菴園世尊何時說法？」居士曰：「汝速排枇，今整(正
)是時。」居士遣　偈：
貪在王宮取意為，　　　　　　　　　花蔭柳影從嬪妃，
紫雲樓上排絲竹，　　　　　　　　　白玉庭前舞拓(柘)枝，
空戀笙歌嫌景促，　　　　　　　　　不憂虛幻恰心遲。
汝須火急相催去，　　　　　　　　　算得宣揚整(正)是時。
爾時居士種種說法，教化王孫，令往菴園。禮佛聽法。當時五百王子寶積等，請居士同去。偈：
既沐慈悲化小才，　　　　　　　　　衷心感激百千廻，
若非勤誘迷徒切，　　　　　　　　　爭得舟航嶮浪開。
願借光陰與引道，　　　　　　　　　全憑巨力作楳，
弟兄五百慇懃請，　　　　　　　　　居士相隨也去來。
居士曰：比欲相隨，今願倍(陪)從。偈：
深謝蒙邀賜挈倍(陪)，　　　　　　　自然清眼眼雙開，
菩提道徑希逢遇，　　　　　　　　　嶮路舟舡罕得楳。
似玉磨籠多巧妙，　　　　　　　　　如鷄負卵應時墔。
畢期有意親聞法，　　　　　　　　　情願相隨也去來。
於是五百長者各持七寶傘蓋，遂與居士相隨，皆出王宮去也。偈：
維摩陪從禮金僊，　　　　　　　　　寶蓋裝持色樣鮮，
白玉鬬成龍鳳巧，　　　　　　　　　黃金縷出象牙邊。
煙霞飛晃光明耀，　　　　　　　　　珠網玎璫響韻連，
浩浩滿街人總看，　　　　　　　　　此時王子往菴園。
時五百長者與居士，相隨出毗耶離城，行至路邊，忽然染患，壘成方丈，偈問：
深河恰好騁威儀，　　　　　　　　　驀地維摩染病羸，
窻透遠風衣半蓋，　　　　　　　　　門開秋月枕斜欹。
廻身往往合雙眼，　　　　　　　　　喘息頻頻皺兩眉，
居士患從何事得，　　　　　　　　　交吾兄弟總懷疑。
維摩良久為王孫說法云：
永拋不久停，　　　　　　　　　　　陽焰非真實。
我今略說汝須聽，　　　　　　　　　吾此身軀幼(幻)化成。
死未到頭何處覺，　　　　　　　　　病來侵體恐誰爭。
一塠德植為根本，　　　　　　　　　三尺荒墳是去呈(程)，
四大違和常日事，　　　　　　　　　不勞君等驀然驚。
居士曰：汝等五百弟兄，但往菴園禮佛聽法，吾緣染患，寸步難移，遂即將別，吟成數偈：七首
王孫不用苦籌良，　　　　　　　　　早入菴園道理長。
我命恰如凝草露，　　　　　　　　　吾身也似綴花霜，
蟬聲返覆穿疎牖，　　　　　　　　　柳影彫(凋)殘對病床。
屈指算伊金(今)古了，　　　　　　　從來誰是免無常。
今朝大欲禮空王，　　　　　　　　　真為纒眠(綿)又嘆傷，
無力整衣甘寂寞，　　　　　　　　　有心開戶受恓惶。
千般羅綺能簽眼，　　　　　　　　　萬種笙歌解割腸。
汝等弟兄聽我語，　　　　　　　　　從來誰是免無常。
休誇英彥會文章，　　　　　　　　　令格清詞韻雪霜，
(健)筆也曾施教化，　　　　　　　(冥)搜幾度勘陰陽。
螢窗苦志何方去，　　　　　　　　　雪嶠工勳甚處藏，
汝等弟兄聽我語，　　　　　　　　　從來誰是免無常。
直宜早去禮空王，　　　　　　　　　寶蓋莊嚴莫改張，
日照珠珍光(燦)爛，　　　　　　　風敲金玉韻玎璫。
九種陌上為佳瑞，　　　　　　　　　一國人中作吉祥，
汝等好須參聖主，　　　　　　　　　却來應是我無常。
吾身稍似得安康，　　　　　　　　　未肯慵於禮法王，
方丈且無慈鏡照，　　　　　　　　　菴園純有覺花香。
稜層岳色多羸枕，　　　　　　　　　慘淡人煙到病牀，
汝等觀吾形狀劣，　　　　　　　　　參差應見我無常。
直須更改舊行藏，　　　　　　　　　莫戀紅樓宴會昌，
若重慈尊能說法，　　　　　　　　　不怜嬪綵解梳粧。
真珠簾外停絲竹，　　　　　　　　　玳瑁筵中罷令章，
記取今朝相勸語，　　　　　　　　　這身看即是無常。
分襟此處最恓惶，　　　　　　　　　不得倍(陪)隨入道場。
深羨九宮清信士，　　　　　　　　　歡忻先禮白毫光。
金枝一一排龍象，　　　　　　　　　寶蓋雙雙鬬鳳凰。
唯我此時難去得，　　　　　　　　　逡巡定是我無常。
集／總集／敦煌變文集新書／卷二／十三、維摩詰經講經文四(P.309)
所以經云：「直心是道場，無錯謬故。」
夫欲修萬行，先要直心，心既無諂佞之機，果豈有曲邪之報。由心直故，利有數般，所以直心之場，能生菩提之道。由心直故，具其十條：一不入於邪見，二不入惡道，三鬼神敬奉，四無諂佞，五懷抱無事，六怨親平等，七人天敬重，八疑心不生，九度分祈求，十速得成佛。由此直心為本，別引法起心生，發起四種願心，更運萬般善業。恐此二心，深淺相續，更起深心。深深擬證无為，念念堅修功德，敬要何為。復起菩提之心，正證七大之果。此四心者，名為道場，十方諸佛讚揚，三世如來修學。一念念漸消煩惱，一心心契證菩提。王(三)賊水火不侵，生老病死不染。若或功圓業就，善滿惡除，感三十二相莊嚴，得一百四十功德。巍巍金相，光明而日月藏暉；皎皎玉毫，燦爛而乾坤換色。此之利益，起自何來，皆因清淨直心，置證逍遙之位。
善心之內何心重，　　　　　　　　　只有直心堪敬奉，
一直心起萬邪亡，　　　　　　　　　些些煩惱難移動。
無諂曲，少恣縱，　　　　　　　　　偏解消除邪見夢，
但校一念直心生，　　　　　　　　　自然眾善來隨從。
喚光嚴，我相告，　　　　　　　　　直心場上能生道，
所以直心是道場，　　　　　　　　　若能行得偏為好。
有直心，要豈造，　　　　　　　　　地獄傍生長不到，
世世人天路上行，　　　　　　　　　若能行得偏為好。
直心人，少憂惱，　　　　　　　　　神鬼無因能攪擾，
只為直心不怕伊，　　　　　　　　　君能行得偏為好。
直心人，須心好，　　　　　　　　　富貴不親貧不笑，
自慢心士不曾為，　　　　　　　　　君能行得偏為好。
直心人，無姧巧，　　　　　　　　　心上不曾藏怨懊，
好惡言詞道了休，　　　　　　　　　君能行得偏為好。
直心人，不草草，　　　　　　　　　到處能令人愛樂，
儻(黨)理尋常不儻(黨)親，　　　　　君能行得偏為好。
●(柔輭)直，最為妙，　　　　　　不得凶麄多強拗，
無益上直心不要為，　　　　　　　　君能行得偏為好。
佛法中，最濟要，　　　　　　　　　萬善皆由心變造，
且應目下滅憂愁，　　　　　　　　　又緣不久拋生老。
直心人，功不小，　　　　　　　　　萬事欲行能返照，
光嚴若立得直心場，　　　　　　　　自然生得菩提道。
若要修行逡速程，　　　　　　　　　直心直行直須平，
歲寒不易和松(操)，　　　　　　　鑒照无虧似鏡明。
祗把練魔求志理，　　　　　　　　　不將諂曲順人情，
直心場上招何果，　　　　　　　　　諸佛菩提此處生。
四心清淨道場排，　　　　　　　　　總在心王為剸栽(裁)，
心裏嶇崎招損污，　　　　　　　　　平中平穩免淪(輪)廻。
光嚴歡喜言無盡，　　　　　　　　　為見維摩心鏡開，
居士恐伊心未悟，　　　　　　　　　更論心靜唱將來。
集／總集／敦煌變文集新書／卷三／十、降魔變文一卷(P.609)
舍利見池奇妙，亦不驚嗟，化出白象之王。身軀廣闊，眼如日月，口有六牙，每牙吐七枝蓮花。華上有七天女，手搊弦管，口奏弦歌，聲雅妙而清新，姿逶迤而姝麗。象乃徐徐動步，直入池中，蹴踏東西，廻旋南北。已(以)鼻吸水，水便乾枯。岸倒塵飛，變成旱地。于時六師失色，四眾驚嗟，合國官僚，齊聲歎異處，若為？
其池七寶而為岸，　　　　　　　　　馬瑙珊瑚爭燦爛。
池中魚躍盡[衡]冠，　　　　　　　　龜鼈黿鼉競穀竄。
水裏芙容光照灼，　　　　　　　　　見者莫不心驚愕。
外道自歎甚希奇，　　　　　　　　　看我此度諍強弱。
舍利舉目而南望，　　　　　　　　　化出六牙大香象。
行步狀如雪山移，　　　　　　　　　身軀廣闊難知量。
口裏嚵巖吐六牙，　　　　　　　　　一一牙高一百丈。
牙上各有七蓮華，　　　　　　　　　華中玉女無般當，
手搊琴瑟奏弦歌，　　　　　　　　　雅妙清新聲合響。
共讚彌陀極樂國，　　　　　　　　　相携祗勸同心往。
象乃動步入池中，　　　　　　　　　蹴踏東西并岸上，
已(以)鼻吸水盡乾枯，　　　　　　　六師哽噎懷惆悵。
六師頻頻輸失，心裏轉加懊惱。今朝怪不如他，昨夜夢相顛倒。面色粗赤粗黃，唇口異常乾墋，腹熱狀似湯煎，腸痛猶如刀攪。瞿曇雖是惡狼，不襟羣狗眾咬。舍利弗小智拙謀，魯斑前頭出巧。者(這)廻忽若得強，打破承前併●。不忿欺屈，忽然化出毒龍，口吐煙雲，昏天翳日，揚眉眴目，震地雷鳴，閃電乍闇乍明，祥雲或舒或卷。驚惶四眾，恐動平人，舉國見之，怪其靈異。
集／總集／敦煌變文集新書／卷六／七、山遠公話(P.1045)
須臾之間已至，相公先遣錢二百貫文，然後將善慶來入寺內。其時聽眾如雲，施利若雨，鍾(鐘)聲既動，即上講，都講舉[□]，維那作梵，四眾瞻仰，如登靈鷲山中。道安欲擬忻心，若座奄(菴)羅會上。於是道安手把如意，身座寶臺，廣焚無價寶香，即宣妙義，發聲乃唱，便舉經題云：「大涅槃經
如來壽量品第一。開經已了，歎佛威儀，先表聖賢，後談帝德。伏願今皇帝道應龍駼，德光金，握金鏡如曜九天，從神光而臨八表。願諸王太子，金支(枝)永固，玉葉恒春。公主貴肥(妃)，貞華永曜。朝廷卿相，盡孝盡忠。郡縣官寮，唯清唯直。座下善男善女，千災霧卷，瘴逐雲霄。災害不侵，功德圓滿。三塗地獄，悉(息)苦停酸。法界眾生，同霑此福。嘆之已了，擬入經題。其時善慶亦其堂內起來，高聲便喚，止住經題。四眾見之，無不驚愕。善慶漸近前來，指云：「道安上人，大能說法，闍梨開經講讚，渲(宣)佛真宗。廣度愚迷，宣揚聖教，文詞璨(燦爛)，城(域)內無雙，利益眾生，莫知其數。長於苦海，如作法船，結大果因，渡人生死。未審所講是何經文，為眾諸生(諸眾生)，宣揚何法？誰家章疏，演唱真宗。欲委根元。乞垂請說。法師講讚，海內知名，人主稱傳，國中第一。相公在此，聊述聲揚，暖道場將為法樂，上人若垂大造，立儀將來，不棄蒭蕘，即當恩辛。」於是道安聞語，作色動容，嘖善慶曰：「亡空便額，我佛如來妙典，義里(理)幽玄，佛法難思，非君所會。不辭與汝解脫(說)，似頑石安在水中，水體姓(性)本潤，頑石無由入得。汝見今身，且為下賤，如何即得自由。佛法付囑國王大臣，智者方能了義。汝可不聞道外書言，堪与言即言，不堪与言失言。夫子留教，上遣如思。不與你下愚之人解說。維那檢校，莫遣喧囂。聽經時光，可昔(惜)汝不解，低頭莫語，用意專聽。上座講筵，聽眾宣揚，普皆聞法。不事在作一箇問法之人。」但知會下座者，不逆其意，若是諸人即怕你道安，是他善慶，阿誰怕你。於是善慶聞語，轉更高聲，遙指道安怒聲責曰：「闍梨去就，也是一箇志道宵像，所出言問，不合聖意。我如來留教，經乃分明，蠢動含靈，皆霑福性。
公還誦金剛經以否？胎、卵、濕、化，十類、四生，有形、無形，有相、無相，皆得涅槃而言滅度。我乃是人，豈得不合聞法。我為下賤，佛性無殊。緇眠(服)不同，法應無二。不見道孔丘雖聖，著久迷對曰之言。大覺世尊，上(尚)有金槍之難。維摩居士，由(猶)遭光嚴童子喝責。忍辱先(仙)人，被歌利王割截身體。君子不欺闇室，蓋俗事之常談，賤奴擬問經文，座主忘空便額。只如峻山，却生毒藥；淤埿之中，乃生蓮華。彼布袋裏有明珠，錦袋裏成(盛)糠，何用座主。莫望山採木，以(貌)取之；若作如思(斯)，還失其子羽。只如佛法，大體均平，似降甘澤，普其總潤。不可平田殘草下頻滋，坑坎丘陵不蒙惠澤，雨元(原)平等，自然莫殺，彼我之心，一切無異。不見藥王菩薩，皆標四時；五菓桃李，皆從八節。因地而生藥草，喻中分明。乃說大根大樹大枝大葉，各逐根基，因地而所有。不可不甘甜菓子，雨便甘甜；苦澀菓子，雨便苦澀。雨元(原)一味，受性自殊。但行平等之心，法界自然安樂。相公在於，座主莫謾生人，但之好好立義，將來願好相祇對。」於是道安被數，非常耻見相公，羞看四眾，遂攪典尺，拋在一邊，漸近前來，怒聲責曰：「善慶，汝豈不聞道，鬬不著底，死亦難當。豈緣一鼠之謙(愆)，勞發千均(鈞)之弩。汝欲見吾之鼓，不辭對答往來，蟭蟟(鷦鷯)共鵬鳥，如同飛對。汝虛拋氣力，解事低頭莫語，用意專聽。這遍若不取我指撝，不免相公邊，請杖決了，趁出寺門，不得聞經。謾說狂詞，悔將何及。」善慶聞語，轉為高聲，搖(遙)指道安：「許公輒行操次，座主身披法服，常宣真經。合興無量之心，具六波羅蜜行，發菩提心，利益眾生，出於三界。何得心無慈慜，毒害尤深，欺誑平人，擬於相公邊請杖。據思(斯)行即不合真宗，所出言辭，何殊外道。闍梨自稱鵬鳥，直擬舉翼摩天。歎他乃作蟭蟟，栖宿常居小草，不見道心。麁(粗)者失
欺，敲者忘意。況今朝莫語，便須用意，莫謾麁(粗)疏。詞理若乖，便為弟子，勞把纒頭，莫交失乎(手)。若也祗對一字參差，却到賤奴向相公邊請杖，就高座上，拽下決了，趁出寺門，不得為眾宣揚，莫言不道。」道安備(被)難，度(杜)口無詞，恥見相公，羞看四眾，量(良)久之間，乃喚善慶近前：「上來言語，總是共汝作劇，汝也莫生(頗)我之心，吾也不見汝過。初見汝說，實載驚疑，將將為腦(惱)亂講筵，有煩聽眾。吾今知汝實是能人，若問經題，吾能奉答。」善慶曰：「闍梨自稱，却道莫生頗(彼)我之心，如來留教隨經，皆因阿闍世尊談定，是人總會。今言許問，不敢有違。但知且問經名，後乃必當有問。」道安曰：「啇(適)來問貧道所講經文，當是大涅槃經。善慶聞之，分明記取。」善慶問曰：「[何者名為大？]何者名為涅？何者名為槃？」道安答曰：「大者是廣也，要廣利一切眾生，出於苦海。涅者是不生之義，不生不滅，即契真如，無去無來，便為佛性。槃之一字，般運眾生，出於三界，令達彼岸。」善慶曰：「上來三字義七般。」「善慶聞之，切須記當。一者，喻若春楊(陽)既動，萬草皆生，不論淺谷深嵠，處處盡皆也發。妙法經名記(既)立，如來宣說流行，眾生不揀高低，聞經例皆發善。二者，喻如(繩)木之義，便即去邪歸正。三者，喻湧眾之義，湛湛不滅不流，經文長在世間，流轉無休無歇。四者，喻如江海，能通萬斛之船。眾生欲過江潮，第一須(憑)高掉(棹)。經文流轉於世間，能超出離之人，欲擬進道修行，第一須憑經力。五者，喻於天地覆載眾生，若也天地全無，萬像憑何如(而)立。涅槃經文，既有眾生，於此修行，若若也經法全無，憑行何如(而)出世。六者，喻如經緯，能成錦綵羅紈，直繞(饒)大絹與綾
，皆總因他經緯。妙法經名既立，修道者因此如(而)成，直至無上菩提，盡總憑他經力。七者，喻如路逕，解通往來之人。欲行千里之人，起發因他道路。眾生發心修道，先須讀誦經文。所已(以)後聖道從資取眾。上來七義，各各不同，共識(釋)經之字，善慶聞之，還須記取。」善慶曰：「經之一字，還有多般，更有經名已否？」道安答曰：「涅槃之義，無量無邊，卆(卒)說經名，如何得盡。譬如世間百姓，萬戶千門，憑何而處理。遂乃立期(其)州縣，縣各自烈(裂)土分疆。經之一字，分宣萬法。因此各異州縣，要藉官長，妙法須立經名。州縣若無官人，百姓憑何而理。經文製其疏抄者，梳也。譬如亂髮獲其梳理，萬法既立經名，眾聖因茲成道。上來所答，並總依經，更若有疑，任君再問。」善慶曰：「經之七義，且放闍梨，更問少多，許之已否？」道安答曰：「貧道天以人為師，義若湧泉，法如流水，汝若要問，但請問之，今對與前疑速說。」善慶曰：「若夫佛法師書，總歸依經塵[足]嶽，墜露添流，依[之]莫惻(測)其馮，敬之罕窮其濟。但賤奴今問法師，似螢光競日，螗螂巨(拒)轍。自知鴻鳥，敢登於鳳臺。雷音之下，有鼓難鳴；碧玉之前，那逞寸鐵。只如佛性，遍滿有情，再問我佛如來，以何為體？」道安答曰：「善慶近前，莫致謙詞，我佛以慈悲為體。」善慶又問曰：「既言我佛慈悲為體，如何不度羼提眾生？」道安答曰：「汝緣不會，聽我說者。羼提眾生，緣自造惡業。譬如人家養一男，長大成人，竊盜於鄉黨之內。事既彰露，便被州縣捉來，遂即送入形(刑)獄，受他考(拷)楚，文案既成，招伏愆罪，領上法場，看看是死。父母雖有恩慈，王法如何救得。我佛雖有慈悲，爭那佛力不以(似)他業力，如此之難為救度。」善曰(慶)問曰：「羼提眾生，雖造惡業，我佛慈悲，亦合救之。上來所說
，總屬外緣。我佛如來，以何為性？」道安答曰：「以平等為性。」善慶問曰：「既稱平等為性，緣何眾生沈輪(淪)生死，佛即証無餘涅槃？」道安答曰：「眾生沈輪(淪)惡道，從无明妄想而生；佛証無餘涅槃，從一切皆盡。」善慶又問曰：「眾生無明有煩惱，與佛性如何？」道安答曰：「無明煩惱是眾生，一切斷處為佛性。所以眾生不離於佛，色不離眾生。上來所說言詞，謹答例皆如是。」善慶曰：「闍梨●(適)來所說言詞，大遠講讚，經文大錯，總是信口落荒。只要悅喻門徒，順耳且聽。如江潮大海，其中有多少眾生，或即是黿鼉，或若是鰕龍魚，如是多般，盡屬於水。雖然魚水相同，於其中間有異，魚不得水，如(魚)便死，水不得魚湛然。眾生離佛即有沈輪(淪)，佛離眾生即有寂滅。蓋聞佛者出世獨尊，一相之中逈起三界，為慈悲之故，救度眾生。若佛與凡同，所說例皆不是。涅槃之經，甚處譬喻幽玄，今對眾前，略請上人一說。」道安答曰：「涅槃經譬喻，其數最多，大喻三千，少喻八百，於其中間。」善慶問曰：「黑風義者何？」道安答曰：「黑風義者，是眾生無明之風。眾生從無量劫來，彼此風搖動不定。將此風分為八股，引義臺友(教)，卆(卒)說不盡。」於是善慶知道道安不解，解說不能。善慶問曰：「闍梨既稱國之大德，即合問一答十。雖有髑髏，還無兩眼。凡人渡水，第一須解怕(拍)浮，不解徒勞入水。黑風之義，誰人所講，經文阿誰章疏？」於是道安心疑(擬)答，口不能答；口擬答，心不能答。手脚專顒，唯稱大罪。願汝慈悲，與我解說。善慶說曰：「涅槃經義，大無恐怖，但請安心，勿令懷憂慮。不問別餘，即問上人，涅槃經疏抄，從甚處得來？」道安答曰：「從山遠大師處得來。」善慶曰：「如今者，若見遠公，還相識已否？」道安曰：「如今若見
遠公，實當不識。」善慶曰：「既言不識，疏抄從甚處得來。﹂道安答曰：「向遠公上足弟子雲慶和尚處得來。」善慶曰：「若覓諸人，實當不是；若覓遠公，只這賤奴便是。」道安聞語，由身自懷疑惑。「我聞大師身有異相，腕有肉環，若是大師，現出其相。」於是遠公為破疑情，宣(揎)其左膊，果然腕有肉環，放大光明，聽眾皆普見。於是道安起下高座，舉身自撲，七孔之中，皆流鮮血，步步向前，已(以)懺前悔。擬將尖刀剜眼，自恨生盲，不識上人。雨淚悲啼，伏願上人慈悲懺悔。遠公曰：「汝莫心懷疑慮，不用苦賜(切)悲啼。汝是具足凡夫，如何得識於吾所講涅槃之義。早是入吾師位，待我拜謝相公，迴來与汝宣揚政(正)法。」於是遠公直至相公面前，啟相公曰：「但賤奴伏事相公日未淺(淺，未)施汗馬之功。輒入寺中，有亂於法會。蒙相公慈造，未施罪愆，今對眾前，請科痛杖。」於是相公聞語，舉身自撲，匐面在地，更不再起。良久乃甦，進步向前啟上人曰：「但弟子雖宰相，觸事無堪，濟舉三(願)，朝定漿(廷獎)用，凡夫肉眼，豈辯(辨)聖賢，負罪彌天，且放免尤，六載為奴，駈使常在宅內，或即麁(粗)語嗔喝於上人，如是罪愆，如何懺悔。」遠公曰：「緣貧道宿世曾為保見(兒)，有其債負未還，欲得今世無寃，合來此處計會。一常(償)百了，事且無疑。自今已後，前眼相看，更不用憂慮。」於是相公聞語，轉更悲啼，伏願上人慈悲，与說宿生果。遠公曰：「相公前世作一箇商人，他家白莊也是一個商人，相公遂於白莊邊借錢五[百]貫文。是時貧道作保，後乃相公身亡，貧道欲擬填還，不幸亦死，輪迴數遍，不愚(遇)相逢，已是因緣，保債得債。」於是相公聞語，進步向前，雨淚悲啼，自責愆過：「弟子自負他人債，即合自己常(償)填，勞使上人之身，弟
子若愚(遇)此身死後，必沈地獄。」遠公曰：「今債已常(償)了，勿致疑。從今已後，更不復作苦。勸門徒弟子欠債，直須還他。貧道為作保人，上(尚)自六載為奴不了。凡夫淺識，不且罪愆，廣造眾罪，如何懺悔。」是時聽眾雨淚悲啼，嗟念遠公，盡懷惆悵，千人瞻禮，萬眾咨嗟，是日聽眾悉斷慳貪。是時遠公由未了，遂被會下諸(眾)及相公，再請遠公重昇高座。是日遠公由(猶)如臨崖枯木，再得逢春。亦似鉤錮(溝洄)之魚，蒙放却歸江海。天生意氣，不與凡同，骨貌神姿，世人之罕有。重聲鐘罄(磬)，再舉經題，為眾宣揚。其時道安亦在會下而座。是時遠公纔開經之題目，便感得地皆六種震搖，五色常(祥)雲，長空而遍。百千天眾，共奏宮商，無量聖賢，同聲梵音，經聲歷歷，法韻珊珊，大眾覩此其希，聽眾言有。是時相公再在連(蓮)宮之會，重開香積之筵，大集兩街僧尼，遂將金刀落髮。相公是日只於福光寺內，具將此事，寫表奏上晉文皇帝。
子／類書／藝文類聚／卷第三十一／人部十五／贈答(P.544)
藝文類聚卷第三十一
人部十五　贈答
贈答
毛詩曰．無言不詶．　又．周公乃為詩以貽王．名之曰鴟鴞焉．　又．吉甫作頌．其詩孔碩．其風肆好．以贈申伯．　晏子曰．曾子將行．晏子送之曰．君子贈人以軒．不如贈人以言．　史記曰．孔子適周．見老子．辭去．老子送之曰．吾聞富貴者送人以財．仁者送人以言．吾竊仁者之號．請送子以言．　孫卿子曰．贈人以言．重於金石珠玉．勸人以言．美於黼黻文章．聽人以言．樂於鍾鼓琴瑟．　莊子曰．凡交近則必相靡以信．遠則必忠之以言．　韓子曰．鄭人有遺燕相書者．夜書．火不明．因謂持燭者曰．舉燭．而過書舉燭．非書意也．燕相國受書而悅之曰．舉燭者．高明也．舉賢任之．司○太平御覽八百七十作國．以治．　穆天子傳曰．穆王饗西王母于瑤池之上．上賦詩往來．辭義可觀．　漢書曰．古者諸侯卿大夫．交接鄰國．以微言相感．常揖讓之時．必稱詩以喻其志．　又曰．陳遵為河南太守．既至官．常遣從使西．召善書吏十人於前．治私書．謝京師親故．遵憑几．占書數百封．親疏各有意．　文士傳曰．桓驎伯父烏○太平御覽三百八十五作焉．此訛．官至太尉．驎年十二．在座．焉告客曰．吾此弟子．知有異才．殊能作詩賦．各○據御覽．當作客．乃
為詩曰．甘羅十二．楊烏九齡．昔有二子．今則桓生．驎即應聲答曰．邈矣甘羅．超等絕倫．伊彼楊烏．命世稱賢．嗟予憃弱．殊才偉年．仰慙二子．俯媿過言．　漢雜事曰．高彪謁馬融．辭疾不見．彪覆刺與書曰．聞高風為日久矣．故不待介者．造君子之門．冀一見龍光．敍腹心之願．不圖辭之以疾．昔者周公兄父文武．九命作伯．以君華夏．猶握沐吐飡．以接白屋之士．天下歸德．歷載邈矣．今君不能相見．宜哉．融省書大慙．遣人辭謝追請．徑去不還．　先賢行狀曰．杜安入太學．時號曰神童．時貴戚慕安高行．多有與書者．不輙發．以慮後患．常鑿壁藏書．當時皆嘉其慮遠．　會稽典錄曰．陳業少特操．沛國桓儼．當世英俊．避地會稽．聞業高節．欲與相見．終不獲．後儼浮海南入交州．臨去．遺書與業曰．不因行李．以係陰山白樓．曰．從容養高．動靜履直．季世多艱．爰適樂土．聞高風飢渴語言．知乃深隱邈然．終時求仁．斯得勤而無憾．齊蹤古賢．何其優哉．　蜀志曰．馬良使吳．良謂諸葛亮曰．今銜國命．協睦二家．幸為良介於孫將軍．亮曰．君試自為文．良即為草曰．寡君遣掾馬良．通聘繼好．以紹昆吾豕韋之勳．其人吉士．荊楚之令．鮮於造次之華．而有克終之美．願降心有納．以慰將命．權大悅之．　文章敍錄曰．杜摯與毌丘儉鄉里相親．故為詩與儉．求仙人藥一丸．欲以感切儉．求助也．　荀氏家傳曰．荀勗．蜀平之後．遣使通吳．司馬文王．用公所作書與孫皓．皓報命和親．王謂公曰．君前作書．使吳思順．勝十萬之衆也．　楚辭曰．結微情以陳詞兮．矯以遺夫美人．【詩】後漢蔡邕答對元式詩曰．伊余有行．爰戾茲邦．先進博學．同類率從．濟濟羣彥．如雲如龍．君子博文．貽我德音．辭之集矣．穆如清風．　又答卜元嗣詩曰．斌斌碩人．貽我
以文．辱此休辭．非余所希．敢不酬答．賦誦以歸．　魏王粲贈蔡子篤詩曰．悠悠世路．亂離多阻．濟岱江衡．邈焉異處．風流雲散．一別如雨．　魏徐幹答劉楨詩曰．與子別無幾．所經未一旬．我思一何篤．其愁如三春．雖路在咫尺．難涉如九關．陶陶朱夏別．草木昌且繁．　魏應瑒報趙淑麗詩曰．朝雲不歸．久結成陰．離羣猶宿．永思長吟．有鳥孤栖．哀鳴北林．嗟我懷矣．感物傷心．　魏繁欽贈梅公明詩曰．瞻我北園．有條者桑．遘此春景．既茂且長．氤氳吐葉．柔潤有光．黃條蔓衍．青鳥來翔．日月其邁．時不可忘．公子瞻旃．勳名乃彰．　魏程曉贈傅休弈詩曰．煢煢獨夫．寂寂靜處．酒不盈觴．肴不掩俎．厥客伊何．許由巢父．厥醴伊何．玄酒瓠脯．　又贈傅休弈詩曰．三光飛景．玉衡代邁．龍集甲子．四時成歲．權輿授代．徐陳蕩穢．元服初嘉．萬福咸會．赫赫應門．嚴嚴朱闕．羣后傷傷．○明本作摥摥．庭燎晳晳．　魏邯鄲淳答贈詩曰．我受上命．來隨臨菑．與君子處．曾未盈朞．見召本朝．駕言趣期．羣子重離．首命于時．餞我路隅．贈我嘉辭．既受德音．敢不答之．余惟薄德．既局且鄙．見養賢侯．於今四祀．既庇西伯．永誓沒齒．今也被命．我在不俟．瞻戀我侯．又慕君子．行道遲遲．體逝情止．豈無好爵．懼不我與．聖主受命．千載一遇．攀龍附鳳．必在初舉．行矣去矣．別易會難．自強不息．人誰獲安．願子大夫．勉匱成山．天休方至．萬福爾臻．　晉張華答何劭詩曰．良朋貽新詩．示我以遊娛．穆如灑清風．煥若春華敷．自昔同寮寀．於今比園墟．衰夕近辱殆．庶幾並懸輿．散髮重陰下．把杖臨清渠．屬耳聽鳴禽．流目玩儵魚．從容養餘日．取樂於桑榆．　又詩曰．駕言歸外庭．放志永棲遲．相伴步園疇．春草鬱鬱滋．榮觀雖盈目．親友莫與偕．悟物增隆思．結戀
慕同儕．援翰屬新詩．永歎有餘懷．　又贈摯仲治詩曰．君子有逸志．棲遲於一丘．仰蔭高林茂．俯臨淥水流．恬淡養玄虛．況精研聖猷．　何劭贈張華詩曰．四時更代謝．萬物迭卷舒．暮春忽復來．和風與節俱．俯臨清泉涌．仰觀嘉木敷．在昔同班司．今者並園墟．私願階黃髮．逍遙樂琴書．舉爵茂陰下．攜手共躊躇．奚用遺形骸．忘筌在得魚．　晉潘岳為賈謐贈陸機詩曰．神農更生．軒轅承紀．畫野離彊．爰封衆子．夏殷既襲．宗周繫祀．綿綿瓜瓞．六國互峙．彊秦兼并．吞滅四隅．子嬰面櫬．漢祖應符．霊獻微弱．在則渝．三雄鼎足．孫啟南吳．南吳伊何．僭號稱王．大晉統天．仁風遐揚．偽孫銜璧．奉土歸疆．婉婉長離．陵江而翔．長離云誰．咨余陸生．鶴鳴九臯．猶載厥聲．況乃海隅．播名上京．爰應旌招．撫翼紫庭．蕃岳作鎮．輔我京室．旋及桑梓．帝弟作弼．式云國官．清塗攸失．吾子洗然．恬淡自逸．廊廟惟清．俊乂是延．擢應嘉舉．自國而遷．齊轡羣龍．光贊納言．優遊省闥．珥筆華軒．昔余與子．繾綣同朝．脩日朗月．攜手逍遙．自我離羣．二周于今．雖簡其面．分著情深．子其超矣．實慰我心．發言為詩．望俟好音．欲崇其高．必重其曾．在南稱甘．度北則橙．崇子鋒穎．不騫不崩．　晉陸機答賈謐詩曰．先天創物．景命是膺．降及羣后．迭毀迭興．邈矣終古．崇替有徵．在漢之季．皇綱幅裂．雄臣騰騖．義夫赴節．釋位揮戈．言謀王室．王室之亂．靡邦不泯．如彼墜景．曾不可振．乃眷三哲．俾乂斯民．啟土綏難．改物承天．天厭霸德．皇祚告釁．獄訟違魏．謳歌逼晉．陳留歸蕃．我皇登禪．庸崏稽顙．三江改獻．惟公太宰．光翼二祖．誕育洪冑．纂戎于魯．昔我逮茲．時惟下僚．及子棲遲．同林異條．年殊志密．服舛義禂．遊跨三春．情固二秋．祗承皇命．出納無違．往踐蕃
朝．來步紫微．升降祕閣．我服載暉．孰云匪懼．仰肅明威．分索則易．攜手實難．念昔良遊．茲焉永歎．公之云感．貽此音翰．蔚彼高藻．如玉如蘭．民之胥好．指狂厲聖．儀形在昔．爭聞子命．　又答潘尼詩曰．於穆同心．如瓊如琳．我東日徂．來餞其琛．彼美潘生．實綜我心．探子玉懷．疇爾惠音．　又贈馮文羆詩曰．嗟我人斯．戢翼江潭．有命集上．翻飛自南．出彼幽谷．及爾同林．雙情交映．遺物識心．　又贈潘尼詩曰．水會於海．雲翔于天．道之所混．孰後孰先．及子雖殊．同升太玄．舍彼玄冕．襲此雲冠．遺情市朝．永志丘園．靜猶幽谷．動若揮蘭．　又贈從兄車騎詩曰．孤獸思故藪．離鳥悲舊林．翩翩遊宦子．辛苦難為心．髣髴谷水陽．婉孌崑山陰．營魄懷茲土．精爽若飛．　又贈波丘令馮文羆詩曰．夙駕出東城．送子臨江曲．密席接同志．羽觴飛酃淥．登樓望峻陂．時逝一何速．　又贈紀士詩曰．瓊瓌俟豐價．窈窕不自鬻．有美蛾眉子．惠音清且淑．修嫮協姝麗．華顏婉如玉．　又贈顧彥先詩曰．清夜不能寐．悲風入我軒．立影對孤軀．哀聲應苦言．　晉傅玄答程曉詩曰．弈弈兩儀．昭昭太陽．四氣代升．三朝受祥．濟濟羣后．峩峩聖皇．元服肇御．配天垂光．伊周作弼．王室惟康．顒顒兆民．蠢蠢戎羶．率土充庭．萬國奉蕃．皇澤雲行．神化風宣．六合咸熙．遐邇同歡．赫赫明明．天人合和．下罔遺滯．焦朽斯華．矧我良朋．如玉之嘉．穆穆雝雝．興頌作歌．　又答程曉詩曰．羲和運玉衡．招搖賦朔旬．嘉慶形三朝．美德揚初春．聖主加元服．萬國望威神．伊周敷玄化．並世霑天人．洪涯歌山岫．許由嗟水濱．　又傅咸贈褚武良詩曰．爰暨于褚．惟晉之禎．肇振鳳翼．羽儀上京．聿作喉舌．納言紫庭．光贊帝道．敷皇之明．方任之重．實在江揚．乃授旄鉞．宣曜威
霊．悠悠遐邁．東夏于征．　又贈建平太守李叔龍詩曰．弘道興化．實在良守．悠悠建平．皇澤未流．朝選於衆．乃子之授．南荊注望．心乎克副．　又贈太尉司馬虞顯機詩曰．帝崇元淑．妙選其屬．命子是佐．增袞之縟．　又贈崔伏二郎詩曰．英妙之選．二生之授．顒顒兩城．歡德之茂．君子所居．九夷非陋．無狹百里．而不垂覆．人之好我．贈我清詩．示我周行．心與道期．誠發自忠．義形於辭．古人辭讜．豈不爾思．　又與尚書同僚詩曰．非望之寵．謬加于己．猥授非據．奄司萬里．煌煌朱軒．服驥參騄．曄曄初延．肅肅臣僕．暉光顯赫．衆目所屬．斯之弗稱．匪榮伊辱．質弱尚甫．受任鷹揚．德非樊仲．王命是將．百城或違．無能有匡．一州之矜．將弛其綱．得意忘言．言在意後．夫惟神交．可以長久．我心之孚．有盈于缶．與子階○疑當作偕．老．豈曰執手．出司萬里．牧彼朔濱．服冕乘軒．六轡既均．威風先邁．百城肅震．　又答潘尼詩并序曰．司州秀才潘正叔．識通才高．以文學溫雅為博士．余性直而處清論襃貶之任．作詩以見規．雖襃飾之舉．非所敢聞．而斐粲之辭．良可樂也．答之雖不足以相詶報．所盍各言志也．詩曰．貽我妙文．繁春之榮．匪榮斯尚．乃新其聲．吉甫作頌．有馥其馨．寔由樊仲．其德克明．授此瓦礫．廁彼瑤瓊．貺非其喻．聞寵若驚．　又答欒弘詩并序曰．安樂令欒弘．太傅鉅平侯羊公辟．未就而公薨．後應司州之命．舉秀才．博文通濟之士．余失和於府．當換為護軍司馬．賦詩見贈．答之云爾．鉅平作宰．是貴是欽．弓旌仍招．嘉命胥尋．鸞鳳養儀．戢翼幽林．未附雅調．以和韶音．鉅平遐逝．厲志彌深．肅肅京司．清風裁邁．乃延羣彥．龍集鳳會．亦既斯降．萬里有賴．聲發響應．好結傾蓋．　晉潘尼答傅咸詩序曰．司徒左長史傅長虞．會定九
品．左長史宜得其才．屈為此職．此職執天下清議．宰割百國．而長虞性直而行．或有不堪．余與之親．作詩以規焉．悠悠羣吏．非子不整．嗷嗷衆議．非子不靖．忽荷略紐．握綱提領．矯矯貞臣．惟國之屏．　又贈吳王郎中令陸士衡詩曰．東南之美．曩惟延州．顯允陸生．於今斯疇．振鱗南海．濯翼洪流．婆娑翰林．容與墳丘．玉以瑜潤．隨以光融．乃漸上京．乃儀儲宮．玩爾清藻．味爾芳風．泳之彌廣．揖之彌冲．崑山何有．有瑤有珉．及爾同僚．具惟近臣．予涉素秋．子登青春．媿無老成．廁彼日新．祁祁大邦．惟桑與梓．穆穆伊人．南國之紀．帝曰爾諧．惟王卿士．俯僂從命．奚恤奚喜．　又答陸士衡詩曰．顧茲蓬蔚．廁根蘭陂．膏澤雖均．華不足披．逮春不茂．未秋先萎．子濯鱗翼．我挫羽儀．願言難常．載今載離．昔遊禁闥．祗畏夕惕．今放丘園．縱心夷易．口詠新詩．目玩文跡．予志耕圃．爾勤王役．慙無琬琰．以詶尺璧．　又贈隴西太守張仲治詩曰．二八由唐顯．周以多士隆．羣霊感韶運．理翮應翔風．張生拔幽華．蘋蘩登二宮．未幾振朱錦．剖符撫西戎．及子仍同僚．贈言貽爾躬．威刑有時用．唯德可念終．　又贈劉佐詩曰．要言將誰苦．聊以貽友生．念我二三賢．規我無隱情．　又送大將軍掾盧晏詩曰．贈物雖陋薄．識意在忘言．瓊琚尚交好．桃李貴往還．蕭艾苟見納．貽我以芳蘭．　又贈汲郡太守李茂彥詩曰．離索何惆悵．後會未可希．河朔貴相忘．歧路安足悲．　又贈長安令劉正伯詩曰．遊鸞憑太虛．騰鱗託浮霄．過蒙嘉時會．假翼陵扶搖．疲憊充時乏．及余再同寮．並跡侍儲宮．攜手登皇朝．劉侯撫西都．邁績參豹喬．德厚化必深．政明姦自消．萬尋由積匱．千里一步超．爾其騁逸軌．遠塗固可要．　又答楊士安詩曰．逝將辭儲宮．栖遲集南畿．
不悞百里賤．徒惜年志衰．躊躇顧城闕．怨戀慕端闈．俊德貽妙詩．敷藻發清徽．媿彼襃崇過．感此歧路悲．　又贈榮陽太守吳子仲詩曰．大晉盛得人．儲宮畜髦士．吳侯降高質．剖符授千里．垂覆豈他鄉．迴光臨桑梓．寮類感歧路．黎庶思知恥．老氏喻小鱗．曹參寄獄市．無謂弊邑陋．覆簣由茲起．　晉張載贈虞顯度詩曰．疇昔協蘭房．繾綣在華年．嘉好結平素．分着寮友前．謂得終遐日．綢繆永周旋．吾子遭不造．遘閔丁憂艱．俾我失良朋．誰與吐話言．一日為三秋．歲況乃三年．離居一何闊．結思如迴川．　晉石崇贈棗腆詩曰．久官無成績．栖遲於徐方．寂寂守空城．悠悠思故鄉．恂恂二三賢．身遠屈龍光．攜手沂泗閒．遂登舞雩堂．文藻譬春華．談話由蘭芳．消憂以觴醴．娛耳以名娼．博弈逞妙思．弓矢威邊疆．　晉司馬彪贈山濤詩曰．苕苕椅梧樹．寄生於南岳．上陵青雲霓．下臨千仞谷．處身自孤危．於何託余足．晉曹攄贈石崇詩曰．涓涓谷中泉．鬱鬱巖下林．泄泄羣翟飛．咬咬春鳥吟．野次何索漠．薄暮愁人心．三軍望衡蓋．歎息有餘音．臨肴忘肉味．對酒不能斟．人言重別離．斯情効於今．　晉劉琨贈盧諶詩曰．時光不我與．去乎若雲浮．朱實隕勁風．繁英落素秋．狹路傾華蓋．駭駟摧雙輈．何意百鍊剛．化為繞指柔．　又重贈劉琨詩○按本詩系劉琨下．則題不當云重贈劉琨．疑當作重贈盧諶．此有訛誤．馮惟訥晉詩紀逕改作盧諶詩．然按詩義．乃劉答盧詩．疑非．曰．璧由識真顯．龍因慶雲翔．茨棘非所憩．翰飛遊高岡．余音非九韶．何以儀鳳皇．新城非芝圃．曷由殖蘭芳．　晉盧諶答劉琨詩曰．隨寶產漢濱．摛此夜光真．不待卞和顯．自為命世珍．　晉棗腆贈石季倫詩曰．深蒙君子眷．雅顧出羣俗．受寶取諸懷．所贈非珠玉．凡我二三子．執手攜
玉腕．嘉言從所好．企予結雲漢．望風整輕翮．因虛舉雙翰．朝遊清渠側．日夕登高館．　又答石崇詩曰．昔我不造．備嘗顛沛．后土傾基．皇天隕蓋．少懷蒙昧．長無耿介．遺訓莫聞．出入靡賴．我舅敷命．于彼徐方．載詠陟岵．言念渭陽．乃泝洪流．汎身餘艎．宵寢晨逝．曷路之長．亦既至止．願言以寫．爰有石侯．作鎮東夏．寬以撫戎．從容柔雅．我聞有言．居安思危．位極則遷．勢至必移．上德無欲．貴道不為．妙識先覺．通夢皇羲．竊覩堂奧．欽蹈明規．　晉摯虞答杜育詩曰．越有杜生．既文且哲．龍躍穎豫．有聲彰澈．賴茲三益．如瓊如切．好以義結．友以文會．豈伊在高．分定傾蓋．其人如玉．美彼生蒭．鍾鼓匪樂．安用百壺．老夫灌灌．離羣索居．懷戀結好．心焉恨如．　晉歐陽建答棗腆詩曰．於鑠我舅．明德塞違．俾扞東藩．在徐之邳．載播其惠．載揚其威．濟寬以猛．方夏以綏．光啟先業．增曜重暉．咨余沖人．艱苦攸離．過庭無聞．頑固匪移．寔賴茲誨．導之軌儀．仰遵嘉訓．俯蹈明規．如葛斯蔓．如樛斯垂．我遘君子．仰之彌高．巖巖其高．即之惟溫．居盈思沖．在貴忘尊．縱酒嘉讌．自明及昏．無幽不妍．靡奧不論．人樂其量．士感其敦．　晉石崇答棗腆詩曰．言念將別．覩物傷情．贈爾話言．要在遺名．唯此遺名．可以全生．　晉．杜育贈摯仲治詩曰．之子于歸．言秣其駒．矧乃斯人．乃邁乃徂．雖非顯甫．餞彼百壺．雖非張仲．將膾河魚．人亦有言．貴在同音．雖曰翻飛．曾未異林．顧戀同枝．增其慨心．望爾不遐．無金玉音．　晉棗據答阮德猷詩曰．有朋顧之．貽我良箴．玩之無斁．終詠斯音．燕鼎在舟．雖重不．庶憑嘉謨．高迹可尋．　宋顏延之贈王太常僧達詩曰．玉水記方流．琁源載圓折．蓄寶每希聲．雖祕猶彰澈．聆龍九州．聞鳳窺丹穴．歷聽豈多士．唯然
覯時哲．舒文廣國華．敷言遠朝烈．德煇灼邦茂．芳風被鄉耋．側同幽人居．郊扉常晝閇．林閭時晏開．亟迴長者轍．庭昏見野陰．山明望松雪．靜惟浹羣化．徂生入窮節．豫往誠歡聚．悲來非樂闋．屬美謝繁翰．遙懷具短札．　又直東宮答鄭尚書道子詩曰．皇居體寰極．設險協天功．兩闈阻通軌．對禁阻○文選二十六作限．清風．　宋鮑昭贈顧墨曹詩曰．昏明易遠．離會難揆．雲撤泉分．西艫東軌．　宋鮑令暉題書寄行人詩曰．自君之出矣．臨軒不解顏．砧杵夜不發．高門晝恆關．帳中流熠燿．庭前華紫蘭．物枯識節異．鴻來知客寒．　又寄行人詩曰．桂吐兩三枝．蘭開四五葉．是時君不歸．春風徒笑妾．　齊王儉贈徐孝嗣詩曰．婉婉遊龍．載遊載東．靡靡行雲．並躍齊蹤．無類不感．有來斯雍．之子云邁．嗟我莫從．歲云暮止．述職戒行．崇蘭罷秀．孤松獨貞．悲風宵遠．乘雁晨征．撫物遐想．念別書情．　齊徐孝嗣答王儉詩曰．書帷停月．琴袖承飈．結芳幽谷．解珮明椒．去德滋永．懷德滋深．行雲傳想．歸鴻寄音．　又齊王融贈族叔衞軍詩曰．台曜澄華．鉉岳裁峻．經天為象．麗地作鎮．不器其德．有匪斯文．質起瑚璉．才逸卿雲．搖筆泉瀉．動詠霙紛．德馨伊何．如蘭之宣．貞筠抽箭．潤璧懷山．六樂畢該．五禮備貫．七訓是敷．三英有粲．惟旦惟公．惟公惟旦．　齊謝朓夜發新林至京邑詩．贈西府同僚．大江流日夜．客心悲未央．徒望關山近．終知返路長．秋河曙耿耿．寒渚夜蒼蒼．引領望京邑．宮雉正相望．金波麗鳷鵲．玉繩低建章．驅車鼎門外．思見昭丘陽．池暉不可接．何況隔兩鄉．風煙有鳥路．江漢限無梁．常恐鷹隼擊．時菊委嚴霜．寄言罻羅者．寥廓已高翔．　又在郡呈沈尚書詩曰．淮陽股肱守．高臥猶在茲．況復南山曲．何異幽棲時．高閤常
晝掩．荒階少諍詞．珍簟清夏室．輕扇動涼颸．夏李朱實．秋藕折輕絲．良辰竟何許．夙昔夢佳期．坐嘯徒可積．為邦歲已朞．　齊陸厥奉答內兄顧希叔詩曰．平原十日飲．中散千里遊．渤海方流滯．宜城誰獻詶．屏居南山下．臨此歲方秋．惜哉時不與．日暮無輕舟．　梁簡文帝贈張纘詩曰．儀表咸推挹．牆仞難窺踐．既富垂帷學．復折波濤辯．綺思曖霞飛．清文煥飈轉．宋旗赫容與．彫棨紛曜煜．波搖白鱧舟．風動蒼鷹舳．九嶷勢參差．江天相蔽虧．三春澧浦葉．九月洞庭枝．洞庭枝褭娜．澧浦葉參差．芬芳與搖落．俱應傷別離．　梁沈約詶謝宣城朓詩曰．王喬飛鳧舃．東方金馬門．從宦非宦侶．避世非避諠．揆予發皇鑒．短羽屢飛翻．晨趨朝建禮．晚沐臥郊園．賓至下塵榻．憂來命綠樽．昔賢侔時雨．今守馥蘭蓀．神交疲夢寐．路遠隔思存．　又詶孔逷通直懷蓬居詩曰．閶闔既洞啟．龍樓亦高闢．兩宮集鸞步．二闥引通籍．伊邇事清塗．紛吾供賤役．　梁任昉答劉孝綽詩曰．閱水既成瀾．藏舟遂移壑．彼美洛陽子．投我懷秋作．久敬類誠言．吹噓似嘲謔．兼稱夏雲盡．復陳秋樹索．詎慰耋嗟人．徒深老夫託．　梁范雲贈沈左衞詩曰．伊昔霑嘉惠．出入承明宮．遊息萬年下．經過九龍中．越鳥憎北樹．胡馬畏南風．願言反漁蓨．津梁肯見通．　梁劉孝綽答張左西詩曰．相思如三月．相望非兩宮．持此連枝樹．暫作背飛鴻．若人惠思我．摛藻蔚彫蟲．仙掌方晞露．霊烏正轉風．方假排虛翮．相與北山藂．　又贈任中丞詩曰．步出金華省．遙望承明廬．壯哉宛洛地．佳麗實皇居．虹蜺拖飛閣．蘭芷覆清渠．白雲夏峯盡．青槐秋葉疎．但願長閑暇．酌醴焚枯魚．　梁王僧孺贈顧倉曹詩．洛陽十二門．樓闕似西崑．曖曖罘罳下．想望隔畫垣．畫垣向
阿閣．栖鳳復栖鴛．五曹均趍奏．六尚等便煩．朝爐何馥馥．夜錦有餘溫．日中驅上駟．驤首遍京宛．晨趍魏公子．夕宿韓王孫．夙昔今何在．生平弃不論．譬如卷葹草．心謝葉空存．誰復三承．獨念九飛魂．又秋日愁居答孔主簿詩曰．首夏雲物善．盡暑旦猶清．日華隨水汎．樹影逐風輕．依簾野馬合．當戶昔耶生．物我一無際．人鳥不相驚．儻遇北山北．聊訪法喬卿．　又寄何記室詩曰．思君不得見．望望獨長嗟．夜風入寒水．曉露拂秋花．何由假日御．暫得寄風車．　梁王筠寓直中庶坊贈蕭洗馬詩曰．龍樓實九重．薄寒起殊早．玉階泣清露．銅池結秋潦．霜被守宮槐．風驚護門草．之子擅文華．縱橫富辭藻．舒錦慙光麗．握珠謝奇寶．媿予非工文．何用披懷抱．　又東陽還經嚴陵瀨贈蕭大夫詩曰．子陵徇高尚．超然獨長往．釣石宛如新．故態依可想．　梁裴子野答張貞成臯詩曰．匈奴時未滅．連年被甲兵．明君思將帥．方聽鼓鞞聲．吾生姿逸翮．撫劍起徂征．非徒慕辛李．聊欲逞良平．出車既方軌．絕幕且橫行．豈伊長纓繫．行見黃河清．雖令懦夫勇．念別猶有情．感子盈編贈．握玩以為榮．改予振旅凱．含毫備勒銘．梁蕭子雲贈海法師還甑山詩曰．直心好丘壑．偏悅幽棲人．忽聞甑山旅．萬里自相親．泬寥晚霖霽．重疊晴雲新．秋至蟬鳴柳．風高露起塵．動予憶山思．惆悵惜荷巾．　又寒夜直坊憶袁三公詩曰．滴滴雨鳴階．愔愔茲夜靜．風落宣猷樹．寒凋承光屏．高帷獨曉垂．華燭夜空冷．所思不相見．方知寒漏永．　又東郊望春詶王建安儁晚遊詩曰．金塘綠泉滿．上園梨蘂落．蛺蝶戀殘花．黃鸎對妖萼．芳菲滿郊甸．惠氣生蘭薄．子家冠蓋里．我館幽棲郭．綠楊垂長溪．便橋限清洛．相去能幾許．一水終疎索．　梁柳惲贈
吳筠詩曰．寒雲晦滄洲．奔潮溢南浦．相思白露亭．永望秋風渚．心知別路長．誰謂若燕楚．關候日遼絕．如何附行旅．願作野飛鳥．飄然自輕舉．　又贈吳筠詩曰．山桃落晚紅．野蕨開初紫．雲日自清明．蘋芷齊靃靡．離念已鬱陶．物華復如此．　又贈吳筠詩曰．遠遊濟伊洛．秣馬度清漳．邯鄲饒美女．豔色含春芳．鼓瑟未成曲．跕屣復翺翔．我本遊客子．情愛在淮陽．知誰新不樂．念舊苦人傷．　又贈吳筠詩曰．秋風度關隴．楚客奏歸音．颯颯避霜葉．離離出塞禽．　梁何遜落日贈范岫詩曰．緣溝綠草蔓．扶援雜花舒．輕煙澹柳色．重霞掩日餘．遙遙長路晚．寂寂行人疎．　又日夕望江贈魚司馬詩曰．湓城帶湓水．湓水縈如帶．日夕望高樓．耿耿青雲外．城中多宴賞．絲竹常繁會．管聲已流悅．絃聲復悽切．歌黛慘如愁．舞腰疑欲絕．仲秋黃葉下．長風正騷屑．早雁出雲歸．故鷰辭簷別．晝悲在異縣．夜夢還洛汭．洛汭何悠悠．起望登西樓．的的帆向浦．團團日隱洲．誰能一羽化．輕舉逐飛浮．　梁吳筠贈周興嗣詩曰．昔賢當路者．聲名振華夏．朱輪玳瑁牛．紫鞚連錢馬．朝花舞風中．夜月窺牕下．想君貴易朋．居然應見捨．　又入蘭臺贈王治書僧孺詩曰．故人楊子雲．校書麟閣下．寂寞少交遊．紛綸富文雅．予本隴西使．寓居洛陽社．相思非不深．行行避驄馬．　又答柳惲詩曰．閑房肅已靜．落月有餘暉．寒蟲隱壁思．秋蛾繞燭飛．絕雲斷更合．離禽去復歸．佳人今何在．迢遞江之沂．一為別鶴弄．千里淚沾衣．　又贈任黃門詩曰．相如體英彥．左右生容暉．已紆漢帝組．復解梁王衣．經過雲母扇．出入千門扉．連洲茂芳社．長山鬱翠微．欲言終未敢．徒然獨依依．　又詶郭臨丞詩曰．聞君立名義．我亦倦晨征．馬在城上蹀．○原作堞．據馮校本
改．劍自腰中鳴．白日遼川暗．黃塵壠坻驚．願君但銜酒．深知有素誠．　又詶聞人侍郎詩曰．悵然心不樂．萬里向悠悠．陵潮憩枉渚．泊暮遵江州．君住青門上．我發霸陵頭．相思自有處．春風明月樓．　又詣周承不值因贈此詩曰．竹枝任風轉．蘭心逐風卷．青雲葉上團．白露花中泫．聞君入綺疎．聊寄錦中書．一隨平原客．寧憶豫章徐．　又遙贈周承詩曰．巨石亂天崖．雜樹鬱參差．伯魚留蜀郡．長房還葛陂．練練波中月．亭亭雲上枝．高岑蔽人者．無處得相知．　又周承未還重贈詩曰．石渠闃無人．子雲今何在．顧望獨凝憂．銜杯竟誰待．散雪逐吹寒．蓬姿霜雪采．甘泉無竹花．鵷鶵欲還海．　隋江緫遇長安使寄裴尚書詩曰．傳聞令○文苑英華二百四十七作合．此訛．浦葉．遠向洛陽飛．北風尚嘶馬．南冠獨不歸．去雲目徒送．離琴手自揮．征蓬失處所．春草屢芳菲．太息關山月．風塵客子衣．【賦】梁劭陵王贈言賦曰．張雲麾問望之美．作牧南蕃．維舟江漢．留連飲餞．發邁有期．會面無日．依依別袂．恨恨江干．古人贈別以言．聊為贈言賦曰．昔人有感於知己．深情投分．如斯已矣．相知勢利之閒．實君子之所鄙．靜言神交之際．亦難得而具美．豈直鮮其令終．曾自聞其善始．日踰久而益敬．蓋惟一人者爾．語同志而好合．諒今古之皆然．荀託御而自說．徐因蒭而請前．況英聲與茂實．乃絕後而光先．似臨潭而鏡對．若披霧而覩天．欽愛顧之罔己．良佩服之在旃．資淑美之上才．超羣雄而獨峻．德既深於萬頃．牆有高乎數仞．思若神而泉涌．文如華而玉振．伊薄軀之固陋．謬攝官於夏汭．知美錦之難裁．處棼絲而易結．幸中途而遘止．仰旌旆之踟躕．似德星之東邁．類祥雲之西徂．亟留連於河渚．或終宴於城隅．賞既延於賓友．懽亦
洽於僕夫．嗟灰琯之易逝．慨離袂之云促．惜日車之不駐．恨流影之難續．觀善誘而不倦．飡好音而未足．佇浮雲之可寄．願無比乎金玉．　梁張纘懷音賦并序曰．西平劭陵王．以親賢作蕃夏首．下走叨竊時命．驅傳湘羅．久託下風．素蒙淑顧．及塗經鄢郢．淹泊累旬．君王彈隨珠於千仞．乃貽之以麗則．詩云懷我好音．敢為懷音賦云爾．伊宗周之令望．巡召南而述職．襟帶鄖夏之鄉．宣條江漢之域．服詩書於懷袖．抱仁義於胷臆．緫九德以栖身．橫四溟而撫翼．循微躬之末迹．謬馳傳於衡嶷．由洞庭而左轉．指酃醴而為期．仰芳塵於夏汭．路將近而彌滋．棹陵波以遄務．舟望浦而倦遲．自清光之末覯．逾一紀以歷茲．敢憑情於往昔．逢君恩之未遺．陪桂苑之良遊．接蘭臺之高會．既醉酒以飽德．亦傾羞而緩帶．感平原之愛客．傷歧路之難留．戀西園之餘賞．泣南浦之徂舟．結煩言於將贈．情有重乎琳球．顧龍門其不見．過夏首而西浮．申服義之未沫．長寄言於還郵．　梁陸倕感知己賦贈任昉曰．夜申旦而不寐．獨匡坐而怨咨．命僕夫而夙駕．指南館而為期．學窮書府．文究辭林．既耳聞而存口．又目見而登心．似臨淄之借書．類東武之飛翰．軫工遲於長卿．踰巧速於王粲．固乃度平子而越孟堅．何論孔璋而與公幹．或欲涉其涯涘．求其界畔．則浩浩淃淃．彪彪．譬長鋏於削中．若龍淵與蜀漢．濟濟冠蓋．祁祁儁逸．有竊風以味道．咸交臂而屈膝．或望路以窺門．罕升堂而入室．彼春蘭及秋菊．尚無絕於衆芳．矧重仁與襲義．信遼遼兮未央．言追意而不逮．辭欲書而復忘．竊仰高而希驥．忽脂車而秣馬．既一顧之我隆．亦東壁之余假．似延州之如舊．同伯喈之倒屣．附蒼蠅於驥尾．託明鏡於朝光．謂虛無而為有．布籍甚
於游揚．於是柔條颯其成勁．白露變而為霜．歲忽忽而遒盡．憂與愛兮未忘．聚落莖於虛室．聽羈雀於枯楊．忳鬱悒其誰語．獨撫抱而增傷．託異人以蠲憂．類其文而愈疾．索黃瓊之寄居．造安仁之狹室．車出門其已歡．無論銜杯與促膝．譬鄒子之吟松．故未寒而能慄．徒納壤以作高．陋吞舟而為罔．值墨子之愛兼．逢太丘之道廣．陪九萬以齊征．激三千而同上．識公沙於杵臼．拔孝相於無名．非夫人之為惑．孰云感於余情．指北芒以作誓．期鬱鬱於佳城．　梁任昉答陸倕感知己賦曰．原知己之時義．故相知之信然．乃貪廉之異貫．奈勇怯之相懸．貪在物而成累．怯在我而可甄．既自得於為御．又甘心於執鞭．矧相知其如此．獨攬涕而潺湲．雖有望於己知．更非謂其知己．信偉人之世篤．本侯服於陸卿．緬風流與道素．襲袞衣與繡裳．逮伊人而世載．並三駿而龍光．過龍津而一息．望鳳條而載翔．彼白玉之雖潔．此幽蘭之信芳．思在物之取譬．非升斛而能量．匹方峙於東岳．比凝厲於秋霜．不一飯以忘過．每三錢以投渭．匪蒙袂之敢嗟．豈溝壑之能衣．既蘊籍其有餘．又淡然而無味．得意同乎卷懷．違方似乎仗氣．類平叔而靡雕．似子臺而不朴．冠衆善而胎操．綜羣言而名學．折高戴於后臺．異鄒顏乎董幄．探三詩於河閒．訪九師於淮曲．術兼口傳之書．藝廣鏗鏘之樂．時坐睡而懸梁．裁據梧而錐幄．唯忘年之陸子．定一遇於班荊．余獲田蘇之價．爾得海上之名．信落魄而無產．終長勤於短生．飢虛表於徐步．逃責顯於疾行．子比我於叔則．又方余於耀卿．心照情交．流言靡惑．萬類闇求．千里懸渴．言象可廢．筌蹄自默．居非連棟．行待舟車．冬夜不長．夏日靡餘．肴核非餌．絲竹豈娛．我未捨駕．子已迴輿．中飲相顧．悵然動
色．邦壤雖殊．離會難測．存異山陽之居．沒非要離之側．以膠投漆中．離婁豈能識．【書】後漢崔瑗與葛元甫書曰．今遣奉書．錢千為贄．并送許子十卷．貧不及素．但以紙耳．　後漢馬融與竇伯向書曰．孟陵奴來．賜書．見手迹．歡喜何量．次於面也．書雖兩紙．紙八行．行七字．七八五十六字．百一十二言耳．後漢延篤答張奐書曰．惟別三年．夢想言念．何日有違．伯英來．惠書盈四紙．讀之三復．喜不可言．　後漢張奐與陰氏書曰．篤念既密．文章燦爛．名實相副．奉讀周旋．紙弊墨渝．不離于手．　晉庾冰與王羲之書曰．得示．連紙一丈．致辭一千．祗增其歎耳．了無解於往懷．
子／類書／藝文類聚／卷第六十六／產業部下／田獵(P.1171)
藝文類聚卷第六十六
產業部下　田獵　釣　錢
田獵
禮記曰．天子諸侯．無事則歲三田．一曰乾豆．二曰賓客．三曰充君之庖．三田者．夏不田．無事而不田曰不敬．田不以禮曰暴天物．天子不合圍．諸侯不掩羣．天子殺則下大綏．諸侯殺則下小綏．綏當為緌．有虞氏之旗也．大夫殺則止佐車．佐車止則百姓田獵．佐車．驅逆之車．又曰．獺祭魚．然后虞人入澤梁．豺祭獸．然後田獵．鳩化為鷹．然後設罻羅．草木零落．然後入山林．昆蟲未蟄．不以火田．不麛不卵．不覆巢．　毛詩曰．騶虞．鵲巢之應也．鵲巢之化行．人倫既正．朝廷既治．天下純被文王之化．庶類蕃殖．蒐田以時．仁如騶虞．則王道成也．　六韜曰．文王卜田于渭陽．將大得．非熊非羆．天遺汝師．以之佐昌．施及三王．大吉．王乃齋三日．乘田車．駕田馬．于渭之陽．見呂尚坐以漁．文王勞而問焉．　穆天子傳曰．天子獵于滲澤．得白狐玄貉．以祭河宗．　晏子曰．景公田．十有八日不反．晏子往見．而衣冠不正．公望見晏子下車．急曰．夫子何遽．得無有故乎．對曰．國人皆謂君安野而好獸．無乃不可乎．公曰．寡人有吾子．猶心之有四支也．有四支故心有佚．寡人有吾子．故寡人佚．晏子曰．若心有四支而得佚．則可令四支無心乎．公乃罷
田而歸．　莊子曰．梁君出獵．見白鴈羣．下彀弩欲射之．道有行者．梁君謂行者止．行者不止．白鴈羣駭．梁君怒．欲射行者．其御公孫龍止之．梁君怒曰．龍不與其君．而顧他人．對曰．昔宋景公時大旱．卜之．必以人祠乃雨．景公下堂頓首曰．吾所以求雨．為民也．今必使吾以人祠乃雨．將自當之．言未卒而大雨．何也．為有德於天而惠於民也．君以白鴈故而欲射殺人．主君譬人無異於豺狼也．梁君乃與龍上車歸．呼萬歲．曰．樂哉．人獵皆得禽獸．吾獵得善言而歸．　韓子曰．孟孫獵．得麑．使西秦○太平御覽八百三十二作秦西．下同．巴持之．其母隨而呼之．西秦巴不忍．而與其母．孟孫適至．求麑．對曰．余不忍而與其母．孟孫大怒．逐之．居三月．復召為其子傅．曰．夫子不忍麑．又且忍吾子乎．　戰國策曰．魏文侯與虞人期獵．具．以飲酒樂．天雨．文侯將出．左右曰．今日飲酒樂．天雨．君將焉之．文侯曰．吾與虞人期獵．雖樂．豈不一會期哉．乃往自罷之．魏於是始強．　史記曰．田叔為魯相．魯王好獵．相常從苑中．王輒休相就館舍．相出．常暴坐待王苑外．王數使人請相休．終不休．曰．我王暴露苑中．我獨何為就舍．魯王聞之．不大出遊．　魏志曰．文帝將出獵．鮑勛上疏諫．帝手毀其疏而竟行．中道頓息．問侍臣曰．獵之為樂．何與八音也．侍中劉曄對曰．獵勝於樂．勛抗辭曰．夫樂上通神明．下和人理．隆治致化．萬邦咸乂．故移風易俗．莫善於樂．況獵暴華蓋於原野．因奏曄佞諛不忠．　江表傳曰．曹公與孫權書云．近者奉辭伐罪．旌麾南指．劉琮束手．今水軍八十萬衆．方與將軍會獵於吳．　王隱晉書曰．魏舒少工射．著韋衣．入山澤．每獵大獲．　世說曰．孫盛為庾公記室參軍．從獵．將其第三兒齊莊俱行．庾公不知．忽於獵場見莊．時年七
八歲．庾公謂曰．君兒亦復來乎．應聲答曰．所謂無小無大．從公于邁．　吳地記曰．長洲在姑蘇南．太湖北岸．闔閭所遊獵處也．吳先主使徐詳至魏．魏太祖謂詳曰．孤願越橫江之津．與孫將軍遊姑蘇之上．獵長洲之苑．吾志足矣．【詩】周王褒和張侍中看獵詩曰．上林冬狩反．回中講射歸．還登宣曲觀．更獵黃山圍．嚴冬桑柘慘．寒霜馬騎肥．緤盧隨兔起．高鷹接雉飛．獨嗟來遠客．辛苦倦邊衣．　陳張正見和諸葛覽從軍遊詩曰．治兵耀武節．縱獵駭畿封．迅鷁馳千里．高罝起百重．騰斃馬足．飢鼯落劍鋒．雲根飛燒火．鳥道絕禽蹤．方羅四海俊．聊以習軍容．【賦】漢司馬相如子虛上林賦曰．楚使子虛使於齊．齊王悉發境內之士．備車騎之衆．與使者出田．田罷．子虛過詫烏有先生．而亡是公存焉．先生曰．今日田樂乎．子虛曰．樂．獲多乎．曰．少．然則何樂．曰．僕樂王之欲誇僕以車騎之衆．而僕答以雲夢之事．曰．可得聞乎．子虛曰．可．王駕車千乘．選徒萬騎．田於海濱．列卒滿澤．罘網彌山．掩兔轔鹿．射麋脚驎．騖於鹽浦．割鮮染輪．射中獲多．矜而自功．顧謂僕曰．楚王之獵．孰與寡人．僕對曰．臣聞楚有七澤．嘗覩其一．未見其餘也．臣之所見．蓋特小小者耳．名曰雲夢．雲夢者．方九百里．其中有山焉．其山則盤紆岪鬱．岑崟參差．日月蔽虧．交錯糺紛．上干青雲．其東則有蕙圃蘅蘭．若射干．芎藭菖蒲．茳蘺蘪蕪．其高燥則生箴菥苞荔．薜莎青薠．其卑濕則生藏莨蒹葭．東蘠彫胡．其西則有涌泉清池．激水推移．外發芙蓉菱華．內隱巨石白沙．其北則有陰林巨樹．楩柟豫章．桂椒木蘭．檗離朱楊．其上則有鵷雛孔鸞．騰遠射干．楚王乃駕馴駁之駟．乘雕玉之輿．靡魚須之橈旃．曳明月之珠旗．陽子驂乘．纎阿為御．按節未舒．即
凌狡獸．蹴蛩蛩．轔駏驉．軼野馬．騊駼．乘遺風．射遊騏．射不虛發．中必決眥．洞胷達腋絕乎心繫．於是鄭女曼姬．被阿緆．投紵縞．雜纖羅．垂霧縠．飛襳垂髾．扶輿倚靡．錯翡翠之葳蕤．繆繞玉綏．眇眇忽忽．若神仙之髣髴．於是乃相與獠於蕙圃．掩翡翠．射鵕．怠而後發．遊于清池．浮文鷁．揚旌枻．張翠帷．建羽蓋．網瑇瑁．鉤紫貝．摐金鼓．吹鳴籟．榜人歌．聲流喝．涌泉起．奔物○漢書司馬相如傳．文選七作揚．會．磊石相擊．硠硠礚礚．若雷霆之聲．聞乎數百里之外．於是楚王登陽雲之臺．泊乎無為．澹乎自持．不若大王．終日馳騁．曾不下輿．臣竊觀之．齊殆不如．烏有先生曰．是何言之過也．且齊東渚巨海．南有琅邪．觀乎成山．射乎之罘．浮渤澥．遊孟諸．邪與肅慎為鄰．右以湯谷為界．秋田乎青丘．傍偟乎海外．吞若雲夢者八九．於其胷中．曾不蔕芥．然在諸侯之位．不敢言遊戲之樂．苑囿之大．先生又見客．是以王詞不復．何為亡以應哉．　上林賦．亡是公子○子字衍．听然而笑曰．楚則失矣．而齊亦未為得也．且齊楚之事．又焉足道乎．君未覩夫巨麗也．獨不聞乎天子之上林乎．左蒼梧．右西極．丹水更其南．紫淵徑其北．終始灞滻．出入涇渭．灃鎬潦潏．紆徐逶迤．經營乎其內．蕩蕩乎八川．分流相背而異態．於是乎蛟龍赤螭．漸離．鰅鱅鰬魠．禺禺魼鰨．揵鬐掉尾．振鱗奮翼．潛處乎深巖．明月珠子．的皪江靡．蜀石黃．水玉磊砢．鴻鷫鵠鳵．鴐鵞鳿．羣浮乎其上．沈淫汎濫．隨風澹澹．與波搖蕩．掩薄水渚．深林巨木．巉巖參差．九嵕嶻嶭．南山峨峨．掩以綠蕙．被以茳蘺．糅以蘪蕪．雜以留夷．布結縷．攢莎．揭車蘅蘭．稾本射干．茈薑蘘荷．箴橙若蓀．鮮支黃礫．蔣芋青薠．布護閎澤．延蔓太原．於是離宮別館．彌山跨谷．高廊四注．重坐曲閣．華榱
璧璫．輦道邐屬．步櫩周流．長途中宿．俛杳眇而亡見．仰攀緣而捫天．奔星更於閨闥．寃虹杝於楯軒．於是乎盧橘夏熟．黃甘橙榛．枇杷橪柿．樗棗楊梅．櫻桃蒲陶．隱夫鬱棣．揚翠葉．抗紫莖．發紅華．秀朱榮．煌煌扈扈．燭燿巨野．背秋涉冬．天子校獵．乘鏤象．六玉虬．扡蜺旌．靡雲旗．前皮軒．後道遊．孫叔奉轡．衞公驂乘．江河為阹．太山為櫓．車騎雷起．殷天動地．生貔豹．摶豺狼．手熊羆．足野羊．箭不苟害．解脰陷腦．弓不虛發．應聲而倒．然后侵淫促節．倐敻遠去．流離輕禽．蹴履狡獸．擇肉後發．先中命處．拂鷖鳥．捎鳳皇．捷鴛鶵．掩鷦鵬．蹶石關．歷封巒．過鳷鵲．望露寒．下棠梨．息宜春．西馳宣曲．濯鷁牛首．登龍臺．掩細柳．於是遊戲懈怠．置酒乎顥天之臺．張樂乎膠葛之宇．撞千石之鍾．立萬石之虡．建翠華之旗．樹靈鼉之鼓．奏陶唐氏之舞．聽葛天氏之歌．千人唱．萬人和．巴俞宋蔡．淮南千遮．文成顛歌．族居遞奏．金鼓迭起．鏗鎗闛鞳．洞心駭耳．荊吳鄭衞之聲．韶濩武象之樂．陰淫移衍之音．鄢郢繽紛．激楚結風．若夫青琴宓妃之徒．絕殊離俗．妖冶閑都．靚粧刻飾．嫵媚孅弱．皓齒燦爛．宜笑的皪．色授魂與．心愉於側．酒中樂酣．天子曰．嗟乎此太奢侈．於是歷吉日以齋戒．襲朝衣．乘法駕．建華旗．鳴玉鸞．遊於六藝之囿．馳騖仁義之途．脩容乎禮園．翺翔乎書圃．　漢楊雄羽獵賦曰．武帝廣開上林．東南至宜春鼎湖．禦宿昆吾．傍南山．西至長楊五柞．北繞黃山．濱渭而東．周袤數百里．聊因校獵以風．玄冬季月．天地隆冽．乃詔虞人典澤．東延崐鄰．西馳閶闔．儲積共偫．戎卒夾道．斬叢棘．夷野草．禦自汧渭．經營酆鎬．營合圍會．先置乎長楊之南．昆明靈沼之東．荷垂天之罼．張竟壄之罘．靡日月之朱竿．曳彗星之飛旗．渙若天星之羅．浩如濤
水之波．淫淫與與．前後要遮．立歷天之旗．曳梢星之旃．霹靂列缺．吐火施鞭．車騎雲會．登降闇藹．泰華為旗．熊耳為綴．木仆山還．漫若天外．於是鳥不及飛．獸不得過．軍驚師駭．刮野掃地．禽殫中衰．相與集於靖冥之館．以臨珍池．灌以岐梁．溢以江河．東瞰目盡．西暢亡涯．隨珠○文選珠下有和字．此脫．氏．焯爍其波．方椎夜光之流離．剖明月之珠胎．於茲乎鴻生巨儒．修唐典．匡雅頌．揖讓於前．昭光振耀．響忽如神．仁聲惠於北狄．武誼動於南鄰．　後漢張衡羽獵賦曰．皇上感天威之繆烈．思太昊之觀虞．虞人表林麓而廓菜藪．翦荊梓而夷榛株．於是鳳皇獻歷．太僕駕具．蚩尤先驅．雨師清路．山靈護陣．方神蹕御．羲和奉轡．弭節西征．翠蓋葳蕤．鸞鳴礲砱．山谷為之澹淡．丘陵為之簸傾．於是皇輿綢繆．遷延容與．抗天津於伊洛．敻遙集乎南圃．大詔獵者．竟逐長驅．輕車飈厲．羽騎電騖．霧合雲集．波流雨注．馬蹂麋鹿．輪轔雉兔．弓不妄彎．弩不虛舉．鳥驚絓羅．獸與矢遇．　魏文帝校獵賦曰．長鎩糺霓．飛旗拂天．部曲按列．什伍相連．跱如叢林．動若崩山．超崇岸之曾崖．厲障澨之雙川．列翠星陳．戎車方轂．風迴雲轉．埃連飈屬．雷響震天地．譟聲蕩川岳．遂躙封狶．籍麈鹿．梢飛鳶．接鸑鷟．聚者成丘陵．散者闐溪谷．流血赫其丹野．羽毛紛其翳日．考功効績．班賜有敍．授甘炰．○句有脫文．飛酌清酤．割鮮野享．舉爵鳴鼓．鑾輿促節．騁轡迴翔．望爵臺而增舉．涉幽壍之花梁．　魏王粲羽獵賦曰．相公乃乘輕軒．駕四輅．駙流星．屬繁弱．選徒命士．咸與竭作．旌旗雲橈．鋒刃林錯．揚暉吐火．曜野蔽澤．山川於是搖蕩．草木為之摧撥．禽獸振駭．魂亡氣奪．興頭觸系．搖足遇橽．陷心裂胃．潰腦破顙．鷹犬競逐．弈弈霏霏．下韝窮緤．摶肉噬肌．墜者若
抵．清野滌原．莫不殲夷．　魏應瑒西狩賦曰．伊炎漢之建安．飛龍耀乎天衢．皇宰弈而陶運．樹匡翼而大摹．盪無妄之氛穢．揚威靈乎八區．開九土之舊迹．暨聲教於海隅．時霜淒而淹野．寒風肅而川逝．草木紛而搖蕩．鷙鳥別而高厲．既乃揀吉日．練嘉辰．清風矢戒．屏翳收塵．於是魏公乃乘彫輅．駟飛黃．擁簫鉦．建九．○句有脫文．按轡清途．颯沓風翔．於是圍網周合．雷鼓天震．千乘長羅．萬表星陳．雙翼伉旌．八校祖分．長燧電舉．高煙蔽雲．爾乃徒輿並興．方軌連質．驚飈四駭．衝禽驚溢．騁獸塞野．飛鳥蔽日．爾乃赴玄谷．陵崇巒．俯掣奔猴．仰捷飛猿．雲幕被於廣野．京燎照乎平原．醴炰充給．洪施普宣．　又馳射賦曰．於是陽春嘉日．講肆餘暇．將逍遙於郊野．聊娛遊於騁射．延賓鞠旅．星言夙駕．樹應鞞於路左．建丹旗於表路．羣駿籠於衡首．咸皆騕褭與飛葂．爾乃結翻仵．齊倫匹．良樂授馬．孫臏調駟．籌筭克明．班次均壹．左攬繁弱．右接湛衞．控滿流睇．應弦飛碎．旝動鼓震．譟聲雷潰．重破累．流景焂忽．紛紜絡驛．次授二八．驊騮激騁．神足奔越．終節三驅．矢不虛發．進截飛烏．顧摧月支．須紆六鈞．口彎七規．觀者并氣而傾竦．咸側仚而騰移．爾乃縈回盤厲．按節和旋．翩翩神厲．體若飛仙．弈弈騂牡．既佶且閑．揚驪沛艾．蠖略相連．　晉夏侯湛獵兔賦曰．爾乃乘露箱．御良馬．循又接於廣漠．弓矢連於曠野．端眺蒿萊．摘盱榛穢．落目攢慨．傍窺蓊薈．視毚兔之所隱．乃精望而審發．弦絕箭激．驚伏並斃．搜鱗危險．覓歷岡阜．留罾挂於重林．疏罝結於通藪．密驚視於草間．暫見之於蒙．○句有脫文．擬以銳殳．規以良弓．覩毫末而放鏃．乃殪之於窟中．或紛歘以驚騖．影跳竦而揚白．擢輕足之煢煢．振遊形之躍躍．弓不暇彎．罝不及
幕．爾乃鷹鷂翻以飄揚．勁翼謖而下猘．馬釋椌以長騁．鬱騰虛而陵厲．翕習於迴阻之間．繞繚於山澤之際．盤迂遊田．其樂泄泄．心既倦兮日遷．命輿駕兮將還．息徒蘭圃．秣驥華田．目送歸波．手揮五絃．優哉遊哉．聊以永年．　晉潘岳射雉賦曰．涉青林以遊覽．樂羽族之羣飛．偉彩毛之英麗．有五色之名翬．厲耿介之專心．張猛毅之雄姿．於時青陽告謝．朱明肇授．靡木弗滋．無草不茂．天英英以垂雲．泉涓涓而吐霤．麥漸漸以擢芒．雉鷕鷕而朝雊．鬱軒翥以餘怒．思長鳴以効態．爾乃俟扇舉而清叫．野聞聲而應媒．樆朱冠之赩．敷藻翰之陪鰓．或蹷或啄．時行時止．班尾揚翹．雙魚特起．應叱愕立．擢身竦．捧黃閒以密彀．屬剛挂以潛擬．山鷩悍害．猋迅以甚．鯨牙低鏃．心平望審．毛體摧落．霍若碎錦．逸羣之儁．擅場挾兩．櫟雌妬異．焂來忽往．於是筭分銖．商遠近．揆懸刀．騁絕伎．當咮值胷．裂素破觜．若乃耽盤遊道．放心不移．樂而無節．端操或虧．此老氏之所戒．而君子所不為．【啟】梁沈約為皇太子謝賜御所射雉啟曰．輕鑾微動．密翳徐張．黃閒所彀．矢無虛發．南皮之獲．未足稱工．臣任惟守器．事隔陪奉．天慈曲降．賜物頒禽．
子／類書／藝文類聚／卷第七十三／雜器物部／盌(P.1261)
盌
方言曰．楚魏宋之間．盌謂之盂．　說文曰．盌．小盂也．　吳志曰．曹公出濡須．甘寧為前部督．受勑斫敵前營．孫權特賜米酒衆肴．寧乃以銀椀酌酒．自飲兩椀．乃酌與其都督．督伏．不肯時持．寧引自削置膝上．呵之曰．卿見知於至尊．孰與甘寧．甘寧尚不惜死．卿何以獨惜死乎．都督却起拜．持酒通次酌．共各一銀椀．至更時．銜枚出斫敵．敵驚動．遂退．寧益貴重．　咸康起居注曰．詔使遼東使叚遼等琉璃盌．【賦】魏陳王曹植車渠椀賦曰．惟斯椀之所生．于凉風之峻湄．采金光以定色．擬朝陽而發煇．豐玄素之暐曄．帶朱榮之葳蕤．縕絲綸以肆采．藻繁布以相追．翩飄颻而浮景．若驚鵠之雙飛．隱神璞於西野．彌百葉而莫希．于時乃有明篤神后．廣彼仁聲．夷慕義而重使．獻茲寶於斯庭．命公輸使制匠．窮而麗之殊形．華色燦爛．文若點成．鬱蓊雲蒸．蜿蜒龍征．光如激電．影若浮星．何神怪之巨偉．信一覽而九敬．雖離朱之聰目．由炫燿而失精．何明麗之可悅．超羣寶而特章．俟君子之閑宴．酌甘醴於斯觴．既娛情而可貴．故求御而不忘．　魏應瑒車渠椀賦曰．惟茲椀之珍瑋．誕靈岳而奇生．扇不周之芳烈．浸瓊露以潤形．蔭碧條以納曜．噏朝霞而發榮．紛玄黃以肜裔．曄豹變而龍華．象蜿虹之輔體．中含曜乎雲波．若其衆色鱗聚．卓度詭常．絪縕雜錯．乍圓乍方．蔚術繁興．散列成章．楊丹流縹．碧玉飛黃．華氣承朗．內外齊光．　魏徐幹車渠椀賦曰．圜德應規．巽從易安．大小得宜．客如可觀．盛彼清醴．承以琱盤．因歡接口．媚于君顏．　晉潘尼琉璃椀賦曰．覽方貢之彼珍．瑋茲椀之獨奇．濟流沙之絕險．越葱嶺之峻危．其由來也阻遠．其所託也幽深．據重巒之億仞．臨洪溪之萬尋．接玉樹與瓊瑤．鄰沙棠與碧林．瞻閬風
之崔嵬．顧玄圃之蕭參．光映日曜．圓成月盈．纖瑕罔麗．飛塵靡停．灼爍旁燭．表裏相形．舉茲椀以酬賓．榮密坐之曲宴．流景烱晃以內澈．清醴瑤琰而外見．　隋江緫馬腦盌賦曰．翠羽流霞之杯．諒無聞於瑋麗．豈匹此之奇瓌．爰覩殊特．臻自西國．狀驚鶴之點潰．似遊龍之割刻．士衡譬之雲采．中郎羞其馬勒．于時北園清夏．東閣浮涼．山交枝而影雜．水葉而流香．蟬無風而吲短．鷺出逈而飛長．副君海渟岳峙．紙落金鏘．獲阿○疑當作河．宗之美寶．命河朔之名觴．寶出崐崙之仙阜．觴即玄洲之玉酒．酒既醉而還年．盌稍酌而延壽．仰天縱之體物．銘欹器兮何有．【書】秦嘉妻與嘉書曰．分奉金錯椀一枚．可以盛書水．琉璃椀一枚．可以服藥酒．【表】梁諸葛恢表曰．詔云．行當別離．以為悵罔．分致氍一．劍一．琉璃椀一．貴達心領錄之．天恩望極天地．施鈞不異遠近．
集／小說／新鐫全像通俗演義隋煬帝艷史／卷二／第九回　　文皇死報姦雄　　煬帝大窮土木(P.884)
啟民望見鑾輿，便分開隊伍，齊俯伏在兩邊，高呼道：「臣啟民可汗迎接萬歲。」煬帝隨傳旨，著先行開道。啟民聞旨，忙傳令將後隊改作前隊，就如雙龍一般，悠悠揚揚，倒捲而去。不多時，到了營門。啟民就請煬帝的玉輦，竟陞牛皮寶帳。帳中早設下一張盤龍的泥金交椅，面前橫鋪了一張碧玉嵌萬壽的沉香龍案。煬帝高陞寶座，文武俱侍列帳中。啟民與公主次第朝賀。原來啟民雖是外國，卻富強無比，寶帳中十分侈麗：排設的都是精金美玉，動用的無非異寶奇珍。真個精光燦爛，奪目驚眸。煬帝看了，心中暗想道：「他國尚如此受用，况我中國天子乎？」因問道：「朕看汝兵驍將勇，欲命汝征討不臣，汝能為朕出力否？」啟民奏道：「天王有命，敢不效力！」煬帝大喜道：「天
竺、佛菻二國，久不入貢，朕欲遣將搗平巢穴，但恐傷天地之仁。今特賜汝寶劍一口，前往征之，有功另加封賞。」啟民領旨道：「臣雖不才，仰仗天朝威武，兵臨二國，管取望風革面，重譯來朝。」煬帝大喜，隨命左右將寶劍付與啟民。謝恩畢，隨即獻上酒來。只見玉盤金碗，瓊盞瑤觥，一霎時盈前方丈。雖無鳳髓龍肝，也都是山珍海錯。毳幕外國樂平吹，金鼎內獸烟飄彩。真個是：
錦綉鋪張如糞土，　　珠璣狼藉似泥沙。
莫言此地殊風俗，　　縱欲窮奢一樣同。
集／小說／新鐫全像通俗演義隋煬帝艷史／卷六／第二十九回　　靜夜聞謠　　清宵玩月(P.1104)
不多時，紅日西沉，早換上一天星斗。此時乃四月盡間，夜氣正清，煬帝與蕭后同登舟閣之上，四圍一望，月雖未上，只見銀漢斜橫，疏星燦爛，一派夜景，其實清幽。有詩為證：
露下烟銷夜氣清，　　星河拂檻轉分明。
令嚴萬乘不聞語，　　野鶴掠舟時一聲。
又云：
野曠天低雲影薄，　　危欄隱隱接高辰。
不知明月在何處，　　落落疏星來照人。
集／小說／新鐫全像通俗演義隋煬帝艷史／卷八／第三十八回　　觀天象袁充進言　　陳治亂王義死節(P.1214)
煬帝見天色已晚，隨帶了幾個內相宮人，竟上凌霄臺來。到了臺上，四圍一望，只見星斗燦爛，銀漢分明，夜氣甚清。煬帝因得了袁紫烟傳授，認得星辰方位，先抬頭往紫薇垣中一看，只見垣中
晦昧不明，帝星昏暗之極，心下大驚道：「紫薇帝主這等晦昧，天下事大可憂矣。」再往太微垣中一看，只見帝主旁邊現出一顆大星，色赤而芒，閃閃搖動，去帝座只有一尺，更著驚道：「此何星也？這等光芒可畏。」再細細審看，卻認他不得。袁紫烟又留在東京，不曾帶來，欲召臺官問，又是半夜，宮中不便。煬帝看了半晌，知道不是好光景，心下十分不快，手憑著欄杆，只是癡癡不語。忽朱貴兒與杳娘走來說道：「娘娘說臺上風露冷，請萬歲爺回宮罷。」煬帝方纔移身下臺。到得寢宮，蕭后問道：「陛下觀得天象如何？」煬帝道：「天象甚覺不妙，且太微垣中，忽見一怪星，又大又光又芒，逼近帝座，不知何名，甚非佳兆。可惜不曾帶袁紫烟來看個明白，殊覺悶人。」蕭后道：「天道甚微，一時難窺，此星或者是祥瑞也未可知，何必煩惱？明日召臺官一問，便知端的。且共飲一盃，以消此良夜。」左右隨進上酒來，二人相對而飲，飲至夜分方寢。正是：
人意不為鬬，　　天心便作災。
若要挽天意，　　須從人心來。
人心不自轉，　　天意何能回？
天意苟如此，　　江山已矣哉。
集／小說／隋史遺文／卷之五／第二十一回　齊國遠漫興立球場　柴郡馬挾伴遊燈市(P.245)
叔寶分付抓熟路看燈。日間因在兵部府前圓情，恰就到司馬門來。看燈棚都齊備了。那個燈樓，不過一時光景，也只是蘆棚席殿，搭在霄漢之間，下邊卻有彩段裝成那些富貴，居中掛這一碗麒麟燈。麒麟燈上掛著四個金字扁，寫個「萬獸齊朝」。牌樓上一對燈聯，左手一句「周祚呈祥，賢聖降凡邦有道」，右一句「隋朝獻瑞，仁君治世壽無疆」。麒麟燈下，有各樣獸燈圍繞：
獬豸燈張牙舞爪，獅子燈睜眼團毛。白澤燈光輝燦爛，青熊燈形相蹊蹺。猛虎燈虛張聲勢，錦豹燈活像咆哮。老鼠燈偷瓜抱蔓，山猴燈上樹摘桃。駱駝燈不堪載輦，白象燈儼似隨朝。麋鹿燈銜花朵朵，狡兔燈帶草飄飄。走馬燈躍刀馳騁，鬭羊燈隨勢低高。
各色獸燈，無不備具，不能盡數。有兩個古人，騎兩碗獸燈：左手是梓潼帝君，騎白騾燈，下臨凡世；右手是玉清老子，跨青牛燈，西出陽關。有詩四句：
獸燈無數彩光搖，　　整整齊齊下復高。
麒麟乃是蟲毛長，　　故引千群猛獸朝。
集／小說／隋史遺文／卷之五／第二十三回　老婦人失女訴冤情　眾好漢抱憤成義舉(P.261)
始初時，秦叔寶到還有輸彩段銀花贖還他的意思，次後聽見這些說話，都動了打的念頭，逢人就問宇文公子。問著人，人都道：「列位也該問一聲！」叔寶道：「你長安朋友，說話也可笑，你說
那公子在那裏罷了，怎麼說該問？」眾人道：「列位是外京，衣冠也不同。倘若遇見公子，言語對答不來，公子性氣又不好，恐怕傷了列位。」叔寶道：「不知他怎麼樣一個行頭？問了我們好迴避。」眾人道：「宇文公子的行頭太多哩。他有這一所私下的房屋，畜養許多亡命之徒，都是不怕冷熱的人，就是這樣時候，賣弄精神，都脫得赤條條的，每人拿一條齊眉短棍，也有一二百個在前邊開路；後邊就是本府會武藝的家將，真鎗真刀，擺著社火。公子騎馬，馬前是青衣大帽管家，擺這五六對人，都執著紗燈提爐，面前擺隊。長安城裏，這些勳衛府中的家將，扮的什麼社火，遇見公子，當街舞來，看舞得好，也像射圃圓情的賞花紅；舞得不好的，一頓棍打散了就罷了。」叔寶道：「多謝列位了。」只在那西長安門外御道上尋宇文公子。三更時候，月明如晝。是晚：
雲歸海島，霧隱天涯，萬里清霄呈碧，一輪皓月初圓。燈映月，增一倍光輝；月映燈，有十分燦爛。這月溶溶漾漾，似老君太乙爐傾出爛銀盤；那燈灼灼瑩瑩，似天孫七襄機織來鋪地錦。看不盡鐵鎖星橋，觀不了金枝寶樹。黎民百姓人家，點的銀錠燈、花瓶燈、屏風燈、方勝燈，都霞彩裝成；掛的梨花燈、雪花燈、梅花燈、蓮花燈，盡春冰剪簇。排的獅燈、象燈、虎燈、豹燈，張牙舞爪，剪尾跑蹄，噴千條紫霧；懸的蛟燈、龍燈、鰲燈、蟒燈，揚鬐鼓吻，開鱗奮戟，吐萬丈紅光。咭叮叮玉佩飄飄，廝琅琅寶車絡繹。熱烘烘暖氣侵人，輕馥馥香塵隨馬。也有富家子弟，帶博浪遊人，打幾柄傘兒燈，盡裝的蘇杭貨。三元廟前，打數丈高竿，人人都打五色炮杖。烟火內放出來的是：劉關張三顧諸葛亮，張翼德葭萌戰馬超。望春樓上，有王孫
公子，設宴觀燈。教坊司扮出來的社火：楚霸王九戰章邯，伍子胥臨潼舉鼎。滿城中簫鼓喧天，徹夜裏笙歌不斷。猛聽得轟天動地鑼鳴，引一起爭標的社火，打幾柄飄霞颺彩五方旗，引一對虎口狼牙開路鬼。
集／小說／隋史遺文／卷之六／第二十六回　二百里海山開勝景　十六院嬪御鬭豪華(P.287)
隋主厭是兩地往來行動不便，率性自大內到西苑開成御道，兩邊短垣，護以長松高柳。隋主沒個時度往往來來。自大內到西苑多乘馬，宮娥也都是馬，急管緊絃、鳳簫龍笛簇擁在前後。到西苑是龍舟鳳舸，遊歷四海五湖十六院。一到舟中，將次一院一院櫂舟接駕。
鳴榔力怯故深深，　　香散風前展翠裾。
艷質不堪臨水照，　　一池清影浸芙蓉。
每日問水尋山，偎紅倚翠，不拘在大內與在苑中，開宴時，自己與這干寵妃是一席，文帝嬪妃與自
己親幸的梁公蕭矩、千牛宇文皛是一席。酒至半酣，彼此謔浪，也不論個君臣，不分個男女，總只是個流連光景，沉湎女色。數不盡禁苑繁華，並他一身快樂。况是有這干會點綴的女人，使了這些沒考核的銀子，又是這干風太監為他採買。佐酒的少甚山珍海錯；賞玩的少甚異卉名花？桃堤柳岸，雪檻冰山，便到窮冬時候，萬木凋零，這干美人要好看，把這些落葉樹枝上邊，將錦綺做成各色像生花朵，或是初開，或是半謝，或是半捲葉兒、欲放的蕊兒。起初起自一院，後來各院相效，愈出愈奇，把五湖四海中也布上許多紅蓮、白蓮、紫芡、青菱、黃蘋、丹蓼，用盡數日工夫，消不得一番風雨。劍嘯主人常摹出他四時歡暢：
到春來和風煽暖，麗日流輝。黃鶯千囀綠楊，紫燕雙棲畫棟。玉階紅雨，落花陣陣堪憐；綉陌輕霜，飛絮紛紛無定。說不盡宮庭的春色，單表著宮女的春心：穿上了薄薄羅衫，走動了纖纖蓮步。摘青梅，把黃蜂戲打；展錦袖，將粉蝶輕兜。半天落下鞦韆，香褌盡露；繞地滾來蹴踘，媚眼橫流。隋主每遇春時，與嬪妃走馬花間，宣淫柳下。常選美少年數百，挾金丸遊獵內庭。男女混雜，笑語喧闐，催花擊鼓，曲水流觴，以盡三春之興。
到夏來南軒薦爽，北牖生凉。峭壁陰森，石洞寒泉無暑氣；高梧蔭覆，雲廊深箔絕炎歊。綺宴頻開，不住的進霞漿，浮瓜沉李；瑛盤臚列，一個個舒玉腕，雪藕調冰。時卷芰荷風，何用復搖八寶扇？新開茉莉蕊，採來拋入七香湯。霧縠腰裙，一條桃子縫微微界綫；冰綃胸抹，兩顆鷄頭肉簇簇堆尖。見這般彈得破的嬌姿，不由人吹得著的慾火。或于湘簟，或在胡牀，雙剔
綉鞋，鉤起兩彎新月；斜欹珊枕，鋪開滿榻香雲。隋帝日戀深宮，那知酷暑？
到秋來金飈清暑，玉露澄空。柱吐天香，蘭蕤國秀。晶瑩碧漢，天開著美夜良宵；燦爛銀蟾，光映滿雲廊水殿。井梧簌簌，間著蛩韵凄凄；檻竹蕭蕭，襯出茶聲細細。隋帝呼盧浮白，無暇悲秋；選伎徵歌，務期卜夜。蕭后率著韓俊娥、袁寶兒幾個美人，登臺遠眺，惟恐天工吹上廣寒宮；並輦夜遊，常被暮雲迷入高唐夢。花籠翠幕景清幽，况兼薄醉三分；月睨牙牀光炫耀，更覺痴情百倍。碧幌中雙眠穩穩，合宮燈炬尚星懸；牙牀上嬌喘吁吁，隔院笙歌猶鼎沸。恣酒色之沉湎，致子午之混淆。憑著他幾部拾遺，載不盡九秋樂事。
到冬來朔風司令，瑞雪飛空。頃刻間圓璧方圭，添補上瑤階玉砌。金猊寶鴨內，焚一片遍繞各宮，這是海外遠來的香草，說甚麼紅爐獸炭；雕盤珀碗中，費萬錢方供半箸，這是人間未見的珍羞，數不著美酒羊羔。隋帝又築造浴室一所，名曰戲鴛池。暖玉為闌，銅龍熱水，壁塗蘭桂之雪，湯和薔薇之露。白晳兒郎，妖嬈女子，裸游其內，互相嬲嬲。一個個玉莖挺竪，貝戶流膏，皓腕交加，冰肌映耀。絳綃拖抹，濺起珠璣；香氣氤氳，結成雲霧。帝恣淫極慾，時男時女，東摟西抱。分不出貴賤高卑，只一味迷癡顛倒。
集／總集／全唐詩補編／外編／第三編　全唐詩續補遺／卷六中唐三／李郃／賀州思九疑作(P.410)
賀州思九疑作
我世家九疑，山在宅之陽。林叢倚虛壁，峭拔絕坤方。卓植斗杓南，序列儼成行。煙嵐緲相接，午影常中堂。去留如有期，勝覽誇新妝。少懷不羈思，那能繫空桑？對此疑山高，目懸幾成尩。飄風微我蕩，此興頎然長。幸隨長者車，身便神亦爽。詎仍手中扶，扶搖上翱翔。雲開躋巒頂，萬丈誠孤亢。俯瞷總羣植，纖纖若毫芒。上與汗漫期，倒景徹罔浪。璇璣盤胸次，燦爛皆文章。清風時掀髯，世慮渾相忘。伸手叩元關，閶闔鳴金琅。九垓若可極，縱身托穹蒼。四眺憑空忽，興盡思弓藏。翩然下其肩，稽首來帝旁。有嚴淑多士，登造皆賢良。探懷攄忠藎，吾亦傾吾囊。鋒鋩避英銳，鉛槧費揮張。臚傳動天閽，顏厚何可當。騰章控多遜，遺珠映奎光。蔽賢吾焉敢，亦將勵名芳。維皇怒斯赫，投檄并炎荒。悵望九峯雲，母遠在蓮塘。夜分緝餘緒，旦期裨袞裳。美人弗可見，此心中忙忙。朝哦甑巔松，夕把流霞觴。何當解羈紲，量移慰悽愴。媸作盧敖遊，願為曼倩狂。長揖別臨賀，策馬指延唐。時攜二三子，葺彼山阿房。莧莧迹其故，餘復奚所望。
集／總集／全唐詩補編／續拾／卷三十五／剋符道者／頌(P.1211)
頌
奪人不奪境，緣自帶譊《五燈會元》、《人天眼目》作「誵」訛。擬欲求玄旨，思量反責麼。驪珠光燦爛，蟾桂葉《五燈會元》、《人天眼目》作「影」婆娑婆從《五燈會元》、《人天眼目》改。覿體《五燈會元》、《人天眼目》作「面」無差《人天眼目》作「回」互，還應滯網羅。
奪境不奪人，尋言何處真？問禪禪是妄，究理理非親。日照寒光澹，山搖《人天眼目》作「遙」翠色新。直饒玄會得，恬似《五燈會元》、《人天眼目》作「也是」眼中塵。
人境兩俱奪，從來正令行。不論佛與祖，那說聖凡情。擬犯吹毛劍，還傷《五燈會元》、《人天眼目》作「如」值木《人天眼目》作「目」盲。進前求妙會，特地打《五燈會元》、《人天眼目》作「斬」精靈。
人境俱不奪，思量意不偏。主賓言不《五燈會元》作「少」異，問答理俱全。踏破澄潭月，穿開碧落天。不能明妙用，淪溺在無緣。《天聖廣燈錄》卷十三、《五燈會元》卷十一、《人天眼目》卷一。
集／總集／全唐詩補編／續拾／卷三十五／處真／偈(P.1228)
偈
一片凝然光燦爛，擬意追尋卒難見。炳一作「瞥」然擲一作「撞」著豁人情，大事分明皆總一作「揔成」辦。是一作「實」快活，無繫絆，萬兩黃金終不換。任地千聖出頭來，從一作「揔」是向渠影中現。見《景德傳燈錄》卷二十。注「一作」者，為《五燈會元》卷十三之異文。
史／載記／十國春秋／後蜀　卷四十八至五十七／卷第四十九　後蜀二　後主本紀(P.1-1)..[清乾隆癸丑年昭文周氏此宜閣重校刊本]
廣政二十八年春正月帝聞宋師深入大懼問計於左右老將石頵宋史作石斌今從歐陽五代史謂宜聚兵堅守以敝之帝歎曰吾父子以溫衣美食養士四十年一旦臨敵不能為吾東向發一矢雖欲堅壁誰與吾守者邪未幾王全
斌次魏城癸酉至漢州帝乃命李昊草表遣通奏使伊審徵賫表詣全斌請降畧曰臣聞三皇御宇萬邦歸有道之君五帝垂衣六合順無為之化其或未知歷數猶昧存亡致興天討之師實懼霆臨之罪敢祈英睿俯聽哀鳴伏念生自并門長於蜀地幸以先君之基構得從幼歲以纂承只知四序以推遷不識三靈之改卜皇帝明光出震盛德居乾聲教被於遐荒慶澤流於中夏當凝旒玉殿之始缺以小事大之儀洎告類圜邱已來稽執玉持帛之禮葢蜀地居偏僻阻隔徽猷已慚先見之明因有後時之責今則皇威赫怒聖畧風行干戈所指
而無前鼙鼓纔臨而自潰山河郡縣半入於提封將卒倉儲盡歸於圖籍但念臣中外二百餘口慈母七十餘年日承訓撫之恩粗效孝愛之道實願克終甘旨冀保衰齡其次則子孫之團圓守血食之祭祀伏乞容之若地葢之如天特軫仁慈以寬危辱臣輒敢徵其故實上瀆宸聰竊念劉禪有安樂之封叔寶有長城之號背恩歸欵得獲生全願眇昧之餘魂得保全而為幸庶使先君寢廟不為樵採之場老母庭除且有問安之便見今保全府庫巡遏軍城不使毀傷終期臨照車書混其文軌正朔奉於靈臺敢布腹心恭聽赦宥全斌受之遣馬
軍都監康延澤先以百騎入城見帝諭以恩信封閉府庫安撫吏民十七日越三日十九日全斌大軍至成都帝具禮納降宋自興師至滅蜀凡六十六日得州四十五府一縣一百九十八戶五十三萬四千三十有九是月劉光義曹彬陷萬施開忠四州峽中郡縣盡失知遂州陳愈以城降時諸將多欲屠戮以逞獨彬禁止之故峽路兵始終秋毫無犯二月光義等至成都四日帝又遣弟雅王仁贄詣宋闕上表言先臣受命唐室建牙蜀川因時事之變更為人心之擁迫先臣卽世臣衣丱年猥以童昏繆承餘緒乖以小事大之禮闕稱藩奉貢之誠染
習偷安因循積歲所以上煩宸筭遠發王師勢甚疾雷功如破竹顧惟懦卒焉敢當鋒尋束手以云歸止傾心而俟命今月七日已令私署通奏使宣徽南院使伊審徵奉表歸降以緣路寇攘前進不得續遣供奉官王茂隆再齎前表必料血誠上達睿聽臣今月十九日已領親男諸弟納降禮於軍門至於老母諸孫延餘喘於私第陛下至仁廣覆大德好生顧臣假息於數年所望全軀於此日今蒙元戎慰恤監獲撫安若非天地之垂慈豈見軍民之受賜謹遣親弟仁贄奉表待罪又上宋宰臣樞密使狀曰竊念頃自北京卽隨先子洎臨西蜀嗣守餘基自量小國之封疆常阻大朝之正朔伏自皇帝登位宸極
禮盛郊禋令預梯航願同臨照而以阻遙障險稍易歲時今則遠勞王師恭行天討有征無戰詎可抗威棄甲倒戈尋皆效順具陳降欵上達冕旒所希者存濟活於蒼生報劬勞於老母忠惟奉主孝則養親固於生平無所覬望許男銜璧已蒙解釋之儀虞舜垂衣佇保安全之望丹誠備寫雪涕難勝伏惟某官叶贊萬幾懷柔八表迥敷恩信并及幽遐願垂前席之言特加敷奏冀遂保家之懇終養晨昏烏反哺以知恩竊將比喻雀銜環而報德以荷生成倚賴感銘陳辭罔盡遐瞻德宇但瀝虔誠宋帝答詔曰朕以受命上穹臨制中土姑務保民而崇德豈思右武以佳兵至於臨戎葢非獲已矧惟益部僻處一隅靡思僭竊之愆輒肆窺覦之志潛結并寇自啟釁端爰命偏師往申弔伐靈旗所指逆壘自平朕常中宵憮然兆民何罪屢馳驛騎嚴戒兵鋒務宣拯溺之懷以盡招擕之禮而卿果
能率官屬而請命拜表疏以祈恩託以慈親保其宗祀悉封府庫以待王師追咎改圖將自求於多福匿瑕含垢當盡滌於前非朕不食言爾無他慮又錦里耆舊傳載宋太祖答詔與宋史畧異今附記於下○敕蜀主省上表率文武見任官等望闕瀝懇歸命事具悉朕自皇天眷命率土樂推將期德報萬方不特威加四海乃睠益部僻處一隅苟黎庶之獲安非經營之在意憶昨災躔蜀地釁自并門旣興王者之師遂授將軍之鉞事非獲已須用至兵我具真辭彼衆自敗下劍門而賈勇指井絡以長驅中宵火燃兆庶何罪徑馳驛騎嚴戒前鋒廣宣來者之懷徧諭弔民之意果能率官屬而效順拜表疏以祈恩託我慈親述乃寢廟封府庫而待罪保生聚以輸誠朕方示信懷來不逼人險保無他慮當體優隆國有舊章不違來請所　　十七宜悉也　　　日帝乃與太后妃嬪合族等及官屬發成都由峽江而下時宋取蜀宮殿材造船二百艘裝載物帛銅錢器皿及銀腰帶十萬
應付江南軍前其珠珍軟細以陸路發付京師○邵氏聞見錄云昶舟過省州湖㶞渡一宮嬪有孕昶出之祝曰若生子孟氏尚存也後果生子今為孟氏不絕昶治蜀有恩國人哭送之至犍為別去因號曰蜀王灘至江陵宋帝遣皇城使竇思儼迎勞之夏四月至襄漢復遣使齎詔賜茶藥所賜詔不名仍呼太后為國母五月將至汴京宋太祖命晉王勞於近郊■■十六日昧爽宋太祖御崇元殿備禮出見後主率皇弟仁贄太子元喆等宰臣李昊已下三十二人自玉津園乘馬至明德門白冠素服勒帛立班宋閤門使李廷憲接降表後主等伏地待罪頃之宋太祖令通事舍人持起敕曰取法上天廣覆下土旣叶混同之象永垂臨照之光方喜來朝
何勞俟罪體茲睠待無至兢憂後主獻金器八百兩玉腰帶二條銀鋌一萬兩已而賜宴於大■殿又進金酒器一副通龍鳳犀腰帶一條明日宋太祖宣賜後主襲衣玉帶黃金鞍勒馬金器千兩銀器萬兩錦綺千段絹萬疋錦里耆舊傳云蜀主朝見賜蜀主衣一副六件玉腰帶一條金鞍轡馬一匹散馬五匹絹五千疋錦綺綾羅紗彀衣著一千疋錢三千貫文金鍍銀稜瓷器四百事銀漆稜器千六百事素漆器五百事錦繡被氊褥二副宅一院四百八十間鋪陳售用什物全又賜太后李氏金器三百兩銀器三千兩錦綺千匹絹千匹子弟及其官屬等襲衣金玉帶鞍勒馬車乘器幣有差又遣使分詣江陵鳳翔賜我文武官家屬錢帛疾病者給以醫藥時成都人王處
瓊少孤有司籍其金寶後主至是輦送闕下宋太祖令計其直還焉又以新築臨汴大第第在利仁坊太平興國中改為尚書都省賜後主居之復為官屬各營居第詔曰伯禹導川黑水本梁州之域河圖拒象岷山直井絡之墟屬中原多故遠服未賓遂剖裂於山河競僭竊於位號朕削平㝢縣載整皇綱復周漢之舊疆寵綏羣后采唐虞之大訓協和萬邦六年於茲百揆時敘禮樂征伐之柄盡出朝廷要荒山澤之君咸修職貢憶昨援長庚而授律法時雨以興師先申誕告之文以慰徯來之衆咨爾偽蜀主孟昶克承餘緒保據一隅擅正朔以自尊歷歲時而滋久
屬王師之致討察天道之惡盈體此綏懷思於效順盡率郡吏降於軍門抗手疏以陳誠伏天閽而請命是用昭示大信盡滌疵瑕度越彝章升於崇秩冠紫微之近署以奉內朝剪鶉首之奧區為之食邑豈比夫魏封劉禪纔升驃騎之班隋待蕭琮惟列莒公之號率從異數式洽殊私爾宜欽承往踐厥位可開府儀同三司檢校太師兼中書令秦國公給上鎮節度使奉祿餘官除拜有差李昊工部尚書毋守素工部侍郞張元倣工部郞中歐陽烱左散騎常侍胡韞司天少監郭徵膳部郞中韓保昇殿中監高諷太府卿尹文舉駕部郞中范禹偁鴻臚卿劉暠少府少監韓嶼庫部郞中鮮于操祠部員外郞趙元拱虞部員外郞邱世隆比部員外郞王昭遠右千牛衛上將軍李進右千牛衛大將軍龍處
左羽林衛大將軍袁可鈞左屯衛大將軍高延昭左驍銳大將軍蘇廷超淸道率府率李遵皓左監門率府率又授後主弟仁贄右神武軍統軍仁操左監門衛上將軍仁裕右監門衛上將軍太子元喆兗州節度使次子元玨左千牛衛上將軍越七日後主薨時宋乾德三年夏六月也年四十有七遺表曰臣聞大數有限萬化無窮歷觀古今以攸同在昔賢愚而不免將啟手以歸土再瀝懇而聞天伏念臣謬承父業竊據坤維數千里之山河四十年之統攝雖有臨深之懼且無事大之規是以遠勞王師恭行天討上思老母下念民生潛收拒轍之心旋露投戈之請皇帝納汙道廣來遠恩寬遐頒彩鳳之書遽釋牽羊之罪伏自遠辭錦里獲覩瑤墀帝澤天恩曾無虛日皇華驛騎長是盈門仍賜官勳方圖朝謝不謂偶縈疾疹遽覺沉微乃蒙陛下軫睿念以殊深降國醫而荐至比冀稍聞瘳損何期漸見彌留將別聖朝卽歸幽壤絕拜章於雙闕一息雖存命易簀於病躬五神已耗伏惟皇帝長新鳳歷
永霸鴻圖鎮居四海之尊終作兆民之慶臣之老母臣之遺孤仰荷聖恩夫復何憂云云宋太祖廢朝五日素服發哀賻布帛千疋發奉義甲士三千人護葬葬於洛陽之■■秋七月正衙備禮冊贈尚書令追封楚王其文曰維乾德三年歲次乙丑七月己巳朔越二十日戊子皇帝若曰咨爾故檢校太師兼中書令秦國公孟昶冊贈之典所以彰世祚而紀勳伐繼絕之義所以旌異域而表來庭苟匪全功寧兼二者國家乘乾撫運括地開圖稽至德於勳華體深仁於湯禹旣定壺關之亂復剪淮甸之凶暨荊及衡洗蕩逋穢以為人君之道先德而後刑王者之師有征而無戰兵威震叠寰
宇來同以至薄伐兩川徂征三峽惟爾昶襲乃堂構據有巴庸而能祗畏皇靈保全宗緖知幾識變委順圖全馳子牟魏闕之心奉伯禹塗山之會朕自聞獻欵良切虛懷舟車欣至止之初邸第錫非常之制封崇異數祈保永年景命不融奄然殂謝於戲爾有及親之孝特異常倫爾有達上之情所期終養何高穹之不祐與幽壤之同歸斯朕所以當宁興悲徹縣永歎詢於史氏申命禮官今遣使起復雲麾將軍檢校太傅右神武統軍兼御史大夫上柱國平昌縣開國伯食邑七百戶孟仁贄持節贈爾為尚書令仍追封楚王於戲式備哀榮載光
簡牒南宮峻秩全楚大邦併示追崇敻超彝制始終之分朕無愧焉仍贈墳莊一區給守墳人米千石錢五萬諡曰恭孝蜀檮杌作恭惠今從宋史初高祖據有一方晚年專務奢侈尚食掌食典至百卷中有賜緋羊酒骨糟等名寢室常設畫屏七十張關百紐而合之號曰幈宮又有煌明帳色淺紅類鮫綃於縐文中具十洲三島之象夜則燦爛如金箔施之大小牀皆稱後主初襲位頗勤政事寢處惟紫羅帳碧綾帷褥無錦繡諸飾至於盥漱之具但用白金雜以黑漆木器性復仁慈柔懦野人閒話云後主性多明敏孝慈仁義在位已來尊儒尚道貴農賤商每決死刑多所矜減月旦必素飧
酷喜薯藥因呼薯藥為月一盤初喜走馬後漸以體重不耐乘馬內廐惟飼打毬馬一匹出則乘步輦蔽以重簾環結珠香囊垂於四角香聞數里人罕覩其面居恆巡行宮內惟銅裝朱漆小輦而已且數年間一南郊不放燈火乂費著歲華紀麗譜云蜀王孟昶時間放燈然率無定日中歲稍稍以侈靡為樂常命一梭織成錦被凡三幅帛上鏤二穴名曰鴛衾乂以芙蓉花徧染繒為帳幔名曰芙蓉帳至溺器皆以七寶裝之宋太祖見寶裝溺器撞碎之曰汝以七寶飾此當以何器貯食所為如此不亡何待每臘日內官各獻羅體圈金花樹所費不貲先是歲除故事學士為辭題桃符置寢門左右前一年學士幸寅
遜撰詞後主以其非工自操筆署云新年納餘慶嘉節號長春已而以正月納降宋太祖命呂餘慶知成都府而長春又太祖誕節名其符合有如此一云太子元喆居策勳府後主以歲終自書桃符云天降餘慶聖節長春元喆拜受置於寢門之左右未審是非又廣政中民質錢取息者將徙居必牓其門曰召主收贖一云後主賦歛無度射利之家配率尤甚旣乏緡錢惟仰在質物乃競書簡札揭其門曰今召主收贖識者以為召者趙也贖者蜀也末年成都文武官競執長鞭自馬至地號曰朝天婦女爭治髮為高髻呼為朝天髻又製新曲曰萬里朝天未幾後主朝宋崎嶇川陸斯其驗矣高祖自同光三年乙酉入蜀至廣政二十八年乙丑國滅
父子二世凡四十一年薛氏舊五代史謂同光三年丙戌至乾德三年乙丑四十年者非是
史／載記／十國春秋／吳越　卷七十七至八十九／卷第七十八　吳越二　武肅王世家下(P.1-1)..[清乾隆癸丑年昭文周氏此宜閣重校刊本]
長興三年春正月唐升楚州為順化軍以王子明州刺史傳珦領節度使楚州時屬楊氏傳珦葢鎮明州而遙領楚州節耳二月唐遣吏部侍郞盧詹刑部郎中楊薰賜王國信湯藥等三月己酉夜大雪王寢疾謂將吏曰吾疾必不起諸兒愚懦不足任後事吾死公等自擇之衆將泣下皆曰兩鎮令
公仁孝有功孰不愛戴王乃悉出印鑰授子傳瓘曰諸將許爾矣又曰子孫善事中國勿以易姓廢事大之禮庚戌薨年八十一在位四十一年唐主聞赴廢朝七日詔曰天下兵馬大元帥尚書令吳越國王錢■本朝元老當代勳賢位已極於人臣名素高於簡冊贈典旣無其官爵易名宜示其優崇卽令所司定諡曰武肅一作忠烈非仍以王禮葬詔工部侍郞楊凝式為碑文五代史補曰李瀚有逸才每作文則筆不停輟而性嗜酒楊凝式常受詔撰錢鏐碑自以作不逮瀚於是多市美酒召瀚飲俟其酣且使代筆經宿而成凡一萬五千字莫不詞理典贍凝式歎服久之夏四月庚午奉靈輴殯於衣錦軍應順元年春正月壬午葬安國縣衣錦鄉
茅山之原是年建廟於東府按備史載唐敕建廟在淸泰三年葢先立廟而後奏允也越二年奉真像入廟皮光業吳越國武肅王廟碑文曰粵以唐長興三載壬辰春季蓂凋十三莢天下兵馬都元帥尚父守尚書令吳越國王棄捐宮館以是歲明宗皇帝降太常博士段顒定諡議曰武肅尚書工部侍郞楊凝式撰神道碑文宣翰林待詔張季恭至吳越書於刊石後二年歲在敦牂天下兵馬元帥嗣吳越王建廟貌於始封之越國禮與境內樂之罔極孝思也葢聞神道設教莫大於郊社嚴禋明德惟馨無逾於祖考孝享是以百代相襲六籍盛稱報劬勞則天保是徵展欽若則王假是訓況建除難靜亂之業揚武烈之威名振剛德尅敵之風成肅恭之懿號陳力四紀光奉八朝生為有土之君薨為象朝之廟足可睢盱召畢齷齪桓文聲華永而日月齊簡冊編而今古在矧夫堂成王搆家繼國肥壓璧寶以知來出玉林而嗣位高陽號里無媿前賢夏屋登山常遵治命爰自鄭緇始襲晉墨未除不忍一日之離遂立千年之祀金鎔陽邁已成像於吳宮香刻㫋檀復祔神於越國恭惟先天下兵馬都元帥吳越國武肅王殷朝籛祖仙萼分
枝唐代鄛公靈源真派簪纓軒冕禮樂詩書叠慶連華交光翊葉應劭七世累爵重官羅企一門惟忠及孝其降神也晅晅原本作虹飛蜀國始見殊祥魚躍汾河是生奇表赤光耀室黃氣浮空石龜殞下於官山■人來歸於寶器其英姿也鳳文龍藻奐出精神白琥蒼珪琢為標格加之薛璘整峻謝安風華俯仰可觀進退有度慕容德偃日月角光影鑠人李子賢匿犀龜文威儀鎮俗其辭韻也音容灑落智辯鏗鍧元善抑揚張暢詳雅至若討論國計談畫兵籌接對使伻撫御將下所謂五湖奔注百谷奔騰玉虹起而雲霧鎖金虎嘯而風颷動揣摩勝負赫連勃口授懷慚押押疑是俾字闔興亡蘇季子舌端有愧其氣度也志高建木量等大瀛含垢匿瑕罔知邊際求賢接士無怠寅昏重仁義若邱山視玉帛如咳唾翹翹車乘惟在得人憧憧往來皆鍾和氣所以𦤎皮豹舄鶴列犀渠咸願殺身用酬大惠變家為國誠由萬化生身以德聚民所謂八風從律其英雄也能知否泰善俟雲雷動必有成舉無遺策蛟龍得雨莫測變通鵰鶚出林可知意度其間文武迭用仁義宏敷常平之列戟持矛並能取舍元𢣢之搦虵騎虎不覺艱難奄有具區廓成霸業設使庾翼復出必不妄譽以桓溫阮籍重生安敢輕言於廣
武其文學也家承儒範世尚素風侍絳紗帳於先生授白綸巾於神女才通夢寐鳳吐是來志在典經龍鬬不顧所以博覽七緯精究三元盡得津涯皆昇堂奧其於篇詠尤著功夫思風起而繡段飄言泉淘而金沙見其札翰也花隨腕下星逐毫飛靄若游雲細疑垂露鉤刀向背未饒素肉芝筋點畫方圓高掩崔肥趙瘦就中濡染脾額益見呈露鋒鋩四方仰其神蹤一代稱為墨寶王逸少若見甘避雁行蕭子雲如逢大慚蟬翼其建大功也唐季乾符之末中和之初海鳧乍揚天鼈初伏塵飛野馬四郊之壘漸多霧暗騰蛇五賊之機共搆其始者王仙芝結釁中土首搆禍階雖已誅夷猶殘支黨自此藂林烏合草澤蜂飛儇薄者因是披攘謹厚者亦為慓悍江南則朱直叛亂於唐山孫端寇孽於安吉西侵宛水東患苕溪郡縣則終日登陴生民則長時伏莽王時郊居葛圃嘉遁茅山方當枕石漱泉尚是裒衣博帶覩茲多事慨然究懷顧謂朋友曰丈夫尚須撥亂平奸豈可懷安端坐是日乃奮戎服挂彼儒冠大散家財廣招勇士申令纔舉行伍肅然手仗義旗身當勍敵一月之內二寇殄平靜千里之山川救兩郡之塗炭是王之初立功也其次黃巢來從五嶺直下三衢展梟翅則雹
布星離張鯨牙則山連岳峙所遭蹂踐並作塵灰王乃獨領偏師橫行險地旣逢大憝遂設奇兵敵望草木叢林皆是干矛旌幟我則左右翼陣點化如神當下追奔尚賈餘勇長虵封豕便出他疆新市下江保安數邑是王之功也其次彭城漢宏據南鎮之重地守東越之名區黃巢旣犯兩京僖皇乃巡二蜀漢宏不思奔問便廢貢輸恃險阻於浙河欲覬覦於浙岸先於漁浦黿口翼張下營蕭山西陵鱗次列砦烽燧交應鼙鼓相聞時我諸軍實有難色王乃潛趨間道夜濟長江仰告昊天乞昏朗月當下寒雲布野殺氣凝空楚廟陰兵旁隨霧合晉臣黑幔闇與山連我師忽震於雷霆彼砦俄驚於魂夢風號貔虎爭傳破竹之聲陣卷龍蛇競集建瓴之勢賊將殷輪不暇漂杵有餘僅身免以奔歸乃塞門而自守邇後大小百戰首尾四年方淸鏡水之波始有蘭亭之地弔其生聚大布仁慈誅彼渠魁不煩天討是王之功也次則有薛朗逐出周寶自據朱方南襲毘陵西侵建業恣其剽掠務在殺傷將乘中國之危擬扼長江之險王乃命二麾上將期一月報功指其山川授以韜畧蹄轂並舉水陸兼行曾不旬時討平窟穴褁南宮萬於犀革視以囚人梟崔慧景於鰌籃彰其叛主是王之功
也次則有徐約比是六合鎮使遠忝三吳郡符玉帛是求徵歛無度長時習戰齊民因被雕黥比屋為軍魯儒亦遭翦刺惟王聞其暴虐奮激神威發上谷之精兵命下江之賢將授以九天九地之訣傳以訓辭訓典之規扼斷咽喉淸其郊野任約之龍果睡王彌之豹徒飛食窘朝饑無由撫土計窮宵遁遂至潰圍松陵之烟水重淸香徑之黎元再活是王之功也次則有孫儒恃有數萬兵甲不守淮南直欲別遷土疆遂奔江左刲人民為糧食墮舍宇為薪蘇餓鶻饑鷹飛揚京口貪狼乳虎踐踏吳門漸逼由拳將窺霅水王乃張天網於險阻闢地穽於要衝發水犀之驍雄設燧象之奇計靑雀摩壘赤兔致師將持久以待之俟勢窮而必取守陴皆哭無食何為鳴鼓而攻脫身遂去向使不施神畧不振王威則翼翼最靈皆成膏血茫茫勝槩盡作烟煤所謂劬勞為時廣大及物者是王之功也次則有董庶人始鎮石鎮便牧杭州因破漢宏遂居越土自形成象從纖至洪並是王之環環疑擐字甲執兵左提右挈以至手持旄節身爵王侯旣滅頂於彝倫乃垂涎於神器銅符金匱祥瑞亂興玉璽珠袍妖訛競起王以早同楚歃夙共晉盟書尚緘縢血猶濡劍牋函旁午誘勸交馳諫旣閉於屬垣禍遂成
於覆族是時兩河倔強三輔紛紜萬象雖拱於北辰一人不遑於南顧王請奉行天討所統便是國兵不費上供資財不役諸道將帥果見桓元計窘抽玉簪以求生王莽勢窮轉銅斗而厭勝喉旣舂於富父骨復專於會稽瀦其故宮焚其法物復我正朔淸我寰瀛五石補而天鏡明六合完而地維正是王之功也王以平妖立霸時之業戡難建葢世之功律呂宮商鏘洋史籍丹靑金玉奐爛國華所以僖宗天子仰我文昭睠我武烈龍光壓壘急使星馳綸綍便藩大王風起尋以耿純試理盧植兼才披錦衣以耀家鄉握珪符而光松梓洎於昭皇飛昇大寶禮遇元勳龍悅居雲鳧忻得藻嘉功賞德金鳳之詔連飛表異旌優玉麟之符遂刻移南徐之藩翰就錢塘之江山節竦靈犀帳開神虎三千珠甲光爛星辰十二牙旗文生組繡碧幢纔建黃閣又開乃兼鎮於越藩遂對持於漢節中天辰像像應象字雖分牛斗之疆夾岸烟嵐映出東西之宅四縣旣食萬戶累加棨戟立門赤油羅列山河誓劵金字熒煌生祠之籩豆鏘鏘衣錦之城隍黯黯而又特逾漢制封我吳王茅分夏社之鄉桐翦周王之手昔也龍蛇起陸蹈湯火以戰爭此際山川出雲見君臣之際會逮夫濟陰王旣傳天寶梁太祖遂應
元苞於王不易范張之故情請結秦晉之嘉好恨無殊禮得展異恩於是追呂望之高風擬山甫之美躅師尚父統攝三老作帝股肱尚書令總務萬機為天喉舌仍頒瑞節復陟高壇建牙兼鎮於楊州分閫遙臨於楚甸尋命兵部尚書姚洎躬持鳳冊遠泛鯨波備周官之典儀封越國之土宇八鸞四馬耀鏤錫以振鉤膺三節一王秉桓圭而垂元玉及龍德嗣君卽位禮稱伯舅尊曰父師寅敬列光益虔顧命是遣吏部李尚書燕奉持綸誥繚遠湖湘授天下兵馬都元帥洞庭彭蠡漸無不順之臣北狄西戎將有後予之歎昔韓信對漢高祖曰陛下能將將臣能將兵是知元帥非人臣之職曹葢帝王之兵柄推之前代隋煬帝自晉王淮南行臺尚書令為行軍元帥而無天下之號國朝肅宗皇帝駐蹕靈武因命代宗皇帝自廣平王而為之德宗皇帝自魯王而為之梁太祖授九錫後而為之斯天下元帥之故實也其後龍德帝復命兵部崔侍郞協齎持簡冊浮汎風帆揚往典於明庭促及時而建國奉召康公之命得以專征授唐叔虞之封良由吉夢未久金行運息土德中興莊宗皇帝鵬起并汾龍飛宋汴當宁不逾於旬朔臨軒宣諭於公卿曰吳越國王五十年來常作榰天之柱三千
里外每為捧日之雲今若將致小康實在敬尊元老於是鸞臺進擬麟趾摛詞典瑞獻功琢白圭而冊文燦爛職金供命鎔紫磨而印篆盤珊重封吳越國王再授天下元帥馬遷十代史內固是絕倫柳萬卷書中必無往例其建國也大君有命明試以功自癸未而至壬辰備戰器而修王道先是中朝名士在野遺人或負笈擔簦來投霸府或折襦為袴而詣軍門奮袖於嘉納堂中曳履於靈鈞臺上至此水鏡裁鑒金秤等量並列庭臣皆居省署簪裾列侍文物齊光張伯仁陳宗廟之儀鄭子產獻公侯之禮豈謂難窮者大數莫究者彼蒼俄脫履於具區遽徹縣於正寢金山霧掩誰知帝召王喬玉海波空實痛神辭李廣況十三州疆場百萬戶黔黎咸長養於恩膏悉生成於化澤淚洒而晴空散雨愁凝而杲日沈雲鳥獸悲哀草木慘怛明宗皇帝宣太常而定諡法詔貳卿而撰誄文鸞輅龍旂贈禮優於鄧禹梓宮黃屋異數等於霍光得謂盡始盡終極榮極貴享九九之仙壽近帝位於一爻感萬萬之人心歆神道於千祀有後如此又何缺焉我天下兵馬元帥吳越王當燕族之多奇承趙宗之後世嵩衡泰華秀氣俱騰淮濟江河榮光並結是時胤主誕我國祥紹經文緯武之基襲積
德累仁之業開襟奮臆伏雄傑於周瑜誓衆臨戎□□豪於張袞風儀則懸星溢眥紫電楊矑霜雪凝肌魚龍入髮仙應有分貴不可知宋弁聲姿尤閑進對竇融詞氣惟是卑恭加以靑雲常在於言談畏日不離於顧盻徐行緩步褚彥回却是趨蹌散幘斜簪王文憲殊非蘊藉智畧則鮑叔錐矢應手而來德器則顧和珪璋遇機方露遠者大者一剛一柔靜則心照鏡而貌懷冰含和六氣動則火𤆌山而湯沸海慴懼萬人機變則管葛才高孫吳術妙身文虎豹隱見不常義府戈矛短長迭用三雋才旣為己任六奇策固是無遺郤縠詩書經綸國計項羽雷電振動兵籌徐睇而莫測金泉旁窺而罔知珠岸詞藻則靑霜皓月絡繹綵牋芳草落花飄颺鏤管織成夢錦散出神霞英變屢奇張融之言信矣凌顏鑠謝元葉之論宜然札翰則早受義方曾傳掣筆鸞回鵲反氣勢驚人金錯銀鉤縱橫入木桉牘無非墨陣宮室爭耀寶碑崔宏之本草無光張育之折蒲失色立功則我王初離太學始統親兵鄭世子方欲平齊汝陽王正思安漢屬鄰國侵軼命將曰李濤僅二萬兵下百里砦圍逼安國涎啄餘杭我王虔奉訓辭遂昇上將淸風受式黃石傳書親蒙韓奕之黃熊躬伏封文之白虎攻東
南而備西北事在機先掩五壘而出三門別馳神筭於是崩摧大陣擒獲萬人道路隘於俘囚山川積於戈甲餘敵作氣旣竭方遁於潛我則乘勝追奔又平廣德未出一百里之境復降五千乘之戎唱凱歌而喜氣連郊整班師而雄風掠地尋卽大統龍艦遠泛鰲溟巡江陰而收東州入海門而觀北固彼境遂陳舟楫遠出枝梧我則陳二廣於浪港沙前設三覆於石牌灣內零陵石灰風便爭投於蛟蜃窟中沁水火栰油燃倐葬於鯨鯢腹裏一戰定霸二紀無虞寰海具瞻將相迭耀聲光丕顯裴松為廊廟之人功業升聞段襄居骨鯁之任爰自嗣承國構纘奉王基況當跪箭之初又在寢苫之內芝蘭龍鳳二千餘口之家風鐵石虎貔二十萬人之軍府誠難撫御豈易輯綏我王以孝為模用仁作範無所不可惟言是從嘉惠寵靈供承花萼油雲膏雨潤澤閨門此外習武益兵輕刑慎罰德無脛而遠届名無翼而遐飛果動大朝繼踵異寵三年之內兩冊連封雙龍之金節齊行四馬之寶車並輾玉佩冠劍見王者之尊崇織文旂常覩國容之貴盛我王因茲顯赫益動孝思無以答先后之恩無以報昊天之德且曰武肅王有大功及天下大名振寰中庇生民則百萬有餘築城壘僅五十
來處豈可不建廟貌不像真容為星紀之福宮作地戶之神主爰命興武忠直都虞候姚敬思於馬臻湖畔勾踐城中選闉闍形勢之中區得顯敞高平之勝址於是鍬杵俱下畚鍤齊興隱隱雷聲轟轟岳振不十旬而展役布千丈之隆基大梓文柟非自秦山伐得宏梁巨棟非由漳水漂來雕鐫者王母元圖甃砌者赫連繡石斤揮斧運削出銀葩水鏨沙磨方成玉碣符元武之嘉兆應神蓍之吉辰始乃架險梯虛雲搆山矻陰虬廻抱陽馬奔趨虎牙銜而枅栱連龍脊褭而欒櫨轉瓊瑤耀壁丹漆明簷鴛鴦之瓦縫界成芙蓉之塼文印出卽以丙申歲秋八月十有七日我王備鹵簿鼓吹車輅旂常北司侍臣南班舊列奉迎真像而入祠宮白檀雕出聖容黃金鏤成寶座儀形酷類神彩如生鳳目龍章顏猶不改垂旒被袞人見興悲禮器則俎豆犠娑軒懸則祝敔鐘磬後殿翬衣雉服文母賢妃露幔珠屏蝦簾象榻不異昔時袐寢皆同曩日深宮前則廣廈交陰芳亭對搆紫石伏狻猊之影朱欄交菡萏之光正啟重門並立神將侍衛兵仗矛戟森然文武官班簪裾肅列直出甬道千步有餘河枕投醪波通射的蓮芰遶於水閣桐桂夾於星橋左則廻抱粉廊連延綺棟並圖曹署各列司存
乃至早世勛臣無祿公子皆塑儀像並配薦羞右則修廡飛甍綠窓丹牖陰兵神馬見雷電而沒風雲明牢淨厨備粢盛而烹肥腯景物則高山矮桂粉竹金松夾砌名花連階瑞草烟嵐蓊蔚便是陰宮雲霧濛籠居然神府我王昔以致君之業累殄寇戎今立顯考之祠而修孝敬所以天朝繼封王爵以耀國章金印輝煌丹書赫煜元帥帥天下侯伯拱戴中朝位冠諸藩勳高列辟卓絕殊猷鴻業懋哉兩地參天設使書剡川九萬之牋不能盡紀勒華山五千之仞亦恐難窮先業也詞不容於王椽才匪量於曹斗擬奚斯之頌或恣麤心對豫章之碑豈合惜手但以二紀幕客十載廷臣不求孫綽擅名豈望楊修絕妙所希編述用答恩知追感先王恭為銘曰崧高嶙峋是生哲人上天獅子出澤麒麟籛尊殷祖鄛胤唐臣衣冠表裏文武經綸廣運將新大盜斯起雁象欻驚鳧毛亂委紫葢蒙塵黃金多壘旣斁憲章又裂文軌武肅英王提劍東方龍行雲雨虎變文章孛氣沃酒妖雪歸湯洗滌星紀整頓天常告功狼居圖形麟閣桐珪聯編茅土續索三道犀幢八朝鳳幄丹劵家門錦衣城郭元帥天下國王具區六瑞琢冊三品鑄符尚父四履尚書萬樞峗峨高壽曦赫霸圖我王奉天為時而
出傳寶應金繼輝照日國士無雙風華第一削樹平戎夢禾受秩功旣挺世德又動天襲封二冊嗣位三年金應國寶元帥兵權忠無瑕纇孝絕雕鐫未褫墨縗乃建淸廟臥龍之城會稽之嶠嵐界廻廊粉明周繚廣殿霞開重門岳峭瑞玉禮器香檀聖容民之祀主我之神宗秉翟執籥特磬編鐘然蕭𤋲膟奠幣輸琮於穆祠中煥然陰府五齊恆馨六佾常舞餚薦房蒸歌隨路鼓令子懿孫光今顯古王歷事四朝累加定亂安國啟聖昌運同德守道翊戴功臣天下兵馬都元帥開府儀同三司尚父尚書令兼中書令上柱國吳越國王賜劍履上殿詔書不名凡功臣諸子領節制皆署而後請命王居處務期節儉衣衾雜用細布常膳惟甆漆器寢帳敝恭穆恭穆乃文穆王妃武肅夫人乃莊穆也□誤夫人欲易以靑繒不許十國紀年云鏐居室服御窮極侈靡末年荒恣尤甚似未確常歲除夜會子孫鼓琴未數曲遽
止之曰聞者以我為長夜之飲少在軍中夜未嘗寐倦極則就圓木小枕或枕大鈴寐輒欹而寤名曰警枕置粉盤於臥內有所記則書盤中又時彈銅丸於樓牆之外以警直更者一夕微行叩北城門吏不肯啟關曰大王來亦不可啟明日召吏厚賜之稍暇則命諸子孫諷誦詩賦或以所製詩賜丞相將吏亦間能書寫畫墨竹然不以呫嗶廢正務或有述李頻詩於王曰只將五字句用破一生心王曰此心何所不用而破於詩句惜哉反復議論由是往往達旦天福中近侍李詠因監契丹驛中有判官謂詠曰武肅王常夜不睡詠詰其所知答
曰嘗聞五臺王子太師言浙中不睡龍今已歸矣訪其所聞乃壬辰之後也僧贊寧傳載畧云武肅王常時詣諸院孫敏利者老姥監直聽更一宵銀枝燈有大蜥蜴㳂油缸而吸視之將竭倐然不見明日王曰昨夜夢麻膏充腸而飽是何祥也宮中或有對者王亦微哂而已又幼時倜儻有大度志氣雄傑機謀深遠每處衆中而神采有餘居家庭極盡人子禮純孝本於天性開國後遇春秋薦享必嗚咽流涕曰今日貴盛由積善所致但恨祖母不能見耳是時中原多事西川王氏稱蜀廣陵楊氏稱吳南海劉氏稱漢長溪王氏稱閩皆竊大號或通姻戚或達聘好咸以龍衣玉冊勸王自帝王笑曰此兒輩自坐爐炭之中又踞吾於上邪却之不
納而諸國主亦無不以父兄事之王負知人之鑒尊賢下士惟日不足名其居曰握髮殿取周公吐餔握髮之意後人譌為惡發殿常使畫工數十人居淞江號鸞手校尉伺北方流移來者咸寫貌以聞擇淸俊福厚者用之胡岳方渡江時畫工以貌奏王覩而歎曰面有銀光奇士也卽時召見幕客羅隱雅好譏評雖及王微時事怡然不怒人咸稱其寬大後庭有鄭姬者父坐法當死左右冀其獲宥且言斯人有息女預侍王曰豈可以一婦人亂我法出其女而斬之其公正不私又多此類也
集／小說／五代史平話／梁史平話／卷上(P.23)
且說曹州冤朐縣，有個富人黃宗旦，家產數萬，販鹽為生，喜聚集惡少。是那懿宗皇帝咸通元年上，黃宗旦妻懷胎，一十四個月不產。一日，生下一物，似肉球相似，中間卻是一個紫羅復裹得一個孩兒，忽見屋中霞光燦爛。宗旦向妻道：「此是不祥的物事！」將這肉球使人攜去僻靜無人田地拋棄了。歸來不到天明，這個孩兒又在門外啼叫。宗旦向妻子道：「此物不祥，害之恐惹災禍。」遣伴當每送放曠野，名做青草村，將這孩兒要頓放鳥鳶巢內，便是顛下來，他怎生更活！過個七個日頭，黃宗旦因行從青草村過，但聽得鳥鳶巢裏孩兒叫道：「爺爺！你存活咱每，他日厚報恩德！」宗旦使人上到巢裏，取將孩兒下來，抱歸家裏看養，因此命名做黃巢。黃宗旦又向妻子說了孩兒啼叫的事一遍。其妻道：「這個孩兒真個作怪！若不興吾宗，定是滅吾族。莫若傍今殺了，斬草除根，萌芽不發；斬草若不除根，春至萌芽再發。」黃宗旦道：「天要壞我家門，殺了這孩兒是逆天道。且養活教長成，看他又作麼生。」不覺年至十四五歲，身長七尺，眼有三角，鬢毛盡赤，頷牙無縫；左臂上天生肉騰蛇一條，右臂上天生肉隨球一個。背上分明排著八卦文，胸前依稀生著七星黶。自小學習文章，博覽經史。性好舞劍，會把劍向空擲去，一劍須殺一人；又會走馬放箭，每發一箭，不差毫釐。輕財好義。一日，有一道士過門，將一口劍送與黃巢，
稱道：「上天賜與黃巢。」道罷，不見道士去向。黃巢得這一口劍，號做「桑門劍」。子細覷時，劍上有「混唐」二字。乾符二年，朝廷降詔興賢。黃巢一見，心中大喜，這是男兒立功名之時。真是：
降下一封天子詔，惹起四海狀元心。
集／小說／五代史平話／周史平話／卷上(P.189)
且說周太祖姓郭名威，乃山東路邢州唐山縣地名堯山人氏。其父郭和以農耕為業，其母常氏乃河東路潞州黎城縣常武安的妹妹；自嫁事郭和後，丈夫日勤耕稼，婦女夜事績織，廝共生活，應當官司徭役。一日，郭和出田頭耕耨禾苗，常氏將飯食送往田間，在中路忽被大風將常氏吹過隔岸龍歸村，為一巨蛇將常氏纏住。不多時雷電頓息，天日開明。常氏吃這一唬，疾忙奔歸堯山，便覺有娠。懷孕一十二個月，生下一個男孩，誕時滿屋祥光燦爛，香氣氤氳，郭和抱那孩兒一覷，見左邊頸上生一個肉珠，大如錢樣，珠上有禾穗紋，十分明朗。郭和向常氏道：「這個
肉珠作怪，珠內有禾，莫是田禾之寶？」夫妻私相告語，怕生這男孩後，每歲田禾倍熟，因命名喚做郭成寶。豈料得這孩兒後，家中生計蕭條，田禾耗損。不兩年間，郭和身死。那常氏帶取這個孩兒，年幼無依，未免并疊了家財，將郭和營葬了畢，母子兩個奔去河東路潞州尋著黎陽縣，投奔著常武安家裡收留，同共作活。年至七八歲，他舅舅常武安使令郭成寶去看牧牛畜。有那大蟲要來傷殘牛只，被成寶將大柴棒趕去，奪取牛回來。成寶歸家，說與舅舅得知。常武安道：「您年紀雖小，卻有膽智，我為你改了名喚做郭威。您小年有這膽氣，他日可無負『威』之名也！」
集／詞曲／敦煌歌辭總編／卷三　雜曲　普通聯章／十偈辭讚普滿塔　十首／第二首(P.971)
第二首
巍峨長惹瑞煙濃。奇絕般輸顯盛蹤。燦爛金□過百尺。玲瓏枓栱疊千重。風高佛寺鳴天樂。雪霽神州聳玉峯。幾度曾登瞻宇宙。一層內禮紫金容。○四九一
集／詞曲／敦煌歌辭總編／卷七　大曲／蘇莫遮五臺曲子　六首／第四(P.1726)
第四
上中臺。盤道遠。萬仭迢迢。髣迴天半。寶石巉巖光燦爛。異草名花。似錦堪遊玩。　　玉華池。金沙畔。冰窟千年。到者身心顫。禮拜虔誠重發願。五色祥雲。一日三回現。一五一八
集／總集／文選／卷第三　賦乙之一／京都中之一／張平子東京賦(P.93)
「逮至顯宗，六合殷昌。逮，及也。殷，盛也。昌，熾也。顯宗，明帝號也。六合，天地四方也。善曰：呂氏春秋曰：神通乎六合。高誘曰：四方上下為六合也。乃新崇德，遂作德陽。崇德、德陽，皆殿名也。崇德在東，德陽在西，相去五十步。啟南端之特闈，立應門之將將。啟，開也。端門，南方正門。應門，中門也。善曰：爾雅曰：宮中門謂之闈。洛陽宮舍記曰：洛陽有端門。毛詩曰：應門將將。毛萇曰：將將，嚴正之貌。昭仁惠於崇賢，抗義聲於金商。崇賢，東門名也。金商，西門名也。謂東方為木，主仁，如春以生萬物，昭天子仁惠之德，故立崇賢門於東也。西為金，主義，音為商，若秋氣之殺萬物，抗天子德義之聲，故立金商門於西。善曰：漢書曰：角為木為仁，商為金為義也。飛雲龍於春路，屯神虎於秋方。德陽殿東門稱雲龍門，德陽殿西門稱神虎門。神虎，金獸也。秋方，西方也。飛，飛龍也。易曰：雲從龍，為水獸注「為水獸」　袁本、茶陵本「水」作「木」，是也。。春路，東方道也。善曰：漢書曰：東宮蒼龍。又曰：東方於時為春。宮殿簿，北宮有雲龍門。王逸楚辭注曰：屯，陳也。漢書曰：西宮白虎。又曰：西方於時為秋。宮殿簿，北宮有神虎門。建象魏之兩觀，旌六典之舊章。象魏，闕也，一名觀也。旌，表也。言所以立兩觀者，欲表明六典舊章之法。謂懸書于象魏，浹日而歛之。善曰：周禮曰：太宰掌建邦之六典：一曰治典，二曰教典，三曰禮典，四曰政典，五曰刑典，六曰事典。舊章，法令條章也注「舊章法令條章也」　袁本、茶陵本無此七字。案：無者最是。。左傳曰：舊章不可忘。其內則含德章臺，天祿宣明。溫飭迎春，壽安永寧。八殿皆以休令為名，美時君之德，在應門之內也。飛閣神行，莫我能形。言閣道相通，不在於地，故曰飛
人。不見行往，故曰神形。謂天子之形容，言我無能說其形狀也。濯龍芳林，九谷八溪。洛陽圖經曰：濯龍，地名，故歌曰：濯龍望如海，河橋渡似雷。芳林，苑名。九谷八溪，養魚池。芙蓉覆水，秋蘭被涯音宜。芙蓉，荷華也。秋蘭，香草，生水邊，秋時盛也。善曰：楚辭曰：秋蘭兮青青。鄭玄注周易曰：蘭，香草也。被，亦覆也。渚戲躍魚，淵游龜音惟。渚，水渚也。戲，游也。躍，跳也。毛詩曰：王在靈沼，於牣魚躍。，龜類也。凡此物謂取有時，非時則恣之游戲，不驚動也。永安離宮，脩竹冬青。永安，宮名也。脩，長也。冬青，謂不彫落也。陰池幽流，玄泉洌清。水稱陰。幽流，謂伏溝，從地下流通於河也。水黑色，故曰玄泉。洌，清澄貌。善曰：楚辭曰：臨沅、湘之玄淵。毛詩曰：冽彼下泉。鵯匹鶋居秋棲，鶻骨鵃竹交春鳴。爾雅曰：鷽斯注「爾雅曰鷽斯」　何校「爾」上添「善曰」二字，陳同。下節首「爾雅曰鴡鳩」上亦然。今案：所校是也。袁本、茶陵本此二節亦作薛注，皆誤。凡賦多誤善注為薛，其引書為薛注所不及見，如此爾雅郭璞注之類，較然易辨。又有疑無以明者，難於輒定，當俟再詳。，鵯鶋。郭璞曰：鵯鶋，匹鳥，腹下白也。又曰：鶌鳩，鶻鵃。郭璞曰：鶻鵃，似山鵲，頭尾青黑色注「頭尾青黑色」　袁本、茶陵本「頭」作「短」，是也。。秋棲、春鳴，謂各得其性也注「謂各得其性也」　袁本「也」下有「鵯音匹鶻音骨鵃竹交切」十字。茶陵本與此同。案：袁本乃真善音之舊，尤所見與茶陵皆誤。。鴡七余鳩麗離黃，關關嚶嚶。爾雅曰：鴡鳩，王鴡也。郭璞曰：鴡，鶻鵃類也注「鴡鶻鵃類也」　袁本、茶陵本「鶻鵃」作「鳩鵰」是也。。又曰：鶬鶊，鵹黃也。郭璞曰：鸝，黃黑也。關關嚶嚶，謂音聲和也注「謂音聲和也」　袁本「也」下有「鵹麗古字通音離」七字。茶陵本有「鵹麗古字通」五字。案：袁是也。鵹下仍當有「與」字，蓋脫。。於南則前殿靈臺於南則前殿靈臺　茶陵本「靈」下校語云五臣「雲」，袁本作「雲」。案：此南宮雲臺也。德陽殿西有靈臺，別在下文，「靈」但傳寫誤耳。薛注「靈」亦「雲」字誤。下文靈臺，薛亦別有注，可見此薛與善並非「靈」字。，龢驩安福。前殿，露寢也。靈臺，臺名也。龢驩、安福，二殿名，並在德陽殿之南。謻直移門曲榭，邪阻城洫。謻門，冰室門也。臺有木曰榭。阻，依也。洫，城下池。冰室門及榭皆屈曲邪行，依城池為道也。奇樹珍果，鉤盾垂允所職。奇，異也。珍，貴也。鉤盾，今官注「鉤盾今官」　陳云「今」當作「令」，是也。各本皆誤。主小苑。善曰：鉤盾，五丞也。爾雅曰：職，主也。西登少華，亭候修勑。登，升也。並有亭有候也。修，治也。勑，整也。謂西園中有少華之山。九龍之內，寔曰嘉德。九龍，本周時殿名也。門上有三銅柱，柱有三龍相糺繞，故曰九龍。嘉德，殿名，在九龍門內也。西南其戶，匪雕匪刻。毛詩曰：西南其戶，不雕不刻注「不雕不刻」　袁本「雕」作「彫」，是也。茶陵本亦誤「雕」。案：此正文及下「雕」輦，皆「彫」之誤也。。尚質也。言殿舍之多，其戶或西或南也。
我后好約，乃宴斯息。我后，謂明帝也。宴，安也。息，止也。善曰：周易曰：君子以嚮晦入宴息也。於東則洪池清蘌則洪池清蘌　茶陵本「蘌」作「籞」，注同。袁本皆作「蘌」。何校改「籞」。案：「蘌」即「籞」別體字耳。 語，淥水澹澹徒敢。內阜川禽，外豐葭菼。洪，池名也，在洛陽東三十里。阜，多也。豐，饒也。內多魚鼈，外饒蘆薍也。善曰：漢書音義：應劭曰：蘌，在池水上作室，可用棲鳥，鳥入則捕之注「則捕之」　袁本、茶陵本「之」下有「音圉」二字，是也。。高唐賦曰：水澹澹而盤紆。說文曰：澹澹，水搖貌也。爾雅曰：葭，葦也。菼，薍也。薍，五患切。獻鼈蜃與龜魚，供蝸古花蠯蒲佳與菱芡。蝸，螺也。菱，芰也。芡，雞頭也。善曰：周禮曰：春獻鼈蜃，秋獻龜魚，祭祀供蜱蠃。鄭玄曰：蜃，大蛤也。杜子春曰：蜃，蜯也。蜱與蠯同。禮記曰：蝸，醢而苽食。周禮曰：加籩豆之實注「周禮曰加籩豆之實」　何校去「豆」字，是也。案：「曰」字亦不當有。各本皆衍。，有菱芡也注「有菱芡也」　袁本、茶陵本「也」下有「音儉」二字，是也。。其西則有平樂都場，示遠之觀。平樂，觀名也。都，謂聚會也。為大場於上以作樂，使遠觀之，謂之平樂。在城西也。龍雀蟠盤蜿紆元，天馬半漢。龍雀，飛廉也。天馬，銅馬也。蟠蜿、半漢，皆形容也。善曰：華嶠後漢書曰：明帝至長安，迎取飛廉并銅馬，置上西門平樂觀也。瑰異譎詭，燦爛炳煥。瑰，奇也。譎詭，變化也。燦爛炳煥，絜白鮮明之貌。奢未及侈奢未及侈　袁本「侈」作「奓」，茶陵本與此同。案：「奓」字是也。二本薛注作「奓」可證。尤并改作「侈」，甚非。，儉而不陋。言皆合於禮，故奢不至侈，故儉不至陋也注「故儉不至陋也」　茶陵本無「故」字，是也。袁本亦衍。。規遵王度，動中得趣。規，摹也。遵，循也。趣，意也。度，先王之法度，舉動合禮之意也。家語，孔子曰：公甫之婦，動中得趣動中得趣　案：「趣」當作「趨」。注中此字兩見，袁、茶陵二本皆作「趨」，是薛與善自是「趨」字，蓋五臣作「趣」而亂之。尤并改注中盡作「趣」，甚非。。
史／正史／後漢書／列傳　凡八十卷／卷四十下　班彪列傳第三十下／班固　下／典引(P.1375)..[底本：宋紹興本]
固又作典引篇，述敍漢德。[一]典謂堯典，引猶續也。漢承堯後，故述漢德以續堯典。以為相如封禪，靡而不典，[二]文雖靡麗，而體無古典。楊雄美新，典而不實，典而不實　按：校補謂文選「不」作「亡」。[三]體雖典則，而其事虛偽，謂王莽事不實。蓋自謂得其致焉。其辭曰：
太極之原，兩儀始分，烟烟熅熅，有沈而奧，有浮而清。[一]易繫詞曰：「易有太極，是生兩儀。」又曰：「天地絪縕，萬物化醇。」蔡邕曰：「（烟）〔絪〕縕，蔡邕曰（烟）〔絪〕縕　據汲本、殿本改。陰陽和一相扶貌也。」奧，濁也。易乾鑿度曰：「清輕者為天，濁沈者為地。」沈浮交錯，庶類混成。[二]庶類，萬物也。混猶同也。老子曰：「有物混成，先天地生。」肈命人主，五德初始，同于草昧，同于草昧　按：汲本、殿本「于」作「乎」，文選作「於」。玄混之中。[三]人主謂天子也。尚書曰，成湯簡代夏作人主。五德，五行也。初始謂伏犧始以木德王也。木生火，故神農以火德。五行相生，周而復始。草昧謂草創暗昧也。易曰：「天地草昧。」幽玄混沌之中謂三皇初起之時也。踰繩越契，寂寥而亡詔者，系不得而綴也。[四]易繫辭曰：「上古結繩而化，後代聖人易之以書契。」踰、越，並過也。詔，誥也。言過繩契以上既無文字，故寂寥而無文誥。系謂易繫辭也，故易繫而不得綴連也。厥有氏號，紹天闡繹者，厥有氏號紹天闡繹者　按：校補謂文選無「者」字。[五]氏號謂太昊號庖羲氏，炎帝號神農氏，黃帝號軒轅氏之類。紹，繼也。謂王者繼天而作。闡，開也。繹，陳也。莫不開元於大昊皇初之首，上哉敻乎，其書猶可得而脩也。[六]易曰：「帝出於震。」始以木德王天下，故曰皇初之首。又曰：「古者庖犧氏之王天下也，仰則觀象于天，俯則觀法于地。」是其書可得而脩也。亞斯之世，通變神化，函光而未曜。[七]亞斯之代謂少昊、顓頊、高辛等。雖通變神化，而易繫不載其事，故曰「函光未曜」。
若夫上稽乾則，降承龍翼，而炳諸典謨，以冠德卓蹤者，以冠德卓蹤者　按：校補謂文選「蹤」作「絕」。莫崇乎陶唐。[一]稽，考；乾，天也。論語孔子曰：「唯天為大，唯堯則之。」龍翼謂稷、契等為堯之羽翼。易乾上九曰：「用九，見羣龍無首，吉。」鄭玄注云：「六爻皆體龍，羣龍象也，謂禹與稷、契、咎陶之屬並在于朝。」炳，明也。典、謨謂堯典、臯陶謨也。為道德之冠首，蹤迹之卓異者，莫高於陶唐。爾雅曰：「崇，高也。」陶唐舍胤而禪有虞，虞亦命夏后，虞亦命夏后　按：校補謂文選「虞」上仍有「有」字。稷契熙載，越成湯武。[二]舍胤謂堯捨其胤子丹朱而禪于舜，舜亦捨其子商均而禪禹。書曰：「熙帝之載。」孔安國注云：「熙，廣也。載，事也。」言稷契並能廣立功事於堯舜之朝。越，於也。於是成其子孫湯、武之業，並得為天子也。湯，契之後。武王，后稷之後。股肱既周，天乃歸功元首，將授漢劉。[三]股肱謂稷、契也。既周謂其子孫並周徧得為天子。元首，堯也。言天更歸功於堯，又將授漢以帝位。俾其承三季之荒末，值亢龍之災孽，懸象暗而恆文乖，彝倫斁而舊章缺。[四]俾，使也。三季，三王之季也。易乾文言曰：「亢龍有悔，窮之災也。」孽亦災也。易曰：「懸象著明，莫大於日月。」乖謂失於常度也。倫，理也。斁，敗也。尚書曰：「彝倫攸斁。」舊章缺謂秦燔詩書。故先命玄聖，使綴學立制，宏亮洪業，表相祖宗，贊揚迪哲，備哉燦爛，真神明之式也。[五]玄聖謂孔丘也。春秋演孔圖曰：「孔子母徵在夢感黑帝而生，故曰玄聖。」莊子曰：「恬澹玄聖，素王之道。」綴學立制謂為漢家法制也。宏，洪，並大也。亮，信也。表，明也。相，助也。迪，蹈也。哲，智也。言贊揚蹈履哲智之君，謂高祖等也。尚書曰：「茲四人迪哲。」燦爛，盛明也。式，法也。雖前〔聖〕臯、夔、衡、旦密勿之輔，雖前〔聖〕臯夔衡旦密勿之輔　據汲本、殿本補。按：文選無「前聖」二字。比茲褊矣。[六]臯，臯陶也。夔，舜之典樂者。衡謂阿衡，即伊尹也。旦，周公也。密勿猶黽勉也。茲謂孔子，言臯、夔等比之為褊小矣。是以高、光二聖，辰居其域，辰居其域　文選「辰」作「宸」。按：校補謂「辰居」本論語，作「宸」者借通耳，其本字仍當作「辰」。時
至氣動，乃龍見淵躍。[七]論語孔子曰：「譬如北辰，居其所而眾星共之。」時至氣動謂高祖聚彤雲於碭山，高祖聚彤雲於碭山　按：「碭」原譌「碭」，逕改正。光武發佳氣於白水。易乾卦九二曰：「見龍在田。」九四曰：「或躍在淵。」並喻漢初起。拊翼而未舉，則威靈紛紜，海內雲蒸，雷動電熛，胡縊莽分，不莅其誅。[八]拊翼，以雞為喻，言知將旦則鼓其翼而鳴。前書曰：「張、陳之交，拊翼俱起。」以喻高祖、光武也。紛紜，盛貌也。如雲之蒸，言天下英傑為漢者多也。熛，光也。胡縊謂胡亥縊死也。莽分謂公賓就斬莽也。莅，臨也。言天下先為漢誅之，高祖、光武不親臨也。然後欽若上下，恭揖羣后，正位度宗，有于德不台淵穆之讓，靡號師矢敦奮撝之容。[九]尚書曰：「欽若昊天。」欽，敬也。若，順也。上下謂天地也，書曰「格于上下」。羣后，諸侯也。易曰：「君子正位凝命」也。尚書曰：「延入翼室恤度宗。」度，居也。宗，尊也。前書曰：「舜讓于德不台。」音義曰：「台讀曰嗣。」言二祖初即位居尊之時，並謙言於德不能嗣成帝功，有此淵深穆敬之讓。高祖初即位，曰：「寡人聞帝者賢者有也，虛言無實之名，非所取也。」光武即位，固辭至於再三。靡，無也。矢，陳也。敦猶迫逼也。詩云：「矢於牧野。」又曰：「敷敦淮濆。」言漢取天下，無號令陳師，敦迫奮武撝旄之容。詩曰：「奮伐荊楚。」尚書曰：「王秉白旄以麾。」撝亦麾也。言並天人所推，不尚威力。蓋以膺當天之正統，受克讓之歸運，蓄炎上之烈精，蘊孔佐之弘陳云爾。[一０]正統謂漢承周，為火德。尚書堯典曰：「允恭克讓。」謂漢承堯克讓之後。歸運謂堯歸運於漢也。炎上謂火德，烈精言盛也。蘊，藏也。孔佐謂孔丘制作春秋及緯書以佐漢也，即春秋演孔圖曰「卯金刀，名為劉，中國東南出荊州，赤帝後，次代周」是也，謂大陳漢之期運也。
洋洋乎若德，帝者之上儀，誥誓所不及已。[一]洋洋，美也。若，如也。儀，法也。謂如此美德，可謂五帝之上法也。穀梁傳曰：「誥誓不及五帝，盟詛不及三王，交質不及二伯。」上下不相信服，方有誥誓。五帝之時，上下和睦，故誓不及。鋪觀二代洪纖之度，其賾可探
也。[二]鋪，徧也。二代，殷、周也。洪纖猶大小也。度，法度也。賾，幽深也。言徧觀殷周大小之法，其幽深可探知之。並開迹於一匱，同受侯甸之所服，同受侯甸之所服　按：校補謂文選無「所」字。奕世勤民，以伯方統牧。以伯方統牧　按：校補謂文選「伯方」作「方伯」。[三]孔子曰：「譬如平地，雖覆一匱。」鄭玄注云：「匱，盛土籠也。」侯服、甸服謂諸侯也。湯為桀之諸侯，文王為紂之諸侯。奕猶重也。自契至湯十四代，后稷至文王十五代，並積勤勞於人也。伯方猶方伯也。謂湯為夏伯，文王為殷伯，並統領州牧。乘其命賜彤弧黃戚之威，用討韋、顧、黎、崇之不格。乘其命賜彤弧黃戚之威用討韋顧黎崇之不格　挌：校補謂文選「戚」作「鉞」，「格」作「恪」。[四]周禮九命作伯。彤弧，赤弓。黃戚，黃金飾斧也。禮記曰：「諸侯賜弓矢然後專征伐，賜斧鉞然後殺。」韋，顧，並國名，湯滅之。詩殷頌曰：「韋顧既伐。」黎，崇，亦國名。史記：「文王伐崇。」尚書曰：「西伯戡黎。」格，來也。至乎三五華夏，京遷鎬亳，遂自北面，虎離其師，革滅天邑。[五]三五，未詳。京（師），京都也。京（師）京都也　據刊誤刪。武王都鎬，湯都亳。詩云：「宅是鎬京，武王成之。」尚書曰：「湯始居亳，從先王居。」自，從也。北面謂臣也。湯、武並以臣伐君。史記曰：「如虎如羆，如豺如離，於商郊。」音義曰：「離與螭同。」革，改也。易曰：「湯武革命。」天邑，天子所都也。尚書曰：「肆予敢求爾於天邑商。」是故義士偉而不敦，是故義士偉而不敦　按：校補謂文選「偉」作「華」。武稱未盡，護有慙德，不其然與？[六]左傳曰：「武王克商，遷九鼎於洛邑，義士猶曰薄德。」杜預注曰：「伯夷之屬也。」史記曰，伯夷、叔齊逢武王伐紂，扣馬諫曰：「以臣弒君，可謂仁乎？」偉猶異也。敦，厚也。武，周武王樂也。論語孔子曰：「謂武盡美矣，未盡善也。」護，湯樂也。左傳，延陵季子聘魯，觀樂，見舞大護者，曰：「聖人之弘也，而猶有慙德。」然猶於穆猗那，然猶於穆猗那　按：校補謂文選「然」作「亦」。翕純皦繹，以崇嚴祖考，殷薦宗祀配帝，發祥流慶，對越天地者，舄奕乎千載。豈不克自神明哉！[七]於，歎辭也。穆，美也，歎美周家之德。詩周頌曰「於穆清廟」。猗亦歎（之）辭也。那，多也。歎美湯德之多也。殷頌曰：「猗歟那歟。」論語子語魯太師樂曰：「樂其可知也。始作翕如也，縱之純如也，皦如也，繹如也，以成。」何晏注曰：「翕，盛也。純，和諧也。皦，其音節明也。」鄭玄注云：「繹，調達之貌。」此言殷周之代，尚有於穆猗那之頌，播之於翕純皦繹之樂，尊祖嚴父，宗祀配天於明堂之中。詩商頌曰：「濬哲惟商，長發其祥。」言發禎祥以流慶於子孫。周頌曰：「秉文之德，對越在天。」舄奕猶蟬聯不絕也。誕略有常，審言行於篇籍，光藻朗而不渝耳。[八]誕，大也。言殷周二代政化之迹，大略有常也。篇籍謂詩書也。朗，明也。渝，變也。言光彩文藻朗明而不變耳，其餘殊異不能及於漢也。
矧夫赫赫聖漢，巍巍唐基，泝測其源，乃先孕虞育夏，甄殷陶周，[一]矧，況也。漢承唐（虞）〔堯〕之基。漢承唐（虞）〔堯〕之基　按：刊誤謂注解「唐基」耳，何故輒出「虞」字，明當作「堯」。今據改。逆流曰泝。孕，懷也。育，養也。甄、陶謂造成也。前書音義曰：「陶人作瓦器謂之甄。」言虞、夏、殷、周之先祖，並嘗為堯臣。然後宣二祖之重光，襲四宗之緝熙。神靈日燭，光被六幽，仁風翔乎海表，威靈行於鬼區，慝亡迥而不泯，慝亡迥而不泯　按：校補謂文選「慝」作「匿」，「迥」作「回」。微胡瑣而不頤。[二]二祖，高祖、世祖也。尚書曰：「宣重光。」襲，重也。四宗，文帝為太宗，武帝為代宗，宣帝為中宗，明帝為顯宗。燭，照也，言如日之照。六幽，六合幽遠之地。鬼區，遠方也。易曰：「高宗伐鬼方。」慝，惡也。迥，遠也。泯，滅也。瑣，小也。頤，養也。言凶惡者無遠而不滅，微細者何小而不養也。故夫顯定三才昭登之績，匪堯不興，鋪聞遺策在下之訓，匪漢不弘。[三]三才，天、地、人也。易曰：「兼三才而兩之。」登，升也。績，功也。言升天之功，非堯不能興也。尚書曰：「昭升于上。」鋪，布也。遺策，堯之餘策，謂堯典也。在下謂後代子孫也。言堯典為子孫之訓，非漢不能弘大也。厥道至乎經緯乾坤，厥道至乎經緯乾坤　按：校補謂文選「厥道」二字連上為句，「乎」作「於」。出入三光，外運混元，內浸豪芒，內浸豪芒　按：校補謂文選「浸」作「沾」。性類循理，品物咸亨，其已久矣。[四]經緯天地，言陰陽交泰也。出入三光，言日、月、星得其度也。渾元，天地之總名也。豪芒，纖微也。老子曰：「和陰陽，節四時，潤乎草木，浸乎金石，毫毛潤澤。」性，生也。循，順也。含生之類，皆順於理。尚書曰：「別生分類，品物萬殊。」品物萬殊　按：「殊」原譌「物」，逕改正。亨，通也。易曰：「含弘光大，品物咸亨。」
盛哉！皇家帝世，德臣列辟，功君百王，榮鏡宇宙，尊無與抗。[一]皇家帝代謂漢家歷代也。列辟謂古之帝王也。言漢家德可以臣彼列辟，功可以君彼百王。相如封禪書曰：「歷選列辟。」鏡猶光明也。抗猶敵也，讀曰康。乃始虔鞏勞（讓）〔謙〕，乃始虔鞏勞（讓）〔謙〕　據汲本、殿本改。兢兢業業，貶成抑定，不敢論制作。[二]爾雅曰：「虔鞏，固也。」易曰：「勞謙君子有終吉。」言帝固為勞謙也。兢兢，戒慎也。業業，危懼也。禮記曰：「王者功成作樂，理定制禮。」今不敢論制禮作樂之事，言謙之甚也。至令遷正黜色賓監之事煥揚宇內，而禮官儒林屯朋篤論之士而不傳祖宗之仿佛，而禮官儒林屯朋篤論之士而不傳祖宗之仿佛　按：校補謂文選「朋」作「用」，「論」作「誨」。又毛刻文選蔡邕注本「屯」作「純」，「不傳」上無「而」字。又按：「仿佛」汲本、殿本作「彷彿」，注同，文選作「髣髴」。雖云優慎，無乃葸歟！[三]遷正，改正朔也。黜色，易服色也。賓謂殷周二王之後，為漢之賓。監，視也。視殷周之事以為監戒。論語孔子曰：「周監於二代。」屯，聚也。朋，羣也。不傳謂不制作篇籍，以紀功德也。仿佛猶梗概也。論語孔子曰：「慎而無禮則葸。」鄭玄注云「葸，質慤貌」也。言雖優游謙慎，無乃太質慤也。
於是三事嶽牧之僚，僉爾而進曰：陛下仰監唐典，中述祖則，俯蹈宗軌。[一]三事，三公也。僉，皆也。躬奉天經，惇睦辯章之化洽。[二]天經謂孝也。孔子曰：「夫孝，天之經。」謂章帝初即位，四時禘祫，宗祀於明堂也。尚書曰：「惇敍九族。」又曰：「九族既睦，辯章百姓。」鄭玄云：「辯，別也。章，明也。惇，厚也。睦，親也。」章帝性篤愛，不忍與諸王乖離，皆留京師也。巡靖黎蒸，懷保鰥寡之惠浹。[三]巡，撫也。靖，安也。黎，蒸，皆眾也。懷，思也。保，安也。浹，洽也。尚書曰：「懷保小人，惠鮮鰥寡。」謂章帝在位凡四巡狩，賜人爵，鰥、寡、孤、獨不能自存者粟。燔瘞縣沈，肅祗羣神之禮備。[四]爾雅曰：「祭天曰燔柴，祭地曰瘞埋，祭山曰庋縣，祭川曰浮沈。」肅祗，恭敬也。封禪書曰：「湯武至尊，不失肅敬。」元和中詔曰：「朕巡狩岱宗，柴望山川。」庋音居毀反。是以（鳳皇）來儀集羽族於觀魏，是以（鳳皇）來儀集羽族於觀魏　文選無「鳳皇」二字。沈家本謂以下文例之，無者是。今據刪。肉角馴毛宗於外囿，擾緇文皓質於郊，升黃暉采鱗於沼，甘露宵零於豐草，三足軒翥於茂樹。[五]尚書曰：「鳳皇來儀。」元和二年詔曰：「乃者鳳皇鸞鳥比集七郡。」羽族謂羣鳥隨之也。觀魏，門闕也。肉角謂麟也。肉角謂麟也　按：「麟」原譌「鱗」，逕改正。伏侯古今注曰：「建初二年，北海得一角獸，大如麕，有角在耳閒，端有肉。又元和二年，麒麟見陳，一角，端如蔥葉，色赤黃。」擾，馴也。緇文皓質謂騶虞也。說文曰：「騶虞，白虎，黑文，尾長於身。」古今注曰：「元和三年，白虎見彭城。」黃暉采鱗謂黃龍也。建初五年，有八黃龍見于零陵。古今注曰：「元和二年，甘露降河南，三足烏集沛國。」軒翥謂飛翔上下。若乃嘉穀靈草，奇獸神禽，應圖合諜，窮祥極瑞者，朝夕坰牧，日月邦畿，卓犖乎方州，羨溢乎要荒。羨溢乎要荒　按：校補謂文選「羨」作「洋」。[六]嘉穀，嘉禾。靈草，芝屬。古今注曰：「元和二年，芝生沛，如人冠大，坐狀。」章和九年詔曰：「嘉穀滋生，芝草之類，歲月不絕。」奇獸神禽謂白虎白雉之屬也。建初七年，獲白鹿。元和元年，日南獻生犀、白雉。言應於瑞圖，又合于史諜也。坰牧，郊野也。卓犖，殊絕也。羨音以戰反。昔姬有素雉、朱烏、玄秬、黃𪍓之事耳，君臣動色，左右相趨，濟濟翼翼，峨峨如也。[七]孝經援神契曰：「周成王時，越裳來獻白雉。」朱烏謂赤烏也。尚書中候曰：「太子發度孟津，有火自天止于王屋，流為赤烏。」玄秬，黑黍也。詩大雅曰：「誕降嘉種，惟秬惟秠。」黃𪍓，麥也。謂赤烏銜牟麥而至也。詩頌曰：「貽我來牟。」詩大雅曰：「濟濟多士。」又曰：「惟此文王，小心翼翼。」又曰：「奉璋峨峨。」蓋用昭明寅畏，承聿懷之福。亦以寵靈文武，貽燕後昆，覆以懿鑠，豈其為身而有顓辭也？[八]詩大雅曰：「昭明有融。」寅，敬也。尚書曰：「嚴恭寅畏。」聿，述也。懷，思也。詩大雅曰：「昭事上帝，聿懷多福。」貽，遺也。燕，安也。後昆，子孫也。言此並以光寵神靈文王、武王之德，遺燕安於子孫也。詩大雅曰：「貽厥孫謀，以燕翼子。」覆猶重也。懿、鑠，並美也。詩大雅曰：「我求懿德。」又曰：「於鑠王師。」言詩人歌頌周之盛德，當成康之時。其成王、康王，豈獨為身而有自專之辭也，並上寵文武之業，下遺子孫之基也。言今章帝既獲符瑞之應，亦宜同成康之事也。若然受之，宜亦勤恁旅力，宜亦勤恁旅力　按：校補謂文選「宜亦」作「亦宜」。以充厥道，啟恭館之金縢，御東序之祕寶，以流其占。[九]受之謂漢受此符瑞也。說文曰：「恁，念也。」音人甚反。旅，陳也。充，當也。恭肅之館謂廟中也。金縢，以金緘匱，藏符瑞之書於其中也。御猶陳也。東序，東廂也。祕寶謂河圖之屬。尚書曰：「天球河圖在東序。」孔安國注曰：「河圖，八卦是也。」言啟金縢之書及河圖之卦以占之也。流猶徧也。
夫圖書亮章，天哲也；孔猷先命，聖孚也；體行德本，正性也；逢吉丁辰，景命也。[一]圖書，河圖、洛書也。亮，信。章，明。哲，智。言天授圖書者，為天子所知也。孔。孔丘也。猷，圖也。孚，信也。言孔丘之圖，先命漢家當須封禪，此聖人之信也。體行猶躬行也。孔子曰：「夫孝，德之本也。」易曰：「乾道變化，各正性命。」丁，當也。辰，時也。景，大也。逢休吉之代，當封禪之時，此為天子之大命也。順命以創制，定性以和神，定性以和神　按：校補謂文選作「因定以和神」。荅三靈之繁祉，展放唐之明文，茲事體大而允，寤寐次于聖心。瞻前顧後，豈蔑清廟憚勑天乎？憚勑天乎　按：校補謂文選「天」下有「命」字。[二]命謂符瑞也。荅，對也。三靈，天地人之神也。繁，多也。祉，福也。展，陳也。放，效也，音甫往反。效唐堯之文，謂封禪也。尚書琁璣鈐曰：「平制禮樂，於唐之文。」茲事謂封禪之事，大而且信。次，止也。寤寐常止於聖心，言不可忘之也。前謂前代帝王，後謂子孫也。蔑，輕也。憚，難也。勑，正也。言封禪之事，皆述祖宗之德，今乃推讓，豈輕清廟而難正天命乎？尚書曰：「勑天之命，惟時惟幾。」伊考自邃古，伊考自邃古　按：「邃」原譌「遂」，逕據汲本、殿本改正。注同。乃降戾爰茲，作者七十有 四人，有不俾而假素，罔光度而遺章，今其如台而獨闕也！[三]伊，維也。邃古猶遠古也。楚詞曰：「邃古之初。」戾，至也。言自遠古以來至於此也。作者，諸封禪者。史記管仲曰：「自古封禪七十二君。」并武帝及光武為七十四君。俾，使也。有天下不使其封禪，而假為竹素之文者，無有光揚法度而弃其文章，不封禪者也。台，我也。今其如我何獨闕也。
是時聖上固已垂精游神，包舉蓺文，屢訪羣儒，諭咨故老，與之乎斟酌道德之淵源，與之乎斟酌道德之淵源　按：校補謂文選無「乎」字。肴覈仁義之林藪，以望元符之臻焉。[一]聖上謂章帝也。諭，告；咨，謨也。道德仁義，人所常行，故以酒食為諭焉。淵源，林藪，諭深邃也。元，天也。符，瑞也。詩曰：「肴核惟旅。」覈亦核也，謂果實之屬。既成羣后之讜辭，既成羣后之讜辭　按：校補謂文選「成」作「感」。又悉經五繇之碩慮矣。將絣萬嗣，煬洪暉，奮景炎，奮景炎　汲本、殿本「景炎」作「炎景」。按：文選作「景炎」。扇遺風，播芳烈，久而愈新，用而不竭，汪汪乎丕天之大律，其疇能亘之哉？唐哉皇哉，皇哉唐哉！[二]讜，直言也。繇，兆辭，音冑。左傳曰：「先王卜征五年而歲習其祥，不習則增脩其德而改卜。」碩，大也。慮，思也。廣雅曰：「絣，續也，音方萌反。」景，大也。炎謂火德。汪汪猶深也。今文尚書太誓篇曰：「立功立事，可以永年，丕天之大律。」鄭玄注云：「丕，大也。律，法也。」疇，誰也。亘猶竟也。唐哉謂堯也。皇哉謂漢也。言唯唐與漢，唯漢與唐。
史／正史／晉書／志　凡二十卷／卷二十三　志第十三　樂下／拂舞歌詩五篇／碣石篇(P.714)..[底本：金陵書局本]
碣石篇
東臨碣石，以觀滄海。水何淡淡，山島竦峙。樹木叢生，百草豐茂。秋風蕭瑟，洪波涌起。日月之行，若出其中。星漢燦爛，若出其裏。幸甚至哉，歌以詠志。觀滄海
史／正史／舊唐書／列傳　凡一百五十卷／卷一百九十八　列傳第一百四十八／西戎／拂菻國(P.5313)..[底本：清懼盈齋刻本]
拂菻國，一名大秦，在西海之上，東南與波斯接，地方萬餘里，列城四百，邑居連屬。其宮宇柱櫳，多以水精瑠璃為之。有貴臣十二人共治國政，常使一人將囊隨王車，百姓有事者，即以書投囊中，王還宮省發，理其枉直。其王無常人，簡賢者而立之。國中災異及風雨不時，輒廢而更立。其王冠形如鳥舉翼，冠及瓔珞，皆綴以珠寶，著錦繡衣，前不開襟，坐
金花牀。有一鳥似鵝，其毛綠色，常在王邊倚枕上坐，每進食有毒，其鳥輒鳴。其都城疊石為之，尤絕高峻，凡有十萬餘戶，南臨大海。城東面有大門，其高二十餘丈，自上及下，飾以黃金，光輝燦爛，連曜數里。自外至王室，凡有大門三重，列異寶雕飾。第二門之樓中，懸一大金秤，以金丸十二枚屬於衡端，以候日之十二時焉，為一金人，其大如人，立於側，每至一時，其金丸輒落，鏗然發聲，引唱以紀日時，毫釐無失。其殿以瑟瑟為柱，黃金為地，象牙為門扇，香木為棟梁。其俗無瓦，擣白石為末，羅之塗屋上，其堅密光潤，還如玉石。至於盛暑之節，人厭囂熱，乃引水潛流，上徧於屋宇，機制巧密，人莫之知。觀者惟聞屋上泉鳴，俄見四簷飛溜，懸波如瀑，激氣成涼風，其巧妙如此。
子／筆記／大唐新語／卷八／聰敏第十七(P.117)
魏奉古制舉推第，授雍丘尉。嘗日公讌，有客草序五百言。奉古覽之曰：「皆舊文。」援筆倒疏之。草序者默然自失，列座撫掌。奉古徐笑曰：「適覽記之，非舊習也。」由是知名。時姚珽蒞汴州，寮畢謁。珽召奉古前，曰：「此聰明尉耶？」他日，持目令示奉古。奉古一覽便諷千餘言。珽驚起曰：「仕宦四十年，未嘗見此。」終兵部侍郎。
裴琰之弱冠為同州司戶，但以行樂為事，略不視案牘。刺史李崇儀怪之，問戶佐，戶佐對：「司戶小兒郎，不閑書判。」數日，崇儀謂琰之曰：「同州事物殷繫，司戶尤甚。公何不別求京官，無為滯此司也。」琰之唯諾。復數日，曹事委積，議以為琰之不知書，但遨遊耳。他日，崇儀召入，勵而責之。琰之出問戶佐曰：「文案幾何？」對曰：「急者二百餘道。」琰之曰：「有何多，如此逼人！」命每案後連紙十張，令五六人供研墨點筆。琰之不上廳，語主案者略言其事意，倚柱而斷之，詞理縱橫，文筆燦爛，手不停綴，落紙如飛。傾州官寮，觀者如堵。既而迴案於崇儀，崇儀曰：「司戶解判耶？」戶佐曰：「司戶大高手筆。」仍未之奇也。比四五案，崇儀悚怍，召琰之，降階謝曰：「公詞翰若此，何忍藏鋒以成鄙夫之過？」由此名動一
州。數日，聞於京邑，除雍州判司。子漼，開元中為吏部尚書。
子／釋家／祖堂集／卷第四／丹霞和尚(P.95)
師又有《驪龍珠吟》：
驪龍珠，驪龍珠，光明燦爛与人殊。
十方世界無求處，縱然求得亦非珠。
珠本有，不昇沉，時人不識外追尋，
行盡天涯自疲極，不如體取自家心。
莫求覓，損功夫，轉求轉覓轉元無。
恰如渴鹿趁陽燄，又似狂人在道途。
須自體，了分明，了得不用更磨塋，
深知不是人間得，非論六類及生靈。
虛用意，損精神，不如閑處絕纖塵，
停心息意珠常在，莫向途中別問人。
自迷失，珠元在，此個驪龍終不改。
雖然埋在五陰山，自是時人生懈怠。
不識珠，每拋擲，卻向驪龍前作客，
不知身是主人公，卻驪龍別處覓。
認取寶，自家珍，此珠元是本來人，
拈得翫弄無窮盡，始覺驪龍本不貧，
若能曉了驪珠後，只這驪珠在我身。
叢書／ 稗海／大唐新語／卷八／聰敏第十六(P.1-1)..[明萬曆中會稽半埜堂商濬校刊稗海本]
裴琰之弱冠為同州司戸但以行樂為事畧不視案牘刺史李崇儀怪之問戸佐戸佐對司戸小兒郞不閑書判數日崇儀□第四頁十五行第九字糢糊別本作「謂」琰之曰同州事物殷繫司戸尤甚公何不别求京官無為滯此司也琰之唯諾復數日曹事委積衆議以為琰之不知書但遨遊耳他日崇儀召入勵而責之琰之出問戸佐曰
文案幾何對曰急者二百餘道琰之曰有何多□第五頁一行末字糢糊別本作「如」此逼人命每案後連𥿄十張令五六人供研墨□又二行末字糢糊別本作「點」筆琰之不上廳語主案者畧言其事意倚柱而□又三行末字空別本作「斷」之詞理縱橫文筆燦爛手不停綴落𥿄如飛傾州官寮觀者如堵旣而廻案於崇儀崇儀曰司戸解判耶戸佐曰司戸大高手筆仍未之奇也比四五案崇儀悚怍召琰之降階謝曰公詞翰若此何忍藏鋒以成鄙夫之過由此名動一州數日聞於京邑除雍州判司子漼開元中為吏部尚書
