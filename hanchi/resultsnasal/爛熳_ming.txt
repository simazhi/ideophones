史／編年／朝鮮王朝實錄／世宗實錄／六年（1424）　卷二十三至二十六／卷二十三　正月至三月／三月／12日(P.30-1)
○戊子/兵曹及鎭撫所聚入直軍士于闕東門內，始習射，賜宣醞十五甁。
○成均館生員申處中等一百一人詣闕上書曰：
臣等竊觀，《易》繫之辭曰：“有天地，然後有萬物，有萬物，然後有男女，有男女，然後有夫婦，有夫婦，然後有君臣，有君臣，然後有上下，有上下，然後禮義有所措。”此天下之達道，古今之常經，而不可須臾離者也。苟或廢之，亂莫大焉。彼佛何人，以世嫡而反其父，以匹夫而抗天子，絶父子之倫，滅君臣之義。以男女居室爲不義，以男耕女織爲何事，絶生生之本，塞衣食之源。口不言先王之正道，身不服先王之法服，僞啓三途，虛張六道，塗生民之耳目，毁本心之綱常，欲以其道，思以易天下。信如此則百歲之後，雖享百歲者，殆亦盡矣。天之所覆，地之所載，其所以生育於其間者，惟草木禽獸之類耳。三綱五常之道，竟何寓於其間哉？
蓋死生有命，禍福由己，固不可以幸而致，亦不可以幸而免。愚僧妄謂，死生禍福，皆由於佛，竊
人主之權、擅造化之力，底天下於陸沈，醉生民於夢死。是以，資之仁厚者，惑於慈悲之說；性之高潔者，樂其空寂之說，築宮殿以事之，飾形像以奉之。金碧其居，侈於王宮；飽暖其身，富於世俗。其布帛之散、菽粟之糜，固非天降地湧也，亦非鬼輸神運也。《傳》曰：“一夫不耕，或受其飢；一婦不蠶，或受其寒。”彼僧之徒，不耕而食，不蠶而衣。戶口之數，職此而減；軍國之需，由玆以竭，此豈裕國足民之道哉？
且人受天地之氣以生，故及其死也，魂升魄降。但陰陽之氣，而無形聲之可接，雖挫燒舂磨，受諸苦楚，不可得已。天堂地獄之說，果何據耶？惟彼僧也，不此之慮，妄作誑誘之言，謬起修七之說，陽爲薦往之道，陰欲切己之利，誘以天堂之樂，脅以地獄之威，詭謀萬端，利害紛紜。是以，世稱儒者，亦屈身歸命，而不知識者之譏矣，矧世俗之愚者乎？況死喪之際，人道之大變，爲人子者不能爲心之時也。於哀痛迫切之情，安知誕妄之無益，何慮財産之糜費乎？由是，傾財破産，飯佛齋僧，徒知有今，而不知罔後者，擧世皆然。爲人心世道計者，寧不惕然有動於心乎？嗚呼！其亦幸而出於三代之後，不見黜於禹、湯、文、武、周公、孔子也，其亦不幸而不出於三代之前，不見正於禹、湯、文、武、周公、孔子也。
若稽古昔，上自三皇，下及五帝，迄于三代，世底
雍熙，俗躋仁壽，致治之美、歷年之久，光暎簡策，垂耀千古。當是時也，中國未有佛也，豈因事佛而致然歟？降及於漢，佛氏之敎，始入中國，浸淫於魏、宋之間，爛熳於蕭梁之代，歸心景仰，委身事之，而未免禍亂之相仍，反致年代之尤促。由玆以觀，佛不足信，斷可知矣。
惟我大東新羅之季，崇信浮屠，營立塔廟，國君信之則號爲裨補，卿大夫信之則稱爲願刹。一雄唱、百雌和，擧世靡然悅而從之。習於耳目，浹於骨髓，未可以義理曉也，亦未可以口舌爭也。因循之弊，至於前朝，事佛益勤，而營菴立塔，無歲不興。至以國君之尊，親擧玉趾，屢幸桑門，恭行弟子之禮，以倡無父無君之敎，以成不忠不孝之俗，毁人心、滅天理，降衷之性安在？修道之敎未聞。其所以傷風敗俗，迷國誤朝者，良有以也。
恭惟我太祖應天革命，肇造丕基，一灑前朝之弊，勒成一代之典，減革寺社，而私度僧尼之禁，著在令甲。惟我太宗以天縱之聖，嗣承大統，漸次除治，減其土田，收其臧獲，其視昔日，不啻過半矣。今我主上殿下以上聖之資，撫盈成之運，道繼千聖之統，政隆三代之治，從諫弗咈，去邪勿疑。卽政之初，旣減寺社臧獲，又革法孫蒼赤，其所以斥異端、明斯道者，自有東方之以來之罕見也。是則吾道之明，日升月恒，而異端之說，雲消風
止矣，安有孼芽之復萌乎？
然而去莨莠者無恕心，絶虺蜥者無難色。除惡務本，古人之深戒，豈曰姑少待之，以俟其自滅乎？且佛氏之敎，以淸淨寡慾爲宗，則不宜於名利之途；以戒定慧爲本，則不合於閭閻之陋。今之僧徒，其於淸淨寡慾、戒定慧，閴然無聞，而等蒙爵命之寵，乘肥衣輕，酒色之欲，公然恣行。曩者道澄、雪然之爲師弟者，可以鑑矣。不寧惟是，近者背君父，適他國做官，曾犯不韙者，多出於僧徒，豈非無父無君之敎有以啓之也？
噫！彼雖飮風吸露，巢居野處，爲斯道計者，所當斥者也。況坐華屋、食精饌，忘君父、棄忠孝者，其可容於天地之間乎？伏惟殿下，法唐、虞、三代之所以興，鑑齊、梁、陳、隋之所以亡，上繼祖宗之遺意，下副吾儒之所望，使彼僧徒勒還鄕里，人其人以充兵部，廬其居以增戶口，焚其書永絶根株。所屬之田屬軍資，以贍軍餼，所役之奴屬都官，以分各司，銅像鍾磬屬司贍，以鑄錢幣；所用器皿屬禮賓，以備官用，所刻經板，聚之州府，改刊儒書，其髡首之六十以上老而無用者，各還親戚，以資餘生。京城之內各宗寺刹，分爲各司之無廨宇者；外方寺刹悉皆破毁，以營州縣站驛與其鄕學屋舍。其喪葬之際，一依《家禮》之法，犯者嚴加科罪，以警其餘，然後使舊染之俗，敎之以禮義，養之以道德，則
不數年間，人心正而天理明，戶口增而軍額充。昔焉背君背父者，今知忠孝之當盡；向之游手游食者，今知稼穡之當務矣。安有一夫之不變，而自放於禮法之外者哉？此更新聖化之機也。
臣等螢雪微蹤，幸際明時，蒙被大烹之養。伊志顔學，非曰能之，致君澤民，孰無此心？臣等每念異端之有累於盛治，如蝃蝀之於泰和也。臣等不與草木同生，故敢干斧鉞，冒進一言，伏惟萬機之暇，特留宸念。
○議(忌晨)〔忌辰〕齋疏式。前例，始面稱菩薩戒弟子，季後稱弟子無任虔禱之至。大提學卞季良議云：“佛法未革則依舊何如？”吏曹判書許稠云：“非弟子而稱弟子未便。始面稱朝鮮國王，季後只稱無任虔禱之至何如？”命仍舊。
○兵曹啓：“武經習讀官取才，請將武經七書，各書于栍，合置一筒，令取才者自抽一栍，曹與武學提調一同考講，能通者上薦。”從之。
史／編年／朝鮮王朝實錄／世宗實錄／二十三年（1441）　卷九十二至九十四／卷九十四　十月至十二月／十二月／9日(P.41-2)
○辛丑/知中樞院事鄭麟趾等上疏曰：
臣等近日伏聞殿下欲慶讃興天寺浮屠，措辦諸事，臣等謹陳其不可，未蒙兪允，臣等寢食輾轉，謹以所懷條列于後，伏望殿下一一採納，更留三思，以副一國臣民之望。
一，殿下自在潛邸時，留心聖學，名譽日隆，及至儲位廢立之際，太宗以殿下好學不倦，具奏朝廷，遂登寶位。當時太宗之意與一國臣民之望，無他，以殿下將丕闡聖學，扶持世道，以爲朝鮮億萬世無疆之福，而殿下卽位之後，日開經筵，講明聖學，政敎修明，大小臣僚軍民父老，咸以爲我太宗眞得付托之重，何意今日信於浮屠之說，爲無益之擧，上違太宗之意，下失臣民之望哉？《傳》曰：“君擧必書，書而不法，後嗣何觀？”且人主愛一嚬一笑。招迎無行之群僧，施衣鉢振螺鼓，降香疏聳觀聽，此爲何等事歟？有識臣民，寧不愧乎？此臣等所以缺望者也。
一，興天寺，我太祖爲貞陵而創。後國家議以爲陵在城中，不合古制，遷之於外，而興天石塔，以待自夷之日。往年殿下以爲祖宗舊物，特留宸念，增新舊制，諫說懇至，皆不之從。殿下雖曰修祖宗之舊，臣等以爲實是尊崇之漸也。我太宗嘗謂近臣曰：“仙佛二家，惑世誣民莫甚焉。若去之猝急，駭民觀聽，宜當
漸次除治。”乃收田民，減寺額，革法席，省齋饌。至於元敬王后葬獻陵之日，太宗令近臣就問政府以起寺與否，領議政李廷顯對曰：“臣父母妻子皆亡，自祈禱至於追薦，盡誠事佛，無毫髮之益。然小臣，匹夫耳，我殿下於太祖違豫之日，至誠動天，亦不蒙益。夫佛之欺誣世俗，流轉已久，時君世主，莫有知其非者。我殿下千載一時，禁斷根本，昭示後世，正在今日，獻陵起寺，斷不可爲。”殿下時方在疚，請起寺宇，以慰母后寂寥之悲。太宗傳旨近臣以爲：“主上孝思至矣，予今聞之，不覺下淚。”乃曰：“主上之言，然則然矣。然獻陵，吾所歸處，無賴僧徒常事凶穢，不可在吾枕頭，廷顯之言可謂痛快矣。此老叟憤激肝膽，故發此言。”仍謂兵曹判書趙末生曰：“予平生處佛之意，卿所知悉。予之自處，不可不正。”遂不起寺。太宗丁寧之語，今猶在耳，抑殿下亦必聞之矣，何意殿下不念聖考昭昭之訓，乃托太祖草昧之日，因循流俗之擧，以爲子孫萬世藉口無窮之弊哉？此臣等所以痛切者也。殿下窮五經性理之奧，閱百代興亡之跡，其於天地萬物之理、得失邪正之道，靡不通貫，而近年臣民讙譁以謂：“宮中事佛事神，崇信日篤。”竊意非殿下本意，必有以邪說嘗殿下之意，而殿下偶一然諾，歲月浸淫，
而遂至於今日，排群議斷然以爲是。以殿下平日學問，何不篤信聖賢之言如彼，而疑惑異端之言如此哉！此臣等之所以觖望也。
一，臣等竊聞比丘尼姓丘者慧黠巧舌，緣飾文字，聘妖機幻，媚惑婦女，此是妖物，所當黜遠者也。近年因緣宮禁，誑誘百端，懿嬪剃髮披緇，非所以爲萬世宮壼之軌範也。太宗在天之靈，亦必驚駭慙愧矣。殿下何不禁止，以爲太宗之羞乎？從此宮禁繼有則效而爭願落髮者，殿下寧能堅禁之乎？夫臣民婦女，或有恐爲人奪志者，容有斷髮爲尼，以全其節，則猶之可也，至於宮禁，何所爲之，而爲之乎？此臣等所以缺望也。伏望殿下亟黜尼丘，放之於外，以絶根本，亦使懿嬪還復舊儀，以正宮〔禁〕，則不勝幸甚。
一，凡祀有正有邪，天地日月星辰山川社稷宗廟先聖先師，此祀之正也，佛老巫覡，此祀之邪也。王者當居正位行正道立皇極，以正萬民，民猶有趨於邪者，況導之以邪乎？善乎！古人之言曰：“修正尙未蒙福，爲邪欲以何望？”且佛者，大抵以淸淨寂滅爲宗，人倫都盡，已非王者所當崇奉。其因緣果報地獄天堂之說，皆鋪張近理之事，以爲誑誘愚民之術，雖捨身殫財，歸依誠切，絶無毫髮之益，何意殿下反爲愚民之所爲哉？昔漢文帝詔曰：“吾聞祠官祝釐，皆歸福於朕躬，不爲百
姓，朕甚愧焉。其令祠官致敬，無有所祈。”殿下亦必不爲己求福也。《詩》云：“顯顯令德，宜民宜人。受祿于天，子孫千億。”殿下亦必不爲子孫求福於佛也。古人有言曰：“明王積善以致福，不費財以求福；修德以消禍，不勞人以禳禍。”殿下亦必不爲百姓求福也。臣等仰而思，俯而思，殊不知殿下之所爲也。此臣等之所以痛切者也。
一，臣等竊聞高麗自太祖以來，事佛漸盛，五百年間，世無善政，至于末葉，風俗大毁，大小婦女絡繹寺刹，無賴僧徒混雜閭閻，淫風大行，政敎衰微，遂至亂亡。太宗目擊其事，立度牒之法，嚴上寺之令，絶棟樑之僧，禁新創之寺，數十年間，風俗歸正，實爲社稷鞏固之基。今殿下復開其源，末流安可塞哉？此臣等之所以痛切者也。
一，《書》云：“無怠無荒，四夷來王。”《詩》曰：“靡不有初，鮮克有終。”殿下卽位以來，宵旰圖治，中外晏然，一國臣民，咸被聖化，皆以爲唐、虞復出也。近年以來，神佛之事漸盛，臣民以此窺殿下之心，況今野人連寇邊鄙，城堡之役、遷徙之勞，遠近搖動，此誠殿下憂勤之日，而殿下必欲爲之，此臣等之所未諭也。
一，殿下以爲：“自古帝王，莫不歸佛。且以天下歸佛，而我國小如蓼葉，安得獨廢哉？”然臣等以爲漢、唐以後歷代帝王，間有事佛，無大禍敗者，皆非所以可法也。
唐高祖沙汰僧尼，太宗末年多愛，復立浮屠，以累貞觀之治，崩未數十年，唐室之禍慘矣。佛力果安在哉？天地之氣，自有盛衰，秦、漢以後，世無善治，異端日熾。僧尼道士，雖不得遽絶，然君上處之之道，不可謂未能遽絶而姑崇信之也。譬如養嘉穀者，不可以稂莠爲不可遽除，從而培壅之也。且以蓼葉之國，爲僧者日衆，遊手坐食，以爲逋逃之藪，此亦國家之所當痛禁者也。
一，唐、虞三代之盛，人主享國久長，民庶俱躋壽域，天下熙熙。當是之時，佛法未入中國，此豈事佛之致然？以此觀之，人物死生之故、貴賤榮辱之分，其非爲佛氏操縱明矣。佛氏自以謂過去未來見在三世之事，悉皆窮通，然於五行之理，已不得其詳，故天地人物之始終、日月星辰之陵食、醫藥律呂之條理，皆無其說。以此觀之，其不知死生之故明矣。佛氏處西域，去中國才數萬里，尙不能言見在唐、虞三代帝王之事，其言過去未來事，誕妄不足爲信明矣。天地造化，往者過，來者續，生生無窮，皆自然之理，有不易之數。佛氏何人，獨擅造化之權哉？若善者得福，惡者得禍，則不必歸依於佛然後得也。若誠心歸佛，淸淨空寂，無爲自守而已。造佛造塔，奔走事佛，皆乖戾其道，其無功德報應也必矣。此皆殿下素所講明者也，不必一一贅陳，伏惟殿下
反覆潛思焉。
一，前朝佛法爛熳之餘，人皆歸佛，世道靡然。太宗，與一相河崙謀議，痛加排闢，十去七八，吾道以明，風俗復正，至於今日，一國臣民皆知佛氏之非正，闢異端歸正道，事半功倍之秋也。殿下乃反獨斷排群議而起之，尊而事之，此臣等之所以缺望者也。
一，臣等竊念大抵田獵酒色遊戲玩好，固皆帝王之失德，然禍患止於一身一時而已，至如歸佛之弊，其終必至於擧世沈淪，貽萬世無窮之患，此臣等之所痛切者也。
一，爲山九仞，功虧一簣。殿下於人倫，語父子而無一毫之愧，語君臣而無一事之失，語兄弟而盡友愛之情，語宮庭而有肅雍之和，以至庶政萬事，無不一歸於正，獨此奉佛一事，爲聖明之大累，豈非爲一簣之虧哉？此臣等之所以觖望者也。
一，正心以正朝廷，正朝廷以正百官，正百官以正萬民，此超絶古今之格言也。近年，宗室諸君奉佛，宮禁亦然，至於今日，殿下亦然。夫上有好者，下必有甚焉，此臣等之所以觖望者也。
一，殿下今日之擧，有二失焉。蓋事佛求福之非，前輩論之詳矣，萬萬無此理。殿下惑於其說，尊崇事佛，此一失也。政府臺省及諸文臣學生再三切陳，殿下堅拒不納，此二失也。夫君子之過，如日月之蝕，過也，人皆見之，更也，人皆仰之。若殿下翻然一賜兪音，
則改過不吝，邁﻿成湯之德；舍己從人，追堯、舜之聖，豈惟臣民之幸？實爲萬世無疆之休。
上曰：“予以此事受封章多矣，予則已爲梁武帝矣。命停此事，固非難矣。然予不能人其人火其書，故未敢從之。且使丘尼出入宮禁，使宮主削髮，不能禁止，予之過也。大抵羅織君上之過，皆小儒所作。厥父母在家，念佛誦經，其子不能諫止，而立於朝，因人上疏，文君之過可乎？”麟趾曰：“人臣進諫之言苟善，則但取其善可也。在家之事，何足論耶？”上終不允。
○遣日城君鄭孝全于平壤，宣慰使臣。
史／編年／朝鮮王朝實錄／文宗實錄／二年（1452）　卷十一至十三／卷十二　二月至三月／二月／20日(P.16-2)
○甲申/霧四塞。
○視事，輪對，御經筵。
○知韓山郡事權雍辭，上引見曰：“近來國家事多，常貢外斂民最多，以不得已之意，曉諭於民，務盡字恤，以副予意。”
○立英陵碑，判書鄭麟趾撰碑文，安平大君瑢，篆額書丹。
○以金聽知中樞院事，鄭昌孫藝文提學，李邊兵曹參判，朴仲林工曹參判，成奉祖司憲府大司憲，李先齊慶昌府尹，崔善敏刑曹都官佐郞。善敏，士威之孫，肇之子也。善敏之母，居果川縣，貌美而不順於夫，夫不與同居。僉知中樞院事成扱，嘗守仁川，往來其家，頗有醜聲。肇容貌麤率，行止齟齬，妻常謂人曰：“吾於族會日，若見吾夫，則愧不若人，赧赧然不能正視。”後欲嫁他人，有人言曰：“背夫當斬。”遂止。善敏賴妻父成奉祖蔭，屢拜華秩。
○監春秋館事金宗瑞等，將新撰《高麗史節要》，
以進箋曰：
臣金宗瑞等，誠惶誠恐，稽首稽首。竊謂，編年本於左氏，紀傳創於遷史，自班固以後，爲史者皆祖述遷史，而莫之違者，以規模宏博，而著述得以該備也。然不免冗長，難究之患，此史家之互有長短，而不可以偏廢也。粤維高麗起於唐季，以雄武而剗群兇，以寬大而得衆心，遂建大業，以裕後昆。迨夫立郊社、定章程、興學校、設科擧、置中書，摠機務，而體統有所繫，遣廉使，察州郡，而貪汙不敢肆，府衛之制，得寓兵於農之法，田柴之科，有仕者世祿之意，刑政擧品式備，中外寧謐，民物殷阜，太平之治，可謂盛矣。中葉以降，不克負荷，內爲嬖幸之所感，外爲權姦之所制，强敵交侵，干戈爛熳陵夷，至於假姓竊位，而王氏之祀，已不血食，恭讓反正，竟以昏懦，自底於亡。蓋天生眞主，以靖夷我民，固非人力之所爲也。太祖康獻大王，首命輔臣，纂修《麗史》，太宗恭定大王，又命讎正謬誤，而竟未就緖。世宗莊憲大王，以神聖之資，闡文明之化，命臣等，選辟僚屬開局，編摩先修全史，次及編年，臣等袛慄奉承，不敢少懈，不幸書未進御，
而奄棄群臣。主上殿下，恭承先志，今臣等竣事，顧嘗受命於先王，不敢以荒陋固辭。越辛未秋，書乃克成，於是又裒集，事迹之關於世敎者，制度之可爲矜式者，刪煩就簡，表年敍事，以便考閱，然後四百七十五年、三十二王之事，包括無遺，詳略畢擧，而史家之體，始若粗備。雖文辭鄙俚，紀次不精，而於善惡勸懲，小有補乎治道。淸讌之暇，時賜省覽，懋稽古之盛德，恢經世之大猷，使斯民咸受其賜，不勝幸甚。所撰《高麗史節要》三十五卷，謹隨箋以聞。
宗瑞啓曰：“他國之史，尙且求見，況我國之史乎？大臣頗有求觀者，宜速印之，頒諸中外。且本史，雖未悉事迹，然捨此則他無可考之文。倘不速印，則恐至蠱損，亦宜速印藏諸史庫。”上曰：“史者，欲示後世，以爲勸懲，不可隱諱，當印而頒之。”初太祖開國，命鄭道傳，撰《高麗史》，道傳以所掌事多，委之僚屬，由是脫漏甚多。太宗命河崙讎校，世宗命尹淮改撰，比鄭草稍詳。同知春秋館事金孝貞以爲：“尹淮所撰，又失於脫略，不可傳示後世。”乃命權踶撰之。踶與安止、南秀文，撰錄裒集，詳於
二家，然任其好惡，筆削不公。事發，命金宗瑞與鄭麟趾等撰之。宗瑞等以爲，編年難以詳備，乃從紀傳之法，分科責成，令崔恒、朴彭年、申叔舟、柳誠源、李克堪等，撰列傳，盧叔仝、李石亨、金禮蒙、李芮、尹起畎、尹子雲等，分撰紀、志、年表，宗瑞與麟趾、許詡、金銚、李先齊、鄭昌孫、辛碩祖等，刪潤之。時踶、止、秀文，新得重罪，史官皆局促，不得刪削，頗有煩亂冗長處。然史家體例始備，至是集其功而要者，撰史略以進。
史／編年／朝鮮王朝實錄／世祖實錄／七年（1461）　卷二十三至二十六／卷二十六　十月至十二月／十一月／22日(P.18-2)
○戊午/命召議政府，示平安道事變。
○兼成均司成金禮蒙等上箋謝賜酒：
望如日就如雲，景仰天表，醉以酒飽以德。優蒙睿恩，感激難勝，兢惶罔措。伏念臣等斗筲淺器，螢雪寒蹤，窮探聖經，顧乏桓榮之稽古，濫居皐比，敢裨周王之作人，常懷尸素之譏，詎希殊尤之寵？嘉殽爛熳，味分八珍之羞，仙液氤氳，香溢九天之澤，生師胥悅，今昔所稀。玆蓋伏遇興化右文，尊賢樂道，乾坤洪造，雖不遺於纖毫，雨露深仁，乃獨厚於狂斐，事光簡策，喜溢儒林。臣等謹當誓與靑衿，益殫素節，永沐鳶魚之化育，仰若天地之生成。
史／編年／朝鮮王朝實錄／成宗實錄／七年（1476）　卷六十三至七十四／卷七十二　十月／21日(P.7-1)
○辛卯/御經筵。
○日本國上松甫能登大守賴永、一岐州守護代官兵部少輔源武、肥前州山城千葉介元胤、關西路肥、筑通守重朝、對馬州太守宗貞國、出羽守宗貞秀、越中守宗盛弘遣人來獻土宜，倭護軍道安子四郞來朝。
○宗貞國特送盛種等六人、倭中樞(平茂績)〔平茂續〕等三人辭，命承旨任士洪饋送。禮曹答書曰：
專使書問，得諳氣味淸勝開慰。所獻禮物，謹啓收訖。將土宜正布二十
七匹、綿(西)〔布〕一十三匹及今丙申年例賜糙米、黃豆各一百碩，就付回使，惟照納。
○御晝講。
○御夕講。講《名臣言行錄》，至《張詠傳》，上曰：“詠之殺人，當歟？”承旨任士洪曰：“在聖人則不然，其餘則須用嚴威。否則難以鎭服。所爲之事，雖非盡善，宋朝名臣，惟張詠、范仲淹而已。”侍讀官丘達孫曰：“刑亂國，用重典。當是時也，蜀亂，故以嚴治之耳。張詠之後，不能撫綏，而蜀人復亂，故再使張詠治之，蜀乃平。”
○都承旨玄碩圭等啓曰：“大小人員雖在職，或移病或告暇，則不得受祿。知中樞府事金良璥，以足疾在家，雖帶職，未得受祿。臣等聞良璥疾證彌留，計活淸貧。”傳曰：“自有其法，何取稟乎？”對曰：“良璥，老臣也，今疾證彌留，故敢告。”命給之，遣中官視疾，又遣內醫治療。
○下書平安道行臺監察李箴曰：
去乙未年正月，洪德海等數十名爲野人所擄，而匿不以聞，推鞫時亦且隱諱，其推鞫以啓，且其他被擄人有無及輒入人等因某事出城，被擄根由，竝鞫之。
○先是命採明君、先明後暗君、賢妃事跡，畫爲三屛，令文臣分題作詩，又命掌令朴孝元、
應校柳洵、進士成聃壽書事跡與詩于其上，至是孝元等書進，賜御衣各一領，仍饋宣醞。
其明君屛。
《神農圖》：神農知天地之道，明於人之性，以有天下。古者民茹草飮水，采樹木之實，食蠃蚌之肉。神農以謂人民衆多，難以久養。敎民種五穀，爲耒耜鉏鎒以墾草莽，然後五穀興。令曰：‘丈夫壯而不耕，天下有受其飢者，婦人豐盈而不織，天下有受其寒者。’故神農親耕，后親織，以爲天下先。詩曰：
“炎帝當年撫域中，却將神敎立神功。生民飢飽關農務，天下寒溫在女工。雨玉雨珠非世用，親耕親織與民同。千年幸覩三推禮，願取神農保始終。”玄碩圭。
《帝堯圖》：帝堯黃收純衣，彤車白馬，茅茨不剪，土階三等勤於君道，作布政之宮曰衢室，立誹謗之木，使天下得盡其言，建進善之旌，使天下得盡其才，置諫鼓於朝，使天下得攻其過。一民飢，曰我飢之也，一民寒，曰我寒之也。由是百姓戴之如日月，親之如父母。有老人擊壤而歌曰：“日出而作兮，日入而息兮。耕田而食兮，汲井而飮兮，帝何力於我哉？”詩曰：
“日日昏花史傳親，聖中無若帝堯仁。土階還有
第茨儉，謗木仍兼諫皷陳。允協萬邦臻至理，曰吁四岳動咨詢。巍巍蕩蕩天爲大，遐邇歸心無異人。”洪應。
《帝舜圖》：帝舜畏天而愛人，恤遠而親近，好問而好察邇言，隱惡而揚善，執其兩端，用其中於民。時日月光華，卿雲叢聚。舜彈五絃之琴，詠《南風》之詩曰：‘南風之薰兮，可以解吾民之慍兮。南風之時兮，可以阜吾民之財兮。’詩曰：
“海內謳歌曆數歸，重華千載仰巍巍。卿雲藹藹垂天仗，瑞日輝輝照袗衣。庶績凝時端冕儼，五絃和處惠風微。南薰一曲舒民慍，皞皞熙熙遍九圍。”洪貴達。
《大禹圖》：禹以五音聽治，懸鐘、皷、磬、鐸、鞀以待四方之士，爲銘於簨虡曰：‘敎寡人以道者擊鼓，論以義者擊鐘，告以事者振鐸，語以憂者擊磬，有獄訟者搖鞀。’一饋十起，一沐三握，以勞天下之民。出見罪人，下車問而泣之，左右曰：‘罪人不順道，君王何爲痛之？’禹曰：‘堯、舜之人，皆以堯、舜之心爲心，寡人爲君，百姓各自以其心爲心，是以痛之？’詩曰：
“當年足跡遍寰瀛，辛苦腁胝績用成。擊皷撞鐘聞理道，搖鞀振鐸達民情。哀矜問罪存深愛，吐握迎人見至誠。恥俗不如堯、舜世，
至今功化妙難名。”洪貴達。
《成湯圖》：湯適野，見野人張網四面，祝曰：‘自天下四方，皆入吾網。’湯乃去其三面，祝曰：‘欲左，左，欲右，右，不用命者，乃入吾網。’諸侯聞之曰：‘湯德至矣。’歸者四十餘國。時大旱七年，太史占之曰：‘當以人禱。’湯曰：‘吾所爲請雨者，民也，若以人禱，吾請自當。’遂齋戒剪爪斷髮，素車白馬，身嬰白茅，以身爲犧，禱于桑林之野，以六事自責曰：‘政不節歟，民失職歟，宮室崇歟，女謁盛歟，苞苴行歟，讒夫昌歟？’言未已，大雨方數千里。詩曰：
“夏德將衰日欲亡，人心天命屬﻿成湯。七年荒旱憂民切，六事兢皇責己詳。一念至誠通肸蠁，四郊甘雨澍汪洋。自從祝網仁心大，便做商家奕葉長。”玄碩圭。
《商高宗圖》：高宗卽位，思復興殷，而未得其佐，〔三〕年不言政事，決於冢宰，以觀國風。高宗夜夢得聖人，名曰說。以夢所見視群臣百吏，皆非也，於是審厥象，俾以形使百工營求之野，得說於傅巖中，與之語，果聖人也。擧以爲相，殷國大治。詩曰：
“湯德巍巍不可肩，高宗燁燁亦光前。三年不語心治道，一夜無端夢大賢。忽作鹽梅調巨鼎，便爲舟楫濟洪川。若
敎胥靡終巖穴，殷社焉能六百年！”洪貴達。
《周文王圖》：文王時有呂尙者，年已八十餘，釣於渭上。文王將獵卜之，卜人曰：“所獵非龍，非彲，非虎，非熊，而王者之輔也。”遂出畋，至磻溪，果遇呂尙，同車而歸，立爲師。嘗鑿沼得朽骨，命葬之。左右曰：“此無主矣？”文王曰：“天子主天下，諸侯主一國，寡人固骨之主矣？”遂葬之。天下聞之，曰：“西伯仁及朽骨，況生者乎？”詩曰：
“造周基業至文隆，天下三分有一中。德感歧陽鳴有鳳，祥凝渭涘獵非熊。皇風時向靈臺播，易象曾從羑里窮。莫問生民游聖澤，九原枯骨尙恩蒙。”金紐。
《武王圖》：武王代紂，陳于商郊，俟天休命，紂率其旅若林，會于牧野，罔有敵于我師。前徒(例)〔倒〕戈，攻于後以北，血流漂杵，一戎衣天下大定。乃反商政，政由舊，釋箕子囚封比干墓，散鹿臺之財，發鉅橋之粟，大賚于四海，而萬姓悅服。詩曰：
“應順天人問獨夫，倒戈攻北是前徒。壤泉毅魄應銷恨，縲絏忠臣得脫軀。已放馬牛歸野牧，更分財粟及民孤。若非訪道傳《洪範》，未識彝倫敍得無。”李克培。
《漢文帝圖》：文帝初封代王，守薄于代。周勃等旣誅諸呂，迎王立
之，王命(宋旦)〔宋昌〕驂乘，張武等六人乘傳，從詣長安，至代邸，遂卽天子位。卽夕入未央宮，夜拜宋昌爲衛將軍，鎭撫南北軍，還坐前殿，下詔書赦天下。元年有獻千里馬者，帝曰：“鑾輿在前，屬車在後，吉行日五十里，師行三十里，朕乘千里馬，獨先安之？”於是還其馬與道里費，而下詔曰：“朕不受獻也。其令四方毋獻。”帝每朝郞從官上書疏，未嘗不止輦受其言，言不可用置之，言可用採之，未嘗不稱善。詩曰：
“由來恭儉足爲臨，況復驕奢不受侵。異物未能售喪志，善言方得沃虛心。翠葉停處皆休命，丹詔飛時盡德音。坐致提封開富庶，始知淸淨化民深。”崔淑精。
《唐太宗圖》：太宗時，畿內有蝗。上入苑中見蝗，掇數枝，祝之曰：“民以穀爲命，而汝食之，寧食吾之肺腸。”擧手欲呑之，左右諫曰：“惡物或成疾。”上曰：“朕爲民受災，何疾之避？”遂呑之，是歲蝗不爲災。上以宮女衆多幽閟可憫：“灑掃之餘，亦何所用”，於是遣官於掖庭西門簡出之，前後所出三千餘人。林邑獻五色鸚鵡，新羅獻美女二人，上曰：“林邑鸚鵡，猶能自言苦寒，思歸其國，況二女遠別親戚乎？”幷鸚
鵡各付使者而歸之。詩曰：
“鄴城宮殿已斜陽，晋邸風雲滿八荒。十萬義兵隨日表，三千宮女出椒房。放回思土籠中鳥，(含)〔呑〕却傷農口裏蝗。最是力行仁義效，致令貞觀比虞唐。”任元濬。
先明後暗君屛。
《吳夫差圖》：吳王闔廬伐越，越王句踐迎擊大敗之，靈姑浮以戈擊闔廬，闔廬病傷且死，告其子夫差曰：“必毋忘越。”夫差旣立，使人立於庭，苟出入必謂己曰：“夫差！而忘越王之殺而父乎？”則對曰：“唯。不敢忘。”常以報越爲志，乃悉精兵，以伐越，敗之夫椒。越王乃以甲兵五千，棲於會稽，進西施請退軍，吳王乃許行成。先明詩曰：
“吳曾呑越越呑吳，勝敗輸贏一局圖。兩地山河兵爛熳，先君髑髏血糢糊。讎如未復心寧忍，動必相箴誓不渝。直向夫椒能一雪，會稽當日目中無。”徐居正。
夫差旣得西施，築姑蘇臺高三百丈 遊宴其上，子胥諫曰：“臣恐不久爲麋鹿之遊。”王不聽，賜屬鏤之劍以死，將死曰：“樹吾墓上以檟，令可爲器，抉吾眼置之吳東門，以觀越之滅吳也。”王慍曰：“孤不使大夫得有見也。”乃取子胥之尸，盛以鴟夷，而投之於江，吳終爲越所滅。後暗詩曰：
“血戰夫
椒得意歸，旋携春色上高臺。飄飄舞袖凌雲去，杳杳歌聲雜雁來。當日舘娃殊寂莫，至今江月獨俳徊。可憐千載東門目，猶作驚潮擊岸回。”柳洵。
《漢武帝圖》：帝初卽位，擧賢良方正直言極諫之士，親策問之，詔申、韓、蘇、張之言者皆罷之。上雅尙儒術，趙綰薦其師申公，上使使者奉安車蒲輪，束帛加璧迎之。先明詩曰：
“至言當訪衆論聞，發策賢良闢四門。屛黜蘇張排異術，表章周孔右斯文。賑窮下詔仁恩洽，束帛徵賢禮意勤。若使力行爲治本，隆功何止漢明君！”任士洪。
帝用方士公孫卿言，令長安、甘泉作蜚廉桂觀、通天臺，使卿持節設具而候神人，益廣諸宮室，起栢梁臺，作承露盤，高二十丈，大七圍，以銅爲之。上有仙人掌以承露，和玉屑飮之，云可以長生。帝如候氏，禮祭中岳太室，從官在山下聞若有言萬歲者三。詔加增太室祠，遂東巡海上求神仙，封泰山，禪肅然。復東北至碣石而還。後暗詩曰：
“百尺銅臺入紫烟，侍臣長奉《栢梁篇》。已娛神馬傳音譜，更恨匈奴賁戍邊。祠罷甘泉還灑淚，藥無蓬島可求仙？誰知簫鼓橫汾樂，今日重尋事已遷！”月山
大君。
《晉武帝圖》：帝初卽位，承魏氏刻迫奢侈之後，欲矯以仁儉。有司言：“御牛靑絲靷斷”，詔：“以靑麻代之。”大醫司馬程據獻雉頭裘，帝命焚之於殿前，勅內外，敢有獻異技異服者罪之。先明詩曰：
“銅雀臺傾王氣衰，晋王開創勵精時。奢華欲矯前朝弊，仁儉還應四海知。已用雉裘投烈熖，更將牛靷替靑絲。石頭一片降幡竪，莫遣功成意氣。”金訢。
武帝旣平吳，頗事遊宴，怠於政事。詔選孫皓宮人五千入宮，掖庭殆將萬人。常乘羊車，恣其所之至便宴寢，宮人競以竹葉揷戶，鹽汁灑地，以引帝車。後暗詩曰：
“一破金陵氣轉驕，色荒無乃倦臨朝。五千歌舞吳宮選，十二樓臺晋殿高。鴆宴向來貪愒日，羊車隨處幾經霄。流連不是苞桑計，五馬蕭墻禍不銷。”徐居正。
《唐玄宗圖》：玄宗初卽位，以風俗侈靡，制乘輿服御金銀器玩，令有司燒毁，以供軍國之用，其珠玉錦繡，焚於殿前。又禁採珠玉及爲刻鏤器玩，復廢織錦坊。帝於苑中種麥，率皇子以下，躬自收穫，謂曰：“此將薦宗廟。是以親之，亦令爾等知稼穡之艱難也。”因分賜侍臣等曰：“比歲令人巡檢苗稼，所對多
不以實，故自種植以觀其成。且《春秋》書無麥禾，豈非古人所重也？”先明詩曰：
“初臨九五志昇平，端冕垂衣更勵精。庭下焚珠昭儉德，苑中種麥供粢盛。百年流俗終歸化，當日皇孫亦解耕。畢竟操存能窒慾，未塵心鑑自昭明。”李克基。
玄宗在位歲久，漸肆奢慾，怠於政事，納壽王妃楊氏爲貴妃，專以聲色自娛。每酺宴先設太常雅樂坐部立部，繼以皷吹胡樂敎坊府縣散樂雜戲。又以山車‧陸船載樂往來，又出宮人舞霓裳羽衣。又敎舞馬百匹銜盃上壽，又引犀象入場或拜或舞，安祿山見而悅之。祿山叛於范陽，上召宰相謀之，楊國忠首唱幸蜀之策。上然之，獨與貴妃姊妹、皇子妃、主皇孫及親近宦官、宮人，出迎秋門。至馬嵬驛，將士飢疲，皆憤怒，陳玄禮等以禍由楊國忠，殺之。上聞喧嘩，出門慰勞，令收隊，軍士不應。上使高力士問之，玄禮對曰：“國忠謀叛，貴妃不宜供奉。願陛下割恩正法。”上曰：“朕當自取之。”高力士進曰：“將士已殺國忠，而貴妃在陛下左右，豈敢自安？將士安，則陛下安矣。”上乃命縊殺於佛堂，輿尸置驛庭，召玄禮等入視之，軍
士皆呼萬歲，始整部伍爲行計。後暗詩曰：
“一自楊妃入禁圍，鴛央金殿鎖羅幃。胡兒浴後聲多醜，戚里驕來事已違。鼙鼓忽從燕塞動，龍輿驚向錦城飛。可憐耽玩霓裳日，那料間關萬里歸！”李崇元。
《唐德宗圖》：德宗在諒闇中，動遵禮法。先是諸國屢獻馴象，上曰：“象費豢養，而違物性，將安用之？”命縱於荊山之陽。及豹貀鬪鷄鷹犬之類，悉縱之，又出宮女數百人，中外皆悅。淄、靑將士投兵相顧曰：“明主出矣！吾屬猶反乎？”又詔曰：“引朝集使二人，訪遠人疾苦。”先明詩曰：
“奇獸魁然性自馴，遐方重譯獻楓宸。尙嫌異物來千里，幷出宮娥過百人。朝野爭歡稱聖主，淄靑相顧感深仁。爲迎朝集垂淸問，四海窮民恐未伸。”任士洪。
德宗初年，崔祐甫爲相，務崇寬大。故當時政聲蕩然，以爲有貞觀之風。及盧杞爲相，以疑似離間群臣，勸上以嚴刻御下，中外失望。時兩河用兵，月費百餘萬緡，府庫不支。括富商錢出萬緡者，借其餘以供軍，大索長安商賈所有貨，意其不實，輒加榜棰，人不勝苦。百姓爲之罷市，相率遮宰相馬自訴，盧杞始慰諭之，勢不可遏，疾馳得免。
涇原兵作亂，上幸奉天，於行宮廡下，貯諸道貢獻之物，榜曰瓊林大盈庫。宮中市外間物，以宦官爲使，謂之宮市，抑買人物，以紅紫染故衣敗繒，尺寸裂而給之，仍索進奉門戶及脚價錢。嘗有農夫以驢負柴，宦者稱宮市取之，又就索門戶。農夫曰：“我有父母妻子，待此然後食，今以柴與汝，不取直而歸，汝尙不肯，我有死而已。”遂毆宦者。後暗詩曰：
“年來秕政比初加，志大才疎性忌何？黃屋蒙塵非細事，瓊林揭榜爲誰誇？商錢取括寬恩少，宮市開張斂怨多。最識此心愚暗處，不知盧杞是奸邪。”徐居正。
賢妃屛。
《周文王后妃圖》：周文王生有聖德，又得聖女姒氏以爲之妃。《葛覃》之詩，后妃所自作也。其詩曰：“葛之覃兮，施于中谷，維葉萋萋。黃鳥于飛，集于灌木，其鳴喈喈。葛之覃兮，施于中谷，維葉莫莫。是刈是穫，爲絺爲綌，服之無斁。言告師氏，言告言歸，薄汚我私，薄澣我衣。害澣害否，歸寧父母。”詩曰：
“周家厚德在民心，八百年基自二南。要識文王新景命，須看太姒嗣徽音。儉昭絺綌輝千古，慶篤螽斯則百男。聖母也能生聖子，丕承武烈照來今。”李承召。
《周宣王
姜后圖》：姜后賢而有德。宣王嘗早臥晏起，姜后脫簪珥待罪於永巷，使其傅母通言於王曰：“妾之不才，至使君王失禮而晏朝，以見君王樂色而忘德也。夫苟悅色，必好奢窮慾。亂之所興也，原亂之興，從婢子起，敢請婢子之罪。”王曰：“寡人不德，寔自生過，非夫人之罪也。”遂復姜后而勤於政事，早朝晏退，遂成中興之名。詩曰：
“濟濟群臣會且歸，數竿朝日上彤闈。由來樂色爲治累，斗覺懷安是禍機。直以此身當罪責，庶敎君子免愆違。須知赫赫中興業，正在賢妃一格非。”朴孝元。
《齊孝公夫人圖》：夫人孟姬，好禮貞一。公遊於琅琊孟姬從，車奔，姬墮車碎。孝公使駟馬立車載姬以歸，姬使侍御者舒帷以自障蔽，而使傅母應使者曰：“妾聞妃后踰閾必乘安車輜輧，下堂必從傅母阿保，進退則鳴玉環佩，內飾則結紐綢繆，野處則帷裳擁蔽，所以正心一意，自斂制也。今立車無輧，非所敢受命者也，野處無帷，非所敢久居也。二者失禮多矣，無禮而生，不若早死。”使者馳以告，公更取安車，比其反也，則自經矣。傅母救之，不絶。傅母曰：“使者至，輜輧已具。”姬
氏蘇，然後乘而歸。詩曰：
“當日君王自在閑，故携妃嬪恣遊觀。尋常每守操存地，顚沛那踰禮義關？早識此身輕似葉，由來大節重於山。淸風澟澟長如昨，驚起人間萬代頑。”李坡。
《楚樊姬圖》：樊姬，莊王之夫人也。莊王卽位好狩獵，樊姬諫，不止。乃不食禽獸之肉，王改過，勤於政事。王嘗聽朝罷晏，姬下庭迎(日)〔曰〕，‘何罷晏也？得無飢倦乎？’王曰：“與賢者語，不知飢倦也。”姬曰：“王之所謂賢，何也？”曰：“虞丘子也。”姬掩口而笑。王曰：“姬之所笑，何也？”曰：“虞丘子，賢則賢矣，未忠也。今虞丘子相楚十餘年，所薦非子弟則族昆弟，未聞進賢退不肖，是蔽君而塞賢路。知賢不進，是不忠，不知其賢，是不智也，妾之所笑，不亦可乎？”王悅以告虞丘子，虞丘子避席不知所對。於是避舍，使人迎孫叔敖而進之，王以爲令尹，治楚三年，莊王以覇。史書曰：“楚王之覇，樊姬之力也。”詩曰：
“莊王虎視覇圖雄，爲有樊姬密贊功。獸肉不曾嘗一臠，禽荒深欲戒三風。笑他丘子防賢路，敢恃君恩擅後宮？迎得叔敖爲令尹，使君榮顯耀無窮。”李承召。
《漢元帝馮昭儀圖》：昭儀以選入宮。帝嘗幸虎圈鬪獸，後宮
(皆從)〔皆坐〕。熊逸出圈，攀檻欲上殿，左右貴人皆驚走，而馮婕妤直當熊而立，左右擊殺熊。帝問婕妤：“人情皆驚懼，何故當熊？”對曰：“妾聞猛獸得人而止。妾恐至御座，故以身當之。”帝嗟嘆，以此敬重焉。詩曰：
“上苑遊觀勝事重，三千粉黛藹雲從。圈熊忽逸來(樊)〔攀〕檻，宮女皆驚走失容。萬死獨能當獸立，一身都是愛君忠。區區傅輩顔堪厚，天子咨嗟只屬馮。朴孝元。
《漢成帝班婕妤圖》：婕妤賢才通辨。始選入後宮爲小使，俄而大幸爲婕妤。帝遊於後庭，嘗欲與婕妤同輦，辭曰：“觀古圖畫，賢聖之君，皆有名臣在側，三代之下末主，乃有女嬖，今欲同輦，得無似之乎？”帝善其言而止。太后聞而喜曰：“古有樊姬，今有班婕妤。”趙飛燕姊妹有寵，驕妬譖訴婕妤云：“挾邪詛祝。”上顧問，婕妤對曰：“妾聞死生有命，富貴在天。修正尙未蒙福，爲邪欲以何望？且使鬼神有知，不受不臣之訴，如其無知，訴之何益？故不爲也。”上善其對而憐之，賜黃金百斤。詩曰：
“辭輦當時帝眷隆，漢家妃嬪慕高風。蒼蠅一點生昭質，妖燕雙飛入後宮。早斷死生緣賦命，敢將禍福訴天公？黃金不用
施虛賞，長信年年武帳空。”姜希孟。
《漢明帝明德馬皇后圖》：皇后旣正位宮闈，愈自謙肅，常衣大練，裙不加緣。朔望諸姬主朝請，望見后袍，疎麤以爲綺縠，(執)〔就〕乃笑。后辭曰：“此繒特宜染色，故用之耳。”六宮莫不嘆息。后置織室蠶於濯龍中，數往觀視，以爲娛樂。詩曰：
“從容閨範自柔貞，坤極居尊戒滿盈。衣斥奢華便大練，獄因冤濫感皇情。每將儉德先閨閫，肯爲私親借勢榮。自是平生重蠶織，魚軒時向濯龍行。”盧公弼。
《唐太宗文德長孫皇后圖》：皇后性仁孝儉素好讀書。嘗與帝從容商略古事，而獻替裨益弘多。上或以非罪譴怒宮人，后亦陽怒，請自推鞫，因命囚繫，俟上怒息，徐爲申理，由是宮閫之中，刑無枉濫。上嘗朝怒曰：“會須殺此田舍翁。”后問爲誰，上曰：“魏徵每廷辱我。”后退具朝服立于庭上，上驚問其故。后曰：“妾聞主明臣直，今魏徵直，由陛下之明故也，妾敢不賀？”上乃悅。詩曰：
“文德謙恭稟性溫，含洪光大合坤元。從容啓沃雷霆霽，好讀《詩》《書》道義存。賢相見遺臨訣薦，宮人當譴請囚原。若非太后扶持力，殺諫之名誤至尊。”孫舜孝。
《宋仁宗光
獻曺皇后圖》：皇后性慈儉，重稼穡，嘗於禁苑種穀親蠶。慶曆中衛卒數人夜作亂，越屋叩寢殿。后方侍帝，聞變遽起，帝欲出，后閉閤擁持，趣呼都知王守忠，使引兵入。后度賊必縱火，陰遣人挈水踵其後，賊果〔擧〕炬焚簾，水隨滅之。詩曰：
“至仁純儉實天資，民事艱難只自知。禁苑春深分麥隴，公桑葉盡長蠶絲。諫燈已覺能回聽，應變方驚喜出奇。千載遺蹤新樣畫，令人指點重嗟咨。”朴孝元。
《宋英宗宣仁高皇后圖》：皇后生神宗，神宗立，尊爲皇太后，哲宗嗣位，尊爲大皇太后，權同聽政。廷試擧人，有司請循天聖故事，帝后皆御殿，后止之。又請受冊寶於文德，后曰：“母后當陽，非國家美事。況天子正衙，豈所當御？就崇政足矣。”力行故事，抑絶外家私恩。文思院奉上之物，無問巨細，終身不取其一，人以爲女中堯、舜。詩曰：
“天聖風流不是多，宣仁謙抑更無加。垂簾尙愧臨便殿，受冊何心就正衙！恩數未曾推外戚，勳勞應已在王家。年來新法除還盡，堯舜稱名豈謾誇！”盧公弼。
史臣曰：“聃壽性恬淡，於物無所求。父母早沒，家産盡推與弟。家甚貧窶，處之晏如
也。幼孤三弟養育婚嫁，撫愛不啻如父母，人多稱之。”
史／編年／朝鮮王朝實錄／燕山君日記／十二年（1506）　卷六十一至六十三／卷六十一　正月至三月／三月／17日(P.23-1)
○丁(未)〔酉〕/虎入靑坡驛里，命宣傳官，衝鐵衛、調隼坊軍人捕之。
○王微行至景福宮，進宴于大妃，命饋宰相、諸將等。
○傳曰：“禽、獸、花、木，凡物之異常者，令各道隨所得封進。《書》曰：‘不寶遠物。’此雖至訓，若非異土之産，遠方之物，則無以爲玩。”
○傳曰：“弘濟院移構川邊，四面設花階，導川水，注入院內。”
○傳曰：“虎網載持馬，若不足，令五部及宰相家索給。”尋傳曰：“前日兵曹，點考東、西班官員等卜馬，竝載送。”
○傳曰：“白狐、黑狐皮，白獐、白鹿皮，已令各道封進，如禽、獸、草木，凡物之異於常類者，竝令封進。且犬馬非其土性，不畜。‘不寶遠物。’此《旅獒》之訓也。然若非異土之産，遠方之物，則隨所得以獻，臣職當然，竝諭各道。”
○傳曰：“諸種禽獸，不謹看守，致令故失，則內官及
守直人決罪。”
○慶會樓池邊，起萬歲山，山上造月宮，剪綵爲花，百花爛熳山中，其間奇怪萬狀。且造龍(丹)〔舟〕，泛池上，以綵帛爲芙蕖，且爲珊瑚樹，聳植池中。樓下設紅錦帳幕，會興淸、運平三千餘人，笙歌沸騰。
史／編年／朝鮮王朝實錄／中宗實錄／三十五年（1540）　卷九十二至九十四／卷九十三　三月至九月／三月／10日(P.1-2)
○壬寅/後苑遊覽宗宰等，奉箋陳謝曰：
乾龍御天，屬萬物之欣覩；需雲霈澤，承九重之隆恩。事出非常，懷增感激，伏念臣等，俱以凡劣，濫叨遭逢。葵藿誠深，顧未效涓埃之補；覆載德厚，徒共荷生成之偏。方揆涯分而兢惶，更竊寵眷之殊異。猥忝華樓之陪侍，已云知榮；特許禁苑之遊覽，曾是不意。中官道引，聖諭丁寧，觸景物而生歡，隨步武而有設。天葩爛熳，恣翫長春之韶光；仙液芬香，霑醉上淸之珍醞。蒙渥至此，圖報何由？玆蓋伏遇主上殿下，仁惟體臣，寬以御衆。《書典》賡載，竝美虞朝之明良；《詩雅》遊
歌，允邁周王之(第)〔苐〕祿。遂令庸質，獲被鴻私，臣等謹當同寅協恭，益殫力於犬馬；拜手稽首，同獻祝於崗陵。金安國所製。
答曰：“予聞祖宗朝，接待大臣，恩寵優渥。君待臣以誠，臣事君以忠，上下相歡，情意交孚，致國家盤石之安。近來上下之間，拘於禮文，雖似阻隔，君臣之情，豈異於古哉？義雖君臣，情則父子也。君臣相得，如魚水之相歡，爲君之道，當與民同樂。況股肱侍從之臣乎？講習陣法者，安不忘危也。特命遊苑者，無間內外也。此予待卿等之意也，豈至於進箋稱謝乎？勿謝。”仍命賜酒。
○金安國旣謝恩，退于春秋館，私自語曰：“退居荒野二十餘年，常以爲若望見天顔而死，則九泉之下，庶無憾矣，不圖今日，復見天顔，而又蒙如此之恩也”，涕泣漣如，嗚咽不能語曰：“自復敍以來，每入經筵，常仰天顔，屢與重瞳相接，實爲惶恐，然犬馬私情，不能自已”云。其向國之誠，如此懇到也。是時謄寫《實錄》，故館閣堂上，常仕于春秩館。
史／編年／朝鮮王朝實錄／中宗實錄／三十六年（1541）　卷九十四至九十七／卷九十五　四月至七月／七月／26日(P.76-2)
○庚戌/諫院啓曰：“內資寺正李培根，前爲洪州牧使時，多有誤事，年又衰耗，決不能摠治一司。請改正。”答曰：“如啓。”
○憲府啓曰：“近來人心淆薄，彝敎大毁，喪紀泯滅，雖在有識士類，不謹禮制，縱恣無恥者，比比有之，士林莫不憤憾。知中樞府事
曺潤孫，年過七十，在母喪，雖不得一從禮文，公處廣衆之中，在家對客之時，公然食肉，至於爛熳，略無忌憚，其爲無識甚矣。一道奉命之人，或有相對共啗，而不覺其非，其士習不正，從可知矣。潤孫以秩高宰相，所行如此，遐方僻村，有關觀瞻，不可復齒朝列。請削去仕版，以勵風敎。成均館直講金泂，所行邪鄙，不可爲師表之任，請遞。刑曹佐郞韓鉤，四祖有痕咎，不可爲六曹郞官，該曹不詳察注擬，亦爲非矣。韓鉤請速遞。寧越郡守，七朔之內，三員相繼身死，官事板蕩，且値凶荒尤甚。當此擇差之時，非有斡能之人，蘇復無由。郡守金希聖，系出賤賈，而人物庸劣，決不能堪任，請遞。”答曰：“曺閏孫，全不知有此咎，故猶有特命參贊，而呈辭時，或下諭給食物調理，此乃優待老宰之意也。觀此咎，甚爲關重，依所啓爲當。金泂則非如他職，師表之職重矣。依允。韓鉤、金希聖竝允。”
史／編年／朝鮮王朝實錄／明宗實錄／元年（1546）　卷三至四／卷四　七月至十二月／九月／8日(P.52-1)
○壬戌/弘文館上箚曰：
國家危亡，關於宗社，兄弟私恩，在於一身。岏爲逆賊所歸嚮，謀兇情慘，事已彰著，而殿下謂骨肉相殘，何忍爲之？是徒知天倫之爲重，而不念宗社之大計也。伏願亟斷大義。
不允。
○弘文館再上箚曰：
昔三叔始之以流言，終則懼而叛焉。術敗而情露，事逼而嫌起，其所以懼而叛焉者，勢使然耳。雖欲處之以常，其可得乎？今岏，一上奸口，便爲亂本，殿下旣失輕重之權，曲貸姑息之命，而邪議更騰，公論重激。岏
也獨無三監之懼乎？禍之根若在，則他日之邪議，他日之公論，亦無異於去秋與今日矣。岏之懼尤深，而岏之罪愈盈，萬無終保之理。岏已自絶于天倫，獲罪於宗社，殿下之小不忍者，適足以長其惡窮其兇耳。伏願殿下，斷之於早，以靖人心。
不允。
○兩司三啓岏及尹汝弼事，不允。
○兩司上箚曰：
頃者兇逆之徒，屬望於岏，陰圖不軌，倡爲擇賢之說，爲岏而發。岏實逆類之所藉，禍根之所在，岏之罪，覆載所不容，王法所必誅。天倫恩愛，斷不可容議於其間也。況岏旣長成，非蒙稚無知之類，而其母嬪洪氏推卜之事，誠不可忍道。僭偪迹露，今將罪著，此一國臣民不共戴天，臣等所以累日伏閤而不已者也。殿下一身，負荷甚重。若以區區小恩，掩廢大義，則祖宗付托之義安在？亂臣賊子，將何所歸乎？伏願殿下割其私恩，以正王法。尹汝弼亦亟命竄外。
皆不允。
○弘文館又上箚曰：
臣等忝在侍從之列，凡殿下過擧，所當力爭，庶不納殿下於有過之地，況以殺戮導之乎？殺戮，人猶不可導之，況天顯之倫，骨肉之親，一氣
而分者乎？臣等非不知殿下之有所不忍也。第以兄弟之恩雖大，孰如君臣之分，骨肉之情雖切，孰與宗社之重？岏旣爲逆賊之歸心，而不逞之徒，更稔兇謀，則不測之變，不朝則(名)〔夕〕也明矣。岏不軌之心，旣著於推卜之日，無忌之狀，又發於通簡之時，則其無君之罪，可勝言哉？其他日之變，安保其必無乎？請亟斷大義。
不允。
○午時，太白見於巳地。
○咸鏡道咸興、定平、甲山、三水，薔薇發花。先是，高原客館西軒庭梨樹一株，春節花發結實，竟不成熟，盡數零落，其葉黃殞。自七月望後，葉滋花開，爛熳如春。至是，咸興七寶亭池邊梨木小株，發花滿枝，客舍東軒薔薇三叢，亦爛熳如春。永興觀德樓庭中薔薇一叢，自八月望後，十餘朶發花。甲山、三水、富寧、鍾城，霜雪已降，而梨樹薔薇，發花甚繁。按宋之宣仁太后臨朝，招還群賢，一革弊政，而災異疊見，稽諸史可見。況今群兇外戚，表裏爲孽，一以擇賢之說，嫁禍於士林，圖報其平日讐怨之人，魚肉日甚。此等花發，蓋陰盛陽微之應。
史／編年／朝鮮王朝實錄／明宗實錄／十七年（1562）　卷二十八／九月／29日(P.39-2)
○庚戌/命遞禪宗判事普雨。移病遞之。
史臣曰：“普雨，一妖僧耳。蠱君之心，蠧國之財，爲日已久，波漫火熾，不可紀極。交通婦寺，書問不絶，恩賚稠疊，車馬聯絡。罪盈惡極，自知其無所容，又潛入都下，宣淫於人家，喧語騰播，以此尤不自安。其托病移報，有由然矣，而引以自高，益爲深根固蔕之計。原其本心，雖誅磔于市，亦未爲快，而拜之遞之，有如簪紳之列者，何哉？”
○全羅道益山人家，桃花爛(熳)〔漫〕。
史／編年／朝鮮王朝實錄／宣祖實錄／三十四年（1601）　卷一百三十三至一百四十四／卷一百四十　八月／28日(P.20-1)
○癸巳/有政。
○卯正，上御別殿，講《周易》。參贊官吳億齡，自《復卦》六四中行，止皆反道而凶也。上讀億齡進講處訖，億齡曰：“《復卦》之義，或以動靜言，或以善惡言。動靜，謂天道也，善惡，謂人道也。天道則一陰一
陽，互爲升降，循環往來矣，人事則若篤於善，而不間斷，則非如陰陽之往來，終必純善無惡矣。此則人事之功夫也。天下之事，有消長賓主之勢。《姤卦》，一陰在下，五陽在上，而其勢一陰當盛，故不能遏《復卦》，五陰在上，而一陽在下，故亦不能遏。陽道之長盛，此不可不察。今以國事言之，阽於危亡之域而中興，如一陽之初復也。以朝廷言之，紛挐攻擊之餘，近稍少安，亦如一陽之初長也，當於此時，陰陽消長、賢邪進退之機，破去朋黨，進用善人，扶陽抑陰，使善類布滿，幸甚。”講畢，大司諫黃愼進曰：“關王廟造成官員，非徒無功勞，當此蕩竭之時，不惜財力，三年興役，淹延時月，甚者至於軍人調發，財料處置之際，亦多有失，外議狼藉。前者限年施罰，至今以爲非，今復加賞，物情莫不憤鬱。請從速還收成命。”掌令李軫賓曰：“關王廟，官員泛濫之事極多。當初論啓之時，以辛丑以後，不至如庚子以前，故不爲幷論，非謂無罪也。今不加罰，而反施賞，不得不還收成命，請早快從。”上曰：“論賞，未爲不可，似難改之。”黃愼曰：“亂後學校之政不修，敎訓之道不明，此由於書冊蕩失，師表無人，且國家亦多事，未遑而然。今則稍安，而如此棄置，此大可憂。儲養人才，急先之務。必須擇師儒，使之勸課，如《小學》等書，蒙士不可不知。古
人以灑掃應對，爲第一科程。出以事公卿，入以事父兄，皆由於此。此書卷秩不多，或開刊京中，或開刊外方，使之優數印出，廣布中外，如館學等處，必以能通此書以上之人，許令赴試，各別申明行之爲當。”領事金命元曰：“此最切急之言，外議亦皆以此爲憂。曾聞外方，有開刊處，今已多數印出矣。”上曰：“近日內官，自嶺南試才而來，得聞其處之事，言書冊絶無，士子之欲爲學者，或相傳誦而讀，或相謄書而讀云。此極可慮。有冊然後，能勤讀。無冊則豈可爲乎？”軫賓曰：“小臣曾遞守令，流落鄕村，聞見監司之所爲。守令賢否，監司未嘗不知，而守令或有父兄之勢，或爲監司所曾識，則雖有不治之甚者，亦不用於殿最。必須別遣暗行御史，摘發重治。若監司，不以啓聞，而見發於御史，則其道監司，爲先罷職，然後可革此弊矣。但近來御史，多不擇人，雖稱暗行，而出入官家，酒肉爛熳，縱其下人，受賂狼藉。如此則雖遣亦無益矣億齡曰：“民生休戚，係於守令。守令賢否，必名實綜覈，然後可知。近來守令，以治名者，官家凡事，專不留意，上司差役，必皆圖免，百姓之有無、倉庫之虛實、軍器之措置，一應切務，棄置不顧，務要虛譽於民間而已。爲御史監司者，亦不過以民間道聽道說之言，聞見狀啓，是以，虛僞之事益多。
今若遣御史，則必先聞民間之言，次聽公論，又必須査覈官家所爲之事，盡皆修治，然後狀啓，則似無此弊矣。”黃愼曰：“近日守令除拜，自上特命，懸錄薦擧者之姓名，蓋出於愼擇之意，而竊聞銓曹守令薦，只有庚子、辛丑兩年置簿，而己亥以前，則皆無存者。近日守令有闕，例以此兩年被薦者擬望，其他則曾經守令有聲績者，亦不得擬望，以此可擬者乏少。當初愼擇之意，反爲苟充之弊，不可不速爲變通。且前日守令薦，皆是循例，泛然薦擧，今須申明薦擧之法，使知幷罪擧主之意，更使各薦所知，着實擧行，則薦擧必(措)〔操〕心，而不敢妄爲矣。”命元曰：“此言極是。所謂守令薦者，例是新出之人。若曾經有治績者，雖前有薦，而今則無有，故反不得參，此極可慮。”上曰：“平時則有禁軍內三廳。兵曹何不復設如平時之整齊？所以取才者，各有規式，申明此法可也。”知事韓應寅曰：“平時則內三廳，皆有取才十四矢，〔入〕格者，則卽爲口傳，十二矢，則濟州入防，然後爲之。亂後，今始復設內禁衛，而出身實多，實、預差，皆以出身充數。羽林衛，則時無自願取才者矣。”命元曰：“羽林衛，則庶孽爲之，而亂後則皆爲許通，故無取才之人矣。”應寅曰：“許頊頃於筵中，言江邊出身之苦。政院曾已取稟，量減徭役事，言于該曹，故已爲移文于本
道矣。亂後出身者多，自軍士，稍解操弓者，皆出身也。渠等家業，豈有完富者乎？兩南，則本處入防，忠淸、江原道，則赴防舟師，京畿、黃海道，則遠赴北道。渠等從軍戍邊，而本官侵虐自如，罷戍而歸，妻子饑餓，閭里蕭然，或有結項而死者，或有掛紅牌於官門，而逃者云。其怨苦之狀，極矣。請自今下諭各道，戶內雜役，量爲蠲減，使之優恤可也。”上謂命元曰：“昨見備邊司啓辭，以京畿兵使差出，爲當云。然事必慮終，或有非便，則後必難處。姑以防禦使，兼水原府使，試行兵使模樣，以爲差出之權輿如何？”命元曰：“昨日臣亦參此議，群意以爲：‘雖出兵使，無軍可給云。’權宜之道言之，則上敎允當。”應寅曰：“備邊司將議出京畿兵使，欲處置所屬軍兵之事，要臣會議，臣謂大臣曰：‘凡事慮始，然後能久遠無弊。今以一人之言，遽爲設立，沿革極爲關大。且欲以花梁、月串水軍之在陸者，及本府上番之軍，專屬兵使，此事極難處。各道上番之軍，多至之月，僅九百餘名，而京中用軍之處極多，如闕內及左右伏兵，各處分送之際，每患不足。水原正軍，盡屬兵使，則其代上番之軍，別樣處置後，可無相礙之事矣。”上曰：“亂後新良人極多，兵曹何不爲處置乎？”應寅曰：“此類已爲處置。正軍有闕處，或以此人充差，或以爲選上，價布徵納矣。頃
見李德馨狀啓，則亦以爲砲殺率丁，宜以此人充定云矣。”上曰：“予嘗聞之，祖宗朝，金宗直以生員，仍爲軍保云，而今則率多謀免，此弊不可不防。前朝鄭世雲，討紅巾時，曾率二十萬軍。我國雖在平時，豈能辦此乎？非今日人數，不如前朝，想不入軍保而然也。且都監之軍募入，今已十年，老者物故，壯者已老，而今若不添補，則不久此軍將盡矣。必須更爲簡閱，汰去老殘，選入丁壯可也。但人皆厭避，必無應募者云云，若爲國事，則人言不可顧。大槪以渠厭憚，而不爲抄入，則終不成事。且渠之厭避，亦必有故，須使樂從，而有興起之心可也。”應寅曰：“此軍設立，在於甲午。其時凶荒，民皆餓死，而此軍給料厚撫，故人皆樂入。其後別無加厚之事，而南北防戍，爲先調遣，使其妻子，有不暇顧，豈肯樂從哉？給保不可不爲，而令渠自望閑丁，則騷擾而難成。頃日鄭賜湖入侍時，言以田結出綿布以給，則爲當云，而昨日戶曹判書，親來備邊司，打算計之，則三十結出一匹，可以贍給云。前日所無之役，今始設行，民豈樂乎？其時座上諸臣以爲：‘當此之時，豈可加賦乎？’無不致疑也。”上曰：“我國，訓鍊都監之給保，亦不能爲，豈能禦百萬倭子乎？田結收布，古無此規，亦未知其可也。軍士給保，理之當然，而不能給此千餘之軍，乃爲
此擧，則史官若書之於冊，後世其謂如何？事體極未穩矣。”億齡曰：“頃以賊使來到，至於奏聞天朝，且爲修答其書以送矣。此則不過權宜之事，賊情難測，防備不可不僅。在我之道，宜常若敵來之時，如選將鍊兵，措置軍器糧餉等事，不可不着實擧行，請令大臣商議可也。古人云：‘不恃敵之不來，恃吾有以待之。’我國兵非不足，敎養之不預也。高麗定宗時，置光軍三十萬，其後姜邯賛，禦契丹，尹瓘攻女眞之時，其軍皆不下二十萬。今日戶口，豈下於彼哉？不過抄出不謹，而使精壯多漏故也。大槪兵農，不可不分。若以戶籍抄出，則不可易爲矣。若簡閱精銳，大邑則數百，小邑則百餘，被選之人，則一應徭役，着實蠲減，使之專意鍊習，則豈有不成之理乎？”檢討官崔尙重曰：“我國或謂無兵之國，或謂無糧之國，或謂無將之國。以臣觀之，壬辰李洸龍仁之戰，戰士幾至八萬。其後飢餓、賊鋒死者雖多，餘存尙不下二分之一，則猶爲三萬名也。至於兩南士族之家，奴子小不下十餘人。當此國事危急之時，雖未盡出，若令各出二三人，則亦不下五六萬矣。如此則軍數不患不足。以無糧言之，頃日三提督之來，亦能支過。善爲措置，則糧亦有裕矣。但將帥未得，此極可憂。今之爲將者，率軍一萬，而與賊戰，雖殺己軍之半，勝之
則可以爲矣，而變初，李鎰、申砬所率之軍，非不多也，軍律弊弛，故一人中丸，全軍奔北，以致僨事。此由於軍律之不明也。臣爲都元帥權慄從事官三年。其從戰島山也，經理令我軍進攻。其時出令，在後者斬云。有一守令少退，李時言手斬以徇，衆議皆以爲，不成事而枉殺人，時言以此幾獲罪。權慄極以爲恨曰：‘我國事事如此，何能用兵乎？’大槪將帥次次檢勑，使守行伍，堅定不移，小違則立斬，豈不能爲一戰乎？臣在軍中，每見下諭，以嚴明軍律爲敎，而將帥不能着實擧行，苟玩度日。當此之時，愛養民力，輕徭薄賦，乃是急務，然南北之寇，朝夕可虞，而人無固志，敵來則皆思退走。豈以千乘之國，不能一戰，而長被侮於敵哉？必須申明軍律，若遇賊而退者，必死不免爲規，則庶有畏懼之心，不至如前日之潰散矣。幸以此意，下諭于各道諸將，申勑可也。”巳時，罷黜。
○諫院啓曰：“關王廟論賞承傳，幷勿擧行。”答曰：“已諭不允。勿煩似當。”
○憲府啓曰：“關王廟論賞，請還收成命。”答曰：“不可還收。”
○李軸小無名望，徒以平難之功，得至宰列，殊無可稱之才德。爲判中樞府事，張晩爲戶曹參判，金尙容爲成，均館大司成，李綏祿爲弘文館應敎，尹義立爲弘文館副應敎，閔有慶、洪命元爲弘文館校理，趙正立性有執，但過於戇。爲侍講院弼善，李
忔爲侍講院文學，朴孝誠爲兵曹佐郞，柳穡爲侍講院司書，洪遵爲弘文館副修撰，蘇光震爲承政院注書，姜紳爲永興府使，趙存性爲江華府使。
史／編年／朝鮮王朝實錄／仁祖實錄／二年（1624）　卷四至七／卷五　三月至四月／三月／17日(P.18-2)
○辛未/延平府院君李貴，復上箚辭職。略曰：“臣徒知忘身徇國，未嘗屈意從衆，每與大臣臺諫，爭辨於榻前，至使法筵都兪之地，爲一紛爭之地，殊失國家體面，數矣。百爾思之，乞退之外，更無他策。”答曰：“卿乃義同休戚，功在社稷之重臣也。國家危亡，安忍坐視不救乎？卿須斯速出仕，以濟時艱。”仍遣禮曹郞官敦諭，俾卽入來。
○執義張顯光有眼病，上命遣內醫看病。
○三道督餉御史韓仁及，收聚公私米穀一萬五千餘碩，馳啓以聞。去邠之日，發遣督餉御史者，只爲督運官穀也，非令奪民財也。仁及搜括私穀，誇張馳啓，自以爲能事，公議鄙之。
○兩司合啓曰：“罪人奇俊格，曾以其父自獻廢論立異之故，曲貸其死。今自獻
旣伏王法，俊格罪犯，萬無可活之理。及聞賊适稱兵之說，托以畋獵，越境橫行，其心所在，有不可測。林茳、奇允獻兇謀逆狀，狼藉於有林之獄，所當與黃玹等一體正刑，而只以後來之故，得免王誅，物情之憤鬱久矣。厥後，李時言佯爲告變，以亂其迹之狀，現出於李佑等之招，前後逆獄，爛熳同歸，決不可容息於覆載之間。請奇俊格、林茳、奇允獻，竝命拿鞫，按律處斷。”答曰：“俊格等，已爲定罪，今又更論，無乃已甚？聞變畋獵之說，亦不近理，雖極悖惡，豈有聞父死而畋獵之人乎？”厥後踰月固爭，乃從之。茳、允獻不服，死於杖下，俊格承服正刑。又啓曰：“人臣不道之罪，莫大於附賊，附賊之輩，不可容息於覆載之間，而武夫下流，固當置而不問，與之維新。至於宗室、朝官之附賊者，決不可容貸。湖安都正澳、湖城正洛、前典籍姜就武、及第李慶益、前縣監閔汝賢‧張昕、前縣令朴熺、前判官陳善、前監察尹起三等，請竝拿鞫定罪。”答曰：“附賊之事，甚是難明，風聞未必盡信。莫重之罪，何可容易論之？竝勿煩論。”累啓，乃從之。鞫問諸人，竄黜有差。
○諫院啓曰：“爵賞係國家重事，爲有司者，所當十分詳覈，俾無未盡之事，而今此扈從賞加中，或有當參而不得參者，或有不當參而得參者，物議藉藉。請該曹堂上郞廳竝推考，一依壬辰扈聖功臣例，雖以公故，一日落後，或先往者，
一一査汰，俾無冒濫之弊。”從之。又啓曰：“旌義縣監黃善男，常時不能檢飭，罪人聞變之後，至與罪人，恣行畋獵，請削去仕版。”上初不允，三啓乃從。
○都下夜驚。是日都下人民，訛言將有大變，互相驚動，達夜洶洶。蓋都民多有應募賊适，偸竊帑藏者，朝家雖置而不問，不無疑懼之心，朝士之中，亦有附賊而被繫者，或有云云而未發者，此輩皆思亂幸禍，浮言胥動，以致都下夜驚。
○命加黃瀷、李元老、李克經、安玏、安澈、南守一、朴瑛等資。瀷等以鞍峴力戰人，未參正勳，故有是命。
○奏聞使李慶全等先來譯官、軍官等，竝命加資。
史／編年／朝鮮王朝實錄／仁祖實錄／二十二年（1644）　卷四十五／九月／1日(P.46-1)
▣二十二年 九月
○朔丙戌/設庭試，取文科李慶億等七人，取武科李枝馨等一百人。
○行大司成金堉上疏，請還收新授加資及其子佑明賜馬之命，且請用車運糧、設店、用錢、出京衙門所儲，以補關西雇馬之價，其略曰：
西路以夫、馬供億之弊，有朝夕土崩之患。西路一潰，則是國無西門也。國無西門，則畿甸、三南，幷受其弊，脣亡齒寒，此必至之勢也。臣聞，義州城中土民甚少，有馬圖利之輩，來聚於此，往來瀋陽，唯仰雇稅，而官不給價者，已至三百八十餘同。今則北京之路，遠倍於瀋陽，臣來過之時，馬戶數十，旣已逃去，此後逃散者，又不知幾許也。朝廷初欲以餉銀二萬兩，充給其價，而餉臣以爲：“所儲之銀，元數三萬二千兩，而
近來所用，已至八九千兩，餘者只二萬餘兩。若以此給雇，則餉儲盡矣。米、布或可收歛於民間，而銀則非卒辦之物，決不可用也。”此言誠爲有理。臣竊以爲，銀、布皆國用之物，而內外無彼此之殊，若以京衙門所儲之布，除出三四百同，以給雇價，則旣逃者還來，將逃者不亡，而二萬兩之銀，在外猶在內也。且夫馬之往北京者，將相續而發，臣竊以爲，依中原用車之制，則此亦非小補也。或以爲：“我國路險，不與中原同，決不可用車。”臣亦嘗行中原之路，中原豈盡平坦哉？自義州至遼東，會寧、靑石兩嶺，皆我國西路所無之險也。猶且車載以踰，我國豈有不可用之理哉？且令沿路各官，設店、用錢，奉命使臣之外，其餘醫、譯、禁軍，持草料而往來者，竝令就食於店中，官給錢以償店主，而又令民米、布、柴草納官之物，或代以錢，則民必買之於諸店，而公行如此，則私者必效之矣。我國曾欲用錢，而不得行者，以其欲盡用於國中，故深僻之地，或不知其爲便，且鑄錢不易，不得行也。今若只行於兩西一路行旅絡繹之地，則必可行矣。臣竊聞，戶曹尙多所鑄之錢。請罄其所儲，分送兩西，而令餉臣，以銀買錢於北京而繼之，則千百萬貫之錢，可以立致於西路矣。松京則方用錢如中國，若使海西效之，關西又效之，則豈有難行之理哉？行旅便其不齎糧，店主喜其多得錢，農民樂其
不費米，計莫善於此也。且西路使臣，朝廷禁其乘轎，乘轎信有弊矣。北京之路，不可乘馬而行，但許其乘轎，則兩馬不足以相替，必用四馬，四馬又不足，必用六馬，輜重帳幕之馬，又不下七八匹。一人之行而馬過十餘匹，從者又數十人，其糧料供億之費，又何如哉？臣竊以爲，奉使之臣，王子、大臣之外，皆令乘有屋安車，則平坦之路，匹馬單驢，亦能輓之，露宿之處，不用帳幕，宿於車中，亦甚便好。且備一二空馬，嶺路險處則亦可舍車而騎也。夫驛馬者，所以傳命於國中也。今者三南驛馬，皆用於北京之行，則驛馬將盡斃，而命令不得傳矣。若用乘車之制，則驛馬不必用，尋常健步之馬，亦可用也。臣悶其弊而思其救，遍問於諸人，則與臣同者，喜而記之於心。用車之便，平安監司臣金世濂言之；用錢之便，肅川府使臣洪孝孫言之；設店之便，鳳山縣監臣洪柱一言之；乘車之便，臣之所思，而成川府使臣盧恊，亦極以爲善。以非臣一人之言，實諸人之所共思也。令兩道監司，以此等守令爲差員董成，則朝廷不過許其爲，試其可而已，更無煩號令之事也。請令廟堂，商議以定。
上答曰：“省疏，具悉卿懇。元孫賴卿保護，無病往還，卿之勤勞，可謂多矣。軍官賜馬，乃是前例，竝勿控辭。所陳救弊之策，不無所見，當令廟堂議處。”備局回啓曰：“金堉陪奉元孫，往來灣、瀋，目見西路
難支之狀，有此縷縷陳疏，其爲國深憂惓惓之誠，有足可尙。西路雇馬未償之價，臣等與本兵、度支，方爲料理。行車之制、用錢之規，從前言者甚衆，而尙未能行者，必未得其要而然也。試令兩西監司，沿路設站，行車、用錢便否料理，馳啓擧行。王子、大臣外，其以下使臣，皆令乘行有屋安車，則省減馬匹無過於此。前項數件之事，臣等未知其必行與否，而金堉旣與監司、守令，爛熳相議，有此陳疏，亦令兩西監司，量度便否，啓聞擧行爲當。”上從之。
史／編年／朝鮮王朝實錄／顯宗實錄／即位年（1659）　卷一／六月／19日(P.23-2)
○戊申/摠護使左議政沈之源、禮曹判書尹絳、觀象監提調吳竣、山陵都監提調鄭致和、護軍李元鎭等再看水原山，還奏書啓，倂進延曙、漢江北徃十里三處山圖。上命招領議政鄭太和、判中樞宋時烈、大司憲宋浚吉、僉知尹善道、護軍李元鎭，引見于養志堂，上問之源曰：“再審水原山，於卿意何如。”對曰：“形勢甚偉，環抱無缺，雖臣凡眼，亦知其好。三處山，則皆有所欠，不合國用矣。但水原正穴，尹善道、李元鎭所占處不同，似難斷定。”上曰：“尹承旨、李元鎭，各陳所見可也。”善道曾爲先王師傅，故上不名。善道以元鎭所定處爲峽落，元鎭以善道所譽處爲護砂，爭論不已，善道又曰：“無論事勢之難易，道里之遠近，只論山之優劣，則弘濟洞當爲第一，水原次之，而水原亦自爲大地，誠用此山，幸莫甚矣。”又曰：“弘濟洞，非但地官輩同辭稱美，自古以爲大地，而尹絳獨以爲有欠，未可知也。絳曰：“臣有何所見，而李元鎭亦以爲：’玄武觜之怪
穴，安有怪穴，而可合國用乎？’善道雖盛贊弘濟洞，臣意英陵爲專氣，則此乃枝葉間結穴。善道之以爲第一者，臣亦未曉也。”之源曰：“弘濟洞、水原外，絶無可合處，勢將擇於斯二者也。”上曰：“水原便近，且無凶害，定用可也。”太和曰：“然則山陵事，已牢定矣。”上曰：“水原予猶以爲遠，而他無可合處，故定于此爾。”仍問撤移家戶與廢耕田，都計幾許。領相以所書別紙進曰：“家戶五百餘，而田七百餘結矣。”上曰：“卿等商議好爲之，俾無民怨也。邑居則欲移於何處耶？”之源對曰：“當遷於本府北高等村矣。”上又曰：“判中樞、大司憲，亦各陳所見可也。”時烈對曰：“臣之愚見，旣陳於前，而今日之事，終有所未安，不得不更達矣。弘濟洞非但卽今地官之稱譽，自古盛稱之地，何可以尹絳之言，而棄之？絳之地術，勝於前後地師，臣不敢知，而 上意旣在水原，故群臣皆將順無異辭。上意如在弘濟洞，諸臣詢謀，亦必爛熳同歸矣。”浚吉曰：“若知弘濟洞之爲㝡吉，則用之便當，而尹絳之短之，諸議之稱美，臣不能的知，故不得極力爭辨矣。”時烈曰：“水原若決知爲吉地，則關防之重，有不暇言，而如非十分眞的，何可舍㝡吉之弘濟洞，而必用其次之水原也。且其地勢，萬歲之後，恐不免五患，願聖明之深思也。”之源曰：“若以萬世後爲慮，則安知何處無此患乎？弘濟洞亦一殘山，不無
後慮矣。”太和曰：“時烈將順之言，極爲未安矣。臣初亦以弘濟洞爲可用，而及承先王以英陵爲遠之敎，此外可用，只有水原，故臣非不知其難便，而不敢有所陳達矣。群議如此，此爲可悶。”上曰：“先王臨御之日，欲預定山陵，而以弘濟洞爲太遠，其在子孫之道，恐難用也。”時烈又以健元陵諸岡中必有可用之處縷陳，上謂左相曰：“卿不遍看諸岡乎？”對曰：“臣旣遍看，而未有合用者矣。”旣罷黜，禮曹請以明日，發送本曹堂上及山陵都監觀象監等提調于水原，裁穴而來，從之。
○上於引見時，謂宋時烈曰：“卿於向日，以祭用素膳爲言，予意欲以肉膳參半，如何？”時烈曰：“敬慕殿祭物，自外備素膳，自內備肉膳，臣固以內外異膳，爲未安矣。”左議政沈之源曰：“祖宗朝所講定，必有深意，一朝變革，恐未穩當。”上曰：“祭用素膳，創於何朝，而何人所建白耶？”之源曰：“世宗朝名相黃喜，廷請定制，以爲國祚可延三百年云矣。各陵四時祭，皆用素膳，蓋慮國家傳代無窮，國力不支也。今若改其定制，豈獨用肉膳於三年之祭？必將竝用於各陵之祭，此甚難處也。”上曰：“宗廟用肉膳乎？”領相鄭太和曰：“國家祀典，只於宗廟用肉，蓋取血食之義也。”宋浚吉曰：“時烈以卽今內外異膳爲未安，欲爲之變通，而臣意以返虞後，仍用素膳爲未安，三年內，參用
肉膳，似無妨也。”之源曰：“仁祖大王三年內，亦不用肉膳，豈先王誠孝，有所未盡而然也？”時烈曰：“旣謂之祭享，具何可諉以物力之不逮，而不用肉也？”太和曰：“臣聞三年之內，魂殿封進雉獐，仍不革罷。以此觀之，其非純用素膳，可知也。”上曰：“令該曹考啓可也。”其後禮曹啓：“以己丑年謄錄中，虞、卒哭、朔、望、練、祥、禫等祭及四時大享、臘享祭外，皆用素膳，向亦依此磨鍊啓下，《五禮儀》圖式，亦與此同。至於生獐雉鮮，進排于魂殿事，旣已自本曹移文廚院，待其報來，當成事目啓下耳。”上曰：“唯唯。
○執義李惟泰陳疏懇乞遞職，宋浚吉亦以爲請，答曰：“今姑遞職，置之閑官，爾亦體予至意，輔予不逮。”
○平安道安州、肅川、永柔等邑大水，人畜爲沙崩雷震致斃者甚多。
史／編年／朝鮮王朝實錄／顯宗實錄／十二年（1671）　卷十九至二十／卷十九　正月至十月／九月／8日(P.42-2)
○丙辰/城中閭家，杏樹有華繁英，爛熳如春。
史／編年／朝鮮王朝實錄／顯宗實錄／十二年（1671）　卷十九至二十／卷二十　十一月至十二月／十一月／6日(P.1-1)
○癸丑/全羅道沃溝縣杏樹冬華，爛熳如春。
史／編年／朝鮮王朝實錄／肅宗實錄／二十五年（1699）　卷三十三／十二月／22日(P.53-1)
○丙戌/同義禁申厚命上疏，極論
李聖輝、宋晟等獄事曰：
晟之疑端，在於三露呈卷與否，聖輝之疑端，在於表製而賦中。此一款實爲肯綮，而試券之筆跡、印迹，俱無可疑，臣竊訝焉。仍念奸人行奸，無所不至，若謂此兩人，元無奸狀則已，旣曰有之，則換封盜科，卽奸人之尤者也。場屋猶能行奸，則私室復誰憚也？其計愈密，其事愈巧，且無立隻作證之人，昔之目覩者，今曰不覩，前之傳說者，後乃諱之，則臣恐此獄，終無究竟之日也。抑臣有所未曉者，殺獄事干，雖無自犯之罪，例加三次之刑，蓋所以重獄體也。此獄所關係，旣非殺獄之比，而下吏之中間弄奸，非如事干之無犯，則差備官、下人，安得晏然？勿論罪之有無，一倂囚治，烏可已也？
答以量處。
○持平李世瑾，發增廣文科罷榜之啓曰：“發露二人，今方囚覈，則猶可以少解衆怒，而喧騰之國言彌增，拂鬱之輿情益熾。人皆曰：‘此榜不罷，國不爲國，苟且仍存，將焉用之？’終莫如劃卽罷榜，以正國體。”又論：“諫官之啓、憲臣之疏，似不止在囚二人，則其在嚴科場杜後弊之道，所當一倂査治。請收券官、封彌官、謄錄官、枝‧査同官及易書書吏、軍卒輩，竝令嚴覈得情。”又論：“前弼善李光著在臺之日，獨停差備官請拿之啓，前正言朴見善，於其避辭，揷入剩語，有若諫臣之啓，專由僞札而發者然，顯有撓撼臺議，疑亂聖聰之態，竝請罷職。”又論：“吏曹判書申琓，隨時
苟容，持論數變。始托士類，自任淸議，終附戚畹，反擠舊朋。前後處事，判若二人，回互之迹，爲世所賤。惟此一着，已不可冒居於人物權衡之地，而及其受任以來，罔念爲官擇人之道，惟懷循私樹黨之計，通塞、用舍，一任愛惡，大小注擬，皆拂公議，馴致倖門大開，名器漸混，請托肆行，簠簋不飾，輿情齊憤，國言未已。今番大政，決不可仍畀此人，請遞差。慶安察訪許𤊟，賦性愚騃，行己賤汙，徒以銓長之密交，猥通仕籍。況其憑依銓長之勢，恣行奸濫之事，賣權市賂，不一其端，請削去仕版。”又論：“李世奭疏中，以權大運致祭事，論斥廷臣之不爲駁正，而兩司多官不爲引避，大違臺體。請被斥多官，竝遞差。李世奭之疏，言議峻正，義理明快，出仕之後，宜卽論啓，而累日行公，終不更論，請遞差。”啓辭纔入，上命世瑾引見。世瑾入對，口達文科罷榜事，上曰：“罪在擧子則罪擧子，罪在試官則罪試官，而勿許罷榜者，矯弊之意也。今科雖有一二人無狀者，全榜不必皆然。窮査得情，則可以定罪，至於罷榜，則未知其可也。”差備官及軍卒等事允之，李光著、朴見善事，竝不允，至申琓事，上曰：“今玆引見，蓋欲問吏判事也。所謂反擠舊朋者何事，不叶公議者何事？”世瑾曰：“琓庚申後，頗持淸議，及甲戌再入，排擯舊儕，前後所爲，極其回互，爲一世所賤汙。此乃輿誦，非一臺官之言也。秉銓
以來，大小差除，皆拂公議。如許𤊟者，遽通仕路，李守大卽非文非武之人，而遽除齋郞，此所以不叶公議也。”上曰：“雖微官彈劾，必明其罪狀然後，可以服罪，而今之論吏判，是人臣之極罪。果如是則削奪流竄，未爲不可，而只請遞差，其假托構捏之狀，昭著難掩。予任使琓已久，習知其爲人。持論和平，務主調劑，只以不叶時議之故，構以極罪，必欲擊去而後已？黨論雖好，至於亡國之後，則更爲黨論於何處耶？如有一分嚴畏之心，安敢乃爾？殊極駭然也。至於臺官竝遞之啓，一筆掃斥，面目不好，與頃年崔錫恒、尹世喜等，駁去故吏判李翊手段，一樣矣。”世瑾遂引嫌曰：“目見銓選不公，公議憤激，敢有論列。此非臣一人之言，實輿人之公誦也。豈敢一臺欺誣，自陷於黨私之罪哉？”上曰：“避辭亦未曉本意矣。構罪極重而勘律太輕，此出於假托構捏之意。予非以申琓爲有罪而律輕也。琓若峻論交遊，則必無此事，而只以和平之故，遭此狼狽，誠不祥矣。”世瑾曰：“聖敎至此，敢不畢陳？如李彦經之無罪而不擬淸望，韓配夏之通淸累年而一不首擬，兪命凝、李世維，亦非大罪，而一斥之後，久不內遷，此非循私樹黨之甚者乎？李光著於甲戌年間，疏請究覈言官，外補見塞，及復舊踐，又停重論，而卽除弼善，有若酬功報勞者然，亦可寒心矣。大抵不悅於己者則斥逐之，阿好者
則不恤公議而收用之，玆豈非循私樹黨乎？”上曰：“臺諫雖任人主之耳目，如此黨論之人，不可仍置。持平李世瑾遞差。”世瑾卽起趨出。上厲聲曰：“極爲放恣。如此黨論之人，可以梟示矣。”仍命陰城縣監除授。承旨南致熏曰：“世瑾誠過矣，至於梟示之敎，誠極未安矣。”上曰：“循私樹黨，乃是極罪，而初以一時微罰，假托構捏，終以某某人斥出之事，肆然陳達，予豈不憤惋乎？告君之言，如是假飾，玆豈非輕易君父耶？當此大政迫近之日，汲汲擊去，如有畏憚之心，安敢乃爾？”上聲色轉加，致熏起而且拜，欲有所言，而色變心動，語不成聲，略以處分大過之意陳達，上曰：“末端所敎，率爾而發，予亦知其過激，而一申琓之銓曹去就，元非大事，世道至此，豈可爲國乎？陰城乃湖西近邑，此乃十分末減之罰也。”及罷黜，夜已二更矣。上又下許𤊟以下三件事不允之批於政院。政院、玉堂竝請還收世瑾補外之命，皆不從。
補闕正誤：○十二月丙戌/持平李世瑾發增廣文科罷榜之啓，末又論吏曹判書申琓回互貪濁狀，仍請遞差，上引見切責，斥補陰城縣。原啓、筵敎見上。己卯科，實國家莫大之變。科賊之弄奸，試官之行私，固已爛熳現露，次第抵法，而至於臺監之率入奸吏，致有妖變，已不無符同之跡。況騰結字號之說，軍士代立之狀，易書相約之言，俱涉黯黮，終未能明白査出，則不可以若干姦魁之抵罪，便爲已了之案。朝家之罷其全榜，不以宿儒之參錯其中，而有所假借者，諴爲得體，惜乎榜中一二黨人，稍有勢力，結權貴而資吹噓，嗾怪鬼而皷唇吻，終令已罷之科，無端追復。國勢之顚倒，科名之不正，莫過於此，識者痛之。
史／編年／朝鮮王朝實錄／肅宗實錄／二十七年（1701）　卷三十五／卷三十五下　十一月至十二月／十一月／10日(P.12-2)
○癸巳/召對玉堂官。
○持平李東彦、金相稷啓曰：“臣等伏見備忘記，有罪人杭斂需題給之敎，又有勿爲籍沒之命。竊不勝訝惑焉。杭惡逆已極，情節昭著，特令自盡，已是失刑，而至於籍沒之勿爲擧行，斂具之參酌題給，尤是常典之外。論以王法，斷無是理，請籍沒等事，照例擧行，斂需題給之命，亟令還寢。臣等伏見備忘記，有杭子炤勿爲緣坐之敎。夫逆獄隨坐，邦有常典，則今此特敎，雖出於聖上敦親之至意，而決不當仍置輦轂之下，請杭子炤兄弟，絶島定配。”答曰：“不允。”
○鞫廳罪人閔彦良更招曰：“國恤後十六七日間，身往見權重經，重經之妹夫李徵來見主人。重經先問曰：‘李左尹上疏後，禮曹
堂上對擧疏見之乎？’徵曰：‘暫見過去疏本矣。’重經曰：‘語意何如？’徵曰：‘其疏可謂抱而臥矣’云云。其相見之時，非九月初二三間，據此可知。且權珪之喪子婦，在於夏間，九月以前，身累度往問，則九月初二三間，始爲往慰之說，全是虛言。李徵起去之後，重經問於身曰：‘卽今大行王妃昇遐之後，則禧嬪之陞爲中宮，事理當然，而或有意外之事，則世子似難保全。所關極重，請復上疏，不可不急爲之，而儕輩中或有緩峻於此論者。然上疏或成，則爛熳同歸，不足慮也云云。’且於話次間，重經又曰：‘睦林一等三人，聚會依幕時，亦有此論’云，而其來傳之人，則彼不發說，身亦未問，則身往見重經之日，則不過八月卄九晦日間，李鳳徵之被罪，則在於九月初五六日間，被罪與否，身非所可問，彼亦豈逆知而發說乎？其爲虛罔，據此可知。且吳道一云云之事，西人之於南人，必有情分而後，可聞彼此消息，則豈有言語相聞之事乎？重經所謂無一面之分，不得相聞云者，殆不成說。李宇謙招內云云事，宇謙自露梁入來本家，身果於戊辰臘月晦間，往訪於明禮洞渠家，則宇謙以爲：‘汝明之事，君其知之乎？’身其時之事，雖無所不知，而故對以不及聞知，以觀其所答，則宇謙曰：‘吾兩家雖知，何妨？柳家兄弟不實，恐或日後惡名，全歸於一人之家，故吾嘗以此，戒飭汝明’云云。以此觀
之，其所與知，明若觀火。宇謙之立身前後，奴顔婢膝於章道之狀，擧世皆知。他人則雖以章道謂之雜流，宇謙何敢以雜流發諸口乎？宇謙之來訪，身雖似偶然，渠若與章道、希載，初不約會，則三人何以一時來會乎？卽今章道、希載已死，身一縷將絶。若無嚴問之事，則似難得其情勢。己巳正月念晦間，章道來言身曰：‘匪久似當換局。兩局大將中，露梁李叅判當爲之，如或在遠而有承牌之擧，則急時入來未易，君須出往露梁，言及此意’云，身果爲出往，則宇鼎兄弟，問何事而來乎，身曰：‘章道從叔，急急送我。蓋於初頭，必以台有拜將之擧，故爲此來耳。’宇鼎曰：‘人器不合，實難承當。吾雖在此，去城中不遠，何必入往京第？’宇謙曰：‘吾兄弟有何將才，而得此重任耶？’云云，仍與宇謙及道聞同宿矣。二月初，朝著猝變，而宇鼎無拜將之事。宇謙招內換局後始爲往見云者，尤不成說。當初則以其將拜重任之故，果爲出往，而旣已換局之後，則宇鼎不是係國家安危之人，而身豈若是多事，爲渠陪行而出往於十里江外乎？其所云云，殊甚奸惡。趙時炅招問事，身丁寧言及於時華，則不爲推問於時華，而必以身謂之招問於時炅，實爲冤痛。”罪人安汝益刑問三次，罪人者斤阿只刑問六次，各訊杖三十度，竝前招內無加減。鞫廳啓曰：“罪人者斤阿只、安汝益，加刑嚴問，已至累次，一
向忍杖不服，情狀尤極可痛。請竝加刑。罪人閔彦良，以權重經、李宇謙所供及趙時炅更招辭緣相左之由，更爲反覆推問，則一如前招所供，與權重經等所言，又復節節相反，每每推問，歸一未易，請權重經、李宇謙、趙時炅等，竝與閔彦良一處面質。”答曰：“依啓。”傳曰：“推鞫姑罷。”
○禮曹啓曰：“昨於稟啓義昌君奉祀，歸于樂善君家事，判下矣。今當成給立案，而樂善君旣已身歿，則不當以其名成案。以本曹前後啓辭及判下辭緣，冠諸頭辭，而以臨陽君名，成給立案，似爲得宜。立案措辭，別單書入，以竢上裁，前日崇善君家成給立案，則還收燒火之意敢啓。”傳曰：“依爲之。”
史／編年／朝鮮王朝實錄／肅宗實錄／二十七年（1701）　卷三十五／卷三十五下　十一月至十二月／十一月／11日(P.14-1)
○甲午/以申懹爲大司成，兪命弘爲弼善，宋宅相爲司書，兪彦明爲正言，金昌協爲副提學，元德徽爲統制使。
○國葬都監啓曰：諡冊文、哀冊文，當今女官進讀，故依前例眞、諺竝書以入之意敢啓。”答曰：“知道。”哀冊文曰：
維歲次辛巳八月十四日己巳，大行王妃薨于昌慶宮之景春殿，是年冬十二月初八日庚申，遷座于祖，初九日辛酉，永遷于明陵，禮也。龍攅撤帷，翟輅臨逵。三光黯以悽惻，百靈護而奔馳。簫輓疑於淸蹕，吉仗宛其常儀。惟我主上殿下，臨椒掖而撫迹，緬組旋而疚心。悲永潛於厚隧，痛莫聆於良箴。式稽彝典，俾頌徽音。其詞曰：“仰觀古治，必資賢壼。修齊以成，福祚以遠。於赫熙朝，閨闥
㝡正。任、姒代繼，儷德凝命。天眷休運，聿俾內贊。驪興毓祉，聖女載誕。夢月祥著，崩沙慶驗。內外法家，動有擩染。懿質夙睿，循蹈典訓。柔嘉婉順，允矣淑問。文定厥祥，配我宸極。樂洽鍾皷，禮虔晨夕。祗事兩殿，愉色承歡。深荷眷愛，孝敬彌殫。隨事密裨，邁古良佐。益光乾德，旁達美化。陳詩顧史，博觀女則。含和履正，珩佩靚穆。紘綖敎成，《樛木》恩覃。頌騰六宮，詠播《二南》。躬秉儉素，志在沖抑。屛斥華飾，杜絶私澤。中遘艱屯，玉度無缺。謹畏貶損，六年一日。至德愈彰，寶命遂申。六騩重尊，慶洽神人。撫育元良，恩踰明德。宮庭慈孝，藹然深篤。中闈肅雍，統序咸整。廟見始行，禮斯爲盛。芳齡政茂，美疹遽纏。兪、扁技窮，閱朞沈綿。馮相告祲，軒曜淪精。地維宸騫，飆馭眇冥。慟遍窮谷，哀徹高穹。綿區失於慈覆，大化缺其陰功。嗚呼哀哉！仁壽無徵，神祐罔終。胡不少延，叶相王道？蘭宮虛以曉月，繭館閴其秋草。褘褕輟而靈衣，寶座改而繐幄。苑樹摵摵而霜冷，殿簾曖曖而風肅。躡銀渚兮路迢忽，訪瑤池兮雲杳邈。嗚呼哀哉！吉岡旣卜，廞衛式陳。鸞旐旖旎，蜃衛殷轔。違丹禁之邃嚴，指玄堂之幽昧。百僚攀慕而雨泣，千乘哀臨乎宵載。嗚呼哀哉！鶯峰之麓，鳳騫龍騰。神護萬年，地聯三陵。瞻象設兮若臨，儼靈閣兮斯煌。仰眞遊兮日以遠，耿至澤兮不可忘。嗚呼哀哉！化機推敓，脩短孰尸。衆生同
盡，令名無涯。塗、辛喆軌，彤史流聲，齊雞周弭，庶紹其馨。極崇美於仁顯，超往則而輝炳。紀貞珉而載烈，際高厚而垂永。嗚呼哀哉！”禮曹判書徐宗泰製進
○魂殿都監提調金鎭龜請對，上引見。鎭龜以慶德宮魂殿奉安處庫間及房舍營造等事陳稟，上可之。
○鞫廳罪人閔彦良，與權重經一處面質，則彦良向重經曰：“李左尹上疏二三日後，吾往汝家，則汝問禮曹官對擧上疏於李徵，徵不曰抱而臥云乎？”重經向彦良曰：“其日李徵果來，而吾豈不曰李台爲無益之疏，至於被罪云乎？”彦良曰：“李鳳徵門黜，在於九月初五六日間，與汝相見之日，豈非鳳徵被罪之前乎？李徵起(居)〔去〕之後，汝不曰大行王妃昇遐，壼位必不虛。以事理言之，禧嬪誕生世子，母臨六年，陞位無疑，而中間若有支節，則不知至於何如境也？吾曰：‘吾意亦如君意。’汝曰：‘凡事或可順成，而亦難必其順成。若不順成，則國事無涯。卽今請復之疏，議者或緩或峻，而畢(境)〔竟〕疏成，則初雖有緩論者，終則爛熳同歸矣。服制事，亦不詳知，君其知之乎？’云，故其後招問服制事於趙時華之時，言及疏事。此其有所從來矣。汝又不曰吳道一或逢南人及少論，則以爲吳始復、沈檀、睦林一等，聚會哭班依幕時，有請復之議云乎？汝不曰事若順成，則世子平安，固無慮矣，而若不順成，則禧嬪不安，世子不安，在臣子之道，不可不
請復，而卽今所以趑趄者，意其或得順成也云乎？”重經曰：“九月初二三日間，與汝相見時，李鳳徵疏事，不爲言說乎？”彦良曰：“其日卽李徵來到之日也。”重經曰：“吾以爲鳳徵爲無於禮之疏，殊涉率爾。此豈吾輩上疏之時乎？名位不卑微者，誠爲可惜云爾，則汝不曰然乎？”彦良曰：“吾不聞汝之此言矣。”重經曰：“儕輩中皆以此疏爲不切，汝亦不以爲然乎？”彦良曰：“以其疏爲不切云者，只是陽川金政丞、安山柳判書，而此外不聞他人有謂不切者矣。汝若知其不切，則當初鳳徵送疏草於汝之時，汝何不以爲不切耶？此言則吾聞之於成任矣。”重經曰：“鳳徵之疏，其子之居異室者，亦不及聞知云，汝之此言，千萬無據矣。汝曰睦林一等三人，聚會依幕，有請復之議云，而汝言之大不近似者，吾當辨破矣。設令大行王妃昇遐之後，宜爲此疏，決非哭班時所可議者。況其紛擾耳目煩多之處，何以發此言也？又有一言之可以打破者。睦林一，誰之子也？甲戌以後，罪名至重，本情未得暴白，父子晝夜抑菀，恐懼以過。大行王妃昇遐之初，設令復位之疏，爲不可已之事，在林一，有雪上加霜之嫌。林一雖極迷頑，必不爲此。設令林一爲之，他人必不與之共此疏矣，此豈近似之言乎？”彦良曰：“吾言非謂林一獨發此言，蓋謂林一等聚會時，有此議也。”重經曰：“所謂請復上疏，則本無此議，
吾何以創出所無之言，發言於汝乎？”彦良曰：“吾始聞於汝矣。”重經曰：“吳始復等三人，主此疏，則便是儕輩中一大議論。儕輩中若有此議，無論老少，宜無不知。吾之儕輩，亦汝儕輩，吾若聞之，則豈有汝獨不聞之理乎。”彦良曰：“其時可以上疏，而今則時事大異，汝之變辭宜矣。”重經曰：“吾之所聞，汝不當獨爲不聞。況吾雖以衰麻之人，往來哭班，而蹤迹豈及於親舊依幕乎？汝若初聞，則其時何不問其所聞處乎？”彦良曰：“汝常時主論之人，凡有論議，無不參涉，獨於此事，豈有不知之理乎？”重經曰：“汝所云酬酢說話，皆非吾口之所出，而又有不攻自破之言。禧嬪不安，世子不安云者，乃甲戊年南九萬請貸死希載時措語也。希載死，則禧嬪不安，禧嬪不安，則世子不安。其時措語，固然矣，此豈可移用於今日陞位事乎？以不得陞位，謂之世子不安，則設令大行王妃，終若無恙，禧嬪必無陞位之事。然則世子亦不安乎？此眞所謂膝甲盜賊。吾豈爲如此無形語乎？且趙時炅所告之事，汝豈承服，而結殺無策，乃欲移禍於吾，有若以吾之探問樣問於時炅？至以上疏之說，欲實其言，倉卒粧撰，故其言觸處破綻。睦林一陳疏事及世子不安等說，豈非破綻之一端乎？若或大行王妃終始平安，則禧嬪安否，非所可論，變故未出之前，何以預知其不安乎？吾或逢見儕輩則曰：‘世道
不古，雖無挾雜之心，易致疑謗。卽今道理，唯默無一言，以俟自上處分。’李鳳微上疏翌日始聞之，心竊驚怪，求見疏草於鳳徵，則鳳徵以爲送于厥弟而不送，故最晩始得見之矣。至於吳道一激成吳始復疏事之說，汝言尤極無形矣。吳始復非三歲兒，豈被道一之激成而爲之乎？”彦良曰：“汝當初所傳，與目見者無異矣，汝今變辭，吾何辨破乎？汝豈不曰少論失時，方爲觀變。道一此言，豈非出於激成吳始復輩之計云乎？”重經曰：“汝之此言，不出於初招，今此面質之時，初則不言，猝然突出，豈非胡亂之甚，而前後大叚逕庭，此非違端乎？”彦良曰：“吾於垂死之中，汝所不言之言，猝然做出，有何所益於吾乎？”閔彦良與李宇謙一處面質，則彦良向宇謙曰：“吾八月下去牙山，全然不知換局之事，而十月還京，始得聞之，訪汝於明禮洞汝家，則汝曰：‘汝知汝明事乎？’吾佯若不知而答曰：‘不知汝明之事’云，則汝微笑曰：‘何其聾也？’汝又不曰汝輩所爲之事，吾何知之乎？”宇謙曰：“汝初謂逢着吾云，汝逢着於路上耶？逢着於儕友家耶？今則曰訪我於明禮洞，何其前後相反耶？閔章道未結緍之前，不相識之狀，汝亦知之矣。丁卯十二月結緍之後，始爲相知。汝之四寸大父，挈家下往交河，其間相見之數，歷歷可知矣。章道與汝父爲從兄弟之間，豈有不言於一家，先言於新結婚之人
乎？”彦良曰：“汝豈不曰章道於交河往來時，路過露梁，訪汝而言及，故略知云乎？”宇謙曰：“所謂略知者何事耶？”彦良曰：“吾旣知之而佯若不知，汝亦知之而佯若不知矣。”宇謙曰：“汝初則曰汝佯若不知，今則曰吾佯若不知，此豈成說乎？”彦良曰：“吾强問曰：‘章道旣曰累言，而汝何謂之不聞乎？’云，則汝終不曰聞之云乎？”宇謙曰：“汝初則曰吾聞於汝，今則曰汝問於吾，何其相反也？”彦良曰：“汝其時不曰吾聞之已久，君何聾耶云乎？”宇謙曰：“初無發口之事矣。”彦良曰：“吾下鄕纔還，吾之不聞，無足怪也云，則汝豈不曰汝明之事，有續續聞而言之者，而安山柳家，本來不實，與人同事，必推諉於人矣。聞章道與之同事云，吾恐日後惡名，歸於一處云乎？”宇謙曰：“汝白地構誣。初則汝謂問於我而知之，後則汝自鄕上來後自知之云，初招所無之說，何出於面質乎？”彦良曰：“出於再招矣。”宇謙曰：“汝無往來吾家之事，吾則以翰薦有往汝家之事。汝則不知吾之率妻子所處之家，必不辨其草家與瓦家，汝之來見之說虛矣。汝每言明禮洞家者，卽吾同生家矣。”彦良曰：“汝亦不知吾率妻子所在之家矣。吾只見汝矣，汝之妻子在否，不須論也。”宇謙曰：“吾與汝俱在儒生時，不相過從，出身以後，三年不相尋訪，汝何謂知吾家乎？”彦良曰：“相訪豈必於妻子所在之家乎？正月初日不記，汝來訪吾坐于
吾家隅房時，奴輩傳言客至，吾出見則章道放小便，有人在其後，卽希載也。汝見其入來，卽曰可怕可怕，吾曰：‘汝旣知之，何怕之有？’章道果不爲仍挽汝手而坐乎？希載曰：‘彼是明禮洞李進士乎？’章道低聲曰：‘是矣。’希載曰：‘久宜相見而不相見矣。’汝不曰今始見之，誠多幸云乎？燃燈後飮酒談話，夜深乃罷矣。”字謙曰：“旣無相過從之事，隅房與上房，吾何以知之？汝何做出如此白地之言乎？雖己巳以後，希載位尊之後，無來訪吾家之事，張家一族，老少無一識面者，汝何忍謂吾向希載爲寒暄乎？汝於初招，則謂因章道語及換局事於希載云矣，今則曰只爲寒暄云，殊極無據也。又有一言可辨者，汝亦思之矣。吾初不識希載爲何狀人矣。吾則爲預備翰林，汝則爲上番，而吾久不入侍矣，一日晝講入侍時，始見希載顔面。罷黜後，見汝於上番房，謂曰：‘吾始見汝家之希載，尙未免賈堅子態矣。’汝豈不徵笑而應曰然矣乎？不須多言，有可辨破者。辛未年月日不記，汝之四寸大父，欲以希載爲摠戎使，陳達榻前，令四大將各薦三人矣。其時汝父爲兵判，吾兄爲守禦使。汝父薦希載，吾兄則非不知汝父之意，必欲以希載爲薦，而若以希載應薦，則豈士夫之事乎？以此吾兄果不薦擧，則備局至有請推之擧，而使之更薦，汝父及黯，貽書於吾兄，勸薦希載，則吾兄見其書，投其書
于吾前曰：‘何如？’吾曰：‘士夫若薦希載，則不可立於天地間。’吾兄然吾言，只薦金天翊、尹天賚兩人矣。”彦良曰：“汝非但謂不識希載，今欲爲淸潔之士矣。”宇謙曰：“吾若於汝家，逢見希載，則己巳以後，希載豈無往來吾家之事，而吾果與希載有所爲之事，則吾豈於吾兄薦將時，勸之勿與耶？且汝無狀矣。當希載父賜諡之時，自上有使卿宰進去之敎，此則君命也，進去宜矣。希載母送書卿宰之妻，而汝家婦人及黯家婦人，皆進參，而吾家則豈有婦人進去之事乎？”彦良曰：汝之來訪吾家時，與希載言及換局之事，諸人相與笑罷。其後正月日不記，從叔章道忽然來到曰：‘非久似當換局。兩局大將中，露梁李叅判當爲之，如或在遠而有承牌之事，則急時入來未易，君須出往露梁，言及此意。’云，故吾於夕食後，出往露梁，則汝兄弟問何事而來乎，吾一如章道之言，而言於汝兄弟，則宇鼎卽曰：‘雖在此，何難承牌而入去乎？’汝則曰：‘吾兄有何將才而得此重任耶？’仍與酬酢，留宿而歸矣。章道、希載若在，則汝必不能如是發明矣。汝之死生，何益於我，而故爲誣陷耶？”宇謙曰：“吾則晝講時，見希載之面，希載必不識吾面。希載若在，則雖使相對，必不知之矣。”彦良曰：“汝與希載同朝六七年，豈有彼此不知面之理耶？”宇謙曰：“汝之正月出往露梁事，尤爲無據矣。其年二月初二日，乃朝
廷換變之時也。汝以汝父之言，來請吾兄曰：‘朝廷草創，須速入來。且聞朝議，將以台擬御將，不必久在江外。’不過如斯而止。露梁乃果川地，元無召牌渡江之規，汝之承牌之說，豈非違端乎？”彦良曰：“吾亦知召牌無渡江之規矣。吾之出往露梁，在於正月念後晦前，備陳事狀，請其入來矣。若果在江外而拜將，則政院豈不稟啓變通乎？汝所謂以矣父之言，往傳之說，豈不無據乎？其時章道在，則當自往，章道已往安山之故，吾出往矣。果是換局之後，則汝兄不是高士，吾何以親往勸起乎，吾父亦豈不貽書，而必使吾往請耶？”宇謙曰：“果如汝言，吾家與章道相親，則章道往安山時，路過吾家門前，何不歷言，而必使汝來言乎？”彦良曰：“楊花渡亦非安山去路耶？”宇謙曰：“其時起廢人，在近畿者，無不趁時入來，而吾兄則都承旨特拜之後，以爲十年廢蟄之餘，不可猝入，自 縣道陳疏，而伊時不但汝父勸起，諸人亦多勸起者，承批後四五日，始乃入謝。此則非吾猝辦之言，詳載於《政院日記》矣。己巳以後，與汝家崖異於大小論議者，(唯)〔非〕獨吾家之狀，世皆知之矣。”罪人趙時炅，與閔彦良一處面質，則時炅向彦良曰：“國恤成服後，進賜豈不送奴招我，而禧嬪服喪與否，使我探問乎？”彦良向時炅曰：“吾到此地頭，雖曰言於汝兄，有何所益於吾，而相親之間，必欲使汝兄弟，皆入此地乎？其
時吾言於汝兄，不言於汝耳。九月初，有所求事，招時華，而吾適在妹夫李書房家，時華自吾家來訪於其處。吾謂汝兄曰：‘禧嬪服喪與否，汝知之乎？’汝兄答曰：‘未能詳知’云，我使之更探以來，蓋與權重經酬酢之後，故吾果以有疏議之說，言及於汝兄矣。汝謂之吾言於汝者無據矣。”時炅曰：“進賜之高姓奴子，分明招我而去。進賜不於軍官廳見吾而問之乎？”彦良曰：“此則非面質之事，若問於時華則可知矣。”罪人安汝益刑問四次，罪人者斤阿只刑問七次，各訊杖三十度，竝前招內無加減。鞫廳啓曰：“罪人者斤可只一向忍杖不服，請加刑。罪人閔彦良與權重經、李宇謙一處面質，則彼此許多所言，雖未明白歸一，而彦良前後之言，不無牴牾錯亂之端。且章道、希載謀議之事，渠旣曰無所不知，其共謀則無疑，而若其經營節次，則猶不直告。至於服制探問之事，勿論時華、時炅，旣已招問云，而使之往探於某人處辭緣，亦不吐實。請以此更推。罪人權重經、李宇謙請姑仍囚，以待彦良更推後稟處。罪人趙時炅，與彦良面質之時，顯有見屈之色，其間似有隱情，請更爲加刑。罪人安汝益，當初停刑之後，因彦良招辭，更請加刑矣，已至四次嚴訊，終不承款。更以其所謂紹介曲折，彦良更推時，添入究問然後處之，似合於審愼之道。今姑停刑乎？敢稟。”答曰：“依啓。”
史／編年／朝鮮王朝實錄／肅宗實錄／三十年（1704）　卷三十九至四十／卷三十九　正月至七月／四月／10日(P.26-2)
○己卯/以朴熙晋爲持平。
○備忘記：
嗚呼！光陰易逝，涒灘重回。天崩地拆，卽此歲也。壽亭之事，追思掩泣。不有親祀，于何寓哀？肆予義起，斷然行之，蓋所以明天理植民彝也。嗚呼！神宗皇帝再造藩邦之恩，天地同大，河海莫量，實吾東方沒世不忘者也。今於建廟之事，孰有異議於其間，而第或以禮節爲拘，或以宣洩爲慮，此則有不然者。所謂禮節，爛熳商確，務歸得當，則自無難便之端；所謂宣洩，只在象胥，
申以重律，嚴加操切，則豈有宣洩之患耶？嗚呼！尙忍言哉？海內神州，滿目腥塵，遙望天壽，孰薦明祀？噫嘻！由是論之，則今日建廟，不特予崇報之誠，亶在於此，神皇在天之靈，亦安知不戀玆東土耶？尊周之義，皎如日星，予志之定，堅如金石，斷不可已也。嗚呼！追聖祖之志事，予所勉勉，而此而持疑，猶且不行，則何以有辭於天下後世乎？其令禮官，斯速稟處。頃者儒疏中華陽洞之說，反復思惟，終涉不便，亦在該曹之商量也。
禮曹啓曰：“伏見下政院之敎，十行天札，反復乎尊周之大義，眞可以貫日星而感鬼神，奉玩欽誦，不覺涕淚之橫流也。此是前古所無之禮，且有節節難便之端，不可不十分商量，務歸得中。請問議于大臣。”允之。判府事尹趾善議：“以藩邦祭天子，旣無古禮可據之文，其間儀節，雖使博通者制定，必不無窒礙難行之端，至於宣洩之慮，終亦不可不念。若以爲雖洩而不足恤則已，若欲以法禁之，則恐非愼重之道，而又有傷於國體也。”判府事徐文重，辭以病不對，領議政申琓、左議政李畬以爲：“事體重大，不可以草草文字，仰對，俟聖候平復入奏”云。
史／編年／朝鮮王朝實錄／肅宗實錄／三十二年（1706）　卷四十三至四十四／卷四十三　正月至七月／四月／2日(P.14-2)
○己丑/以李壄、沈極爲承旨，李大成爲司書，崔昌大爲副應敎。
○判府事徐文重，引年乞骸。以其從子，同登台輔，深懷盛滿之懼也。上慰諭不許。
○修撰趙泰一上疏曰：
嗚呼！黨禍之爲今日亡國之兆，有識寒心，固已久矣。不料排軋之習難醫，忌克之心益痼，搢紳、章甫之投疏惎間者，接踵而起，必欲沮敗國事。顧其團辭命意，決非藉名投疏者所能辦者，咸歸之金鎭圭、春澤叔姪。夫鎭圭，出自大家，早歲發軔，論其技能，則文藝足用，語其聲譽，則廉素見稱，往往言議，亦不至全無可觀，第其狠戾成性，猜忮根心，國事朝議，有纖毫不如意者，必連章累牘，力戰不已，意欲所存，非竊權假威，驅制一世則不厭也。其姪春澤，締結雜流，蹤跡幽奧，屢入大獄，不容人類。在鎭圭之道，惟宜引分自靖，據義鐫責，而乃反深懷忿懟之私，輒逞毒螫之手，卒與春澤，爛熳同歸，一家之內，凶德萃會，凡所以傷人害物，無不協心而力圖之，日夜經營，詭秘莫測，朝士之頑鄙，鄕生之飢困
者，誘脅豢養而驅使之。從前章奏之致疑鎭圭輩者，固不可勝數，而頃年代撰泮疏，借名僞札之事，彰露無餘。金萬謹之疏，意東言西，辭旨深巧，人皆謂鎭圭叔姪指揮勸成，萬謹被罪自言：“爲一家所誤，至登臺章。”雖以鎭圭之勇於鬪鬨，亦不敢自明矣。任埅之疏，隱然有嫁禍同朝之意，閃弄機關，與萬謹疏，如印一鋟。今春成揆憲疏未出之前，已有春澤送馬邀致之說，而疏意、文體，顯有所自。古所謂何其似(卻正)〔郤正〕之言者，亦類是矣。至於宋婺源，卽春澤之妹壻也，疏中姓金而名澤者，皆鎭圭之子姪也。又聚姻婭、知舊數三家子弟，張其數，其餘皆下庠生也。此全出於鎭圭叔姪所主張，十手所指，萬口同辭，可謂大放肆無忌憚矣。古之名賢碩儒，爲人草疏，或議禮典，或論時務者，間亦有之，而此輩則不然，句引他事，潛囑他人，惟以探試構誣，爲能事，前後所論，皆是假借爲說，專出黨伐之私。春澤固無足言，獨怪夫鎭圭，身居宰列，而潛相指授，陰中暗吹，必欲售其疑亂熒惑之計，甘自陷於讒賊之科，而不自恤，抑何心腸也？長是以往，將無所不至。凡今朝臣，孰不憂憤，而或牽於平素之誼分，或怵於毒手之中傷，相顧媕婀，莫敢誰何。若不早爲之所，以折其盤據揣摩之謀，則臣恐欒書之賢，終無救於黶、盈，子文之後，亦難保於克黃，我殿下全安勳戚之德，不能有其終始
也。投之四裔，不與同中國，政指此屬而言，倘殿下，追念舊恩，且以其親老，不忍遠斥，則竝令編管內地，俾得以頻通私訊，不至隔絶，而稍遠京洛，毋與交涉朝議，豈非恩威竝施之道乎？
答曰：“金鎭圭、春澤事，言人所難言於擧世媕婀之日，語甚激切，欲使朝著寧靖，勳戚全安，予用嘉之，纔於前席，已有處分矣。”是日關東監賑御(吏)〔史〕吳命峻請對，上曰：“金鎭圭賦性乖戾，論議之間，不合其意，則再三陳疏，力戰不已。況身居戚畹，所當謹飭，而專立黨伐之論，故心常未安矣。今趙泰一，疏論鎭圭叔姪，而語多激切，擧世媕婀之中，獨能言之，誠不易矣。此而置之，將無所不至，誠有如儒臣疏論者。不可不早爲之所，以爲保全之地。所當施以屛裔之典，而以府夫人之故，特爲參酌，中途付處，春澤極邊定配。”命峻請蕩減大同布，及自戊寅至辛巳身布，退捧春川、鐵原田稅，白給耗穀等事，竝許之，又請點視軍器，亦許之。
史臣曰：“命峻受任監賑，辭(陞)〔陛〕遠出，則設有賑事之稟裁者，狀聞疏請，俱無不可。況其所建白，亦不過數條蠲減等事，則此何至於不計嶺路之遠，馳進請對耶？至於軍器點視，尤非監賑官兼行之事，而諉以海防踈虞，必欲越俎代庖，其衒鬻謟侫之態，有不忍正視也。”點視軍器事，後崔錫鼎、閔鎭厚陳達請褒，從之。
補闕正誤：○四月己丑/修撰趙泰一疏論金鎭圭、春澤病國狀。略曰：
數年來陰主密囑之狀，不啻若泥中之鬪獸，而殿下深居九重，猶有未能照察者，則胡不引泮疏及萬謹事而反之乎？況其前後所論，皆是假借爲說善乎？先儒之言曰：“無所爲而爲者，義也，有所爲而爲者，利也。”苟其有所爲而爲，則其事雖善，其言雖是，其心則非也。道莫善於仁義，而五伯假之，君子猶深斥之。況今所假借者，率皆骫骳不正，其言與事，固已不善，而其心專在於黨伐傾奪之私，其罪又豈可勝言耶？年前聖上答金萬謹之批，有假托大義之敎。大哉王言！其所陷人之窠窟，輒在假托二字，而天日之明燭，破及此，誠可謂萬世不刊之典也。春澤固無足言，獨怪夫鎭圭，身居宰列，職在高華，而潛相指授，陰中暗吹，改頭換面，迭出交起，必欲售其疑亂熒惑之計，甘自歸於讒賊之科，而不自恤，抑何心腸也？長是以往，終不懲戢，恣行胸臆，無所不至，豈非國家腹心之疾也？殿下若不早爲之所，以折其盤據輦下，隨事揣摩之謀，則朝著無寧靖之日，搢紳無和協之望，而其卒也必至於凶國害家而後已。臣恐欒書之賢，終無救於黶、盈，子文之後亦難保於克黃，而我殿下全安勳戚之盛德，不能有其終始也。前史譏漢宣帝不能抑損霍氏，馴致其自底顚覆，此豈非今日之殷鑑也？投之四裔，不與同中國，政指此屬而言。倘殿下，追念舊恩，且以其親老，有所惻然而不忍其遠斥荒遐，則竝令編管內地，俾得以頻通私訊，不至隔絶，而稍近京洛，無復交涉於朝議，豈不有得於恩威竝施、公私兩盡之道乎？願聖明不以人微而遽忽先事之戒，無使臣只作他日曲堗徙薪之人。
上賜批嘉奬，罪鎭圭、春澤。原疏批旨見上。春澤，交結無賴，屢入鞫獄，陰秘之跡，國人皆指。時，新自謫中放還，而怪鬼接踵，朝著不靖，人咸謂春澤所指使，莫不爲世道隱憂，而以其枝黨盤據，聲勢鴟張，莫敢有明言顯攻者，及有泰一疏，世皆服其敢言。至於鎭圭，賦性剛戾，持論乖激，世固病之，而若其廉操直聲，實有過人者。泰一之疏，公議或嫌其太過，及至壬辰科査，鎭圭實陰主之，淫刑取承，鍜鍊成案，陰奰樂禍之狀，畢露無餘，世始知泰一之言，初非過論。逮夫壬寅獄起，主張逆節者，皆是春澤至親，伏尸都市，流竄海島，宗祏之得免顚覆，殆天所祚，而金氏之門，亦幾勦滅無遺矣。泰一所謂凶國害家者，若合符契。曲堗徙薪之策，恨不早用，而茂陵先見，人皆歎服。
史／編年／朝鮮王朝實錄／肅宗實錄／三十二年（1706）　卷四十三至四十四／卷四十四　八月至十二月／九月／17日(P.16-2)
○壬申/凶人李潜上疏曰：
伏以，往在戊辰，元良誕降，遵《春秋》立長之義，禮擧諭敎，宜無不盡，而宋時烈之以儒自名者，動引《春秋》之義，而猶於此，乃有姑徐之言，何哉？其或好權之心，故見賣於人，而自不覺其同歸於爛熳耶？及壼位有變，當事之臣，擧以不學之人，卒當處變之際，患失之心，畏威之膽，自相顚倒於方寸之中，終不能多方陳善，遵道回天，
遂使堂堂聖明之朝，乃有急遽過當之擧，其身不免於戮，其禍尙延于國，可勝言哉？逮夫坤儀旣復之後，則國無二辭，咸仰不吝之聖，而乃有一春澤者，敢自以爲功，公肆玷汚於日月之更，國人皆曰可殺，而春澤曾不少懲。希載妻爵忝命婦，年及醜老，則春澤之奸淫往來綢繆者，爲其色妖艶而然耶？及順命等究治之際，不啻狼藉難掩，而其黨東彦，不敢全沒，至於論配，則殿下亦豈嘗不燭耶？希載諺書，雖未知何等臣子所不敢聞者，而窮凶不道，路人所知，則在廷諸臣，無一人論及，殿下之國，可謂有忠臣乎？自此以後，假名義之說，以爲諸宰之罪者，踵起而爭功，其亦有一分顧藉於春宮乎？張氏賜盡，諸張(繼)〔斷〕族，而猶曰名義，其心將欲置限於何地耶？臣請爲殿下，略陳名義之說。君、父、夫，綱也，臣、子、婦，紀也，上可以制下，下不敢慢上，是名義也。國家大事，殿下自主經權，甲戌復位，名義已定，以時務言之，保護春宮，亦豈非今日之名義乎？今春澤之黨，隱然與儲君角立，市恩邀福等語出，而悖逆極矣，則亦可謂之名義乎？人臣事君，不可以市邀爲心，而苟有市邀之心，則不於吾君之子，而將於何求之哉？不猶愈於危殿下之子，而市邀於亂賊〔者〕乎？其曰爲春宮願死云者，未必皆出於周公之忠，其曰假名義而不顧春宮云者，亦未必皆出於高、斯之兇，而惟其
所遭者異議，所與者異道，不無矢人函人之分。矢人之惟恐不傷人，函人之惟恐傷人者，豈其德有高下而然也？利之所在，自不得不爾。其中一二姦兇，自作難赦之孽，轉成騎虎之勢，而以其世據公卿，秉權用事之故，爲其門生、故舊者，慫慂而取其利祿，恃殿下包容之恩，恣行狐假之威，上以恐動君上，下以迫脅群下，必將覆人國家而後已，吁亦痛矣。去歲之秋，金鎭圭疏論進宴之非，其 言似出於公心，而一時輿情，不以爲是者，豈無以哉？一自辛巳之後，兇徒藉口，流言煽動，春宮之所恃者，惟殿下一心，臣民憂愛之誠，宜無不至，至於稱慶之日，仍行上壽之擧者，揆以人情，旣不甚害義，而君臣、父子，慶會一堂，怡怡融融，和氣可想，則臣民之必望其玉成者，豈徒爾哉？誠以春宮，經罔極之變，處畏約之地，適當千載之會，親揚萬壽之慶，則臣民之疑懼可釋，亂賊之機謀可沮，君子之論，亦未必不與也。動一國之民力，罄三營之軍儲，只改數十步不毁之城，而鎭圭以其私黨之所謀，爲曾不以凶年之費，爭之，獨於春宮之進宴，必賈勇務勝，不顧分義，可謂之公議乎？大風之變，成王遇之，而能釋流言之惑。殿下獨不察夫流言之影，而以爲鎭圭停宴之警乎？及夫前冬，有傳位之命，擧國臣民，莫知聖意所在。所謂傳位，雖曰國朝故事，禮無其文。有行則守，有守則從，
從曰撫軍，守曰監國，古之制也。親膳之暇，參決庶務，以佐宵旰之勞，固不違於禮意，而必有益於調攝，竝行不悖，莫此若也。意謂在廷諸臣，從容獻議，務歸至當之地矣，及當伏閣之日，軍門之傳令，京兆之甘結，八路之行會，連夜紛攘，有若燃眉之急，迫在瞬息之頃者，軍校民庶，充滿於嚴密之地，恰似古所謂兵諫者。向使殿下，不反汗旬日之間，則離合之機，當從何起，而果如頣命等所云云耶？鎭圭猶當大義滅親，法王導保家之美，而乃反挺身衝撞，不知笑罵，可哀而不可怒也。如頣命，當思蓋前愆，報答聖恩，而與匪人結爲心腹，敢以離合等說，隱然恐動，惑亂民志，尙可謂殿下之臣乎？自甲戌年來，殿下累下責己之敎，以慰其死者，不惜任賢之爵，以寵其生者，而此輩日以不忠於上爲心，敞、奎瑞之疏，又復闖發，乃假明大義討大逆，爲欛柄，意欲奈何於春宮者，而春澤之黨，掩護周遮之不暇，獨使姜世龜之忠，抱冤於窮荒者，誰也？護春宮者，竄黜之，黨春澤者，爵賞之，豈殿下，愛春宮不若愛亂賊而然哉？權戚之弄事也。借殿下之威福，脅殿下之臣庶，而莫之違，大小符同而然也。其陰謀、秘計，終有所不可掩者。或流言駭惑，動中外之心，或凶疏互試，亂名義之實，或案削罪人之招，或書詬相臣之先，至於兩台竝遷，三箚久屈，骨鯁孤忠，竄死炎徼，冥鴻
高蹈，亦罹魚網。有執其機，有助其聲，有主其謀，無非構煽危亂之計，而要其歸則左右前後，莫不向刃於春宮，而殿下猶未之覺耶？群下能言殿下之過，動至連章，而不敢言春澤之罪者，是畏殿下之威乎？畏春澤之威乎？事或涉 於春澤者，則其黨又從而中之，臣恐免禍求福之路，不在殿下而在春澤也。父子之間，人所難言，勢逼之地，易以疑惑，則導群臣使言，猶懼不至，何況自撤赤子之衣被，用利虎狼之爪牙者乎？乃者林溥之疏，實出宗社大計，語甚明正，而至如趙泰采之義同休戚者，從前逆擊，閔鎭厚之戚連肺腑者，繼後請罪，此皆蔽於私意，而自棄其身者也。林溥被拿，而當時主獄諸臣，終無請拿之擧，擅削鞫案之罪，一問事足以了當，則國家設官之意，果安在哉？春澤陰凶之謀，旣出於順命之口，則昌集之箚，必重之招，雖少有豈好謀害之殊，而究其大意，固無異同。再度取招，初非將死之亂語，削不上案，亦豈一郞之所辦，則奸淫造言之迹，覆匿欺蔽之狀，昭不可掩。希載妻一夕猝斃，亦甚可疑，而春澤謀危之罪，不待更問，可以直勘，陳疏之人，更無可問，而執筆之臣，旣有其人，則次第審問，明正典刑，在所不已，而捨其大意，鉤摘文字，三朔設鞫，一任避事，晩始議讞，草草彌縫，進言者以護春宮，酷刑流島，問事者以傳播掩匿之招，未免徑配，按獄
者以歸罪色郞，坐罷，敞、奎瑞，以凶疏和應，置而不問，春澤以謀危世子，緩緩請拿。旣曰無可憑問，則亦豈有發明之道，而遽憑自解之招，許其白脫？雖使春澤自爲之，不若是快活也。林溥所謂誕降之初，不利云者，當時在廷臣僚，被瞞於凶徒，妄議建儲之際者，非止一二，敢有强臣、凶孽，動撓國本者，論以逆律者，是乃殿下甲戌備忘，則豈可以此，遽刑進言之士乎？師命之弟頣命，旣於伏閤之際，敢用離合之說，熒惑天聰，罪不容誅，而又當設鞫之日，唐突請盡拿林溥疏下，是欲一倂屠戮，甘心私讎者〔非〕耶？昌集之自疏，猶有嚴畏之意，是可恕也，至如頣命，愈往愈甚，死不知悔，豈非所謂怙終者乎？春澤旣能威制一世，而頣命實左右之，臣愚竊以爲春澤不誅，頣命不竄，則國之不亡，未可知也。伏願殿下，克體乾剛，兼存哀矜，殲厥渠魁，餘悉勿問，滌其舊愆，使得自新，則宗社幸甚。
政院啓曰：“卽者京居幼學李潜，來呈一疏，觀其措辭，擧一國過半之人，驅入罔測之科，向刃春宮等語，肆然筆之於疏中，其言之驚怖重大，爲如何哉？若不一經睿覽，明降處分，則將無以解中外之惑，不得不捧入矣。”上下備忘曰：
今觀李潜之疏，盡歸在廷諸臣於惡逆之科，造意陰凶，遣辭叵測，決非一人之所自爲也。此而若不嚴鞫得情，快正典刑，則其流之弊，終必亡人國而後已。李潜卽
爲親鞫。
以親鞫，遞在外承旨，以兪命雄、李晩成爲之。
補闕正誤：○九月壬申/李潜疏略曰：
林溥所謂誕生之初，不利云者，是皆殿下之所已處分，臣庶之所共見聞，有非林溥泛聞輿人之誦者，所可詳知，豈可以此，遽刑進言之士？彼春澤，眇然一匹夫也。自知罪盈難赦，敢與春宮作讎。諺書不忍聞之語，忽出於所奸之淫女，而前此順命等招，自已符合，嗣後敞、奎瑞之疏，與之表裏，凶如春澤，而一日容息於覆載之間，則失刑之大，孰有大於此也？世道日喪，人心陷溺，搢紳之家，專以死黨爲高節，不知有忠孝，豈其心誠以爲宗社不可扶，亂賊不可誅耶？只以戚里作威，生殺在其掌握，在位者自視見遇之淺，不可以言深，蹉足之頃，禍網已及，故昔之忠良，忽化爲侫臣，今日國勢，可謂殆哉！殿下誠以此時，反省正心，正朝廷之要，皇建有極，明其好惡，則猶可爲也，若今日因循，不思善後，則禍亂之興，恐不可言。夫犯上干紀之罪，人得以誅之。殿下旣知其罪，屛諸遐裔，又復然疑，則彼必誅之賊，日夜揣摩，其將甘就刑死乎？春宮之於春澤，必無兩全之理。殿下若猶豫而不早爲之地，春澤等視殿下，亦何有哉？其將以爲薄於子而厚於人耶？原疏見上。
○是夜，上出御仁政門殿坐，參鞫諸臣，以次入侍。上敎曰：“人心、世道，日益壞亂，怪駭之疏，前後相繼。林溥纔已參酌定配，曾未幾何，又有此李潜之疏，至以左右前後，向刃春宮等語，肆然筆之於疏中，過半朝廷之人，一倂驅入於罔測之科，有同變書，豈不痛哉？孝廟朝有徐忭者，投進罔測之疏，孝廟震怒，亦嘗親鞫處斷。予於此輩，若不明覈痛治，則將至於國不爲國，朝廷不爲朝廷，故予方親鞫矣。”領議政崔錫鼎曰：“臣未及見李潜疏，故不知其語意之如何矣，今承上敎，豈料人心、世道之至於此極耶？請下原疏，以爲招出問目之地何如？”上出給原疏，命金吾堂上，相議出問目。潜納供之際，言辭悖慢，上曰：“罪人極爲放恣。在予前尙如此，何所不爲？如許之漢，予實初見矣。各別嚴刑。”仍下敎曰：“兩相本心，予非不知，而誤之大者罪大，誤之小者罪小。辛巳變起之後，兩司追論兩臣，至於付處，實出參酌。其時論啓之人，元不係於向刃春宮，何可以此爲言？予之在時，邪論猶尙如此，日後之禍，何可勝言？若予不在之後，則如濟州罪人柳沅之徒，接迹而起，必欲伸救逆張而後已，辛巳之獄，未知歸諸何地，而他日必爲禍根矣。如此之人，必誅罔赦。今玆親鞫，爲防後患。且其疏中，以按鞫大臣，不爲請拿爲言。大
臣非逆，則不可鞫問，而必欲驅入於罔測之地，是誠何心？迹其所爲，萬萬凶慘。予之在時，豈敢以如此等語，肆然仰達乎？”訊問時，上曰：“纔下罪人，各別嚴刑之命，而執杖羅將，訊杖之際，顯有從輕之狀，極爲痛駭。令攸司，囚禁科罪。”潜受一次刑不服，命姑罷親鞫。
史／編年／朝鮮王朝實錄／肅宗實錄／三十三年（1707）　卷四十五／十一月／9日(P.61-2)
○丁巳/御晝講。檢討官宋正明請申嚴薦法，如有被薦爲守宰，而身犯贓汚者，罪其薦主，以爲懲礪之地，上允之。
○以李善溥爲承旨，權尙夏爲大司憲。
○持平李大成上疏曰：
廼者上天疾威，菑害荐臻，上下
憂惶，莫知所出。伏見日昨備忘，丁寧懇惻，有足以感回天怒，莊誦感歎，尤覺有激于中。伏讀聖敎，特拈朋黨及節用兩條，爲第一義，則今日之所可言者，亦豈舍此而他求也？噫！今之朋黨，門分戶割，倐忽翻覆，使新舊易位，朝著改局者，豈徒出於黨論者所能自辦？聖明將用一番人，先斥一番人，自下注擬，或不敢顯然取舍，銓地、三司之望，不無參錯者，則天點所下，先加類分，必使淸路要津，一色無雜而後已。或有排一異己，略試提掇，則酬答如響，加以嚴峻，舊愆宿過，一齊暴揚，遂使衆論繼起，牽累句引，雖其位致隆顯，曾所倚重者，斥逐無難，古所謂揚湯止沸，抱薪救火者，不幸近之。跡此觀之，殿下之心，雖曰惡之，殿下非徒不能遏絶，乃反有以助成也，烏在其深惡痛嫉也？若此，則雖日日而敎戒，人人而告諭，徒見其潰裂而不見其消融也。殿下若能先使在我之衡鑑，益盡其公明，虛心曠懷，一裁以中正，則黨習安得以不革，朝論安得以不協哉？今日廷臣，亦豈無思欲打破者，而只爲萬馬竝逐，中難駐足，終至於爛熳同歸而已。故在下者雖有血誠至公，麤拳大踢，決知其無所施也。苟殿下，以至誠求之，凡諸去朋黨之道，靡不細究，發諸施措者，譬如一摑一掌血一捧一條痕，必期於剗削掃除，則賢者樂於奉承，得盡其公正之道，不肖者怵於罪罰，不敢肆
朋比之習。如是而持以悠久，積以歲月，則不待十年，蕩平之福，自可致矣。噫！在昔黨論初分，士類中裂，鬪鬩日甚，至於光海朝而極矣。三聖相承，痛加懲毖，用舍擧措之間，絶去偏係，一以蕩平公正爲心，故士夫之風習大變，朝廷之上，終無敢以黨色爲言者，群僚和協，朝著寧謐，使國家享有和平之福，殆五十年所矣。不幸近年以來，習俗汚下，轉益乖激，以至於此，則殿下之所以導率群下者，有歉于建極之道。殿下於用舍之間，率多偏係，朴鳳齡、崔啓翁、柳泰明等，初無可罪之端，天點靳下，今已數年，此皆出入臺閣，屢言得失者也。鳳齡則以非斥李裕民疏觀之，其愛君之忱，宜加奬詡，而以言棄斥，終非聖世之美事。況啓翁頃日之疏，自附樸直之義，其言旣曰無實，則置之而已，臺章彈論，已極駭然，而因此一事，久作淸朝之棄物，在聖上恢張言路，愛惜人才之道，豈不有歉乎？戶、兵曹積儲，罔非殿下之府庫，當用而用，固無不可，所當關由政院，以示宮府一體之義，而伏聞內入之物，率以寸紙降下掖庭，所需之數，動至夥然，殊無節約之意。惠局歲用之米，自有定式，而伏聞近日，引用年條，已犯數年之科。若此不已，則更過數年，未知又將引幾年條也。尙方歲供貂鼠、狐貉之屬，數外追獻，不啻倍蓰，許多匠手，一入內役，動經數月，綺羅、綃素之類，不時需入，殆
無虛日，直徵於市廛，受價於地部者，計以歲年，動費千百。各司供上之際，掖庭人之刁蹬，日以益加，賄賂公行，低昻立判，聽聞所及，莫不駭歎。伏願益加猛省，必以節用二字，存諸方寸，毋或有濫觴之患，不勝幸甚。目昨糴穀之分等退捧，可見憫恤之聖心，飢民當有更(蘚)〔蘇〕之喜。第念關北、兩西，雖有海峽差殊之別，均之爲大殺，歲抄姑許停止，以待來歲。若其各閫需用之費，則申飭帥臣，十分節損，推移充用，則庶使垂死之民，得以專意於自活，而三路人心，亦無偏枯之怨矣。
答曰：“縷縷陳戒，亶出忠愛，予甚嘉尙。可不留心焉？關北、兩西歲抄停止事，令廟堂，從速稟處。”廟堂覆啓，請依施，從之。
史／編年／朝鮮王朝實錄／肅宗實錄／三十五年（1709）　卷四十七／二月／9日(P.10-2)
○庚戌/左議政李頣命呈病乞免三度，竝賜不允批答。
○吏曹判書趙相愚、參判李墪，因情病，連日違牌，上命入參議前望單子，除趙泰老爲參議，仍卽開政，以權尙夏爲大司憲，趙泰億爲副應敎，林象德爲正言，李晩堅爲執義，李正臣爲司諫。
○李基夏、趙泰耉，自江都還，上引見，俾陳形便。基夏展圖紙，以手指陳，仍曰：“包築南山，雖有闊大之慮，而捨此則不成城子模樣矣。第統言一島利害，有三可慮焉。甲串氷澌，冬不通船，此一也，海泥沮洳，今皆堅實，無非船泊之所，且各墩相距稍遠，矢石不相及，此二也，若失外勢，只守內城，則樵採不通，炊釁無路，此三也。城池大計，所關至重，更宜廣詢廟堂，爛熳商確。”泰耉亦言：“南山不可不包築，而第卽今春耕已迫，恐非古人不奪農時，冬月城郞之意也？”上許令大臣，更往看審，而仍以來冬明春擧行。
史／編年／朝鮮王朝實錄／肅宗實錄／三十八年（1712）　卷五十一至五十二／卷五十一　正月至七月／七月／3日(P.38-1)
○甲申/弑主罪人先男，三省推鞫，承款伏法。
○刑曹因權尙游疏，推問外製事於權致大，致大以爲：“出來避雨於闕門，而少無閉門之事。”又以爲：“逢着家庭構，出坐門外，親書呈納。”判書黃欽、參判兪集一、參議金弘禎，啓請照律。翌日弘禎上疏，自引溺職之罪，
更請推問於致大曰：“致大變辭，多有可問者。渠旣曰少無閉門之事，則不閉者是何門？”又曰：“逢着宿構，則宿構冊現納後，可驗科題有無，書迹新舊。”又曰：“出坐敦化門外，親書試券，則觀渠筆迹，以驗其成字與否。且更推中，擧子之書試券者，雜坐前後左右云，則敦化門禁亂官，亦可推問也。”又言：“使渠，誦其所逢文，若干緊句，驗其異同，則虛實可以立辨。”結之以必須公明按治，然後可盡按獄之體。答以疏辭誠甚得宜。令該曹，更加覈問於致大焉。黃欽、兪集一，皆陳疏以此引嫌。欽之疏曰：
僚疏之所當更覈云者，俱是外製，直招後別件事也。更生枝節，轉加盤問，實臣意慮之初未及也。
又曰：
合席同坐，無不與之爛熳同議，經夜之後，始有此言，臣實慨然，莫曉其所以也。
是後欽、集一，累次違召，竝改差，弘禎亦違牌坐罷。
○持平宋成明啓曰：“纔因刑官之疏，權致大有更問之命，而其間可覈者，非止一二。致大以爲：‘爲書正草，出坐門外’，旣鎖之門，何以擅開乎，本門禁亂官及防守軍卒，豈無目見禁截之事耶？且致大，必有同接之可證。至於出入無常，雜坐書卷之擧子，致大生長京華，萬無無一識面之理。其隱諱不吐之狀，明若觀火，請令問目中，添入，更加嚴問。”從之。
史／編年／朝鮮王朝實錄／肅宗實錄／四十年（1714）　卷五十五／九月／25日(P.31-1)
○癸亥/正言李箕翊上疏，首言日昨宴禮，天意助順，風日穩藉，此誠迓續景命之幾也。又引程子接賢士大夫時多之言，及衛武公暬御之箴，陳戒，上優批嘉納。
○大司憲宋相琦，上疏乞解文衡，因論良役變通之策。其略曰：
伏見備忘記，深軫良役之痼弊，有戶布、口錢中，熟講以處之命。夫良役之弊，病入膏肓，聖上業已洞悉，戶布、口錢之議，發之久矣。臣愚於此事，不無隱度者。今夫各邑，有役戶有遊戶。所謂役戶，卽各邑良役之類，遊戶，卽士夫、儒生，諸般無役閑遊
者，而我國良丁之數，本不及於士夫以下閑遊者，今以良役之戶，比較於閑遊戶，則大抵遊戶，必贏於役戶矣。臣取考兵曹各邑軍案，畿湖應納之數，謄出兩道各邑元戶，與相準，則戶數之過軍額，或三倍或二倍。畿甸、三南，則兩班爲名者，比他最多。雖未知西北諸路之果皆如此，而要之，不甚相懸矣。今若就良役中本納二疋者，減其一疋，其餘一疋，則分諸遊戶，而所謂遊戶，名目多端，上自朝官，下至土品、校生、軍官之類，皆納一疋，則便與戶布無異，而其法則稍以簡易矣。若欲行此，宜令廟堂，先取各邑諸色納布之數，知其幾名然後，又取其邑戶籍，區別役戶、遊戶，較其多少，如役戶少遊戶多，則每戶雖捧一疋，其上納之數，比舊有增，固無可憂，或遊戶少役戶多，則所納雖減於前，截長補短，裒多益寡，要令一道上納大數，足爲經費之需，則亦何不可之有哉？臣嘗爲此論，難之者曰：“戶布之法，隨其大、中、小、殘，定其納布多少，此出均役之意。今乃毋論戶之殘盛，竝納一疋，混無差等，此非王政也。不患寡而患不均，非孔子之訓乎？”臣應之曰：“此正所以均之也。何者，今夫十五、二十口以上，爲大戶，而卽所謂兩班者也。或多子女，或有率下奴僕，而言其家産，則貧不能自存，迫於飢寒凍餒者多矣。如此者，謂之大戶，而徵其數疋之布，則必不勝其冤苦。至於八口之家，計活
稍裕，比之大戶，豐悴懸殊，而只納一匹，其不均甚矣。先王制民之産，亦惟視其貧富而爲差，則反必計其人口之多少，有所低昻乎？今此一匹之布，分彼此毋有厚薄，乃所以均之也。”又有難之者曰：“役戶比遊戶，雖或相半，其中役戶，非但渠一身役而已，一人納隣族累人之布者，亦多有之。今若一從戶籍，減去自已一匹，則從前隣族之布，於何責出乎？”臣應之曰：“內自都城，外至八方，人戶元數，一覽可知，而總而論之，則遊戶必加於役戶，通融分派，豈不足以相當乎，雖有贏縮，亦豈無推移塡補之道乎？”雖然，臣之此言，非敢自謂必可行。
末言，節用損上之道，上令廟堂稟處。
○引見大臣、備局諸臣。左議政金昌集，以進宴後施惠一款，稟奏曰：“諸議以量減大同，可爲一時之惠云矣。”上問諸臣。禮曹判書閔鎭厚等諸人，皆以減大同爲宜，戶曹判書趙泰耉請糶糴，限久遠一年蕩滌，大同限一斗量宜減捧，判府事李濡亦如泰耉言。上命八道一年糶穀，均許蕩減，兩湖沿海尤甚邑大同，參酌蠲除。上又命依丙戌、庚寅例，大臣、宰臣、堂上及夫人年七十以上賜米肉，耆老、宗班年七十以上，賜衣資、米肉，朝士夫人及婦女年八十、常漢女人九十以上，竝賜米肉。又以昌集言，命依先朝戊申例，宰臣、侍從臣父母年七十以上書啓，或加資或賜衣資、食物。濡奏言：“北
漢分屬三軍門，三軍門，各以其哨官、敎鍊官輩，爲監官，軍餉出納，非渠輩所可管，宜擇於堂上嘉善武弁中，定爲別將，專管一城。”上從之。濡又曰：“北漢軍餉五六萬石外餘穀，則當輪入蕩春臺外倉，此則宜使摠戎廳主之，日後有急，則摠戎使留鎭蕩春，以禦其外似好。”又請覈外方寺刹僧徒之殘盛，南、北漢各定義僧三百五十名，定額輪番，上竝許之。昌集以良役變通事，請別出堂上，設廳，就戶布、口錢中，熟講其便宜，上命戶布、口錢及都憲疏所論，竝三件通融雜議。鎭厚曰：“向聞一守令之言：‘除各軍門軍兵，其餘諸司所屬，如唱準諸員等類，盡爲減去，使各邑收戶布上送，分給諸司，而諸司入屬者，許令簽丁，則軍兵自無闕額，又除侵族之弊’云。此言亦使添入於商確中，似好。”副提學權尙游盛言口錢之便曰：“周時有夫布，其說具載《周禮》。漢高祖四年，又行丁錢，丁錢，卽口錢也。後之議者以爲，漢家四百年基業，實由於此，其法與《周禮》所載者，暗合矣。若堅定聖意，委任責成，則豈有不可行之理耶？”趙泰耉曰：“漢時，天下皆鑄錢，故此法宜行，而我國則錢貨極貴，決不可成也。”李濡曰：“宜令廟堂，爛熳商議。”上許之。閔鎭厚曰：“向日大臣，請以荒唐船及西北邊事，通聞彼中，而諸議不一，只以荒唐船一事通聞矣。西邊則以申命式事觀之，卽理山郡守也。事見上。事端已露，而猶
不如北路之尤可憂。今此使行，設令探問而來，勢將順付奏文於明年冬至之行，其間彼人村落尤盛，則益爲難處。今以西北邊事，合荒唐船事，爲一奏使，使臣觀勢呈之，否則還爲持來，似無不可。”尙游曰：“先正臣李珥以中原人設堡於我境十里之內爲憂，請別遣奏請使，慮事可謂深遠矣。今番使行，兼以奏請爲號，似合於李珥言矣。”上曰：“欲爲探問者，蓋欲知皇帝命令與否，而爲兼奏請之說，未知其可也。”大臣諸議，各不一，或言：“西邊事端已露，不可不與荒唐船事同奏，而北邊事，待使行回還，詳探事情而爲之，始可完全矣。”
史／編年／朝鮮王朝實錄／肅宗實錄／四十三年（1717）　卷五十九至六十／卷六十　七月至十二月／十二月／25日(P.62-1)
○乙巳/以沈宅賢爲承旨，洪廷弼爲副修撰。
○太學儒生朴斗益等百餘人，上書辨斥李世德誣罔先正之罪。略曰：
世德之供，以先正所撰尹宣擧墓文之稍加抑揚，由於己酉擬書之觸怒。此實誣罔之說也。夫先正之致疑拯父子者，專由於賊鑴事。先正苦口力責，必欲救拔，而宣擧愈加尊信，終不回頭，則是亦賊鑴而已。於是，先正以《春秋》先治黨與之義，舍鑴而斥宣擧。逮夫乙巳東鶴之會，宣擧始以陰與黑小人斥鑴，而自謂交道已絶，先正喜甚，不復致疑。其後忽以書報，頗變前說，先正怪其言之含糊。未幾宣擧沒而拯受鑴之奠酹，則宣擧之自謂絶鑴者，自歸不誠。及己酉擬書出，而極言鑴之不可斷以讒賊，則宣擧之終始眷結於鑴可見。雖欲勿疑，得乎？旣已疑之，則墓文之不能溢美，道理當然。拯遽怨毒往復之際，迫束操切，無所不至，蓋以禍福趨避之心，本欲肖貳先正，得此墓文一事，作爲欛柄也。今世
德於宣擧所以處鑴者，全不提論，而但曰：“觸怒於擬書。”其觸怒云者，謂先正怒其規警也，而其供旣曰：“宣擧之於先正，一生規切懃懇。”又曰：“先正贊揚宣擧。”夫一生規切，猶且贊揚，則況其死後遺札，有何可怒耶？其引先正祭文中句語及《三學士傳》序文贊美之語，以爲江都事，不爲宣擧疵累之證者，尤極可笑。夫一時諸賢之不棄宣擧，謂其有息黥補劓之意，何嘗以不死爲非累耶？今以祭文中瓦全等語及序文中，事雖不同云者觀之，先正微意，亦自可見，而所謂守志潔身等語，實許宣擧亂後自廢之事也。而及拯以其父之自罪，不由江都事，而反以其不死，爲十分道理，則先正之所許而恕之者，率被其瞞，其所駭憤而貶斥之者，豈可以旣死而已之耶？其供，又以拯之於墓文之前，宋嘗獻替，爲由於宣擧之責善，而不欲爲疊床之言。又以爲墓文之前，則認以爲氣質之病，而師道未絶，故托以不朽之圖，而本源心術之疑，適在情義旣乖之後，此又可笑之甚。先正苟有可言之失，則諉之其父之已盡責善，而專事唯諾，無所違拂者，果成道理乎？且如其言，墓文旣出之後，知爲本源之病，師道已絶，則猶且一面哀乞，冀其改綴，一面詬辱，逞其忿憾者，何哉？必有能辨者矣。且其供，多引先正臣朴世采前後書札及甲子疏絶斷句語，出沒眩曜，其爲誣罔，世采門人，旣皆條
辨，今不必煩縷，而蓋世采當初，未能洞覷拯肝膽，故猶有望於調停，而後來拯之心迹，畢露無餘，先正慘被禍故，則極知拯之不韙，益服先正先見之明，爲之服緦，而甲戌入朝，終不一請召拯，至欲枳其銓望，則其所以處兩間者，不啻明白。今豈可以調停時言議，引爲左契，而却廢晩年之定論耶？至於宣擧文字僭妄，則世德雖巧爲註脚，曲加解說，而其言崎嶇艱辛，支離苟且，殆不成說明者。一見可燭其誣罔，不足費辭辨說。噫！先正之造詣淺深，固非臣等末學所敢窺測，而蓋其正大之氣，同純符剛之德，嚴毅之貌，有似山岳之象。戰兢自持，則愈嚴愈敬之心法也，知行交修，則博約兩至之規模也。多積博發，觸處無礙，則應事接物，而不窮之用也，以身徇道，終無怨悔，則歷變履險，而不易之守也。以至出處、語默、文章、事功，無一不本於考亭之成憲，持循奉行，如將之有符，則臣等所謂法朱子者此也。昔我孝宗大王，十年嘗膽，銳意刷恥，首任先正，擧國以聽之，所講者修攘之至計也，所秉者《春秋》之大義也。雖天不祚宋，弓劍遽遺，木馬、鐵杖，流恨千古，而凡今之人，皆知慕節義而羞偸生，能免於被髮左袵者，莫非當日君臣明天理正人心之功，則豈有間然于斯者，而右拯之徒，含怨次骨，竝與其秉執之大義，而歸之於空言無實之科，至於世德之供而極矣。是不惟
謗傷先正之賢，殆將使寧考之盛德大業，竝被其䵝昧，寧不痛哉？最是以獨對說話，謂之無實做之意，而放肆詆譏者，尤極絶痛。噫！一堂都兪，明良相得，而況此復雪之義，乃是先正之所嘗擔負者，則寧有一毫退托之意，而其必先陳以諸葛之無成，覆亡之可憂者，是正所以堅聖上之志，此豈如世德癡騃之輩，所敢窺測者哉？其以大喪後去國之行，爲不忠孝廟之證者，尤極無狀。噫！憂讒畏忌，義所當去，則雖在倉卒急遽之際，不失難進易退之節者，可見君子出處之正，而猶以因山未過，隱忍遷就，直待國葬之訖，始決其去，則至誠惻恒之心，未嘗不竝行其間，而隨意抑勒，白地構捏，必欲甘心，他尙何說？臣等又於洪萬遇疏，尤有所驚怖痛惋者。其言不過數句，而包得無限禍心。噫嘻！讒言胡至此極？向者未安之敎，遽下延頸之日，中外遑惑，固不可言，而林下之臣，僻處窮峽，最後始得洛報，而伊日筵席之敎，其後聽政之命，一時俱聞，顧何必追言於處分旣定之後，而惟其憂愛之誠，不能自已，乃以堯、舜心法之說，懇懇勉戒，以冀邸下之克承家法，則所謂調護，豈外於此？至於告廟之議，朝家以位在大臣，循例問之，而儒賢方且累疏巽免，不以大臣自處，此所以有問不敢對者也。前後所處，各有攸當，義理明白，固無難知，而捏造罪案，己巳戕賢之禍，懍在目
前。伏想邸下，明燭其奸狀，不爲此輩所撓惑，而履霜之戒，不可不念。伏乞邸下，無謂罪罰之已施，益加懲惡之典，使此等惎隙之輩，不得接迹而起。
世子答以辭意嚴正，義理光明，洪萬遇事，言亦明快。
○世子引接大臣、備局諸臣。右議政趙泰采曰：“忠淸兵使吳重周狀言：‘上黨山城，將趁明春始役，而本營物力凋殘，無以拮据。溫陽別科出身除防米，朝家令作本城軍餉矣。請先以此米一千四百石及曾前所貸安興米一千石，料理用之於城役，立本還報，爲軍餉事實便當。’宜許之。且道內飢饉之餘，癘疫又熾，決難動民築城。使之調發道內僧軍，給糧使役，恐或得宜矣。”世子竝可之。持平兪拓基申前達，世子不從。正言金礪申前達，又言：“平安都事具益亨，地望素輕，物情爲駭。請改差。忠淸水使鄭壽松，抛棄軍務，專事游嬉，科外侵漁，怨聲載路。請罷職。”世子不從。
○掌令鄭東後上書言：
湖南之蟲孽、雨雹，湖西之沿江水害，未秋前已判其大無。朝家賑濟之方，宜無所不用其極，而江都移轉之米，猶爲督徵。重保障濟緩急之慮，有不得不然，而至於尤甚之邑，景象之慘，有倍去年。夫旣移賑於去年，還督於今歲，朝家濟活之意，始終剌謬。乞令停捧，以卒其惠。量田之政，區畫措置，必須預先商確，熟講而審行之。卽今雪埋原野，田畝莫辨，差待雪消，則又迫東作。臣愚以爲，春前
姑勿擧行，爛熳講定，預先頒布節目於諸道列邑，明年秋收後，一時擧行，則作事有漸，田政得宜。
世子答曰：“江都米折捧一款，有難許施。量田，先行於三南稍實邑事，自廟堂，才已覆啓矣。”
史／編年／朝鮮王朝實錄／肅宗實錄／補闕正誤／二十五年（1699）　卷三十三／十二月／22日(P.4-2)
▣二十五年 十二月
○丙戌/持平李世瑾發增廣文科罷榜之啓，末又論吏曹判書申琓回互貪濁狀，仍請遞差，上引見切責，斥補陰城縣。原啓、筵敎見上。己卯科，實國家莫大之變。科賊之弄奸，試官之行私，固已爛熳現露，次第抵法，而至於臺監之率入奸吏，致有妖變，已不無符同之跡。況騰結字號之說，軍士代立之狀，易書相約之言，俱涉黯黮，終未能明白査出，則不可以若干姦魁之抵罪，便爲已了之案。朝家之罷其全榜，不以宿儒之參錯其中，而有所假借者，諴爲得體，惜乎榜中一二黨人，稍有勢力，結權貴而資吹噓，嗾怪鬼而皷唇吻，終令已罷之科，無端追復。國勢之顚倒，科名之不正，莫過於此，識者痛之。
史／編年／朝鮮王朝實錄／景宗實錄／元年（1721）　卷三至五／卷五　十月至十二月／十二月／7日(P.26-2)
○癸亥/特除尹就商爲訓鍊大將，金東弼爲修撰，尹淳爲校理。
○備忘記以摠戎使尹慤，作爲奸邪鷹犬，趨勢蔑義，副提學洪啓迪，陰懷不測之心，締結朋比，窺予淺深。”門黜慤，安置啓迪于羅州黑山島。
○咸原府院君魚有龜啓言：“四大臣陳箚，非有他意，只出爲聖躬分勞。及夫登對，力請收還，仍又引咎自列，而一鏡之疏，構誣罔極，喉院諸臣，所以措辭稟入，而一倂譴罷。三司、六卿，有何可罪之端，而或削或罷，竝加譴斥？訓局之帥，加罪至重，本兵之長，遞改無端。唯願亟收傳旨，一皆反汗。沈檀衰朽老殘，一鏡人望輕淺，而遽授銓衡，物情駭惑。政宜反復深究，思所以改之。彼四大臣，受先王之殊遇，値國家之艱虞，猝被罔極之誣，將陷不測之罪。四臣屛退丘壑，死且何恨，而此後構誣之言，必不勝紛紜。願聖上，毋或見撓，愛惜保全。”上答曰：“予志已決，卿勿煩瀆。”有龜本出昌集之門，而及有龜居肺腑，昌集輩欲殺之。至是集黨，又疑翻局之擧，有龜有力，有龜不得已佯爲救解之言，而其實非本情也。
○正言李眞儒，以曾經獻納，在政格不合左授，上疏辭免，命特陞司諫。
○持平朴弼夢、獻納李明誼，
以被斥於魚有龜，引避請𨔛，上命勿辭。弼夢、明誼，遂與大司諫梁聖揆、掌令李濟、校理尹㝚，合辭啓曰：“君臣之義，莫逃於天地間；《春秋》之法，必嚴於懲討之典。向日諸大臣之罪，可勝誅哉？殿下嗣服之後，祖宗之付托，臣民之仰戴如何？況殿下仁孝、聰明，新化旁流，而彼大臣者，陰嗾賊復，投進凶疏，至令君父，不得安其位。非常之敎，纔收旋降，擧國鼎沸，人心波蕩，而彼獨何心，恬不色動，草草庭籲，三日卽止，聯名之箚，直請節目之行。啓之者賊復，繼之者四凶，而其所醞釀，非一朝一夕之故也。昌集脅制君父，擅弄威福，而曾在丁酉，力沮告廟之議。頤命獨對之日，請召大臣，欲詢可否，其心所在，路人所知。健命以師命、頤命之弟，恚恨於上敎之請收，移攻喉司，嫌惡於章牘之登徹，至肆凶言。泰采以患得失之鄙夫，唯利是趨，卒與三凶，爛熳同歸。若使此輩，一日在朝，必貽宗社一日之憂，不可不屛諸荒裔，以絶禍本。請昌集、頤命，絶島圍籬安置，健命待其回還，竝施栫棘，泰采遠竄極邊。”上不允。
史臣曰：“三司合啓，古無是例，向日凶黨，請鞫柳鳳輝也，創而行之。是日諸臺倉卒之際，踵行謬規，識者譏之。”
○兩司，竝停柳鳳輝‧韓世良設鞫、趙泰耉‧朴泰恒遠竄、崔錫恒削黜、洪萬朝削奪、趙泰億罷職之請。憲府啓曰：“賊臣聖復之罪，可勝誅哉？投進一
疏，嘗試君父，使聖上，不得安其位。此非癡獃一漢所可獨辦，潛受巨慝之唆嗾，作此悖逆之陰謀。國言喧藉，情狀莫逃。栫棘之典，終歸失刑，其和應情節，不可不嚴究窮覈。請設鞫嚴問，快施典刑。”上不允。
○以南就明、柳重茂、權以鎭、沈壽賢、朴彙登爲承旨，李肇爲大司憲，李廷濟爲執義，鄭雲柱爲掌令，尹聖時爲持平，權頀、徐宗厦爲正言，權詹爲副應敎，沈珙爲修撰，洪萬遇爲吏曹佐郞，權益寬爲司書。
○遣承旨柳重茂，以備忘記，諭右議政趙泰耉曰：“噫！今日國勢，岌岌乎殆哉！朝著之上，論議岐貳，上自大臣，下至庶僚，少無匡救之策，護黨相攻，戈戟相尋，心切慨歎，宵旱憂懼。今首揆論道未易，左相出疆，鼎席俱空。卿以喬木世臣，慮時事之(捏臲)〔杌隉〕，滌臺言之謬戾，卽回遐心，速出論道。”仍命與之偕來。
史／編年／朝鮮王朝實錄／景宗實錄／二年（1722）　卷六至十／卷六　正月至三月／三月／27日(P.15-2)
○壬子/以沈珙爲校理，尹五商爲平安兵使，趙泰萬爲內侍敎官。泰萬，故參議嘉錫子，泰億兄。遊方外，喜爲詭異之行，人皆以爲狂，然篤於內行，好文詞尙氣節。酒後談時事，往往慷慨流涕，蓋奇士也。曾拜敦寧參奉，至是又有是除，皆不就。後拜
世弟翊衛司侍直，以世弟下士好學，卽出膺命。金一鏡以賓客入闕，則托微事，拿杖其傔，未幾爲其黨所擊去。
○睦虎龍者上變告：“賊有謀弑上者，或以刃以藥，又謀黜。有國以來未有之賊。請急討，以安宗社。”又曰：“賊有賣東宮，以貽難洗之辱。究賊情雪累名，以安國本。”承旨金致龍等持變書入對，請付王獄，召大臣處之，遂設庭鞫于內兵曹。虎龍供稱：“身雖微賤，志存王室。目見凶賊，謀危宗社，垂餌虎口，鉤得隱密，敢此上變。賊則鄭麟重、金龍澤、李器之、喜之、沈尙吉、洪義人‧哲人、趙洽、金民澤、白望、金省行、吳瑞鍾、柳慶裕也。身粗解堪輿術，嘗入龍門山，求山，逢李喜之，相與論詩，喜之誦傳其落日詩。其時先王病患方重，而詩意陰慘。且問曰：‘汝旣解堪輿，亦知遁甲之術乎？’身答曰：‘五友有善爲遁甲者也。’又問其人姓名，身創口答曰：‘談爾也。’翌日，喜之更訪身，問談爾所住處，又曰：‘吾方還歸于蓮洞相公叔父家，汝若訪我，必有好事。吾友麻田鄭麟重，亦奇士，見汝必大悅。第來見之。’身諾，而別後五日還家，喜之送騾要身，往于蓮洞金龍澤家，喜之、龍澤、麟重、器之等，列坐歡若平生，皆願得見談爾，且願得遁甲、禹步書。身笑曰：‘遁甲在人，烏在書乎？’器之、麟重等，大奇之曰：‘此子可與論心。’因問汝居閭閻，今世亦有荊、聶者流，隱於屠市間者乎？身已默會其心，答曰：‘吾友多俠
客者流也。’坐客皆大樂。自後往來相頻，而猶不深言。一日鄭麟重到龍澤家邀身，身往焉，喜之、龍澤、麟重皆在。麟重問曰：‘汝聞玄鶴山人李泰華姓名乎？此人鼓琴，則玄鶴下坐，能知百里外事，汝所稱談爾者，與此人何如？’身答曰：‘談爾何足道哉？恨不與此人相見。吾有天書，欲贈其人。’麟重眉動有喜色。一日有人來門外，自謂李泰華，自言能遁甲，身答曰：‘識時務，在俊傑，遁甲何足道也？’泰華曰：‘當今豪傑爲誰？’身曰：‘鄭麟重，當今龐統者流也。’翌日，麟重訪身，因求屠市間俠客。適會白望以事到身家，形貌風神，白(晢)〔晳〕軒昻，麟重目之曰：‘此亦俠客者流乎？’身答曰：‘此乃俠客中第一人，其勇無敵。’麟重詳問白望居住而去。身留望謂曰：‘問汝家者，將用汝勇。此人易與耳，其中有李喜之者，謀深人也。若見汝，必曰吾之心事，汝以結爲死生之交答之。’白望，自是奸黠辯口之人，聞身言，已知其求壯士之心，相約而去。翌曉，麟重携驢到白家，騎望而去，經一宿而望還，言於身曰：‘我昨日入大縫橐中。’縫橐者，鞫廳罪人，以橐裹頭故也。望且言：‘初往龍澤家，龍澤、天紀、麟重列坐，見其好身手，大喜問其勇力。’望自許其勇，不多讓於古人，遂酌酒而盟，結爲死生之友。望曰：‘君輩欲用余，則吾當竭力，而主上病患日重，如有不諱，則世無劉備，何？’諸人曰：‘雖無劉備，將來自有其人。’各書掌中字以
示心事，龍澤書忠字，他人或書信字、義字，而白望書養字，左右相顧，莫知其意。獨天紀覺得大笑。蓋養字，養叔之謂，而李頤命之字養叔故也。望臨歸，自言：‘我乃延礽君妾娚。’左右失色曰：‘此必睦虎龍窺探吾輩事也。’李天紀曰：‘睦哥，旣是常人，可以利脅。’令鄭麟重，作書招身，往于天紀家，天紀携矣身入房，將欲深言之，麟重躡足止之。身笑謂曰：‘君輩與白哥同謀之言，吾皆聞之，更何隱匿？’天紀遂問于身曰：‘白哥言：「多結內人，可行急手。」 其言如何？’身問急手者，用何藥？天紀曰：‘白云：「以銀五百兩，買得中原丸藥，一歃卽斃。」 云耳。’身答曰：‘雖卽斃之，藥用於今日，則主上必怒，鉤問左右，毒杖之下，女人必服，汝輩將爲魚肉。待聖上萬歲後，使白哥善爲之，此上策也。’天紀然之，而龍澤獨奮袂急勸結白哥謀賊事。洪義人兄弟，與天紀接隣，窺見所爲，自以爲難得之機會，多般諂媚，闖入其中，龍澤怒曰：‘吾輩出萬死一生之計，千古大事業在此，擧彼洪何人入爲梅花點耶？’由是，龍澤、麟重、白望同心合力，義人、天紀、器之，與身相好，喜之遨遊兩間，而器之以相術，毁身曰：‘此人面黑言甘，難信也。不如遠之。’天紀傳其言於身，身笑曰：‘眞唐擧雛也。’相笑而罷。然器之頗有外待色，義人脅器之曰：‘龍也，旣執諺文流書，且觀廢立詔草，君家赤族，在其飜舌。不如善遇。’器之畏之，遂與義人相
結。一日，喜之謂身曰：‘汝何以此間隱情，洩于南人？’身笑曰：‘視吾舌在。何待漏通于他人？我欲取富貴，則告爾輩，特頃刻事耳。汝何從得聞此言耶？’喜之曰：‘西關人張四方，善爲鬼神言，言汝必漏言於南人。’身答曰：‘古語云：「聽於神則亡。」 汝何聽巫言耶？’喜之大笑，而厥後，疑身不以實事告之，暗結白望，欲臨國喪下手。身脅白望曰：‘汝若爲不軌事，吾必告汝。’望畏身不敢爲賊事。國喪後，諸賊始知身從中沮戲，使沈尙吉，送身于全羅兵營身自沈榗幕下，稱母病徑還，賊輩大懼，謂身曰：‘吾輩事，汝皆知之，方今李器之、金民澤、金濟謙等，皆以爲懼，嗾李弘述，將捕汝殺之。故吾令李瀗，往捕將所，僅得免之。汝若書給一書，則以此質于龍澤、器之，汝可生矣。’身笑曰：‘君非不知事者也。我雖有身親犯之之事，告變則必無事，何用書爲？’天紀曰：‘我雖知汝，彼皆不信，何哉？但書之。’身書給行藥間參涉事，而天紀、喜之，每擧前古告變者，脅身曰：‘告變者必死，必然之理也。’身笑曰：‘汝輩胡不以我爲大功勞，而反疑怒也？今主上新卽位，專任汝輩，德量與天地合。汝輩若不爲吾所沮而行胸臆，天必陰誅，其悔如何？’麟重曰：‘汝果奇哉！’蓋麟重，於小急手結約之時，每蹙頞有難色，而爲龍澤所驅入也。所謂或以刃者，龍澤給寶劍於白望，欲臨先王國喪，踰墻入宮，行大急手，或以藥者，器之、麟
重、喜之、龍澤、天紀、義人、喆人，以銀給池尙宮，使之和藥行凶，此則庚子半年經營之事，而謂之小急手，謀黜者，喜之作諺文歌詞，流入宮中，皆誣毁聖躬之言。且草矯詔，令內人烈及宦者張世相，臨喪乃下。其詔多不能記，而首書不穀忝位等字，中間有曰：‘廢世子某爲德讓君。’觀此詔草時，身方往龍澤家，坐西壁，喜之、龍澤、白望交首坐燭下。喜之持書讀未畢，器之自後園入來，故錯疑他人，納于喜之囊，身實目見。趙洽以銀二千兩，給白望及龍澤、天紀，使分給於內人池烈、二英，義人出銀五十兩，沈尙吉出二百兩，喜之出七十兩。金民澤雖出銀，不與白望、及身相面，但使龍澤、天紀，往來相議。望言於身曰：‘吾以銀給二英，納於其四寸宮人李氏、同姓宮人白氏，與池尙宮，圖成行藥事。’身據理禁之曰：‘逆賊輩，雖爲此事，王者不死。汝若爲此，必有鬼誅。只送其銀，不行其手，則可享富貴，而或恐賊人暗結池尙宮。身因白望，面交池女誘說，終沮其謀，至今日無事，實由身捨生周旋之功也。東宮辱名者，尙吉、省行等，以建儲謂由己成，互相爭功，而吳瑞鍾與柳慶裕合謀，多給銀兩於白望，颺言曰：‘東宮因李昭訓喪，發怒於老論之藥殺，出力翻局，更爲招入南人。’”云云，虎龍招末，有語逼東宮之端，鞫廳推案，刪而不錄。虎龍以南人賤孽，締結白望，閃幻遨遊於龍澤、天紀、瑞鍾、
慶裕之間，凶逆之圖、陰秘之謀，無不爛熳參涉。畢意又復投合於鏡、儉，謀危東宮之計，變書中，挑得乃心無樂爲君之說，及供辭中，昭白東宮心事之語，旨意極其凶慘。噫！諸賊輩，以自危之心，圖爲逆耳，其何關於東宮，又何有可白之心事，而其必爲此言者，蓋與鏡、儉，表裹相應，闔闢爲說，欲逞其誣衊危逼之計，而時，按獄諸臣，始請刪去其變書中語逼東宮者，則固爲得體矣。然不能窮覈情節，聲罪致討，至於循例策勳，縱曰所重之有在，獄情畢覈之後，獨不可以明正其誣逼之罪乎？識者莫不恨之。鞫廳請發都事，拿所告諸賊，上允之。池烈則敎以身故已久矣。
史／編年／朝鮮王朝實錄／景宗實錄／二年（1722）　卷六至十／卷七　四月／14日(P.13-1)
○戊辰/諫院司諫李濟申前啓，又啓曰：“鞫囚文書，搜探封納，所以嚴鞫事也。罪人喜之拿來時，靈巖郡守文德麟，要於中路，欲除出數張書札。雖因都事之牢拒，終不出給，而德麟之潛與喜之交通，恐其隱情之或露，必欲刦奪文書之狀，誠極痛惋。請拿問定罪。軍資奉事金翼亮，本以漏落內奴，依附春澤兄弟，形跡詭秘。詐稱宗瑞之後，濫通仕籍，物情莫不駭憤。請削去仕版。”上不從。聖復事及末端兩
件事，從之。
○逆尙吉伏誅。初，虎龍招曰：“大‧小急手、平地手三事，尙吉與麟重等，爛熳相議，一動一靜，無不得知，出銀二百餘兩，圖成行藥。又慮虎龍告變，送於尙吉之叔全羅兵使沈榗營云云。”鞫廳發爲問目，則供辭牢諱。以此更推於虎龍，對曰：“諸賊中尙吉，亦一人，則謀弑之事，渠何不知？至於銀貨，有明證。身持天紀書簡，往于往十里趙洽停喪處，逢尙吉於東大門內，共上門樓，披簡示之，偕往趙洽所，率洽入京家，而洽無馬，故身之騾子，尙吉騎之，尙吉之馬，洽騎之，身則步行。先到尙吉之家，尙吉以銀一百兩，給身，又往趙洽所，洽出銀三百兩之後，招相者朴暹，相身曰：‘此人將爲大事，其相何如？’暹曰：‘極吉’云，故身持銀以來。白望與尙吉相見時，則身果不見，而所謂白、睦渠常常言之，豈有不知白望之理哉，出銀之人，豈不知用處哉？池尙宮等不知之說，亦不近理云云。”及面質，尙吉曰：“汝以行藥之事，有一番語及於我者耶？我有一言半辭，及於行藥事耶？”虎龍曰：“行藥一節，出於銀貨。君不出銀耶？君給銀則丁寧乎？”曰：“給銀則丁寧矣。設令給銀，銀之用處無限，吾何知汝將用於行藥處耶？”虎龍曰：“行藥一節，賊旣有主謀者。汝因趙洽聞之，以爲功名機會，參入其中，旣出銀給望，則同謂之賊，不亦宜乎？汝又以全羅兵營所來扇子五十柄，送於天紀，傳於池尙宮者，無是事
耶？”曰：“汝言給銀，非虛語也，給扇天紀云者，亦有苗脈。吾只以若干扇柄，應天紀之求，而天紀所送處，吾何知之，豈爲參謀行藥之明證乎？行藥二字，吾實不參聞於夢寐間者。吾有死罪，當此末世，不擇交遊，與龍澤、天紀輩相親，被汝同參惡逆之告。此亦妖惡輩相交之罪也。惟汝但辨。吾何時何處，誰家某日，得預於行藥之議耶？”虎龍曰：“桁楊之下，賊情易輸，何待吾言？”曰：“給銀，自有苗脈。天紀、龍澤謂我曰：‘汝之叔父，官甚蹉跎，晩年全閫，亦甚可憐。何不爲平兵、統帥之計耶？’吾曰：‘汝輩頗有形勢，顧見則可得矣。’龍澤輩，旣有閫窠周旋之約，故凡其所求，惟力應之。金、李輩所用，吾何知之？”虎龍曰：“天紀輩，非但疑吾之告變，亦疑汝之告變，言必稱子八矣。國喪後，疑吾告變，置我無處，送我於全羅兵營，令汝奴率去，其亦非乎？”曰：“天紀輩，特以家近之故，雖與相親，而疑我交淺，輒以外親內疎待之。吾之追遊，欲藉其權力，爲叔父圖閫也，亦不欲深知渠輩事也。吾本不知渠輩肉骨裏事，則雖欲告變，其可易乎？其時送汝南下，汝旣曰：‘有所幹於康津。’康津卽兵營，要我作簡，故吾雖依施，而龍澤輩所深疑於汝者，汝之姑欲避於南營者，吾何能盡知曲折乎？云云。”鞫廳以銀貨一款，諉之於爲叔求官，顯有掩覆之跡，請刑。刑問四次後，又與虎龍面質，語屈，加刑至五次，第一度直招。其
結案曰：“國家病患方重，平安兵使未差之際，天紀付書於虎龍，送于身，求得銀子，而其書曰：‘有緊用處，銀子一百兩措備送之’云。故卽爲出給，則意必用於求官之事矣。其後龍澤、天紀輩，顯有深處周旋之氣色，非獨銀也，扇子別擇妙制以求之，故亦給五十柄。因往天紀家，則天紀言：‘盡封其扇，送于池尙宮家’云。其時洪義人在座矣。身曰：‘始聞平兵，非久當出，故求得銀貨，要君輩周旋矣。百兩，亦非些少之貨，終無事實，則吾之主意歸虛。向來之銀，果用於何處耶？’天紀曰：‘其銀亦有去處。百兩銀，鳥足血，但觀畢竟事成可也。’身始問虎龍，自許以當代英雄，君輩以爲使喚，有所周旋，周旋事云何？天紀、龍澤、義人曰：‘所謂白望者，比虎龍尤爲豪傑，風神亦魁偉丈夫。且宮中紅袖，無不締結。聞池尙宮者，以年老宮人，頗能用權。若有銀貨出處，因睦虎龍用之，又因白望用之，此路甚緊矣。’身以爲：‘君輩用處，吾不知入於何路，而爲叔父圖爵之計，每多虛疎。汝輩爲何等大周旋，而百兩不貲之貨，用之無效耶？’天紀曰：‘白望爲當代豪傑，汝一見之何如？’身答以自古賤人輩，交通宮禁，鮮不敗事。虎龍則吾旣一見相知，又見白望，吾不願也。天紀輩，自是卿相家子弟，權力頗多，或銀貨或什物，不難得用，而身百兩之外，有何添給銀子？旣用於池尙宮處，則雖以圖爵而出給，此輩用之
於締結宮禁，身難免出銀締結之罪。此一款，遲晩的實云云。”尙吉少有詩名，爲人輕儇側媚，識者知其不吉，至是竟死於逆。
○領議政趙泰耉獻議曰：“今此凶逆輩情節，狼藉畢露。龍澤、天紀，旣已承款，施以逆律，固無可論，逆望雖未承款，劍貨俱實，探問闕內動靜之狀，亦已自服。所謂大、小急手，都在渠身，論其情犯，卽是逆魁，而凶獰特甚，忍杖徑斃，不得正法，尤極絶痛。宜施戮尸之典，以洩神人之憤，第以法意論之，恐有後弊，伏惟上裁。”命依議施行。政院啓曰：“首相之議，上款則戮屍洩憤爲請，下款以慮有後弊，不能斷定爲辭，有不能自下擅決者。敢稟。”傳曰：“依上款施行。”
○正言呂善長、執義徐命遇、正言具命奎，以鄭麟重議律之際，不能爭執，見非公議，相繼引避，諫啓請遞，上從之。
○禁府囚趙聖復。
○鞫廳囚洪義人、宦者張世相。
史／編年／朝鮮王朝實錄／景宗實錄／二年（1722）　卷六至十／卷七　四月／17日(P.15-1)
○辛未/自辰至申，日暈。夜一更，木星犯鉤鈴星。三更，月暈。
○逆喜之物故。被拿初，拈虎龍招鞫之，供曰：“丁酉五月，往砥平先山，逢
見虎龍於奉安驛，方與李重煥求山云。乍見其人，視瞻閃忽，言辭浮侈，心中自然不好，凡事渠雖有問，一切漫應之。身多年求山，此人旣稱地官，故略略數語而罷。咸興、太白問答，則千萬孟浪，落日詩元無誦說之事。入洛後，亦無送人相問，送騾相邀之事，而渠自來訪，謝而不見。渠乃以詩爲贄，請見遂於叔父家，歇所廳暫面而罷。自是之後，形影不相及者，今已四五年。交結白哥，掌中書字等說，皆是不聞之語，至於行凶矯制之說，夢寐所不到云云。”鞫廳以此更推，虎龍對曰：“一自奉安驛相見之後，己亥、庚子兩年間，相見於龍澤、天紀家，及金普澤、李器之家者，不知其幾番。且與相換佩刀，割一杯酒之半，歡飮於龍澤家之狀，諸賊之所共知。渠安敢隱諱？云云。”及面質，虎龍曰：“德雨家，日暮明燈，龍澤、望吾與汝同坐時，汝出示矯詔草，其紙三折紙，有不穀忝位、廢世子某爲德讓君等語。讀未畢，士安入來，誤疑他人，納之囊中矣。”曰：“此乃何年何月何日耶？”虎龍曰：“汝自知之，不必問之。”曰：“此物欲何用乎，將給何人耶？”虎龍曰：“汝輩使望給銀，多結紅袖，何所不用乎？”曰：“廢立豈非大事？給于內人，將用於何處乎？”虎龍曰：“國家病患方重，昏昏無知之時，池尙宮從中下詔，則張世相自外奉行事。汝不爲此計乎？”曰：“此豈成說？一宦者一宮人，何能爲此事乎？汝甚聰明，他事無不詳記，
此詔何不盡記，獨記十數字乎？”虎龍曰：“唯。德讓等語，爲緊語，故今能記之矣。”曰：“士安入來而斂藏云，欺其四寸，乃示汝乎？”虎龍曰：“君坐德雨家，謂吾曰：‘汝認吾不用力，而德雨所送銀三十兩、四十兩，是我物也。’汝言：‘未久船卜來到，以此多助’云，吾問何以多得，則汝言：‘富者朴昌潤，爲黃海水使，某人論駁昌潤，言：「若除去此人，則當多給租」 云。吾嗾洪龍祚，爲昌潤雪憤，未久船租當來’云。此言非耶？”曰：“此是猝辦之言。無逢汝事，有何酬酢之語乎？”虎龍曰：“汝又忽言：‘汝何將此隱密事，通之於南人朴正耶？’吾怒言曰：‘朴哥吾所不知。汝聞此言於何處耶？’汝笑曰：‘張四方爲占，言汝通于朴正故云耳。’吾又叱曰：‘聽於神則亡。汝必遭大禍矣。’”曰：“汝言見吾落日詩，誦傳乎？書示乎？”虎龍曰：“汝不誦傳乎？無可奈何方半墜者，非汝之詩乎？國家病患方重之時，詩意如此，豈不凶慘乎？”曰：“其詩，癸巳年所作，丁酉年誦傳，則烏得爲有意，烏得爲凶慘？汝再次來見蓮洞時，言：‘北道人欲爲三南邊將，有人參二斤，欲以此行賂。若遂其願，當得納吉地矣。’”虎龍曰：“果有是事。以北道人參、銀封給汝，則汝卽受之。時，健命爲兵判，金雲澤爲參判。不言于判書，而言于參判，事又不諧，吾還推參銀，給其人矣。”曰：“其時卽爲斥退不受，因以汝爲無狀而絶之矣。奉安驛相逢時，汝言：‘安心寺後，有明堂，長湍心福寺
後，有明堂，安心寺之山，當爲鄭家器物’云。此言極傾危，故吾每以汝爲凶人矣。吾無咸興、太白山言及之事矣。”虎龍曰：“汝在金普澤家時，龍澤往返，言於吾曰：‘士復作諺文歌詞，欲流入大內，以爲撓動之計，未畢謄書。汝宿吾家，持此歌詞，急傳于久也可也。’吾宿於龍澤家，睡未起，歌詞已來。無非詆毁南人之語，隱然有謀撓聖上之語，吾以其歌詞，傳於白望。汝何欺罔乎？”曰：“吾初無撰出歌詞之事。汝以啓元、德雨爲證，問於兩人，則可知矣。”虎龍曰：“今此告變賊中金民澤、金省行、徐德修，則面目不見，而其餘汝輩，則情味爛熟，逢着飮酒，不知其幾番，則不見之說，其果成說乎？汝來吾家時，雖未深言，汝言：‘天下事，莫如多金；一身之好，莫如食色。汝勿爲閑漫詩句，爲有利之事可也。汝必來訪我於扶餘。’此亦虛言耶？”曰：“吾無往汝家事矣。”鞫廳以喜之一無辨明之證，泛以不見、不知爲辭，且以浮辭漫語，生出葛藤，以爲疑亂眩惑之計，其爲情狀，尤極巧惡，請刑。刑問至第七次，供曰：“鄭麟重常時相親，金龍澤則妹夫，李天紀則儕友，李器之則四寸。趙洽則數次見之，沈尙吉素不相親，而龍澤家出接時，一見之，其後又見之。洪義人、哲人則昨年冬，逢見於器之之家。三件事何等事，而與一二番面分之人，爛熳相議乎？落日詩誦傳與否，初未記得，初招抵賴矣，虎龍誦傳之後，始乃
記得，故謂之己作矣。所作續永貞行，拿來時，中路欲奪之狀，如此之時，慮有礙於人眼耳。永貞行，則乃唐順宗時事。順宗雖仁孝，而患風瘖不能言，不過牛昭容輩用事，則今此擬作，初非誣毁聖躬之語云云。”鞫廳啓曰：“喜之累次嚴刑之下，終始抵賴。又於假都事搜納文書中，有續永貞詩，觀其旨意，殊極陰凶，誣毁聖朝，尤涉痛惋。請以此添入問目，更加嚴刑。”八次刑推，以永貞行，乃李天紀所作納招，其餘不服。永貞行詩曰：
十二月朔歲辛丑，明陵寢郞眠虛牖。忽瞻先王御寶座，羽衛肅肅排左右。傳呼大臣又連催，中使如風聲在口。但見顚倒數公入，依俙不記誰與某。玉音如鍾響殿(階)〔陛〕，宗祊將覆卿知否。諸公求退去何之？孽竪作逆誅宜厚。殿上殿下火如晝，衛士齊喝千靈吼。斯須門外懸兩頭，旁人指言黃門首。國有大變越七日，黨禍忽如漢北寺。蠻荒窮髮魑魅喜，逆閹群奸蛇蚓糾。夜作詔書朝拜官，昔聞永貞今還有。狐鳴梟噪無不如，睗睒跳踉更指嗾。長虹爛日貫太陽，德星錯落依南斗。鶴駕蒼黃欲出門，哀詔三宣泣聖母。宮闈事秘雖莫詳，蓋聞急變生腋肘。勢焰如山邁客魏，根(蒂)〔蔕〕已深難力取。一夕驅除何迅速？此豈人爲卽天誘。魂迷不敢肆毒螫，窘迫若有神明守。翠眉宮女未洗粧，香帛裹頭哭出走。倐忽雷霆一蕩析，先靈默佑誠非偶。
傀儡索絶露眞面，魍魎日照求幽藪。閹禍終古國亡已，漢、唐在前皇明後。未聞天討赫若斯，宗社於戲億年久。誰家女巫禳新鬼？春夜藁街歌拊缶。
今此逆節，喜之爲謀主，而忍杖徑斃，不得正刑，輿情憤之。後因臺啓，行拏籍。
○以朴乃貞爲執義，李眞淳、趙遠命爲正言，李眞望爲黃海監司，姜鋧爲藝文提學。
史臣曰：“鋧爲人側媚，行已不公，外若恭儉，內實貪汚。曾忤黨人，罪廢多年，至是，始引置淸班。”
○承旨南就明、金致龍持公事入侍。致龍陳諸臣疏批不下，外官不卽赴召之弊，上不答。是時，兪命凝，自星州牧移拜本道監司，上疏辭職，疏入月餘，不下批。命凝不得赴營，仍留星州，故新牧使，亦不得赴任云。
○大司諫李師尙、獻納尹會、掌令李景說、持平朴弼夢請對入侍。師尙讀奏合啓曰：“四凶之罪，可勝誅哉？陰嗾賊復，闖進嘗試之疏，遽輟庭籲，兼投迫脅之章，凶謀、逆節，畢露無餘。及夫變書上聞，凶魁子枝，參錯牽連，或刃或藥，排布已成。劉備有無，屬意於問答之際，掌中書字，結約於隱密之地，賊望所書養字，卽頤命之字也，陰示推戴之意。此所以天紀覺得發笑，而麟重不敢不吐實於結案者也。此賊師命之弟，怨國次骨，倒行逆施，乃其素蓄，三十年醞釀禍機者，只爲今日纂奪之計。豈容一刻偃息，以貽宗社罔測之禍？請頤命處斬。”上不從。弼夢、會、
景說繼陳不可不允從之意，上皆不答。師尙又讀奏曰：“昌集本以大奸巨慝，凡係動搖國本，謀危宗社之計，無不力主。今此緊出逆招者，若非子孫，卽是姻親門客也，陰凶情節，自相貫通。況其子濟謙，預慮虎龍之上變，陰嗾弘述，至爲撲殺滅口之計。其圖爲不軌之狀，雖欲掩諱而不可得也。且麟重，何等凶逆，而靳點之日，强請陞遷，其同情逆謀，極意吹噓之狀，十手所指，其可誣乎？若論此賊之負犯，其力沮告廟，箚請節目之外，事事物物，莫非難貰之惡逆，一日容息，必貽宗社一日之憂。請昌集正刑。”諸臣，繼陳決不可容貸之意，上不從。景說讀奏曰：“健命，以頤命、師命之從弟，昌集之血黨，常懷怨懟，陰蓄異志，愜同三凶，情節綢繆。前冬非常之敎，爲今日臣子者，孰不沫血飮泣，思所救正？健命獨何心腸，恚恨於傳旨之請收，移鋒急擊，忿怒於諸宰之抗爭，恣意叱罵，箚請節目，迫脅君父。頃於充价於奏請也，做成兩媵之說，誣及聖躬，罔上不道之罪，固已難貸，而族黨、姻婭，今又緊出於逆謀。況平地手主張之賊，近出於子姪，掌上字推戴之計，不越乎同堂，謀逆纂奪，自其一門內事。如是而渠敢曰獨無所犯乎？論其前後罪負，實覆載難容之賊。泰采陰譎濫滑，貪權樂勢，頃歲略示崖異於三凶，及以淸塗、顯秩，啗其子觀彬，則遂與三凶，打成一片，
綢繆投合，反棄君父。頃當逆復之投疏，忽有非常之下敎，搢紳、輿儓，莫不犇走號泣，冀得反汗，而泰采權辭閃弄，面瞞諸宰，峻塞庭籲，乘夜上箚，請定節目。陰凶之情，反逆之狀，較諸三凶，一而二，二而一者也。況今凶逆之變，旣發於肘腋，辭連之類，罔非血黨，泰采獨安得一日容息乎？請健命、泰采，按律處斷。”上不從。諸臣又陳允從之意，上不答。師尙更讀合啓，諸臣各有所陳，上猶答以勿煩。弼夢曰：“卽今危亡，迫在朝夕。臣等以喬木世臣，國亡之後，何忍苟活？今日以死爲期，雖至達夜，不得請則不退。”諸臣相繼力爭，上皆不答。景說陳前啓，請洪禹傳削版，上不從。新啓略曰：“龍澤、天紀，竝已承款，施以逆律，王法當然，故大臣收議，謂無可論。特以逆望未及承款，故有兩款之議，非以三逆，謂有輕重，聖上處分，乃以上款施行爲敎。三尺竝磔，更無可疑，而望獨正刑，龍澤、天紀，尙不加戮，王章偏廢，輿議俱激。請龍澤、天紀，竝卽戮尸。”上不從。熙晋曰：“其時，上款施行之敎，不趐明白，而鞫廳諸臣，未能詳審，至今不得擧行，留置屍身。依白望例戮尸宜矣。”上又曰：“勿煩。”又啓曰：“弘述撲殺陸玄，情節畢露。今以虎龍招見之，諸賊輩謀逆節次，虎龍多有與知，故弘述疑其上變，與諸賊相議，期於杖殺滅口，因天紀宣力，計遂中寢。若使弘述，初不干涉逆謀，則
虎龍上變，有何切已之慮，而愜同凶徒，必欲剪除，以絶發口之路耶？渠手握兵柄，密締群凶，陰謀秘計，無不貫通。向日備忘中，陰懷不測之敎，至此益驗矣。如此惡逆之類，決不可委諸金吾，等閑按治。請李弘述移送鞫廳，與諸賊，一體嚴鞫，鉤得事情。”上從之。又啓曰：“洪哲人名出變書之日，金吾郞，登時馳到其家，則彦度敢生隱匿之計，稱以方往義人謫所，肆然欺瞞，拒逆王命，至使金吾郞，虛往明川。哲人則潛匿渠家，晝伏夜出，交通凶黨，爛熳謀議。日久之後，始乃自現，其爲情狀，節節凶悖。亡命一款，添入於問目中，嚴刑得情，其父彦度，亦令該府，拿鞫嚴問。”上從之。又啓曰：“諸賊承款後，未及行刑，一時徑斃，此實前所未有之事。向者白望之踰墻、德明之自刺，俱是守卒同情之致。此旣不能嚴治，故典守之輩，無所懲畏。今此三囚之同日徑斃，不無致疑之端。當此鞫事方張，罪囚盈圉之日，不可無別樣嚴防懲勵之道。請伊時救療官及該間軍卒，囚禁究覈。”上從之。繼申前啓，竝不從。又啓曰：“麟重承款之後，只施知情之律，不用孥戮之典，臣竊訝惑。夫知情云者，不參其謀，但知其情之謂也。麟重則逆謀狼藉，掌書行藥，情節相貫，而今乃强置於知情之科，失刑莫大。不能爭執之諸臺，旣皆引避見遞，則公議之嚴，蓋可見矣。收孥籍産，斷不可已。請
謀逆罪人麟重，一依天紀、龍澤等例，快賜勘律，以正玉法。”上從之。又啓曰：“金濟謙、金民澤、李器之，俱以凶孽家子枝，親黨連蔕，勢焰熏炙，生殺之權，在其掌握。渠輩謀逆情節，虎龍多所與知，故慮其上變，與弘述謀議，必欲撲殺滅口。雖因天紀之送瀗，事遂得寢，行凶情節，到此難掩。況民澤聚銀參謀之說，旣著於獄案，言必稱致仲事，必咨致仲之說，狼藉於虎龍之招。致仲，民澤字也。論其情犯，實爲渠魁。器之業已拿囚，請濟謙、民澤拿來，與器之，一體嚴鞫。”上從之。又啓曰：“賊復一疏，實爲聯箚之嚆矢，表裹和應，動搖天位，罪逆貫盈，係關宗社。今當大逆方討之日，其情節之牽連者，自可現出，凶謀之陰嗾者，亦可鉤得。鞫問之擧，不容少緩，而只拘大獄之未完，以致成命之尙稽，奸囮未破，輿憤益激。請罪人聖復，亟命鞫廳，按覈正法。”上從之。師尙曰：“他啓辭皆允從矣，龍澤、天紀事，必允許而後，王法可伸，獄體可完。”弼夢等，亦有所陳，上從之。師尙更陳四凶之啓，弼夢曰：“望等比四凶，爲枝葉。今者捨根本而治枝葉，王法豈不顚倒？將爲國家無窮之禍，聖上何可持難？”會、景說相繼陳達，上不答。諸臣欲退出，弼夢厲聲高語曰：“今日雖至徹夜，不得請，不可退。”仍又交口力爭，上曰：“依。”熙晋曰：“謂四凶乎？謂昌集、頤命而已乎？”上曰：“然矣。”弼夢曰：
“頤命、昌集事，旣蒙依允矣，健命、泰采事，何以爲之乎？”師尙等，復陳一體允從之意，上不答。弼夢曰：“頤命大逆拿來時，只送金吾郞，極爲危殆。臣意謂宜竝送宣傳官，持標信沿路發軍護來也。”師尙曰：“外議皆言：‘此賊就拿不可必，宣傳官不可不竝送。’适變事可戒矣。”弼夢曰：“豈有爲人臣而至於推戴之境乎？平居無事之時，尙有纂奪之心，今爲机上肉，何事不可爲乎？防患之道，不可不念。宣傳官給標信下送，然後可以發軍護送矣。”上曰：“唯。”諸臣遂罷黜。酉初入侍，及退，夜幾三皷矣。
史臣曰：“頤命，卽故名相敬輿之孫也。長於文學，且有才諝，少負重望，黑頭台司，而爲人濫猾陰密，外似滑稽，內實凶譎。自其兄師命罪死之後，一邊人輒持以怨國不逞，而常有自危之心。及先朝丁酉秋獨對之後，人言益更藉藉，目以不道，然主上自代理，遂至卽祚，國家無事矣。至是，虎龍上變，喜之等諸逆，皆出於頤命子姪、門客，凶謀、逆節，狼藉畢露，一國輿情，咸懷憤惋。但頤命親參逆節之跡，未及現出，故咸謂處斬之太遽，而大臣以賜死爲請矣。其後諸賊之招，益復凶慘，主張指揮，多出其家，斷之以三尺之法，則賜死又爲失刑矣。昌集，卽故相臣壽恒之子，先正臣尙憲之曾孫。爲人麤厲愚率，全無學識。壽恒以非罪，死於己巳之後，稱有遺言，踐歷顯要，貪權樂勢，聲色豪奢，
略不以禍家子弟自處，專擅無忌。重以其子濟謙，嗜利驕悖，世皆知早晩當敗，而渠方恬然不悟。丁酉代理後，人以告廟爲請，昌集沮之，至是虎龍上變，其孫省行，亦在告中，交結世相之狀，昭不可掩。兩司遂請正刑，以大臣言，參酌賜死。夫兩凶，關係至重，罪不容貸，而但恨朝廷處分，未能光明正大。初使兩凶之名，發於逆招，則惟當拿鞫，待其辭證俱明，按法肆市，與衆同棄。公心善處，切勿以私意參錯，而今乃不待鞫廳之請拿，逆狀之悉著，數三臺官，乘夜請對，恐動迫脅，直置極律，旣失法意。大臣所請賜死，又非治逆之當律，事體顚倒，擧措忙亂，不免爲汲汲翦除之譏，可勝歎哉？”
○禁府罪人玄德明、金震錫等，移囚鞫廳。
史／編年／朝鮮王朝實錄／景宗實錄／二年（1722）　卷六至十／卷七　四月／18日(P.20-2)
○壬申/還收頤命、昌集處斬、正刑之命，仍令拿鞫得情後處斷。納領相趙泰耉、右相崔錫恒請對陳達之言也。泰耉之言曰：“兩人罪狀，今無可論，而不待拿鞫，直爲正刑，實是法外之事。聖明在上，何可法外殺人？頤命出於諸賊之招，掌書事，麟重亦已承款，而其時頤命，久直藥院。無狀子弟，締結匪類，爲此匈逆之事，頤命之知與不知，非外人所知。鞫廳欲待事端之及於其人，然後方爲請拿，故姑未果矣。國之爲國，以其有法，法外直斬，三百年所無之事。今此處分，實關後弊。臣豈一毫有惜於此人哉？戮屍收議時，臣亦以法爲言者，蓋慮此也。”錫
恒之言曰：“逆望掌書養字，卽頤命之字。此雖出於變書，不可以書字事請拿，故欲待鞫獄收殺後陳達而處之矣，臺啓先發。啓辭中昌集門客，未知爲誰，以子孫言之，濟謙嗾弘述云云者，初不出於虎龍之招，省行事，又與逆獄有別。凡逆獄雖於匹庶，必拿鞫得情，然後結案處斬。此皆先朝舊臣，豈可率爾處斷？拿問後事實果如此，則結案取招，明示典刑，夫誰曰不可？今乃不問情犯之如何，不待自服之爰辭，直加反逆之極刑，臣未知此何法例，此何擧措也？刑政，國之大事，不料聖明之世，有此三百年所無之事。所關至重，不容放過，故敢此仰達。”上曰：“依此爲之好矣。”錫恒曰：“臺臣以鞫獄事，多有論啓，臣以參鞫之人，豈無疎緩之失？臺言攻斥如此，小臣被罪，更令他人按治，然後方可以嚴鞫體矣。”泰耉曰：“小臣與錫恒，同按鞫事，錫恒引嫌如此，臣何可獨爲晏然？請竝被罪，以謝公議。”上不答。
○大司諫李師尙、獻納尹會、掌令李景說、持平朴弼夢請對入侍。師尙曰：“臣等以頤命處斬，昌集正刑事論啓，蒙允矣，今日大臣請對，因其所達而還寢云。原情結案拿來後，事若以爲罪狀暗昧，則決不然矣。且大臣以先朝舊臣爲言，而逆狀狼藉之人，豈可以舊臣而容護哉？昏朝仁弘，豈不曾經三事，而癸亥後，直爲正刑，此豈三百年所無之事乎？大臣所達，大段爽實
矣。”弼夢曰：“大臣所謂得情後正法，以常格言之，豈無所執，而逆賊非一，按治之道，亦豈一例？兩凶雖無此逆獄，罪固當誅，逆獄出後，行凶情節，十分狼藉。以頤命言之，掌中養字，世無劉備云云，意在推戴，其爲逆狀，何待推覈而知之？凶賊頑忍，必不承款於平問之下，拿問有何所益？若不承款，則將謂其冤而舍之耶？若有擧兵、犯闕之逆，亦可待拿鞫而後誅之乎？推戴纂奪之逆，與擧兵何間？其子器之，今方受刑，不能掩諱，有何隱情，可以更問於渠者耶？大臣以三百年所無爲言，而此逆非但三百年所未有，實開闢後所無之大逆。豈可以常法治之？大臣又言：‘頤命其時在藥院，子弟之事，豈必預知？’此隱然歸之於不知之地。渠若初無逆心則已，苟有之，則雖遠在絶島，亦可與知。況其子姪親黨所同議之事，豈以在藥院而不知乎？明主惟可理奪。大臣之言雖重，亦當觀其事理而處之，豈可曲從乎？臣實慨然。”景說曰：“昨日允從臺啓，實爲宗社之福，又因大臣之言，旋卽還收，不勝抑鬱。如此大逆，豈可以常格論之？大臣言決不可從。”會曰：“諸臣請處斬、正刑者，非有私怒，其在義理，實爲的當。伏乞依前成命，勿撓人言。”上不從。師尙曰：“下敎如此，治逆將自此解弛，國體罔極矣。殿下何可歸重於大臣一時不深思之言，反咈三司公共之論乎？”弼夢曰：“殿下聽臺
臣之言則從臺臣；聽大臣之言，則從大臣。此無他，其於事理上，不能仔細分曉而然也。勿論大臣、臺臣，唯當深究事理，判其從違。兩凶雖無此獄事，罪已貫盈。按律之請，非今創發，渠豈有萬分一生之理，而大臣若以爲逆獄後始有臺啓者然，臣以爲不然矣。不除此賊，則宗社危亡，迫在朝夕矣。”上曰：“勿煩。”弼夢曰：“臣等千言，自上只有勿煩二字，莫曉聖意所在，不勝抑鬱。聖上若分別可否，有所下敎，則雖不允從，臣等可以曉然矣。”上又曰：“勿煩。”師尙讀奏李健命按律之啓，上不從。弼夢曰：“昨年聖上，反汗非常之敎，臣子孰不鼓舞，而渠敢恚恨請對之重臣，攻斥捧入之承宣。只此一節，可見逆心。奉使時兩媵等說，白地做出，誣及聖躬。論以漢法，當伏大不敬之誅矣。此等事，不卽允從，故逆黨增氣，凶圖闖生。國之危亂，實由於此，決不可容貸。”上不答。師尙又讀奏趙泰采按律之啓，弼夢曰：“泰采初無禍心，略與三凶有別，畢竟爛熳投合。渠本觀望之徒，三凶凶謀，渠豈不知？以爲其計若成，宗社雖罔極，在渠爲利，故乘機合勢，凶慘極矣。何可容息於覆載之間？”諸臣相繼陳達，上又不答。景說申前啓，不從。承旨趙景命曰：“臺啓泰采事，未承發落，臺臣不敢退出矣。”上曰：“勿煩。”
○領議政趙泰耉、右議政崔錫恒，以臺啓論鞫獄事難安，不爲參鞫。
政院啓之，上遣史官諭之曰：“少無難安之端，安心勿辭參鞫。”
○冬至兼奏請副使尹陽來、書狀官兪拓基入來。上使李健命，被罪不得復命。封典順成，中外相慶。
史／編年／朝鮮王朝實錄／景宗實錄／二年（1722）　卷六至十／卷八　五月至六月／六月／15日(P.26-1)
○戊辰/憲府掌令李基聖。申前啓，又啓曰：“伏法罪人金昌道結案之招，其與器之言宮城扈衛事曰：‘中軍李森，有將略，必不與同事，故領相與蓮洞李相、駱洞趙相
及左相相議，言于兵判李晩成，出爲忠兵。’又曰：‘四大臣相議，以柳就章爲中軍事，分付於訓將云云。’其爛熳相議，締結和應之狀，灼然難掩。請遠竄罪人李晩成、定配罪人柳就章，拿鞫嚴問。前統制使李壽民，在統營也，倚藉權勢，貪饕益肆，其時暗行御史之啓，至以專廢軍務，唯事料理爲言。其私黨之斟酌末減，猶尙如此，則其貪鄙尸職之罪，灼然可見。凶賊赴謫之日，至欲出院門而迎送。統使之不得私出院門，法例則然。雖因人挽止，計卒中止，其心同氣脗，左袒賊魁之狀，節節明矣。逮夫兩凶之在荐棘也，船運陸續，專以豢養凶賊爲事。目今鞫事未了，人心危疑，不可使凶賊餘孽，一日偃息於輦轂之下，請遠竄。門黜罪人李廷熽，爲人妖惡，處事鄙悖，曾在嶺郵，多行不法，馹騎捧退之際，唯視賂物之多寡。其父相休，亦以郵官，身死於任所，則稱以賻物，勒加收斂於兩郵，郵卒至今怨罵。渠之祖墳，在於公州，穴短而地窄，諸父、群從，常以葬近祖墓爲戒，故廷熽，徒生山慾，必欲入葬其父，牢諱葬日，潛自偸葬，逼近祖墳，毁其階砌，而使其父兄、至親，皆不得臨穴。世間豈有如此等悖倫無識之人哉？且其入臺時，厚受慶州賊黨之重賂，至發其時營將削版之啓，其後賊招，旣以夤緣行賂於臺官，圖罷討捕使之狀，箇箇吐實。賊招尙在，有目咸覩。如此不法之人，不可門黜薄
罰而止。請遠竄。”竝不從，只李晩成、柳就章事，從之。
史／編年／朝鮮王朝實錄／景宗實錄／二年（1722）　卷六至十／卷九　七月至九月／七月／22日(P.5-2)
○乙巳/鞫廳囚金時鼎。
○憲府持平李普昱。申前啓，不從。又啓曰：“晩成方以中軍換差事，拿來鞫問，而旣以因昌集小札差遣之意，直招，則其潛與凶謀，亦可推知。所當次第訊問，以爲窮覈之地，而鞫廳乃以島配爲請，不勝訝惑。夫訓局、御營，輕重自別，而禁營中軍，纔以忠淸兵使，啓請內遷，旋以訓局中軍差遣，其代一則出外，一則內遷，已極可疑。而易置之擧，旣出昌集之指揮，就章爲之，就章又以同參謀逆之意，狼藉承款，則其陰與凶謀，排張布置之迹，綻露無餘。且有一名官，於三司會坐之中，爲言：‘洪致中往見晩成，以輟籲聯箚事，據理責之，則晩成盛氣答曰：「此實宗社大計，安得不爾？」 云云。’其所謂大計云者，未知指謂何事耶，其情迹綢繆，表裏和應，昭不可掩。此兩款，請令鞫廳，添入問目，嚴鞫得情。”又啓曰：“卽聞鞫廳罪人柳就章，以知情勘律入啓。臣於此，竊不勝訝惑之至。夫聚會軍兵，分守闕門之計，旣與弘述，爛(熳)〔漫〕相議，將校、軍兵之聽從與否，又與之密議云。卽此數款語，卽是稱兵犯闕，廢黜君父之意，則凶逆情節，綻露無餘，而特以渠之招辭中，有知情
之語，故仍以此勘律。知情云者，身不與謀，而略聞其情之謂也。身爲副將，同議凶計，而律以知情，殊失討逆正法之意。請更爲勘律，依法處斷。”竝從之。
史／編年／朝鮮王朝實錄／景宗實錄／二年（1722）　卷六至十／卷九　七月至九月／八月／15日(P.12-1)
○戊辰/兩司大司諫李明彦、執義鄭楷、司諫梁廷虎、掌令尹大英、持平具命奎。合啓，不從。
○憲府申前啓，又啓曰：“宵小之戕害善類，從古何限，而若其抉摘文字，搆成罪案，前則子光，後則申球，而子光猶拈出弔文，藉以爲疑亂之資，而球則架虛鑿空，一反文集之本意，球又子光之罪人也。先大王答儒臣之批，有取覽文集，寧有一毫近似之敎，日月之明，固已照燭於鬼蜮之情矣。賊集之挺身上箚，曲爲球地，則豈有毫分顧藉於儒賢之意，而猶且曰：‘非誣毁’曰：‘不可罪’者，良以聖鑑孔昭，人言可畏也。及至讒說交售，毁板得請之後，凶心禍計，靡所不至，斥遏疏辨之章，使正論、直辭，不得上聞，馴至於禍及泉壤，痛結士林，六七年間，駸駸長夜矣。今者賊集已伏法，則彼凶球之諂附賊集，承受密嗾，甘心於誣賢毒正之俑者，不可不嚴加懲討。軍資判官李志逵，志述伏法之
後，操文往哭，而至有求仁得仁，又何怨乎之語，命意下字，絶悖無倫。鴻山縣監黃尙鼎，喜賊歸屍之日，躬莅其喪，至有定立役軍，造給神主之擧。其死黨蔑法之習，莫此爲甚，請竝命定配。”答曰：“不允。”李志逵、黃尙鼎事，依啓。
○諫院申前啓，又啓曰：“扶餘縣監權譍，凶賊喜之之家，在官門相望之地，締結往來，情跡綢繆，及夫賊屍還歸之日，躬往弔哭，籍産命下之後，不卽奉行。喜賊之家，素稱敵國之富，而一循賊弟毅之之請，財産、田民，任自出給，追成文券，詐托已賣，沒入之數，幾至減半。其顧護凶逆，輕蔑國法之罪，不可不嚴懲，請定配。戶曹正郞尹世顯、司饔直長黃尙鼎、尙衣直長韓宅揆、前參奉朴光世，俱以陰邪之輩，蝨附凶賊之門，凡諸醜正毒賢之事，無不挺身擔當。如此之人，不可仍置衣冠之列，請竝命削去仕版。”竝不從。
○鞫廳罪人李晩成，死於獄中。金昌道結案之招曰：“中軍李森，有將略，必不與同事，故領相與蓮洞李相、駱洞趙相及左相相議，言于兵判李晩成，出爲忠兵。”云。臺諫論啓曰：“苟使無所與知於凶謀，則其何以甘受凶賊之指揮哉？其爛熳相議，締結和應之狀，灼然難掩，鞫廳之不卽請拿，已乖獄體。嚴覈得情，斷不可已云云。”鞫廳遂請拿。屢次更推，發明納招，滯囚三朔，遂至於死。蓋晩成於庚子大喪之後，在本兵，發禁旅扈衛
於闕中。是時，人心洶懼，或慮有非常，晩成知機出兵，以護新主也。其招辭中，所謂爲國忱誠，根於秉彝，危疑之際，屢叨本兵，雖嫉惡身者，未嘗以陰秘之事見疑云者，亦微擧此一事也。今其逆謀未著，只坐一閫差除，遽逮本兵長於鞫獄，終至瘦死，已非刑政之所宜，而委官心知其冤，固欲從寬，爲浮議所訹，縮蹙不斷，使不得生出囹狴，人恨其力量之弱矣。然晩成，間嘗釋負歸田，不入城中，似有牴牾時議之意，及至復秉兵柄，竟陷文網。自古名利關頭，終不能透得者，滔滔皆是矣。可勝惜哉！
史／編年／朝鮮王朝實錄／景宗實錄／二年（1722）　卷六至十／卷十　十月至十二月／十月／18日(P.9-2)
○庚午/鞫廳囚洪聖疇。
○右議政崔錫恒上箚。略曰：
臣於頃日，以趙聖復事，陳達蒙允，昨因筵臣所達，允從臺啓，鞫廳卽當奉行，而臣於此事，終有所疑難。蓋聖復之疏，實爲聯箚之根本，則輿情咸憤，萬口一談。臺閣執法之論，夫誰曰不可，而第念原其情狀，雖極絶痛，若比之聯箚，定爲節目之語，猶有間焉。指嗾一款，今無更問之端，而一向加刑，終至杖斃，則臣未知果合於按治之道也。至於添入問目中，疏製尙吉云者，取考文書，則正植之招以爲：“尙吉干預”云，而無製疏之語。賂給世相之事，聖復在囚時，正植自外言於尙吉，聖復還配後，尙吉之子，覓給四五十兩云。聖復初旣在囚，後又還配，何可謂預知，而至於訊問乎？夫好惡，人之常情，憤嫉之心，顧與諸臣何異？且越海拿來，旋卽還配，擧措之顚倒，亦非不知，而當初酌處時，識者之議，大抵同然，又未有別樣事端，可以究覈，則到今訊問，終未知其合宜。臣之意見，旣如此，何敢不盡其所見乎？伏乞留神裁處焉。
答曰：“趙聖復訊問，誠甚得宜，則到今還收，未知其可也。”
○憲府持平金始燁。申前啓，又啓曰：“鞫廳罪人尹慤，三百兩銀貨之說，三出賊招，狼藉文案。其締結逆黨，陰贊凶圖之狀，昭著難掩，而特以頑忍之故，屢次刑訊，終始抵賴，論其情狀，尤極絶痛。今此姑爲仍囚之啓，遽發於未及取服之
前，無端停刑，大拂群情。請更加嚴刑，期於得情。”處置啓曰：“完席爭執，臺體當然，以此爲嫌，無已太過？請掌令韓在垣、正言李廣道出仕。”竝不從，處置事，從之。
○司諫柳述上疏。略曰：
頣、集之逆節，泰、采之罪惡，固是神人之所同憤，王法之所不容。戮屍之啓，至屢十上，按律之請，垂閱半載，畢竟聖批，惟下勿煩二字。不特此也，殿下凡於臺臣之言，初旣允而許之，繼而大臣有所駁白，則輒復撓而改之，從違屢變，舒慘無常。向者頣、集按律之際，賜劍賜藥，其命不一，終至於失刑。近日啓迪之乍刑乍停，聖復之旋配旋鞫，不但國體之虧傷，必將有以執德不固，仰窺淺深者。噫！三年凶逆，振古所無，而究厥所由，則諸賊招中所謂灰金者，實爲根株。蓋其密地陰逕，蘊禍吹毒，濫觴於春、普，滔天於雲、民，逆心逆腹，一串貫來。至於家人、婦女，亦以簒弑之事，視爲常茶飯。炊食易熟之說，出於普妻之口，則其闔門內外，男女少長，大家合勢，爛(熳)〔漫〕謀逆之狀，的然可見。只因民澤凶忍杖斃，雲澤未經訊鞫，尙逭於隨坐之律，而諸弟、子姪，猶且布滿輦轂，其操心日危，爲謀日深。此類若一日留置，則爲國家一日之憂。宜倣分背三苗之意，一倂投配遠地。
批曰：“斬屍之請，未免過中矣。”
史／編年／朝鮮王朝實錄／景宗實錄／二年（1722）　卷六至十／卷十　十月至十二月／十月／27日(P.13-1)
○己卯/未時，太白見於巳地。
○以朴徵賓爲掌令，柳弼垣爲吏曹正郞，李明誼爲校理。
○謝恩陳奏兼冬至正使全城君混、副使李萬選、書狀官梁廷虎辭陛，命引見宣醞。大司憲金一鏡、持平成德潤、獻納趙遠命、正言李廣道、修撰趙翼命請對入侍，讀奏合啓泰采按律事，始答以勿煩。三司諸臣，以次迭奏，反覆力爭，辭意大抵與前對時無異，而以使价今已發行，奏文卽當追送，而用法偏頗，難於措辭，爲固爭之肯綮。一鏡又曰：“臣等忝居三司，不能討一逆臣，將何以有辭乎？亟賜允從爲望。”上曰：“依啓。”又奏昌集、頤命戮屍事，上曰：“勿煩。”繼奏府啓五件，竝不從。諸臣以雲澤嚴刑得情事，爭論反復，上終不許。謹按所謂三手之逆，獨泰采家出入之人，一不出於逆招，其不爛(熳)〔漫〕同參於逆謀，可知也，此所以有減等之論也。然其人無他材能，驟躐名位，貪權徇欲，迷不覺悟。卒之身蹈禍穽，斯可謂不衷之
災，而一鏡迫逼於前席，無不逞其所欲，此可以觀時勢矣。
史／編年／朝鮮王朝實錄／景宗實錄／二年（1722）　卷六至十／卷十　十月至十二月／十一月／4日(P.16-1)
○乙酉/上御熙政堂，行初覆。右議政崔錫恒請酌處鞫獄罪囚柳星樞、李德峻，竝減死絶島定配，李壽民還送禁府，査處本罪，洪聖疇定配，竝從之。又請趙洽減死定配事，依前稟定，使該府擧行，上曰：“唯。”吏曹判書李光佐曰：“凡同參逆謀，而以發告得生云者，謂其未就囚前發告同黨也。若洽則多出銀貨，行藥凶謀，爛熳同情，發覺被囚之後，欲爲死中求生之計，始乃告其支黨，豈可以此，遽議免死乎？”錫恒曰：“執法之言，無怪如此，而洽之所告，與虎龍，條貫各異。緊犯惡逆，如昌道、正植、宇寬、德修輩，皆取服正刑，則亦不可以情狀之痛惡，而無減死之道也。”都承旨金一鏡曰：“洽之發告，在就囚之後，爲死中求生之計，故只議減死而已。若初果發告，則當錄勳矣。所告無非緊犯惡逆之類，固宜減死，而且於其時，洽請多告賊黨，以贖其死，委官以下按獄諸臣，竝皆許之。到今傅死，未免爲失信之歸矣。”光佐曰：“失信云者，以私言之，非可論於公體也。雖以後弊之慮言之，亂臣、賊子，必將生僥倖之望曰：‘雖見發覺，若告支黨，則可以得生’，無所懲畏，可不懼哉？”一鏡曰：“若無洽之告，而使彼賊尙在者，其爲宗社之慮，當復如何？且四凶之罪，因洽招而益彰，快正王法，則尤何可不貸其死
乎？”上無發落。錫恒又請趙聖復還發配所，上從之。錫恒曰：“今此逆獄，垂及周歲。承款正法者，多至二十餘人，杖斃及隨坐死者，又過三十餘人。大抵天道好生而惡殺。《書》曰：‘殲厥巨魁，脅從罔治。’又曰：‘與其殺不辜，寧失不經。’又曰：‘欽哉欽哉，惟刑之恤哉！’古者聖王按獄之道，若是其審愼矣。罪狀已著，辭窮情得者，不可不以法斷之，而至於末梢枝葉，設或有倖免者，不害爲好生之德矣。鞫獄罪人，所關雖至重，其中情犯可疑者，十分審愼，務歸平反，實合於恤囚愼刑之道。”上曰：“當留意焉。”一鏡又請以咸原君魚有龜，定爲元勳，上曰：“其言是矣。”一鏡曰：“魚有龜爲元勳事，旣已下敎，虎龍一等宜還寢，而會盟祭，亦令差退設行。”上曰：“唯。”掌令朴徵賓、正言柳綏讀奏合啓，上曰：“勿煩。”徵賓申前啓，又請還寢趙聖復還發島配之命，仍命鞫廳，嚴刑得情，竝不從。又啓曰：“鞫廳罪人柳星樞，多出銀貨，助成凶圖之狀，迭出於諸賊之結案，前後所供，推諉變幻，無一自明之端，三次加訊之後，無端停刑，必欲傅之生議者，大乖按獄之體。請還收絶島定配之命，仍令鞫廳，更加嚴刑，期於得情。”上曰：“依啓。”柳綏又請還寢趙聖復還發配所之命，上不從。又啓曰：“李德峻鞫問，專以灰金腹心，與知行藥之事，而減死之命，遽降於筵席，獄體乖損，莫此爲甚。請亟寢減
死絶島定配之命，仍令嚴囚更訊，以待雲澤承款。”上曰：“依啓。”處置啓曰：“請用舊量，意在便民，重臣疏語，何必爲嫌？請正言李廣道出仕。”上曰：“依啓。”
史／編年／朝鮮王朝實錄／英祖實錄／二年（1726）　卷九至十／卷九　正月至六月／四月／16日(P.34-1)
○戊寅/三司申前合啓，批亟停。兩司申前合啓，批亟停。憲府申前啓，不允。諫院申前啓，批勿煩。
○正言李度遠上疏，略曰：
殿下若能因天理順人情，案治群凶之罪，審察首從之分，嚴示好惡，明正是非，則衆望可塞，邪說可戢，而擧措得宜，人心大定矣。於是乎開自新之路，絶窺覬之望，使國論無貳，趨向指一，則自然日遷月化，卒至於爛熳同歸之域，向所憂黨比之風，將不勞殿下之聲氣，而自底於消融，此可爲眞箇蕩平境界矣。
優批以答。
○司諫李端章上疏，以致知推誠，勉聖學，又言：
靈光人李範孽子有機，敢生奪嫡之計，指其嫡母之所生子女，謂非其父母所生，自爲元隻，與父相訟，使其父三次酷刑，千里流配，迫脅其嫡母，終至自盡。事係倫常，罪關三省，有機宜移王府，嚴鞫得情。
又言全羅左水使元伯揆，貪婪不法，宜削版，林川郡守鄭昌震，鄙瑣貪黷，宜罷黜。批，有機事，必有委折。仍命該曹，抄陳梗槪。元伯揆、鄭昌震事，不從。
史／編年／朝鮮王朝實錄／英祖實錄／三年（1727）　卷十一至十四／卷十二　七月至八月／八月／10日(P.27-2)
○癸巳/憲府申前啓，不允。
○領議政李光佐上疏。略曰：
臣旣得布黨擅國之目，不待乙巳之事，已以終身不復當相職，自誓於寸心，告君上以此心，對天日以此心，入家廟以此心，上塚墓以此心。至於乙巳以後所遭，尤是變怪。崔補、鄭東後、李台徵、洪得一、韓世基及萬規之疏，臣旣陳暴，聖上又洞賜開釋，而惟辛丑冬庭請時，事有未暴者。蓋其時爭執之諸臣，戴天履地，豈於聖上之代理，有毫髮間然乎？只是於先王之釋務，理不敢承奉耳。卽位之元年，藥院未嘗一日直宿議藥，而遽有以疾釋務之敎，故臣面責其時相臣曰：“今若不能固爭回天，則萬代之下，不可謂有臣節。”合啓所引是也。至於國必亡之說，元非臣口所出。未知何人創傳，誠爲無理。至若鞫事，始發於壬寅三月之晦，而臣則自七月，始爲參鞫，至十一月而遞。就章結案時日字，傳書差一日，就章言之，登時釐改。謂獄辭有增減者，是欺天也。沈搢臨就服，神昏語錯，臣請于委官停刑，仍囚過數夜更推，則還復甦醒，明白款招，而乃謂搢臨死亂招，至請鞫
金吾吏，嚴杖一次卽斃，無辜誠可傷，而其誣罔眩亂，乃至此也。竊聞臣所按治款服之賊，竝脫於逆案。若然則謬按之罪，誅殛而有餘矣。卽此一款，已無進身之道。
上優批敦勉，縷縷開釋，卽令登途。
○咸鏡都事閔瑗上疏。略曰：
載籍以來，未有如鏡賊之凶逆。其於此賊，內懷容護之心者，決非殿下臣子也。彼挺膺者，乃敢突出，直停寧海之啓，此其心徒知有賊鏡，不知有君父。殿下寬假太過，是以此輩無所懲畏。光運、游、樸之徒，相繼投章，指意凶慘，至於浩復疏而極矣。至以凶逆等說，肆然發之於章奏之間，噫嘻痛矣。夫四大臣死社之忠，炳若日星，殿下臨御之初，首加盛典，賜諡建祠，則今之進言於殿下之前者，其敢加之以逆字凶字？當輝、鏡得志之日，迫於威勢，爛熳同歸，固無異矣，在今忠逆旣分之後，敢以此等凶逆之說，萠於心而發諸口，此其心腸，果何如也？日昨答光運之批，下政院之敎，所以禁斥凶字，亦可見 聖意之堅定，而上則方且禁之，下則隨而稱之，不有君命，必欲角勝，天下寧有是哉？其所推奬明彦者，亦陰凶之甚也。彼彦也，與輝、鏡，一而二，二而一也。所以汲汲營護，惟恐其來之或遲，而至以都民日望其來之說，欺罔聖聰。噫！陰賊如明彦，凶狠如明彦，其不與賊鏡，同伏王法，在渠亦幸矣。若謂之都民，惟恐或來，袖礫相待
則可也，寧有望其來之心，而乃以是說，謄諸章疏？此非但欺瞞，乃所以侮弄也。且兩司合啓，其所以搆成兩大臣罪案者，巧密慘刻，其欲復肆殺戮之意，騰騰於遣辭之間。嗚呼！先朝耆舊之臣，旣經斬伐之禍，存者有幾，而殿下其何忍復使鏡、虎餘黨，恣意呑噬，至於此極耶？
敎曰：“觀此疏本，一篇精神，都在於眩亂處分之意。此等甘心自效之疏，不忍正視，而亦不欲治焉。此疏還給。”
○昌寧幼學裵晋三上疏，言釐正廳因循荏苒，莫究實惠，仍陳諸般救弊之策，上賜優批，令廟堂稟處。
史／編年／朝鮮王朝實錄／英祖實錄／三年（1727）　卷十一至十四／卷十二　七月至八月／八月／25日(P.35-1)
○戊申/左議政趙泰億，至闕下，又上疏乞遞相職，上遂許副，付判府事。仍召見於熙政堂，泰億自陳前後所遭之冤。上開釋縷縷曰：“合啓中盃酒釋憾事，設有是事，亦無足怪。同入請對事，其時筵中，有至親亦入之說，而麤悖之言，不足數也。”泰億曰：“敎文事，尤爲孟浪。林柱國之疏，謂臣爛熳商確云，而臣與賊鏡，因文衡事，被其媢嫉。蓋姜鋧，以賊鏡爲文衡，首薦
領府事李光佐及臣，同被其薦。及鋧被劾於鄭壽期，則賊鏡貽書於鋧，謂臣與光佐，指嗾壽期。因此齮齕臣身。況其敎文，深夜製進，城門已閉，臣豈可得見其文乎？盃酒釋憾事，非爲餞一鏡也。乃金始㷜以司僕正爲書狀赴燕。臣以提調，依古例設餞於慕華館，一鏡以儐使來到，而副使李明彦亦來。明彦語臣曰：‘昨日諸友，以荊字韻作詩送我，君亦以此韻賦詩。’又謂一鏡曰：‘君則今日逢趙判書，宜以廉頗負荊之意，押此韻也。’以此謂之釋憾，豈不怪駭乎？至於同入請對，其時臣若不入，則或有磯激速禍之慮，故不得已入參。臣之所遭，無非構誣，而此一款，則臣旣有是事，心雖不然，跡實難明，豈咎他人？伊時賊鏡以爲，其至親亦入，反作齮齕臣身之計。”上慰諭。
○以趙德隣爲司諫，姜鋧爲藝文提學，申致雲爲校理。
史／編年／朝鮮王朝實錄／英祖實錄／三年（1727）　卷十一至十四／卷十三　九月至十月／十月／6日(P.25-1)
○戊子/副應敎吳命新，因李匡輔疏，上疏言館錄不可冒當之義，上賜例批。
○平安監司尹游奏言關西軍政之踈虞，請罷監營作隊軍收米停番之法，使之入番，永爲定式，上從之。
○命入虎龍壬寅誣告之案，一反乙巳處分。初，領府事李光佐、左議政趙泰億，屢陳不可不翻案之義。至是，光佐、泰億與判義禁沈壽賢、戶曹判書李台佐、大司憲金始煥、吏曹判書吳命恒、禮曹判書李㙫、刑曹判書徐命均、副提學尹惠敎、大司諫鄭壽期，持金吾鞫案入侍。上曰：“君臣上下勑勵之意，業已盡言。蓋逆者謂之逆，非逆者分之，剖析界限，然後雖傳之後世，可以有辭矣。向來四箚、三手之一之說，不亦怪乎？末稍勘律，可謂當乎？若其有私意者，果非忠也，而一邊之人，未必盡逆，則辨別可矣。向來論卿等者，每以不滿於予爲罪，卿等豈不滿於予者乎？設或有不滿者，予不掛意。況卿等之無此心乎？柳判府事，蓋不知而言矣。嫌避之云，過則過矣。”光佐涕泣而對曰：“向非聖明在上，臣等豈有今日，柳鳳輝豈能保其首領乎？”泰億曰：“鞫獄事，今當仰稟矣。”上曰：“逐名陳達可矣。”泰億曰：“鄭麟重、沈尙吉、鄭字寬等，謀
逆情節狼藉矣。”上曰：“仍。”光佐曰：“故相崔錫恒嘗言：‘大獄，例不無濫死。如金克復之類，實非當死之罪，常以爲哀愍矣。”上曰：“此類可謂殘忍矣。李瀗何如？”光佐曰：“結案中逆節狼藉矣。”上曰：“趙松擧火之說，卿等似不知其事矣。如世相者，渠何預知於獨對時事耶？若出於問目，則以《周禮》八刑論之，當入亂言之科矣。”泰億曰：“李瀗爲驪州牧使時，載來八百石米，終無去處矣。”上曰：“仍。鄭宇寬事，不須問也。名字亦不能詳言，何足議乎？”仍至金昌道，上曰：“仍。”至沈榗、命恒曰：“沈榗卽尙吉之叔父也。榗爲全兵時，送木一同、錢三百兩、扇子五十柄、大好紙數十卷於尙吉，故有此連累矣。”光佐曰：“名目各異，到今追論，宜有參酌之道。”泰億曰：“今不必擧論。”光佐曰：“勿論無妨，而其所復官爵，奪之似宜。”上曰：“只奪官爵，其餘勿施。”至李正植，上曰：“仍。”泰億曰：“徐德修，以八議論之，當勿問。”李台佐曰：“其時委官，亦陳白蒙允，不施緣坐矣。”上曰：“原任之意，何如？”光佐曰：“若有職名，猶可奪之矣。”上曰：“彼一節，予嘗痛駭。行藥事，出於正植、德修、昌道云，此出於何處，渠得於何處，而張世相渠何以交結耶？向時鄭澔疏請一體伸冤，故以誣服律論斷矣，今大臣之言如此，徐德修則勿論。”至金一觀，泰億曰：“此外如金克復，當時已多稱冤者。克復以覓扇事，偶過李宇恒，而有所酬酢，以至於
此。”上曰：“如此之類，勿論。竝金克復而勿論也。”至柳就章，上曰：“此等結案，必多隨時而爲死中求生之計。然又不無甚麿意思。”光佐曰：“初雖承款，而不言知情與謀逆，故臣問之，渠對曰：‘知情也。’遂以知情爲結辭，臺啓旋發，更加訊問，則以謀逆同參承服，故遂竝施孥籍矣。”泰億曰：“其弟貞章，在會寧時，聞鞫獄之報，自刎而死，豈不怪乎？以此人益疑之矣。”上曰：“如此故不無譸張之事。論以知情，似以此也。三司之意，何如？”金始煥、鄭壽期、尹惠敎對曰：“以諸臣所達觀之，雖或非同參，而知情則無疑矣。”上曰：“判義禁之意，何如？”壽賢曰：“梁益標無參涉軍兵之事，而猶以知情勘斷，則就章比益標較重矣。”上曰：“入侍諸臣之意，皆同耶？”㙫曰：“就章之竝與其子而死，人多以爲過矣。”上曰：“如就章者，何足說？末梢至有四箚。此等事，渠何預知？只欲圖得中軍而已。以知情勘斷，而所復官爵，奪之可也。梁益標亦一體論斷。”至金盛節，上曰：“仍。”至李明佐，泰億曰：“此則以交通宮禁，勘罪似宜。”上曰：“只圖換局面爲言。此則一體勿論。”至禹洪采，泰億曰：“遲晩狼藉矣。”上曰：“何如？”光佐曰：“洪采，臣旣按治，不敢仰對。”上曰：“仍。”至二英，上曰：“其事在逆虎招中。墨世事，亦與此同，勿論宜矣。”泰億曰：“白望、金龍澤、李天紀、張世相，此乃戮屍四人，而主張者，皆此人也，無可議者。”上曰：“此人等
似無承款事矣。”命恒曰：“已結案而未及正刑，故有追戮之擧。其中白望獰頑，雖不服而斃，此獄肯綮，在於德寺銀封事。以千餘兩銀封，外着德操套書。德操，乃漢司馬徽字，而初識劉先主於草昧者也。且與渠輩掌中書字事，一一暗合，尤極凶悖。”光佐曰：“若今日更有戮尸之論，則置之無妨，而旣已承款，而但未及正刑，則斷不可置之。”上曰：“予亦見文案，可以略知矣。戮尸之法，昔自仁祖朝始乃防之。祖宗朝深仁厚德，豈非後王之當法乎？其時委官之開此法，實過矣。”泰億：“曰今當何以處之乎？”光佐曰：“仍之之外，無他道矣。”上曰：“若仍前，則當更施緣坐否？”光佐曰：“古者，逆家子年未滿者，待年追施，乃例也。而中間以好生之德，遂除此法，故今無追施之例，而若幷與四罪人而拔去於逆案，則豈不大違於法意乎？”上曰：“雖或仍或勿論，何可拔去於逆案耶？”光佐曰：“勿論者，罪輕而不爲擧論之謂也，仍者，依前之謂也，輕重懸殊矣。”上曰：“法外正法之人，今不可更施前律。四人罪犯雖同，而承款旣異，區別何如？”命均、命恒、台佐、始煥等，皆對曰：“白望、世相、龍澤、天紀等，若不置逆科，則群情必將抑鬱。”上曰：“欲區別矣。”命恒曰：“逆節如彼，而論以勿論，則臣決知其不可也。窮凶情節，只在於德寺銀封、德操套書等事，故乙巳之人，欲以其銀，歸之於李森之物，使捕將吳重周
主覈，復使張鵬翼究覈，而至今無結梢。李倚天輩，必欲歸之於李森，終不得售計。獄事肯綮，皆在於銀封套書。逆情如此，一白望何足爲難耶？”上曰：“非特白望一人而已，法外用刑，四人皆同，故欲勿問。”台佐曰：“白望旣有贓物，而特以獰悍，忍杖徑斃矣。”上曰：“杖斃者，幾人耶？”壽賢曰：“洪舜澤則杖斃而施逆律，李宇恒則承服後徑斃，故斷以知情，只施籍産矣。”命均曰：“當初雖用法外之刑，今不可以此，原其本罪矣。”上曰：“其事終有不然者。予意則常以爲過矣。此等人，旣施法外之刑。雖不可以前律施行，而若加勿字，便同蕩滌罪名。仍餘律，勿論可也。”至李喜之，上曰：“喜之《永貞行》，此足爲結案矣。”壽賢曰：“不但《永貞行》而已。諺書所云炊飯之說，尤極凶悖矣。”至李器之、洪舜澤，上曰：“洪舜澤求藥之說，有贓物耶？”台佐曰：“此亦未免法外之刑。當時有張譯云云之語，而終未得其端緖矣。鞫獄干犯之人，在前則雖明知逆節狼藉，不承款而斃，則亦不施逆律矣。庚申逆獄時，趙䃏逆謀狼藉，忍杖不服，故鞫廳論以逆律，施以孥戮之典。此輩亦忍杖不服，故其時按獄諸臣，引趙䃏例，追施法外之刑。今此聖敎，至爲允當。此足爲法於千百代之下矣。李喜之則旣有《永貞行》，足爲結案之敎，無容更議。至於喜之以下，不爲承服之類，竝置之，勿用孥籍之典，恐當矣。”上曰：“洪舜澤
孥籍過矣。”泰億曰：“李器之、李弘述孥籍，亦置之似好。”上曰：“李喜之以下，誰也？”壽賢曰：“李喜之、李尙建、洪義人、李器之、洪哲人、玄德明、李尙、墨世、白烈、李弘述、柳厚章、趙松、金民澤、金省行、李宇恒、吳瑞鍾、金時泰、洪舜澤、尹慤、白時耉、錢仁佐、金昌彦、邢儀賓、李德駿、李崇祚、洪啓迪、金雲澤等，皆杖斃者矣。”上曰：“李喜之仍。李尙建，何事耶？”光佐曰：“初以幻術爲名，稱以幻紙作錢，以印紙爲空名帖，見捉於法司，而與洪義人相通者，今不必追論矣。”上曰：“其時治之可也，而今則置之。”至洪義人、哲人，上曰：“勿論與置之，孰爲輕重？”光佐曰：“置之比勿論較重。”上曰：“然則置之。李器之孥籍下，書勿論。”泰億曰：“李健命兩子，皆贈持平，何以處之乎？”上曰：“置之者，有官則追奪，無官則無可論者矣。”命恒曰：“白時耉、李尙、趙爾重，爲平安兵使時，萬餘兩銀貨，公然取用，皆無去處。臣謂故相臣崔錫恒曰：‘若以此輩奴婢田宅，移償其空用之罪，且補勅需爲宜’云，則崔錫恒以此陳白，而其時無發落下敎矣。厥後，臣待罪平安監司時，聞此事出於擧條云。其時事狀如此而已，非直爲籍産也。”上曰：“追奪而籍産則勿問。”至墨世，上曰：“墨世，置之可也。文案，予已見之。杖斃者，皆置之。”光佐曰：“白時耉，以銀貨出給鄭宇寬之事也。初無限輸情連刑之意，而渠乃曰：“先朝宿將，盡皆見殺，吾
何獨生？速卽杖殺’云。禁堂聞而齊憤，杖之倍嚴，故二次卽斃。其時獄事，全不檢杖，一切施例刑，而惟白時耉，因此過杖而死，心常不能忘矣。”泰億曰：“李弘述，曾已贈職矣。”上曰：“旣已杖斃，可以當之否？諸臣各陳所見也。”壽賢、命恒等曰：“復官、贈職，不當仍存。”上曰：“贈職與復官有間矣。”台佐曰：“旣杖斃，又孥籍，今若以特恩，存其舊官，亦似無妨。”始煥曰：“追奪，斷不可已。”上曰：“李弘述有參涉事否？卿等試言之。”光佐曰：“宮城扈衛事，弘述主張矣。”泰億曰：“杖殺陸玄，尤可疑。”上曰：“追奪，在所不已乎？”光佐曰：“若無此事，當時業已酌處。豈至於收孥耶？”泰億曰：“後日或因赦典，而更有處分，今則不可已也。”壽賢曰：“此等罪人，本不入於赦典。弘述豈可復官乎？”上曰：“李弘述追奪而孥籍，勿論。”至柳厚章、趙松，上曰：“此則置之。至金民澤，上曰：“何如？”泰億曰：“民澤，參涉藥事，而曲折，臣不能記矣。”上曰：“予當言肯綮矣。德修、宇寬之招，似皆架虛之言也，其引民澤，未知出於實狀矣。蓋一種不逞之徒，聞見旣熟，故有此誤引矣。”光佐曰：“藥則灰金主之之言，出於鞫招，而邢儀賓自西路拿到沙峴，有人呼言於松間曰：‘金盛節已死。汝其知之。’仍向高峰頂上而去。禁府都事聞而告於鞫廳，此甚可疑。”上曰：“邢儀賓，以誰而入鞫廳耶？”光佐曰：“因金雲澤矣。”壽賢曰：“此則似當置之。”上曰：“諸臣之
意何如？”台佐曰：“以大臣所言觀之，眞僞不可知。當置之疑信之間矣。”壽賢曰：“杖斃者，雖皆置之，至於官爵，則追奪宜矣。”命恒、始煥、壽期、惠敎曰：“官爵不宜仍存矣。”上曰：“金雲澤何如？”光佐曰：“雲澤之受刑，專以盛節招辭行藥一款，灰金主之云，仍以雲澤、民澤現告，而民澤，其時已斃。雲澤因臺啓受刑而斃矣。”命恒曰：“金雲澤則以其供辭觀之，縷縷悲苦之語，有足感人，而臣亦曾見其爲人，頗似謹愼，比諸民澤稍勝。然若欲伸理，則臣知其不可矣。”上曰：“金民澤事，鄭宇寬、金盛節之招辭，亦多孟浪。向來咸遇臣時備忘見之耶？末俗如此，附勢之人，皆如賊虎之類矣。向來子、姪幷配，尤爲已甚。且以八議論之，光城奉祀，幾至滅絶，予嘗以爲過矣。民澤則追奪，雲澤還收贈職可也。”至金省行，上曰：“置之。”至李宇恒，光佐曰：“李宇恒事，其時獄官，不無所失。當初拿入，旣已遲晩，金克復拿來後，別無新罪名，而取其當初招辭，作爲結案。蓋當時按獄之際，有層激之論，以至此耳。”上曰：“籍産則勿論。”至吳瑞鍾，上曰：“置之。”至金時泰，上曰：“置之何如？”光佐曰：“臣之所按，有罪無罪，臣不敢言。”上曰：“復官可奪矣。”至洪舜澤，上曰：“勿論。”至尹慤，上曰：“何如？”光佐曰：“尹慤事，前後曲折多矣。當初出於鞫招，而階梯不分明，故卽爲酌處，減死濟州定配矣。厥後，又出金昌道招中，而昌道已
死，憑問路絶。又欲酌處，其後又出於金盛節招中，有曰貸得尹慤之銀云。三出鞫招，事甚可疑。臺啓又發，故刑推累次，終不吐款，不得已與委官崔錫恒，相議酌處矣。厥後臺啓，請鞫蒙允，經年相持，實爲難處，而輿情皆憤，以慤爲無疑，而以臣之終不肯當，爲不是，故末後更爲設鞫，仍斃於杖下。柳星樞則所謂上送之銀錢、布，元無與受之階梯。似涉虛踈，故更以酌處定奪，編配濟州，乙巳放還矣。”泰億曰：“柳星樞，乙巳以後，終不仕宦，人或疑其有冤矣。”上曰：“尹慤事，文案無分明處，而至於杖斃，則到今不必更議。只收贈職何如？諸臣各陳所見可也。”壽賢、台佐曰：“事類金雲澤，依此論斷似宜。”上曰：“比金雲澤，猶爲輕矣。”㙫曰：“臣意則到今追論，不必過刻矣。”始煥、壽期曰臣亦以爲不必追論矣。”至洪啓迪，上曰：“只收贈職。”命恒曰：“此人罪犯至重，不可只收贈職。當辛丑，啓迪爲都承旨之時，全無人臣之節，而況又入於鞫廳，其罪可勝誅哉？”上曰：“旣已杖斃，則亦足懲矣。”泰億曰：“洪啓迪，病於偏論，且多怪擧，故安置黑山島，人情胥快，而至死之日，則人或疑其不必至死而死矣。”壽賢、始煥曰：“洪啓迪頃年政院時事，極爲驚痛。”泰億曰：“所謂洪啓迪政院時事，卽指故相臣趙泰耉處，所下別諭繳還事也。伊時景廟，以扶我將亡之國等語，別下備忘，絲綸惻怛。啓迪在政院，沮
格不行矣。及其杖斃，則人或以爲過矣。”台佐曰：“雖置重律，顧何足惜？但因趙松之言，至於杖斃，則似不明白。以此以彼，參酌輕重，則只收贈職，似爲當然。”光佐曰：“其入於鞫廳，至於杖斃，乃因趙松之招也，非本罪也。”上曰：“只收贈職，則雖向時之人，亦必以爲當然。由是而漸至消融，則豈不美哉？如洪啓迪、李晩成之類，若必繩以一律，則彼輩必不心服。如向年政院時事，雖甚痛惋，律止安置足矣。豈必以一律論之？況已杖斃，則似當參酌。”壽賢曰：“如李晩成，雖謂之冤死可也。至於洪啓迪，雖曰非死罪，終不可只收贈職而止。豈可比之於李晩成乎？”上曰：“李晩成元不論矣。”命均、命恒曰：“李晩成事，物議皆謂之無罪。當依聖敎，元不擧論。”光佐曰：“金雲澤、尹慤之只收贈職，臣亦豈不知其罪之有無，然今以臣之所治者，歸之冤死，臣豈敢參涉？然而至若洪啓迪，臣亦以曾經大憲，而杖斃爲言。然若其本罪，終不可容貸。”上曰：“卿意，予豈不知乎？君臣之義，不可不嚴，而旣杖斃，則於渠亦足懲矣。”不從。
史臣曰：當辛壬之際，粧出逆虎，證成誣獄，鍜錬戕殺，惟意所欲，先除先朝舊臣。其意耽耽，不但止此，而及至乙巳，天佑宗祊，義理乍明，削逆虎之勳，反誣獄之案，丹書洗冤，少慰忠魂，而懲討不嚴，王章未伸，巨魁血黨，晏然無事。得至今日，復登於廊廟之上，充滿於朝著之間，無
怪乎今日事之一反乙巳處分，而聯箚代理，歸之於逆鏡、虎之道，行之於世。光、森，分據將相，儒、夢又從出陸，宗國之憂，將不知至於何境，人皆危懍。”
○黜尹志述四賢祠之享，仍收還贈職。追奪趙聖復官爵，收還任敞贈職。從左議政趙泰億之言也。
○追奪忠獻公金昌集、忠文公李頤命、忠愍公李健命官爵，收還贈謚，撤毁書院。忠翼公趙泰采，收贈謚，撤院享。從領府事李光佐之請也。是日，鞫案旣翻，趙泰億以聯箚事，嫌難可否，請先退，上許之。仍謂光佐曰：“四箚、三手，自是兩件事，而向時乃以四箚混入鞫獄中，末梢勘律，至於孥籍，豈不過中乎？若有纖毫私意於其間，豈可謂忠乎？然李頤命事，予則以爲掌中書字，非其人之罪也。其人久在藥院，予亦可知。但其爲人，未能純全，然予則決知其必無與謀之事矣。金昌集，予何能詳知其爲人，而若其持身不謹則有之矣。至於李健命，可謂冤枉矣。跪斬一事，卽王敦後所無之事，而乃施於此，予心嘗錯愕矣。又以趙泰采，混入其中。是故，頃年李眞望改撰敎文時，請對言，趙泰采則不出鞫招，請細考獄案而處之者，良以此也。趙判府事事，旣不無輕重於其間，亦宜有區別之道矣。且於先朝親臨春塘臺時，予嘗入侍，聞臺諫合啓，則每以聯箚爲罪。予於其時，少退而不入。蓋伊時大臣，無一得免，而惟金宇杭，獨漏於
其中矣。大抵可罪者罪之，可恕者恕之可矣。向來孥籍之律，已涉過矣。至於建祠、贈謚，全不近似。今日予欲參酌定罪，務歸至當。卿等各陳所見。”光佐曰：“臣於此事，不可參涉之嫌，與左相無異。同姓異姓，雖不同，而四寸則一也。至其勘罪之語，臣不敢仰達矣。臣等豈有毫髮間然於殿下之代理哉？痛先王之釋務，此乃人理之當然，而今乃執此以爲不滿於殿下之代理，直欲敺之於凶逆，此是臣人鬼關頭，關係此事處，則嫌礙亦不暇顧矣。金昌集、李健命事，臣旣備達於向日筵中，而臣則知其有逆節審矣。且李健命，恚怒於崔錫恒之進對，請推其時承旨，實是萬萬常情之外也。其時庭請中，一番啓辭，卽臣所製，而其力爭之語，健命皆刪送。卽此兩件事，其有二心，路人可知也。然莅斬之擧，果爲不當。雖儒生、匹庶，不宜不問而徑戮，況大臣乎？其時臣以判義禁，方在鞫座，禁府都事受莅斬傳旨而出來。臣欲疏論莅斬之不可，卽索疏紙，而覓得之際，闕門已閉。厥明與再明，皆國忌齋戒，疏不得入，遂未爲之，而昌集、健命之有二心，明白無疑，斷不可仍置矣。”沈壽賢曰：“金昌集、李健命罪狀，大臣所達，旣甚明正，臣不必更陳。至於莅斬，大臣亦以爲非，然不可以莅斬之故，差減其罪。李頤命則大臣，以私引嫌，不爲擧論，而旣已聯箚，徑停庭請，則厥罪無異。至若趙泰
采，差存區別，亦似無妨矣。”金始煥曰：“負犯如此，關係至重，而復其官、贈其謚、建其祠，則人情安得不抑鬱乎？大臣旣已陳達，伏願亟允其請。”吳命恒曰：“李頤命等三人，皆出賊招，趙泰采則只參聯箚，而混置之敎文中，故同歸逆案。頃年李眞望，於改撰敎文時，請拔去趙泰采於其中。今若參酌定罪，處分合當，則人心豈不悅服乎？”李㙫曰：“大臣旣引嫌端，而臣亦與李健命，有友壻應避之嫌，不敢可否矣。”鄭壽期、尹惠敎曰：“金昌集等罪犯，專出於患得失。以其患得失而致有將心，則此非逆乎？”徐命均曰：“不但爲患得失而已，有前頭死生之慮，故至於此矣。”上曰：“前者孥籍之律，亦云襯着耶？”命均欲對而未及發語，上曰：“姑止之。已知其意矣。予意則向時孥籍一節，蕩滌勿論，毁撤建廟，而金昌集、李頤命、李健命三人，追奪，趙泰采則不可無區別之道。大臣之意，何如？”光佐曰：“泰采何可獨保其職名乎？”上曰：“不可不區別矣。”光佐曰：“雖一體處分，自上有區別之敎，則此便爲區別。臣則終以爲不可仍存其職矣。”上曰：“只去其謚足矣。”光佐曰：“今此處分，爲萬世立人極，雖有首從之異，至於大匡爵名，決不可仍存矣。”壽賢曰：“三人之罪，雖不可異同，趙泰采則終不無差等之別。旣毁廟去謚，而只勿奪本職，以示差減於三人之罪，則臣何敢强爭乎？”台佐曰：“趙泰采則不無
區別之道。仍其本職，去其贈職，上敎當然，臣亦有奉承之意矣。”光佐曰：“雖有首從之別，其時擧措，則殆無分別，豈可仍存其官秩乎？”上曰：“他諸臣之意何如？”命恒曰：“李頤命等三人，其子姪、門客，多入鞫廳，安敢曰在家不知？趙泰采則與彼三人者有異。今聖上欲區別收謚，臣亦無强爭之意矣。”始煥、命均、惠敎，皆如命恒言。㙫曰：“趙泰采若奪其官爵，則顧安有區別之意乎？不可一體處分矣。”光佐曰：“趙泰采在衿川時，比他顯然自異，及夫辛丑，爛熳同歸矣。”壽期曰：“趙泰采雖不無差殊之別，旣有聯箚，則不可仍存其官爵。一體追削宜矣。”上曰：“趙泰采事，宜有異同。毁院、收謚，而追奪則不可爲矣。”命恒曰：“然則金昌集、李頤命、李健命削謚、追奪、毁院，趙泰采則只收謚、撤享乎？”上曰：“然矣。”
○命李眞儒、朴弼夢、尹聖時、鄭楷、徐宗厦、李明誼出陸，朴長潤減等量移。從領府事李光佐、判義禁沈壽賢、吏曹判書吳命恒之請也。蓋眞儒等六人，同參賊鏡之疏者也，長潤，請改明陵誌文者也。時壽賢奏曰：“臣頃按一鏡獄事矣。其時只以敎文及疏語爲問目，而辛丑疏則元不擧論。只以一時之同疏，罪其疏下，則此甚不然。況其疏語，豈有可罪之事乎？其時搢紳疏之初出也，無職前銜，皆已同參。臣以其時疏頭，遭彈下鄕，他皆四散，而同參人中在京者，獨一鏡，以職秩，推爲疏
頭，疏亦出自其手。同參之人，只是一時聯名而已，豈可無辨別之道哉？”命恒進曰：“國有大慶，且經今日大處分，竄配未放之類，似是次第擧行之事。彼李眞儒、朴長潤諸人之海島竄棘，洽滿三年矣。”上曰：“朴長潤之請改誌文，不思甚矣。改撰後事，何以處之耶？是甚妄矣。”光佐繼而請之，上曰：“當時可參搢紳疏者，奚但七人而已？何必與一鏡同事耶？疏中遣辭，何乃憯刻耶？雖不可輕議，而竄配已三年，況此國有大慶之日，不可無分別之道。”遂命出陸減等。李眞儒羅州，朴弼夢茂長，李明誼興陽，尹聖時靈光，徐宗厦務安，朴長潤星州。
○敎曰：“李重煥，旣無證參，累經大霈，放送。元一瑞遠地定配。”
史／編年／朝鮮王朝實錄／英祖實錄／三年（1727）　卷十一至十四／卷十四　十一月至十二月／十二月／26日(P.21-2)
○丁未/吏曹參判尹淳上疏。略曰：
惟我肅廟洪規懿範，善政嘉訓，輝暎簡策，允爲後王之柯則。臣每覽實錄，莊誦欽歎。第其櫃室一秘，年代寢遠，遵述之道，有不如朝夕常目。故名臣李植，當《宣廟實錄》纂修，請就訓謨可範者，別爲一書，以備睿覽，書未成而植遽亡矣。其子故相臣端夏，疏請追成其父之志。此又今日之可援據者。倘於實錄未完之前，使都廳諸郞，與臣等相議，錄出編作成書，印進御覽，則臣等揄揚之責，庶幾少塞矣。
批曰：“玆事專付於卿，卿須繼古事而抄進焉。”
○修撰鄭錫五上疏。略曰：
臣於東壁之除，豈有堪承之望，而館錄爲急，冒昧一出，不意大臣之箚出，而完錄諸人，無不被斥，若臣所遭，尤爲至深。呂善長以史局回薦，來見臣，臣問其奚自，則答以方自左相家來，而別無說話，但言館錄事急，何若是撕捱云。圈錄一事，爛熳相議，而終無幾微之見於色。臣誠至愚，不能逆探於不言之前，取此無限狼狽，此臣之罪也。
批曰：“玆事業已知之矣。”
○承旨李廷弼白上曰：“國家之設置崇義殿，意甚盛也。使其嫡長孫，世襲其祀，而今殿令王聖元，爲令十年，尙不得陞。令該曹，依例陞付。”又陳麗末忠臣鄭夢周、金澍、吉再奉祀孫收錄之請，竝從之。
史／編年／朝鮮王朝實錄／英祖實錄／四年（1728）　卷十五至二十／卷十五　正月至二月／二月／8日(P.16-2)
○己丑/上御晝講。儒臣陳文義訖，同知事徐命均曰：“捕廳賊人之移送刑曺者，因甲申定奪，再次取服於捕廳，則直捧結案。如殺越人命，負犯狼藉者，雖不承款於本曹，直爲用律，少無所惜，而或有不殺人不得財者，不待取服而正刑，殊非欽恤之意。自今爲始，殺越人命之類，依甲申下敎，自捕廳，再次移送，則直爲結案正法，如不殺人之賊，依甲戌定式，三次往復於捕廳，然後始爲正刑之意定式，恐得當矣。”上曰：“審察情犯，上下其律是矣，依所達更爲定式。”
○命前假注書許集，勿擬堂后望。趙道彬疏批下，集推〔諉〕不傳，上以集不但有好惡，不傳王命不可置之史局。景廟實錄謄錄郞廳改差，仍勿更擬堂后。
○憲府申前啓，不允。
○說書趙鎭世上疏，請召參贊鄭齊斗，侍講胄筵，優批以答。
○持平金尙星上疏，略曰：
竊觀殿下之施措，全欠剛武。蓋其蕩平一念，先着聖心，徒急抹摋偏黨，惟
務裁抑峻激，而不能公觀其是非，其於司馬光所謂仁明武三德，得不有歉於一字耶？至於閔鎭遠事，批敎悲愴，豈不知聖意之所在？而名爲遠竄，實則中道，祖宗三尺，便有低昻，豈意殿下之愼惜憲章，不免爲私意之所撓耶？判府事趙道彬之疏，處分之事，公肆譏切，不顧公議，敢訟私冤，尤可謂無嚴。聖批中紀綱之敎，不可謂不嚴，而凡於大關係處，宜明示是非矣。北咨踵至，主辱罔極，雖善惡之言，不足喜怒，而陳辨之道，毋容少緩。前使旣發，後策已定，區區乞憐之策，不足以恢我自强之道。朱子於戎馬之際，未嘗不惓惓於人主本源之地，自强之術，不外乎奮發聖志。幷乞留意。
優批答之。
○正言趙尙明上疏陳時弊，首言言田之陳廢，由於改量之後，不復給災，宜急變通也。又言湖南海澤折受革罷之後，永罷差人，以除民害也。又言民役不均、隣族侵徵，宜速周變，以貽實惠也。又言申飭地部，貢物當給之價，趁卽劃給，久遠逋欠，量宜蠲滌，外邑還穀久遠未捧，亦合蕩滌也。又陳朋黨之禍曰：
自夫黨議日橫，人心陷溺，每一局敗，同聲不仕，相與忍苦守節，爲他日責功之計。或有依違不〔棄〕者，衆嘲群咻，不齒士流。是故，當其得志之日，夙夜所營爲者，不過肥已潤櫜之資，蓋其計不於此，厚植家産，他日罷官，無以爲命。於是乎貪饕縱橫，贓汚狼藉，視以
爲常，恬不知恥，哀我無告，何以賴活？何幸改紀之初，首下備忘，以蕩平二字，爲破朋黨之大頭腦，繼伏見政注，則向之所謂三分而五裂，氷炭而水火者，擧皆布列於經幄之間、諫諍之列，殿下旣以擧一國四分之三，爛熳歸化於一更張之間，則惟彼一番之人，頗何難漸磨消融，而失志之輩，徒懷憤菀之心，每當政令之一出，輒投訕誹之妄言，積世汚染之習，難以猝改。宜擇其言議，顧寬心術稍平者，歷試外邑，時移事定之後，漸次內遷，則庶或有殊塗同歸之效矣。今之任從政者，欲擧其一二人，備擬名顯，以要蕩平之名，彼豈甘心低首，受吾之籠絡乎？每一除旨之下，輒自狂噴亂叫，期於得罪而後已，適足以中其願矣。勿計近效，期以久遠，先試此等人於居外莅民之地，漸加洗拂焉。
又言廉隅一節，士夫立身之大防，不可責之以分義，使進退俱難也。又言武〔科〕出身積滯者，輪回差遣於各軍門將官及監‧兵營別將、監官等任，循例遷轉也。又言言路之當開，守令之當擇，優批嘉納。
史／編年／朝鮮王朝實錄／英祖實錄／四年（1728）　卷十五至二十／卷十六　三月／26日(P.30-2)
○丙子/命百官，序立於軍器寺前路，誅思晟、有翼，竝戮其妻子，以晟、翼逆節，比他賊尤凶獰也。
○遣朴世梓、韓世俊等，爲都巡撫大軍後援。世梓等，至竹山左棧嶺，遇竹山敗賊，鏖殺上首級，後臺臣，以混殺良民，論啓罪之。
○摠戎使張鵬翼捕送亡命賊魁李培。培自振威陣亡命之後，變服欲入海島，至水原海村。摠戎千摠吳盛載等爲譏察，領兵向海邊，路遇培，素識面，遂見縛。
○上手書志確功高四字，賜都巡撫使吳命恒，仍諭曰：
今玆南賊，卽一醜類，豈逭王章？而但此賊之其所醞釀，已有多年，且昇平日久，不知兵戰之如何，予之所以慮之者，正此耳。卿本文宰，不閑武事，而半夜帳殿，慷慨請行，其心可歎，其志
可尙。特允所請，仍賜尙方劍，使之便宜行事，豈意數日之內，連上捷報乎？今則逆魁諸賊，次第就戮，可謂功耀一世，名垂竹帛矣。凡諸應行之典，旋凱後其當擧行，而先以數行手書，示予嘉尙之意，仍又四字，特書紙端，表卿言行之相孚焉。仍念連歲荐饑之餘，遭此兵刃，念我生靈，何以支堪？卿旣帶巡撫之名，安集流民，勸農賑恤等事，着意擧行，而其若農糧種子之艱乏者，則免稅之類，勿論內司句管，便宜分給。而民人中捕納賊徒者，分等卽爲啓聞，以爲先賞之地。累日暴露，軍兵必多傷焉。言念及此，玉食奚安？以此意，慰勞將校軍卒。
又諭之曰：
南報又至，卿姑留湖西，指揮本道，期於盡平。安城、竹山之戰，不折一卒，予又豫焉。
○同副承旨趙顯命，自都巡撫使軍中，還朝。上引見慰諭，仍令細陳破賊狀，顯命對甚悉，且曰：“麟佐甚虛妄，而略有計慮。狎來時，軍卒問何故見敗云，則答以我在高峰，連颭旗督戰，而軍士終不進戰，無可奈何。鄭世允言語悖慢，且驍健，故已斬之。手殺李鳳祥者，乃張錪、李培也，我軍無一人死傷。聞淸州賊纔有一哨軍糧，僅二十餘石，必已解散。都巡撫將欲進往淸州矣。”
○京畿監司李連濟狀啓言，自松坡至孔巖，排立無軍，防守多缺，請發沿江民戶，如坐更之例，許之。
○江原監司李衡佐狀啓言，可興、興原兩倉米穀，見失可慮，請下送水站
船，運致京師，從之。
○以金始烱爲湖南安撫兼巡按御史，令安集兩湖民人，譏捕逆顯。始烱入辭，上慰勉而遣之。
○上御仁政門，親鞫。刑麟佐，麟佐供：“韓世弘、李有翼、李河、南泰績、南泰徵、金重器欲爲此事，任瑞虎、趙觀奎、任瑞鳳‧瑞麟、趙德徵、李培、李晩、李義衡，今番會于陽城，直走淸州，其時所會鄭行旻、元萬周居陽城，權瑞鳳居水原，趙東奎居京中鄕校洞。而權瑞麟‧瑞龍、睦涵敬居陽城，李之景居淸州，僞從事官柳伋居陽城，持都目而走。淸州作變時，副元帥鄭行旻、鄭季胤，同爲之，兵使則李培殺之，營將則睦涵敬殺之。權瑞鳳差淸州倅，來安城，假兵使則以申慶濟、孫天永差定。軍士則在陽城時二哨，而發關徵兵，則淸安倅、鎭川倅逃走，而將校率兵來，懷仁倅亦走，而將校率兵十五名而來，朴宗元投降。從事官柳伋爲凶關、凶檄，外援則韓世弘以爲：‘有湖南邊山盜賊二哨，亦有沈維賢、朴弼顯兵，羅州羅崇大率家丁、族屬而來，平安兵使李思晟入之。’而韓世弘下去平安兵營。李昈居陽城，所聚軍二哨，嶺南則鄭希亮居安陰，而今番則不來，方在嶺南動兵，希亮之族，多入之云。金弘壽居尙州，軍數未動兵之前，不知其幾，而無慮千餘人。當初期日以三月初十日爲期，而尙無消息。臣則以應兵當到，故十五日果起兵，使任瑞麟探知，而尙不來京中。內應使
臣擧兵，若自嶺南、湖南動兵，則輦轂親兵，皆當出征，南泰徵‧泰績爲京中事，京中有翼主之，嶺南鄭希亮主之，其餘金弘壽等六七人助之。希亮，乃桐溪之孫也，收聚百二十名，欲以此作事。臣先鋒鄭重復，居陽城，中軍李培、副將鄭行旻、進勇都尉睦涵敬‧李義衡爲之。而李有翼、韓世弘，常言密豐君有人望，故有翼往見言之，則密豐不答云。今正月，臣上京，訪李河家，河言：‘事無涯岸，同黨甚少。’臣責之曰：‘如此則胡爲起在鄕者作事乎？’河曰：‘此如上岸做步，豈可中止乎？’權瑞麟，亦來謂李有翼曰：‘人將盡死。’有翼曰：‘使瑞麟，收軍入城爲逆臣。’以爲不可，河、有翼輩以爲：‘不用吾輩之言，則吾將殺汝。’瑞麟曰：‘探知嶺南事，自外起兵爲可。’臣正月，下嶺南，探知於金弘壽、鄭希亮家，則欲以百二十軍爲之而日字，則初十日云。臣知此事而歸，將欲爲應兵，十五日果擧事。湖南虛實，則不能詳知。臣同生五兄弟，熊佐泣諫，其他兄弟駿佐、騏佐，末弟兒名夔兒。臣名本以玄佐，改以麟佐。臣春間上來，同姓五寸弘溥家，弘溥以騷屑事問之，仍言：“何交朴弼顯，故致人言？”以愼之爲戒。弼顯則再昨年移居尙州時，見之熟矣。謀議則皆弼顯所敎，刺客則必是鄭行旻所送，可爲刺客者，睦涵敬、鄭重復‧重益等兄弟，居稷山權瑞麟亦有勇，朴晙居竹山，亦有勇力，而來到軍中，鄭重勵居稷山。此外
無驍勇之人與鄭行旻各營，故不能詳知，聞行旻選驍勇士，以刺客送之云。權瑞麟十五日送京，恐怯不得入而還，慶尙道訛傳，以初五日起兵，故臣等亦徑先起兵矣。淸州兵使，必先除去，事可完備，不可以孤軍獨卒入京，故先陷淸州矣。京中偵探，則朴晙上送矣，尙無消息，今送于李有翼家矣，狀貌則勒髯，服色則着道袍，十八日上來矣。金重萬亦知之，中間背約而欺之。瑞麟則中身少有髯面縛，着白布道袍，亦向有翼家，不逢而還矣。李徵觀，亦似同黨，與同黨約，雖敗，復會淸州，若可守城則守之，不可守則踰嶺欲同入太白山。鄭行旻通邊山賊，今方上來云，而無消息，淸州餘存之兵，皆官軍。臣之爲大元帥者，乃賊徒中權瑞麟輩，皆推尊而爲之，紅凉傘則臣自爲大逆不道之事。鄭行旻，乃故相臣麟趾之後孫。李有翼與趙德徵往來于密豐家，蓋德徵，密豐之妻侄〔妻姪〕也，有翼不爲直往，使德徵探問曰：‘外間有如此之說話。’云，則密豐不答云。德徵年可二十餘，李河之壻李森，則不入其中，初與有翼，有剪除之意。南泰績事，臣聞之於有翼、世弘，而泰績用謀避之，泰徵，愚者亦入其中。有翼以爲：‘李思周與密豐爲四寸，若自嶺南來，則似當爲之。’云。掛書事，李河往全羅道聞之，則羅姓人及山陰鄭哥爲之。若問於羅哥則可知，羅哥，乃羅崇大七寸叔晩致。黃翼再與金弘壽，
一而二，故弘壽言：‘似當同事。’云，而臣只聞弘壽之言，不聞翼再之言。任瑞虎，臣知之，而同參逆謀的實。趙觀奎，臣不知，而任瑞虎以爲同參，趙德徵，臣知之，而未見之前，已聞之。正月來時，同參於李河家，謀議爛熳，渠雖年少，不能主張，同參的實。李晩、李義衡往軍中，趙東奎臣不知，只聞任瑞虎之言。羅崇大臣不知謀逆的實。”刑二次，供如前。
○問罪人鄭祚胤，祚胤供：“臣在賊中，詐以伏兵軍請往，果許之，盜鄭世胤皮囊而來。皮囊所儲，乃假造備邊司公事，而假托聖旨，分付益山、礪山、古阜、扶安等四邑，發軍捕邊山賊，鄭世胤實造之，蓋出於聚軍之意。賊欲向利川，臣以爲：‘以此單弱之軍，何能作此擧措？’世胤答以湖南、嶺南之援兵，汝何知之？臣又曰：‘君謀逆，欲自爲之耶？爲他人耶？’世胤答以將來自當知之。世胤爲副元帥，後改名行旻。世胤又曰：‘事敗則當踰鳥嶺而去。’云。臣往見竹山動兵之狀，不勝驚心，夜半逃走，偸來皮囊，告驪州官。李麟佐，衆中最優，故爲大元帥，崔擎宇以喪人，爲右將軍。”問郭重輝，重輝供：“今月十七日，臣往安城場，遇賊驅入淸州兵營，聞李麟佐爲兵使，後陞爲大元帥，申姓人代爲兵使，鄭世胤爲營將，後陞爲副元帥，郭長爲木川縣監，李之慶爲鎭川縣監，睦涵敬爲淸安縣監，左將軍崔擎宇，右將軍李哥名不記。聚各邑軍，二十一日兩營習陣
後，入山城，臣不得出，隨向竹山，中路逃。”命付軍門梟示後，追行孥籍。
○朴弼夢，自茂長配所叛，聞弼顯敗逃走。弼夢陰戾凶猾，士類擯斥不用。辛壬之世，爲鏡賊羽翼，驟躋亞卿，益肆凶焰，甲辰以鏡賊疏下，竄耽羅，丁未，吳命恒白于上，出陸配茂長，常懷怨懟，與其從弟弼顯，主張凶謀，締結怨國、失志之徒。麟佐、有翼，約日興兵，乘淸州變生，稱有都承旨召命，乘轎率壯士，佩劍騎馬，二十三人，直趨泰仁陣。到本縣，聞顯賊軍潰棄轎，率家僮走，禁都李湸爲拿弼夢長子，到配所，馳啓言狀，上歎曰：“茂長無守令耶？”仍命懸賞購捕弼夢、弼顯父子，別爲文字，頒布中外，其文曰：
茂長出陸罪人朴弼夢，以曾任參判，父子謀逆，逃躱不出，朴弼顯以泰仁縣監，擧兵叛逆，兵潰而逃，此兩賊，實千古所未有窮凶極惡之賊。有能斬弼夢、弼顯之頭以獻者，錄勳封君，恩及永世，賞賜千金。公私賤竝其父母妻子，從良後，賜以爵賞。
上以逆鏡疏六人，旣出兩賊，餘四人，不可置之，幷令自鞫廳拿來。
○命抄各鎭兵歸農，上口呼敎文曰：“湖南小醜，次第就戮，今則勸農之政，不可小緩。而況生民之不知兵久矣，且當連歲荐飢之，餘徵召多日，暴露病傷，亦不可不念。黃海監司所領軍兵及長湍防禦使所領馬、步兵，與松都馬兵，出征外一哨，竝先罷遣。畿伯所領衿、果、陽、安四邑兵及楊牧
所領軍兵與春川防禦使所領馬、步軍，竝折半罷遣。南漢巡撫使所領各邑軍官、軍兵及水原摠戎使所領馬、步兵，姑以十哨輪番，不緊雜色罷遣。許鼎所領南陽軍，擇其精兵，限五哨留率，其餘罷遣，而所留五哨，聽都巡撫節制。繼援將朴東樞所領御營鄕軍、松都馬兵與雜色標下之類，亦聽都巡撫節制。都巡撫所領鄕軍，竝姑仍存，罷遣之類，以父子兄弟俱在軍中者，無率丁單身疲癃老弱區別，先爲罷遣。”
○慶尙道尙州鎭，捕斬亡命賊朴弼顯。弼顯與其子師濟，亡命匿尙州村裏，把摠李東亨(朴東亨)見其父子冠，有笠飾痕，疑之，告于營將韓㻋，㻋發將校捕捉。弼顯旣見捉，㻋大陳兵威，拿入弼顯，弼顯瞋目大叱曰：“吾果擧義。汝以庸夫，何知天意人事乎？近來西北風連吹，天意可見。吾之盟主李思晟想已擧兵陷京，一營將之兵，何以當擧國之衆乎？”時，咸昌縣監李顯道在座，相顧失色，令軍卒結縛，將斬之，弼顯稱以上變，索紙筆。㻋命吏與之，弼顯乃於枷上書之，初行書上變書三字，中行書曰：“今日士大夫，毋論文、南、武、南人、小北、少論，同時擧義，以平安兵使李思晟，推爲盟主，討亂賊安宗社。”末行以朴弼顯三字書之，大喝曰：“吾旣上變，汝輩何敢擅殺？急送京師。”㻋促令行刑，懸其父子首級於旗竿，以變書報監司，以聞于朝。
○李森出麟佐招，上密諭光佐曰：“李森何
以處之？”光佐曰：“聖心若有一分之疑，如法問之，不然則洞然昭釋，毋使將臣，益懷疑懼。”上曰：“予亦有思。”召李森。森至庭免冠，俯伏，仍上將符，上命升殿，握手諭曰：“凶賊之計，予已洞燭。若有疑卿之心，此時此任，豈委於卿？”森涕泣言：“殿下拯臣於萬死之中，許國之心，天日在上。願以白衣從事，斬夢、顯頭獻之。”上更下慰諭。
〔○〕憲府大司憲李夏源。申前啓，不從。又啓言：“凶徒亡命，非止一再，走胡走越，難保必無。請西北江邊把守及沿海津泊處防守事，令廟堂稟處。”上曰：“稟處太緩，直爲擧行。”又啓言：“連源察訪韓宗禧，徒善孱劣，賊關初至，恇怯失措，請罷職。”上從之。諫院大司諫宋寅明。啓言：“國勢危疑，西北邊防，不可不申嚴。慶源府使朴弼垕，爲人庸劣，不堪一障，請改差。”上從之。臣謹按上之不疑森，爲光佐也。光佐力護森，上方示不疑於光佐，光佐位首相，森之將，其可遞乎？聖度天包海涵，以平大亂，而羌胡肘腋，危慮萬端，一時徼幸，未可爲萬世法也。
史／編年／朝鮮王朝實錄／英祖實錄／四年（1728）　卷十五至二十／卷十七　四月／9日(P.10-2)
○己丑/下備忘曰：
今此逆變，實通古通今所無者，而幸賴天與祖宗之默祐，又因諸臣等竭力王事，畿湖先平，餘黨亦幾盡蕩，是
豈寡躬涼德之所致哉？今則嶺捷又至，出征將士，其當不日旋凱，待其復命，錄勳等事，令該曹擧行。
○嶺南安撫使朴師洙狀啓，請罷諸處倡義召募使之號，從之。
○備邊司啓言：“千古所無之逆變，蕩滅於二旬之內，往牒之所未覩。請令該曹，擇日告太廟，陳賀頒赦。”上許告廟，不許陳賀曰：“因予涼德，致此逆變，幾驚我祖宗陟降之靈，念及于此，猶有餘悸。陳賀一節，勿爲擧行。”後因諸臣力請，始勉許。
○憲府申前啓，不允。諫院正言權爀。申前啓，又啓曰：“殺將屠城之賊，是何爲凶逆？而充軍罪人權詹，身爲道臣，不思討賊之義，先爲保身之計，托以已遞，袖手傍觀，賊關交馳，視若尋常，列邑恇勷，曾不指揮，至使凶鋒，直逼畿甸，請梟示本道境上。”幷不允。
○諭都巡撫使吳命恒，軍卒暴露，宜速班師，待班師都巡撫躬自獻馘，逆魁希亮等首級，沈鹽上送。
○命罷遣各軍門城頭擺立兵，只留城門把守。又命罷各軍門留營結陣。
○都巡撫使吳命恒狀啓言：
大丘、尙州、晋州、金烏、禿用、草溪等邑鎭兵，會居昌境者，至二萬數，傳令罷遣，各山城嶺阨防守，亦罷送。
○上御仁政門，親鞫。問韓世弘不服，刑一次，世弘供：“自前年有翼、弼顯、麟佐募軍，沈維賢爲永川郡守時，弼顯稱其年少解事。臣聞其名盜賊，外則陽城、振威、龍仁之間甚盛，內則南泰徵知之。思晟言：“人皆忙迫，
是可悶也”思晟又以爲：“全羅道雖有盜，不過壯士四五百，陽城盜亦不過四五百，虛踈莫甚，此何以有爲？思晟則欲待秋爲之，術數如此。’云，且言：‘君則不可復來，而褊裨將有往來之事，可以相議。’褊裨則元再麟也。思晟又言：‘京中諸賊，要我微服上來，人事如此，逆賊固無論，雖竊盜，亦不能爲。’臣以爲然矣。有翼自初相親，再昨年上京，則有翼相臣之貌以爲，福薄。數日後更往，則有翼以爲：‘有一種怪惡之輩，謀逆之事，君可同事否？’臣答以事不但可怕，吾心拙福薄，何能辦大事？’有翼、弼顯、思晟及賊河，爛熳相議。京中則有翼主張，其次思晟有計慮，此二人爲魁，泰徵則渠輩以爲庸劣，有翼之外，李河爲次。閔觀孝在江外，故相面而已，不能數往來，內應事，有翼最緊。二月二十五日間，麟佐入京，以爲君則庸劣，吾則嶺南得同謀之人十餘，鄭希亮等。’云，而多人在座，不言某某名姓。十五日事，臣往平安道，故不能知。內應事，各人聚家僮，泰徵有捕盜廳軍士，河又傳弼顯之言曰：‘弘化、敦化兩門開之最難，若多積火藥，以火箭射之，門可自破。’有翼則言：‘當聚軍於城內。’河則言：‘當聚軍東小門外。’此則前年九月，與有翼、河共議之言。麟佐謂河曰：‘君何以聚軍？’河云：‘有五六十名，其外如奴者，五六十人中，庶者亦五六十人，合以計之，當爲百五六十人。’蓋有大庄於礪山，故軍丁多出
於湖南。再昨年臣在尙州，聞臺啓，以陰謀秘計，將論十六七人，臣居尙州纔一年餘，弼顯亦來倡言曰：‘韓世弘來，故吾亦隨來。’世以臣爲弼顯主人，十六七人，臣及弼顯在其中，其餘尹德裕、閔元楷、李河、李思晟、李有翼云。故臣驚怕其言，而臺啓不果發，謀逆是實。”處斬，孥籍如法。
○問羅晩致，晩致供：“三月初昏後，少年騎黃馬，率六七人來臣家，臣出見，則自稱陽城李晩臣，問何以急見我乎？’晩曰：‘有他客。’暫出立門外。密語曰：‘吾輩有謀逆事，相議，軍人未易得，故八道知名之士，盡爲抄錄，君亦在其中。’臣曰：‘君臣之分至重，何爲此不道之言耶？’臣歷全州也，臣奴傳言：‘日前有兩班率數千人，入仙鶴寺，盡逐僧徒。’云。姪甲孫，卽崇坤，麟佐之壻也。掛書人，卽山陰居鄭倬，倬亦會仙鶴寺。宋賀爲妖術，扶安金萬信，與臣相語，臣語及賀妖術之事，萬信以爲：‘鄭倬妖術，勝於賀。’云。臣之往恩津，蓋隨臣四寸兄權卨下去，今番掛書時，卨與王城谷朴姓人綢繆，朴，卽弼顯心腹也。”刑一次，供如前。
○初麟佐妻紫貞，卽尹鐫之孫女也，被囚淸州獄，供：“去十月，世弘來夫家，夫亦往尙州，還言我今不能生活。問其由，答云：‘南小輩，方向國擧事，脅我同參，稱病外無他計。’仍爲全身不收之狀，久臥不起。十一月，夫欲使京中人，知其病，以草轎上京，弼顯來見夫曰：‘必是稱托，不參大事之意。’正月還歸，
往順興鄭遵儒家，二十日還來。公州李之時來夫家，仍與夫及夫弟熊佐，同往之時家，五日乃還。二月，往權瑞麟家，還言：‘瑞麟三兄弟，聚明火賊徒，使我爲將帥，辭讓而來。’又上京還言：‘往見柳徠，則平安兵使李思晟，相約擧兵。’三月初，夫往忠州，見閔昌道子元普而來，其日，旋又往陽城。吾言：‘必有赤族之禍，何爲此行？’答云：‘吾亦不欲同參，至於稱病，而諸人力勸，勢不可免。’鄭遵儒書札，每自金弘壽家傳來矣。”
○大司諫宋寅明奏曰：“賊鑴子孫之在驪州者，變亂未出之前，已爲撤家避匿，跡涉殊常，且聞麟佐，又是賊鑴之孫壻云，請令該府査出，絶島定配。”又奏曰：“徒配罪人姜栢，乍見賊形，遽離官次，已是不忠，家有老母，稱以奔喪，亦涉不孝，且其張皇賊勢，驚惑民心之罪，尤極絶痛。徒配薄罰，不足以懲其罪，宜用極邊充軍之律。”竝從之。
○淸州牧使趙彦臣上疏，略曰：
臣新到見，田稅、軍布之已捧於民者，爲賊所失，不可疊徵，宜賜蕩減，未及捧者，待秋，以慰安亂後民心。
從之。
○嶺南安撫使朴師洙狀啓，捕送賊希亮子姪宜璉、宜璜。
○大司諫宋寅明白上曰：“弼顯奔潰之後，其同生弼忠被捉，伊時起兵之狀，渠必知之，直爲處斬得宜。”從之。判義禁李㙫曰：“弼顯同生弼虎，已逮囚捕廳云，宜依弼忠例，一體梟示。”上可之。仍命其姪子絶島爲奴。上曰：“麟佐、熊佐，皆
是賊魁，則其弟麒佐，不必更問。麟佐妻，依弼顯妻例處絞，其兒則年未滿，減死絶島爲奴。朴泰厚，雖已承款，旣是脅從，則與諸賊，一體正法，殊非區別之意，令訓局，梟示于大街。羅煣旣受大元帥傳令，今見忠淸監司召募使狀啓，則蔡之洪等，累度呈文，必欲淸脫，忠逆莫分，極爲無狀。忠牧不可梟示之說，亦駭然，爲先從重推考，羅煣則遣宣傳官，直爲梟示，呈文儒生，竝停擧。象極則年號所書大元帥關云者，用以逆律，有不足惜，而與謀逆有異，其妻爲孥，兄弟島配。”
○大司憲李夏源啓曰：“奉行賊關，領赴賊陣之罪，淸安、鎭川、懷仁三邑，初無異同。而象極、道應則俱伏逆律，廷說則獨免，邑中倡義，掠爲己功，情狀絶痛。請淸安前縣監李廷說，依象極等例處斷。”上曰：“旣已行査，待而處之。”又啓：“竹山旣兼營將，所當整頓兵馬，以爲拒守之計，而前府使崔必蕃見賊路文，恇怯逃遁，請竹山前府使崔必蕃，依軍律處斷。”上曰：“崔必蕃之白衣往賊陣，誠極殊常，一律似無所惜。然還走都巡撫軍中，嚴鞫處之。”大司諫宋寅明啓曰：“嶺賊跳梁，右兵使李時蕃，初不勦討，又不狀聞，巡營催促，推托不動，究厥情狀，萬萬痛駭。請依軍律處斷。”上曰：“待其拿來，減死絶島充軍。”又啓：“象極所坐，旣以逆律梟示，其子參酌減死，而執法之道，不可不論。請象極子緣坐，依法施行。”不從。
史／編年／朝鮮王朝實錄／英祖實錄／四年（1728）　卷十五至二十／卷十七　四月／13日(P.16-1)
○癸巳/右捕廳啓言：“罪人弘壽子德鎭率兩人，隱伏京中，綢繆出入，馬上囊中，有咨文謄書一張及千餘兩錢，置簿文書，不書姓
名，或破字而書之，件記中各人名字，只書一字，極可疑。德鎭及其主人朴慶舜，宜移送鞫廳。”許之。
○命湖南御史金始烱移差湖西御史，使勿上來，仍安撫湖西。
○命賊魁希亮、熊輔、崇坤首級，沈鹽藏置于光熙門內訓局火藥庫中，待都巡撫使回還後，行獻馘之禮。
○庭鞫。問辛孝祖，供：“觀奎輩有魁首大將，砥平南壽彦，乃觀奎妹夫，觀奎與壽彦，爲舟師大將，聚驪江所泊船隻，御駕若幸南漢，則爲衝破之計，其言藉藉。井邑縣監睦重衡，有謀逆之意，其繼子兒名光遠，在驪州，其生父，卽睦天齊，與平兵李思晟，爛熳相議，賊變出後，光遠聞其父爲湖南賊大將而上來，下去井邑，中道還來。壽彦之事，臣聞之於胤祖子景龜。三月十三日，臣暮往胤祖家，冊上有如手指大片紙，拆封而不糊，復合其封上，書木香二錢。臣開見，則非木香，乃松明枝一介，心以爲怪。復詳看裹書紙，則明是觀奎筆跡，初行曰：‘竹根欲爲採送，而日暮未果，明當採送。昨聞嶺奇淸與嶺事，期於必成，俄見砥書，期信未能的知，可鬱。此札送于廣州任生處，以探期信如何？’云云，不書姓名。期信云者，其後思之，期者，似是日期，信者，似是信地也。其傍又有堅封書一度，書面曰：‘靑田趙進士候狀，廣津任生員旅所入納，臣未及開見，而主人出來，故佯若不見而退坐。此雖非南壽彦之文跡，而俄見砥書云
者，可知壽彦之書抵觀奎也。十四日曉，光遠率其奴三名，與其生父天齊，入後浦里中胤祖家，而臣適到胤祖家。臣初豈知光遠作行之由？怪問其早動，則光遠父子，哂而不答，臣累度强問之，則景龜在傍，謂臣曰：‘隱諱於叔無益，吾當言之。井邑縣監，爲湖南賊大將上來，與平兵約會。”
○刑安熀一次，熀供：“臣往思晟家，爲綢繆之謀，鄭世胤亦往思晟處。臣與世胤相知者，已數十年，去冬世胤，請與臣，同往平安兵營，與之偕行。中路世胤謂臣曰：“吾圖大事，而財力不足，若得銀數百兩於兵營，則可以作事。”臣到兵營，先以此意，言於思晟。思晟仍請世胤，密語，思晟曰：‘姑無所儲，當從後覓送。’云，渠或遞歸上京，或移除軍門大將，當相應而上來後，相議爲之。李奎瑞有賣舍之錢，故百兩果得來，付嚴惡發轉送世胤處，使備軍糧軍服。檉與李溢，皆相知，同黨則世胤、思晟。世胤之弟繼胤、元百周、崔擎宇、李昈，謀逆是實。”命姑勿結案，待親鞫更訊。
史／編年／朝鮮王朝實錄／英祖實錄／四年（1728）　卷十五至二十／卷十七　四月／22日(P.26-2)
○壬寅/上御仁政殿，受百官賀。敎中外大小臣僚、耆老軍民，書曰：
亂賊何代則無？未有今玆之凶變。陰沴不日乃掃，載見區宇之淸夷。肆播用亶之渙音，庸飾莫大之新慶。粤予寡德，叨此洪基，以常性責人，曾不疑乎爲逆，謂淫朋禍國，期必臻於同寅？然惡種錮廢之猶初，抑醜類鑑別之難盡。名義大案，數族之怨詛彌深，敎文凶言，一賊之誅討已緩，終致群不逞之合締，敢乘久無兵之時幾。一有跌差，幾乎顚覆，興言及此，痛心奈何？逆賊麟佐、熊輔曁觀孝、義徵、弘渤之至親，宗道、彦良之遺孽，均鍾厲氣，果梟音之不悛，久蓄陰圖，若獸窮而反噬。弼顯、有翼，鬼蜮面貌，豺豕心腸。郗超爲賊溫之賓，當時莫察秘跡，越椒餒若敖之鬼，今人蓋無明知。交結中外無賴之流，主張終始不軌之事。泰徵、思晟，或藉勳舊而襲爵，或由蠢微而發身，摠周盧宿衛之軍，那知祿山之反相？居代谷精兵之處，反啓陳豨之凶心。維賢、希亮，地處何如？祖烈猶在，忘朝廷視遇之眷，與廢族而通交，倚鄕里豪右之權，脅蚩氓而思亂。雖世變無不有矣，在竪子亦何誅焉？最是弼夢，歷事三朝，位至二品，陰謀秘計之是主，悖子有寬，逆腸凶肚之相關。死友則鏡，雖國人皆曰可殺，而天地本自好生，從島置而陸移，何負汝叛？不天視則地畫，惟怨國心。肆皆外盜內應者十
魁，若其脅從附麗則千數。醞釀蓋久，實俑於賊臣不道之辭，排布轉深，多出於罪人伏法之裔。玆乃賢做窮凶極惡之說，馴作亂階，翼爲雄唱雌和之徒，稱謂謀主。潛偸火藥，誣牒反諉於燒灰，各出家丁，凶圖至議於夜發。原其首尾之相應，實是覆載之難容於是焉。觀孝匿影藏蹤，攘臂稱首，詬天罔極，貫鏡、賢而同根，視國如無，嗾翼、順而揭榜。鬼神昭布，汝持此而安歸？綱常未頹，人皆憤而欲食，推戴自有，指目將欲何爲？約束已定，日期吁亦叵測。光遠是仗藏轂下之羗胡，人燁亦從資賊中之貨物。噫！彼徵賊，忍負國恩？訓將窠自代之云，罔非凱覦之意。元龍台相字之語，益見綢繆之形。此特資藉其將兵，若夫指揮則在晟。居賊适用倭之地，托勤王而伺機，襲逆堅服胡之謀，擬怯衆而稱亂。爪牙則樞、熀爲用，聲息則弘、胤與通。策之以火攻都門，敎之以兵連海陸，事未發而急變先上，獄才成而警報俄傳。麟、熊及亮，果竊發於上黨城中，又嘯聚於頭流山下，淪陷我郡邑城守，陰賊我節鎭帥臣。蓋或先或後，分據湖嶺而僞稱元帥，以凶關凶檄，下爲欺誑，而上肆悖誣，靡然極徽之輸誠，痛矣宗元之屈膝。事旣猋急，毒鋒遂及於左畿，勢甚鴟張，叛氣滋熾於南服。顯乃稱兵於下邑，夢亦脫身於囚山，直犯完府、高城，半夜馳至，自稱銀臺長席，白日恣行。四路之寇戎竝興，古有
是否？百年之世族多叛，予實痛焉。繹騷殆空於里閭，安危實迨於呼吸。幸我夏卿之自奮，遂致天討之用張。三軍引拳，擧懷必死之志，群盜奪魄，長驅無前之師。安、竹之捷音繼騰，昌、陜之賊陣自潰。渠酋悉歸於斬獲，逋逃莫漏於捕追。據旅鳴鐃，一卒無不備之嘆，臨門受馘，萬民有爭覩之觀。至若在鞫之諸囚，竝伏肆市之常憲。先事而剪其戎莾，唯大老其忠，一擧而蕩其狐叢，繄上將之力。已將逆賊麟佐、熊輔、希亮、觀孝、弼夢、弼顯、思晟、泰徵、維賢、有翼、崇坤、崇大、河、志仁、光遠、德裕、樞、文著、培、順觀、翼觀、宗元、涵敬、瑞鳳、瑞麟、鏛、世弘、㑫、晩致、胤祖、熀、師寬、𤊟、世能、世樞等，俱凌遲處死，籍沒緣坐，人燁、檉減等處絞，弘觀、玉成、溢、日佐等，只誅其身。逆賊一鏡，亦追正大逆律訖。干戈之從事久闊，不幸及玆，鈇銊之飾威無前，豈予所樂？重念黎庶之失業，彌覺寢飯之靡甘。然而憤洩神人，實賴宗社之洪福，歡均動植，寧靳霈澤之同宣？惟前後絲綸之頒，予方懋於置腹，雖詿誤反側之類，爾豈憚於革心？本月二十二日昧爽以前，除謀叛、大逆，子孫謀殺敺罵祖父母、父母，妻妾謀殺夫，奴婢謀殺主，謀故殺人，魘魅蠱毒，關係國家綱常，贓汚强竊盜外，雜犯死罪以下，徒、流、付處、安置、充軍，已至配所，未至配所，已發覺未發覺，已決正未決正，咸宥除之。敢以宥旨前事相告言，以其罪罪之。
在官者各加一資，資窮者代加。於戲！靜言思之，厥有由矣。噫！蠻觸之互鬪，致國危亡，倘干戈之重尋，非我臣子？敷心腹而誕告，庶乾坤之一新。故玆敎示，想宜知悉。大提學尹淳製進。
○備忘記曰：
嗚呼！眇予寡躬，承祖宗艱大之業，叨守丕基，已至四載于玆。而誠不足以感孚臣庶，德不足以惠恤小民，以歲則年年荐饑，以民則若在塗炭，以政則因循姑息，以賦則侵及白骨，以朝則干戈相尋，以宰則貪風轉甚，以務則玩愒度日，以俗則奢侈日盛。今玆八條，豈在他乎？由乎寡躬矣。以不才涼德，遭極艱極難之時，夙夜戒懼，如臨淵氷。乃今亂逆肆橫，延及三路，賊殺帥臣，迫逐長吏。締結世家、大族、亞將、重閫，幾微存乎呼吸，安危如在一髮。幸賴元老效誠，陰謀先發，妖腰亂領，次第就伏。司馬奮忠，列將殫力，甸服首平，嶺表始定。元惡大憝，一倂授首，此實皇天與祖宗，眷顧東方之致。豈予不才涼德之致乎？曩思三軍之離親戚遠征，枕戈露處，豈若恫在己而已歟？嗚呼！凶魁巨慝，梟獍成性，罪盈惡極，自干天紀。而若夫脅從之徒，乃詿誤淪陷者，原其本情，豈不惻傷？民與賊混，玉石難分，或被捕逮，或傷鋒刃，念及于此，食息靡安。噫！死者不可復生，刑者不可復屬。其於脅從，猶尙如此，況無辜平民，橫罹禍網者乎？恒以玆事，慮念彌切，及聞監護使所達，知其無辜十三人之慘罹鋒刃。
自聞此言，如手枉殺，逮夫數日，慘怛靡定。噫！知者如此，其他可推。吁嗟！生民，因予否德，連年困饑，因予否德，遭此賊亂，因予否德，橫被兵刃，使民困窮者，寡躬也，使民流離者，寡躬也，使民傷刃者，寡躬也。哀我祖宗撫恤之赤子，平時不能發一政而濟之，臨亂亦未能救於鋒刃中橫罹，君臨于上，心豈安乎？中夜忘寐，寧欲無聞。況目今亂離甫定，農已愆期，流離未返，疑駭未定，保之安之，豈緩晷刻？咨！方伯、守令、安撫、繡衣諸臣，體予哀痛迫切之情，竭其心力，安集勞來，撫慰解釋。飢餒者哺之，闕種者貸之，而及夫穀物取用之際，則有前者下敎，不必架疊。而至於無耕牛者，俾隣里相助，區劃指授，曲有條緖，必使安其田里，遂其生理。及時耕耘，俾有秋穫。且王者視民，豈有輕重？況此兵興之後，宜加撫恤，各歸其業。四民之中，言者雖一，其三俱在此中，宜須詳體。列邑將士之爲賊驅使，力不能自拔者，予皆蕩滌，不復何問，其或立功自效，將施厚賞。設令與賊同事者，其能痛自懲悔，洗濯自新，予當涵覆容護，視之若平人矣。如其稔惡旣久，迷不知返，終不感化者，是乃自絶，後不可悔。明告洞曉，使各知奮焉。至於如上下敎橫罹兵刃之類，道臣、安撫諸臣，各別訪問，令各其官收瘞，有親戚者，亦令尋知。而又令本官，各別顧恤其家，示予惻慯之意。聞安‧竹，淸州之戰，積屍遍野云，
穢惡之氣、塗刃之屍，必浸染於平民，必傷害于稼穡，其令本官及附近邑，勿煩民力，收聚一處而掩土。軍兵中雖不傷於鋒刃，屢日露處，傷病者必多，其令諸邑，亦爲訪問，病者給醫藥而救之，死者給米布而顧恤。且王者之政，自近及遠。今番賊亂之後，都民之宛轉城外，困於關禁之狀，如夫親覩。及其城門之閉，津渡之絶，想像伊時景象，餘懷難定。三昨勞軍之行路，觀京中士女，追惟向日，不覺愴然。惟正之供，雖減，及民之物，不可滯，申飭有司之臣。貢物應下之價，必須從公上下，無使小民，有無價之役焉。嗚呼！一夫不獲其所，是予之責，況値如此之時乎？節用愛民，使民以時，孔子之所以謂爲邦者。此兩句，是寡躬痛加自勉處，而亦豈無交勉之道乎？上自公卿大臣，下至微官庶僚，而擺脫舊習，去其奢靡，奔問之心，慷慨之志，恒存于一腔子，造次不忘於是，此豈非吾東否泰之一大機乎？若欲圖治，其要惟才是用。近來用人之道，專尙門閥，不顧其才，勿論大官、小官，惟以踐歷爲主，不取才用。如是而其能治乎？從今以往，宜取其才之適當，不復踐歷爲事。自三公與兩銓之臣，體予今日之敎。凡於薦人注擬之際，只取其人之可合，亟去不得已薦擬之謬習，則此亦否泰之一助矣。如夫隱居行誼，才德高遠，晦迹丘園，不救聞達者，令諸邑守令，採取鄕中之公誦，報于道臣。
道臣亦取一道共公之論，狀聞于朝。賢良、方正博通墳典之流，道臣亦爲馳啓。鰥寡孤獨，不能自活者，京則京兆，外則列邑，各別顧恤，而士夫年八十以上者，各道守令，就門存問，小民年九十以上者，遣吏顧問。而今番亂後，爲國立節之人，亦爲訪問啓聞，以爲旌表門閭，風動一世等事，正爲今日之急務。其令京外，依此擧行。荐飢之餘，又此兵興，京外耗竭，尤復若何？宜自寡躬，益加節約。諸道方物物膳，已先處分，而上自乘輿、服飾，下至百司不急之費，宜自廟堂，商量條件，停減，稟旨擧行。至於安、竹、淸州、安、居、咸、陜，蕩然將棄云，亦令廟堂，移給還穀，那移軍器。與夫勞來安集，撫恤軍民等事，各別商確以稟，分付道臣及御史擧行。而嶺南則我東之雄州，自古名賢輩出，君臣之義，明於此道，不幸梟獍之徒，凶言悖說，誑惑南道，至于逆賊希亮出矣。此非徒世道之不幸，抑亦嶺南之不幸。噫三南，國家根本之地，又況嶺南，比諸兩南，尤爲大矣。而其不辨逆順，一至於此，何義理之汨喪，至此極耶？嗚呼！逆賊維賢、有翼、弼顯、觀孝、弼夢之徒，以不忍言不忍聞，窮凶極惡無倫之說，唱之於先，麟佐、熊輔、希亮之徒，應之於外，逆晟、逆徵主張凶謀，指揮諸賊，懷其不逞，敢欲唱和，此載籍以來所無之凶逆。其共心綢繆，爛熳爲逆者外，其他脅從之類，見惑之徒，予將寬治而勿論。況遠道
之人乎？雖有動於誑惑，脅從於賊者，其若改圖而自新，豈徒不問？當如右下敎，與平民一視矣。噫！嶺南之一希亮，亦一世變，豈有再希亮乎？再昨親鞫之時，湖西賊陣中都目，特命殿庭投火者，是予脅從勿問之意。又於安東人放送也，予意，則逆賊金弘壽，已無可論，而雖有其他如干之人，此亦上道之變怪也。且此地風俗，予已知之，故應爲大逆者外，不忍逮捕。況凶賊之憑藉亂言者乎？予意若此，而各自不安，反生疑忌，是非我之棄也，卽嶺人自絶。廈氈中夜，思及嶺南，不覺發難而忘寐矣。咨！道臣與御史，須體至意，曉諭逆順，令各安其心，無使先賢遺風墜落，則予之心悅，豈比於嶺賊之平乎？且京外之人，或有誣引於賊招者，此無他。凶賊輩，鴟張形勢，誑惑愚民之意。熊輔之抵曺聖佐之書，其鴟張凶計，綻露無餘，惟此一書，可謂被誣者，可伸之一大證矣。若因此人，人自危，則豈予不疑勿問之意哉？咸聽予言，其各安心焉。嗚呼！朋黨之弊，初頭備忘，已言之，今不疊言矣。今則國事旣定，賀禮已成，共仕一庭，盡心國事之意，想必不如奔問之時矣。噫！今玆賊亂，由乎何哉？非特機也，則以何心腸，更思黨習，使國勢如此，生民莫保乎？設有各有私讐者，不敢讎於朝廷。古事斑斑，亦有先朝申飭之事矣。豈敢以私讎，不仕君父之廷乎？此等義理，皎如日星，而不難知矣。至於
初無可讎者，而拘於色目，混同去就者哉？義理精微之處，予雖不能，當一曉諭于筵席矣。噫！君臣猶父子。父經患難，其子敢以亂之甫定，離其父而出他，爲其朋友，不顧父母乎？今予以宣廟朝駐龍灣時御製詩，敬誦於今日，諸臣鉻佩予言，使今之敎，勿爲紙上之空言，則豈非國家之幸歟？噫！今日，卽我東否泰之機，卿等同寅協恭。而予未能挽回世道，則是予不自新之過也。如是而不悛舊習，使其君孤立於上，而欲治而末如之何，是非特予之過也，實卿等之自負也。及夫心蓄慍憾，逞其傾軋之計者，罪之斥之，不少容貸。然建極之道，非在他矣，存乎寡躬，豈不猛省？方今鞫事未了，餘孽未平，生民未安，而國儲罄竭，臨殿受賀，予心奚安？而第上重宗社之再安，下循群情之懇至，黽勉從焉。念義理之晦塞，思生民之嗷嗷，感慨切而戒懼深矣。齟齬之文，大略草誥，未能猶予意，自政院，倣予此意，代作大誥，使中外臣庶，咸使聞知。
又命大提學尹淳，以諺字翻謄宣布。
○備忘記曰：
今日筵席已諭，而今番之勳，奉朝賀豈辭也？而第以勳名，加之於致仕元老，非敬禮之意。且三十年固守之志，八十歲篤老之齒，日馳百里之程，以告賊變，此誠千古稀有之事。屢十載固志，蓋戒懼得失者之意也。衰年奏變，卽平日忠赤之所發也。於此二事，豈不大有益於末世乎？今若以勳
名，忽加於元老，此非甲辰冬特從至懇之意。光武遂子陵志，先儒大之。予則以爲遂子陵之志則至矣，未能誠留乎廊廟，爲未盡矣。今則不然，元老之去就，非關係於此，則以禮待之，以誠留之，似乎美也。而況彰其志褒其忠，非在乎有例勳名矣。終遂其願，當以別例褒嘉之意，下敎矣。元老旣以上年批旨中，一絲二字，爲一生之銘云，一絲二字，又加扶鼎二字，特以手筆書下。其令該曹，以此鐫刻，倣旌門卽樹奉朝賀京邸，以示予樹風勵世之意。
該曹建一間屋於崔奎瑞本第，奉安御書，名以御書閣。
○命遣金吾郞，梟示定配罪人李儒佐、震佐於所遇處。以江原監司李衡佐狀啓言，儒佐等凶逆情節也。
○諭諸道絶島極邊諸罪人，令該官檢察點考，俾無虛踈之弊，如有私自往來隣境者，論罪當該官。
○判府事洪致中奏曰：“逆黨之亡命者，或不無流入彼中，播凶言誣國家之慮，宜撰咨文入送。”上是之，命招大提學尹淳撰出。
○右承旨趙命臣奏曰：“賊黨漏網者，多入山峽間爲僧，宜令諸道，申飭各寺譏捕。”上始許之，大司諫宋寅明言，賊知其無所容，則益堅其凶心，而易促其亂，非計之善。命寢之。
○命以十月，設討逆庭試。
○命誅斗去非，定配李萬準於絶島。斗去非，被鞫言，受萬準指爲凶言，而語不可了。萬準納招稱冤，面質而不得實。上參酌，有是命。
○上
御仁政門，親鞫，問蘇檉，刑一次，檉供，謀逆是實，處斬如法。
○問宋賀，刑一次，賀供：‘所謂妖術，卽玄圃秘訣，初得見於成揆憲處。其術一手持刀，一手持棗木畫符，此乃長生仙術云，而試之不效。’
○嶺南安撫使朴師洙狀啓言，捉賊僞大將鄭世儒、僞裨將任泰謙等梟示。
史／編年／朝鮮王朝實錄／英祖實錄／四年（1728）　卷十五至二十／卷十八　五月至七月／五月／8日(P.8-1)
○戊午/命鞫廳罪人坦，着輕枷，勿爲兩杻，食物地排，
各別申飭。
○庭鞫。更推趙東奎，刑三次，東奎供：“瑞虎詳言謀逆情節于臣曰：‘思晟作鐵車於平營，鐵車之制，揷鎗劍於四面，內藏鳥銃等物，一擧可當百人。’云。及亂離出後，瑞虎又言于臣曰：‘聞有翼之言，密豐以爲：‘騷屑如此，又聞罔極之言，當請對告達。’有翼言于密豐曰：‘若有逃亡之事，則宜由露梁之路，外方之兵，必有救之者。’厥後瑞虎來言曰：‘要密豐逃出露梁，而無相應之道。’云，臣以爲：‘搖扇相應，則艤船者可知爲密豐。’云，而其言之傳于密豐，臣不知。艤船待者，昌山君閔觀孝，此瑞虎之言。”刑四次，東奎又供：“罔極之言，推戴事也，欲告變事，坦言的實，而瑞虎以爲：‘未知以何事，不爲告變。’臣謂瑞虎曰：‘若請對，則有翼輩當被赤族之禍，能無惶恐之色乎？’瑞虎曰：‘有翼無惶恐之色，似有所恃。’有翼與坦相知，而煩於頻往，使坦之妻姪，居間往來。有翼之勸坦逃亡時，坦之答，臣不得聞。坦之妻姪以有翼言，傳於坦，則坦以爲：‘尙大在，何必我也？’瑞虎又言：‘思晟與坦，同爲摠管，爛熳相議於直中。’此亦有翼之言。”
○問朴美龜。刑一次，美龜供：“上年十月，臣爲御史所掩捕，捧招後得放，往潭陽府，有柳奉事者，在冊房。正月初二日夜，中房林哥持開金而來，開火藥庫，出火藥，給維賢奴以十六封，封擔於內東軒，一封爲十五斤。維賢妾妓父李時衡及妓芙蓉父鞫時建，知其間情狀，使
臣與柳奉事，運給南泰徵、李有翼，而偸出火藥之後，使庫直放火，以滅其跡。上年臘月夜，維賢謂臣曰：‘此有大事經營者，雖欲不從，不可得。’臣問何事，維賢以爲：‘卽今平兵李思晟、南泰徵‧泰績、李有翼輩，方圖大事，西兵將起，西兵起，則北兵亦起。其中忠兵，必不肯從，若使之遞改親舊爲之，事不難矣。慶尙監司、安東府使，亦異色，嶺南人當處置，處置，卽殺之謂也。慶尙左右兵使，各以兵起，則方伯，安東除之，易與耳。泰徵抄率四百將士，給糧往忠淸道，忠淸道必有應之者。思晟用武侯法，此人起則人孰當之？全羅道則鄭思孝庸人，當逐之，以弼顯代之。柳奉事率來淳昌士人楊應泰、應澤、孝起三人，同處酬酢時，每辟左右。三月初五日，維賢被拿，宿參禮時，師寬往見，維賢還言于臣曰：‘君倅事，是吾事，吾事是君倅事。忠淸道若起兵，則泰徵必爲摠戎使，率水原軍，與忠淸兵合勢犯國，如君輩好不好間，難以違去。’云。維賢拿來後，其餘事，付托於師寬、弼顯，弼顯起兵在二十二日，臣長在全州，不往弼顯軍中。弼夢奴聞弼顯罷職之奇，傳于師寬，則弼夢生怯來泰仁，勸弼顯起兵曰：‘拿命已下，留汝郡無益。’還歸茂長，仍入竹島。泰仁兵結陣三川，送李長郁傳書於監司，營將、守門將，不捧其書。弼顯初言以國命起兵，軍卒知其非爲國，盡爲潰散。三川距官軍七里，自監營出軍，則
可捉弼顯，而任其逃散。監司與師寬，爲五寸，師寬常常往來，師寬言于臣曰：‘吾與監司營將，已約束矣，守門將不知以爲：「當此把守之時，不可捧書札。」云，故仍爲逃走。’師寬言及監司，初則答以爲有死而已，不可從云，故有欲逐之意，其後師寬謂以事露則勢將同死，答以然則起兵以來。’云。謀逆是實。”
史／編年／朝鮮王朝實錄／英祖實錄／四年（1728）　卷十五至二十／卷十八　五月至七月／六月／1日(P.19-1)
▣四年 六月
○朔庚辰/議政府通告中外文曰：
噫！逆賊一鏡與虎龍，表裏和應，圖危不敢言之地，而賴先大王日月之明，卒莫得以動搖，則遂乃公肆誣辱於敎文之中，以逞其不道之心，其大逆滔天之罪，畢露無餘，至甲辰而伏誅，亦云晩矣。其血黨遺孽，猶不懲畏，陰懷
怨懟，傳述凶言，所以詬天吠日，誑惑人心者，無所不至，至於乙巳賊海之變，前冬凶書之出而極矣。凡有血氣者，孰不扼腕切齒，思欲食其肉寢其皮？而尙痛狐鼠之窩窟，未碎，魑魅之情狀，莫測。今乃皇穹震怒，宗社有靈，罪人斯得，王章快正。其凶言逆節來歷根委，狼藉畢露於諸賊爰辭之中，試撮其大略而言之。逆賊有翼之招曰：“京中掛書之賊，卽李瑞雨妾子，而觀孝之妻娚也，此乃順觀、翼觀也，湖南掛書之賊，卽山陰鄭哥，此乃倬也。逆賊翼觀之招曰：“當初爲凶言者，有翼、弼顯也，觀孝使翼觀，爲掛書事曰：‘君輩爲此事，則當得好官。’”翼觀作之，順觀書之，二月二十二日，天未明入城，而掛之於西小門，順觀以其書示觀孝，觀孝言於有翼，而順觀乃逆賊光遠之妹夫也。”又曰：“凶賊天海，乃軍士也，而翼觀往來京中時主人也，素知其唐突，故翼觀兄弟指嗾凶言而送之。”逆賊師魯之招曰：“凶言來歷，蓋有其由。逆賊維賢，居常歎曰：‘若非此時，吾家豈如是草草乎？’維賢以戚里，恨其不得爲高官，有此怨言，故有翼、弼顯輩以爲：‘汝若爲凶言主人，則可以惑亂人心。’”逆賊環之招曰：“自乙巳，弼顯、有翼擺脫家産，出沒三南，或稱作家，或稱築堰，敎誘維賢，捏造不忍聞不忍言之說，欲以煽動人心，成其逆事。”又曰：“乙巳年，天海以凶言被誅，而其凶言，則弼顯、有翼、維賢輩所做出。
世弘謂有翼曰：‘維賢之事若發覺，則當出大事，而幸不發覺，可謂順成。’有翼曰：‘維賢機警周密，故造播此言，使閭巷間惑之。’”又曰：“有翼輩謀逆相應之後，乃言曰：‘其時嗾天海凶言者，不爲無助。’”又曰：“維賢欲圖富貴，而見誘於有翼、弼顯。”今此諸賊之招，脈絡貫通，布置陰密，槪如此。噫嘻，痛矣！癸卯敎文，卽一鏡皷唱凶言之根柢也，其後，天海之變，維賢之造播，順觀之掛書，皆觀孝、弼顯、有翼輩所指揮，而一從逆鏡敎文中出來。弼顯、有翼、維賢，又皆宗主於逆夢，則夢又逆鏡之二身一心，同惡相濟者也。凡此諸賊，或得罪先朝，爲世廢族，而敢懷讎國之心，或患得患失，積有怨毒，而遂肆無君之惡。叛氣連衡，凶德參會，乃敢謂天地可誣，日月可翳，而做出此不忍聞不忍言窮凶極惡之說，以應逆鏡甲辰前誣上不道之言者，罔非出於訛惑民心，傾覆宗社之凶圖，而尙慮其白地做出之跡，昭不可掩。廼以維賢戚連王室，其言易以惑人，又其怨國之心，可以利啗，遂與誘說締結，要欲借其口而播其誣，維賢素以輕儇妖惡之一無賴、貪圖富貴，爛熳同情。於是，觀孝、翼觀之徒，乘時和應，樂爲投合，弼顯、有翼之類，陰主密煽，百計危動，終至稱兵犯順，致煩天討，自有天地君臣以來，凶情逆節，未有如此賊之陰慘凶巧者。蓋此麟、熊、亮、坤等諸賊，罔非弼顯、有翼、維賢所慫慂，而
其頭臚機括，皆源於逆鏡之敎文，則首尾排布，直一串貫來耳。顧此八路民庶，良心秉彝之天，宜無一分見迷於鬼蜮幻弄之理，而惟是諸賊凶言，暗地煽惑。一國上下，沫血飮泣，蹤跡做言之凶人，而不可得，群情之哀痛罔極，恤恤遑遑，四年如一日，今幸凶魅醜類，自就王誅，亂心逆腸，悉露諸招，積年漏網之賊，罔不顯戮，八域戴天之憤，今始快伸。玆將諸賊凶招，昭示中外，俾咸知此賊醞釀本末之有自，而非一朝一夕之故也。今此通告辭緣，奉朝賀及時任大臣、在京原任大臣之意，皆欲通告中外，共此痛快之情，玆用陳達於筵中，發文通告。
○左議政趙泰億上箚乞免，以病甚也。上賜批許免。
○領議政李光佐入侍，以軍功之未盡勘者，稟旨訖，上曰：“軍功已畢，救民爲急務。頃者獻議之事，束之高閣則無益矣，薇垣長姑遞，同參廟謨。”
史／編年／朝鮮王朝實錄／英祖實錄／四年（1728）　卷十五至二十／卷十八　五月至七月／六月／15日(P.25-1)
○甲午/憲府掌令姜必愼。申前啓，又啓：“李燾名出賊招，端緖稍露。賊謀始於甲辰冬，麟佐委訪渠家，與論兵事者，腸肚相連，一席相對，豈無凶言之爛熳乎？請還收李燾參酌島配之命，仍令鞫廳，嚴刑得情。昨日處分，未免太寬。韓師億則宜璉之所告，璉則逆亮之姪，與他賊有異，平日交結雜類，不謹持身之狀，據此可知。權叙
經前後所供，極其胡亂，全無指的發明之端，其所自白，亦所以自陷也。請韓師億、權叙經，幷命參酌定配。”批竝不允。
○副校理徐宗玉、修撰權扶聯名上箚，略曰：
昨日裁處鞫囚之擧，雖出於我聖上好生之大德，入侍兩司之臣，不甚爭執於可否之際，至被宰臣之峻斥。夫好生者，人主之德，執法者，臺官之責，今若徒知將順上意之爲美，而使在我必爭之法，有所撓屈，則立殿陛爭是非之義，果安在哉？伊日入侍兩司諸臣，幷遞其職，恐似得宜。
批曰：“昨日處分，意在欽恤，而臺臣事依施。”
史／編年／朝鮮王朝實錄／英祖實錄／四年（1728）　卷十五至二十／卷十八　五月至七月／六月／29日(P.30-2)
○戊申/以金尙星爲持平。
○司諫姜必慶上疏，略曰：
頃當湖西逆亂之時，木川前縣監尹就殷，或云避在稷山，或云往留公州，而留官鄕所，任意發兵，肆然應賊，及其還官，略示棍罰。鄕所雖已伏法，就殷獨爲晏然，則是國無法也。逆賊應良、金守宗，居在扶安，締結邑內諸人，相與叛亂，逆魁弼夢率數十人，自茂長越海到守宗家，爛熳謀議，蹤跡難掩，而扶安前縣監李文標，瞢然不知。知而不告，則罪不容誅，不知而不告，則又有負國之罪。其在懲惡之道，決不可置而勿問，尹就殷、李文標，幷宜拿問嚴覈，以其罪罪之。木川鄕所聚兵時，兵皆不知而來會，及其臨發，始皆覺得，衆皆憤怒曰：“以我繫賊則可，豈忍背國而應賊乎？”一時散去，無
一留者。忠義之氣，足令叛臣愧死，宜使道臣査得其首先倡義者，優給米布，其在奬觀之道，斷不可已也。黃翼再、權萬，旣出逆招，宜卽拿鞫，詳覈其虛實，而殿下每以嶺南之故，一切置之，竝與臺啓而靳允，使諸人，混置於疑信黯黮之境，不得自立於天地之間。伏願速賜處分。
批曰：“尹就殷、李文標事，及倡義人給米布事，依施。黃翼再、權萬事，旣已勿問，今何更擧？”
○承旨鄭錫三請對奏曰：“宣仁門部將來言：‘狀若儒生者，稱以上變，突入禁門，兵曹問之，則以爲：‘春川人沈成衍，有時急上變。’云。”上命設鞫。鞫成衍，成衍供：“尙觀，是五寸至親，何敢不告？尙觀，五月初二日，貸錢於臣，問何用則以爲：‘謀逆事，有緩、急手，急手則思晟，緩手則渠輩。黨固根深，勿爲趑趄，卽出錢。’云，尙觀母，亦令臣盡賣田宅及寶佩曰：‘他時自可取當。’云，而臣不爲出給。六月五日，往見尙觀，則尙觀母調勸醍醐湯，而托腫小飮，接口則口唇不平。尙觀常置毒藥，有不聽其謀者輒殺。尙觀又以爲：‘推戴則乃驪興，而急、緩黨，各爲隊。雖兄弟不說，而緩黨則爲十餘年經營之計。驪興妻知其謀，故以其妻虛疎，恐洩於其娚，置毒水麪殺之。尙觀母言於臣，沈宗衍及尙觀子胤孫、裕孫，亦參聽，而裕孫則驪興之甥女壻，尙觀，常比驪興於吳起。驪興當其妻喪，着騘帽，坐喪側，怒氣勃勃，婢淑景來言，胤孫在座，
亦曰：‘死後不必如是。’云，尙觀母謂臣驪陵君，恨其兄之所爲，搥胸發哭，而驪興妻，亦知其謀號泣云。渠輩自作童謠曰：‘觀其相則緩，而性則何急也？’相則指尙觀，性則指思晟也。又作童謠曰：‘韓柳席上一株松。’韓則韓游輩，柳則柳徠，松則靑松沈哥也。尙觀輩，多買大船。欲使其奴及黨，作船夫，仍令剃頭，出沒海洋，或竊取稅穀，或鑄錢貨，或造軍器，而三江船隻，盡買爲其黨之物。又置剌客於將相家，殺五六人，以爲搔擾疑亂之計。買船之際，以江阿只氏婚事看選，作爲暗號，同謀之人，皆是鄕曲微賤之士，稍有錢穀者，而無表表士夫及朝士，尙觀恨臣三父子之不參其謀，且不貸錢，以爲臣與逆賊萬周相親，至竄配。尙觀輩所與謀者，陰竹睦哥，而多聚錢穀，驪興家有世傳封不動銀子，今番逆謀，盡爲散出云矣。”
○憲府申前啓，不允。尹景濟事，依啓。
史／編年／朝鮮王朝實錄／英祖實錄／四年（1728）　卷十五至二十／卷十九　八月至十月／八月／7日(P.3-1)
○乙酉/備邊司啓言：“因嶺南別遣御史李宗城狀啓，有安東府使尹陽來罷職之命。安東以嶺南首邑，一年四易倅，其有支綴之道
乎？尹陽來赴任未久，治效已著，狀罷事，亦係小故，特命勿罷仍任，以責成效。又見江原監司李衡佐罷伊川府使白守一之啓，訓局令本官，收納屯稅，而守一加捧剩布，至於十二同之多，其外雜種，亦甚夥然，當此變通良役之時，乃反創設軍官，捧錢私用。不可罷黜而止，令該府拿處。”允之。
○上將謁寧陵，諸臣屢諫乃止，命以明年二月更稟時。上將謁陵，陵在驪州，距京爲二日程，大臣以爲：“大亂甫平，民傷水潦，不可勞軍民，動駕遠陵。”玉堂任珖等，又爭之，皆不從。至是，奉朝賀崔奎瑞等，與大臣、三司，力請還寢曰：“今年決非遠外行幸之時也。離都六七日，民心必波蕩，水潦之餘，修治道路，傷農害穀，使失業之民，又復如此，豈不矜惻乎？”上曰：“卿等之苦誠，予豈不知？而若行徑情之事，則爭之可也，情理當然之事，必欲爭之，豈不悶菀乎？監司春秋奉審之行，駕轎所過，亦豈異於此乎？先朝將幸寧陵，有感夢之事，予亦夢中，臨行裝束，今年內不得展謁，則情理何可言？”領議政李光佐曰：“大亂之後，宜思安靜，且天災、時變，如是孔慘，正宜恐懼修省，不可作遠外行幸。帝王之孝，不以一時展誠爲貴者，蓋以受宗社萬民之托。故一動一靜，必審萬全之道，今若終未感回天聽，則當爲庭請矣。”上勉從之，命以明年二月退定。
○憲府持平鄭益河。申前啓，
又啓曰：“向來逆變，非一朝一夕之故，苟究厥由，實源於七賊聯名之疏。噫嘻！痛矣。七賊之凶肚逆腸，終始貫徹，極惡大罪，少無差異，賊夢旣已正法，凶誼方命嚴鞫，而至於眞儒等三賊，迄今偃息，輿情之憤菀，爲如何哉？況眞儒則逆鏡之宗主，賊夢之死友，雖在竄謫之中，氣焰尙熾，其爲國之憂，比諸鏡、夢，尤爲倍焉，請還發配所罪人眞儒、宗厦，極邊定配，罪人聖時，亟正邦刑。李明彦，賦性陰鷙，處心凶譎。辛丑以後，與鏡賊，綢繆締結，陰謀凶計，無不爛熳參涉，此所以鏡賊甲辰之疏，有與明彦同去就之說也。今番鞫獄，其子夏宅之名，先出賊招，繼而明彦之名，累度緊出，至於世樞招中，胡服擧事之說，決俳倉卒做出之言，則賊晟凶圖，是彦賊之所嗾成也。拿鞫嚴究，不容少緩，而勿問之命，遽下法外，輿情之憤菀，爲如何哉？且夏宅之事，尤甚可疑。渠若初無干涉，則何以知他日之被拿，而預作書封，納諸衣縫，以爲自明之計哉？請遠竄罪人李明彦，令鞫廳，卽爲拿來，嚴覈得情，夬正王法。權益寬，本以逆鏡之至親，賊顯之妹壻，包藏陰慝，深懷怨毒，固已久矣，及按北路，以昌悌爲心腹，以凶溥爲爪牙。悌之點馬，是渠署牒之事，而初則謂之前例，及夫安撫疏出之後，乃曰病昏忘却，溥之告船，是渠指揮之事，而初不擧論，及夫安撫狀聞之後，只稱臣所與聞。尤可痛者，昌悌所
造戰陣之具，俱是非常之物，而出自營庫，許多布木、米醬等物，是豈中軍擅自取用者哉？雖以渠供中，馳報主將之說見之，其爲益寬之指授，實難掩諱。況還馬賊徵，實是題外之語，而無端胡說於疏中，此其意與先告昌悌所作戰具事一般矣。固當直請依律處斷，而其在鞫體，不可不一番究覈，請權益寬，令鞫廳，卽爲拿覈得情，以正邦刑。朴昌悌之陰秘情跡，宜卽訊鞫，而只緣向日臺疏批旨中，豈可以安撫一時傳聞，徑先半此之敎，致使此賊，尙在於尋常罪囚之中。若以重臣之所親見、所親聞，謂之一時傳聞，而不足取信，則當初朝家別擇差遣之意，果安在哉？決不可一向平問，任其抵賴，請禁府時囚罪人朴昌悌，移送鞫廳，以安撫使最後疏所條列，發爲問目，各別嚴訊，以正王法。大論之不得輕停，臺體則然。向來疏下五賊之啓，實出於嚴懲討明義理之意。而伊日臺臣，恣意護黨，任自擅停，請其時停啓臺臣，罷職不敍。賊鏛、觀奎等同堂至親，盤居驪州邑村，爲人指目之類，請依黯兄弟子孫例，一倂絶島安置。”答曰：“不允。李明彦事，及停啓臺臣事，與末端三件事，依啓。”
○正言朴弼載上疏，略曰：
我國朋黨之禍，爲百餘年已痼之症，而殿下慨然，思所以救藥，昨年秋初，以蕩平爲題目，聖意所在，蓋可見矣。第其處分無漸，譴罰太過，有乖於皇極之道。而
首尾一朞，一邊之人，奉命承令，同朝共事者，果有其人乎？殿下所以彌綸彼此，調和辛苦，兩忘恩讎，叶濟艱難，而但念自辛壬以後，有別般義理，各自堅守，牢不可破，其不欲比肩巖廊，通志議事者，便作時俗不易之法門。除命之，必欲缷免，則略提時事於辭疏之中，小則無限譏剌，大則公肆詆罵，竄黜相望，循是不已，一邊將有幾許完人哉？殿下苟能盡一箇誠，而濟之以信，純然一出於誠信，而無一毫假借之色，則彼諸臣者，亦豈不改圖易慮，從而化之乎？如其不然，惟以蕩平二字，爲籠罩一世之資，而徒以言語文字之末，爲保合消瀜之道，則不幾於緣木求魚乎？
批曰：“所陳切實，深用嘉之。可不留意焉？”
史／編年／朝鮮王朝實錄／英祖實錄／五年（1729）　卷二十一至二十四／卷二十一　正月至三月／三月／3日(P.27-1)
○丁未/命問事郞廳尹得和重推。親鞫時，上召參鞫諸臣敎曰：“黨論初生於斯文之戰，而轉上朝廷，至有辛丑，又有昨年。今黃熽疏又出，非以熽言之也。建儲、代理，若有一毫私意，便不是矣。以此事，互曰忠，曰逆，如此而國不亡乎？近日政目間通擬，亦文具，非誠心也。彼亦心知不仕無義，而若出，則爲同黨所笑，故惟以引去，把作義理矣。趙判府事，豈與此等人，同爲如此事乎？”同義禁趙顯命曰：“臣及宋寅明以爲：‘今日朝廷，捨領相則不可爲國事。’而李亮臣則以爲萬古所無之凶逆，蕩平何可成乎？以四人言之，其中有爛熳出於天紀、龍澤招者，有只着名聯箚者，雖有分界，彼輩好勝，故難處矣。”左議政洪致中曰：“臣則自少知領相爲人，而一邊人所見，亦有甚於亮臣者矣。建儲、代
理，以跡言之，爲國家也，趙泰采事，自上以挾雜，有所持難，臣所未曉也。麟重、德修之惡，不關於四臣，有罪者罪之，無罪者脫之，則處分順矣。建儲本非可非之事。義理如此，守己見而被罪則可矣。豈可捨是非而惟以做好官爲心乎？右議政李台佐曰：“曷嘗以建儲、代理，爲二心乎？趙泰采則聯箚而已。而其時聖敎有曰：‘建儲事，無范鎭之心則爲將心。’臣以爲此誠義理精微之敎。建儲、代理，固不爲逆，而考其心果如范鎭乎？以此作爲不仕之義者，臣素未解也。宋寅明語臣云：‘其時，廷請唯諾人三司請對諸人，若一倂收用，開此一線之路，則彼亦有緩峻，緩者可以來仕。’云矣。”致中曰：“所謂一線路，末也。臣未見可成也。”上曰：“觀卿之欲必同去就，與予所期異矣。一鏡輩當朝時，唯意所欲，若分涇渭，則二人當有分揀，而卿意在四不在二。領相則於四人，都無涇渭，不無太深看之慮，彼亦太過，此亦太過。予欲折衷處分，而義理無窮，差之毫釐，謬以千里。若爲彼入來，而處分入來後，以領相爲逆，則豈不難乎？”得和進前奏曰：“聞筵臣論四大臣事，忠憤不能自抑矣。四大臣苦心、血誠，專出爲國，曷嘗有挾雜？而謂之以逆，天下寧有是耶？臣等所謂忠臣，今反爲逆，臣等雖欲不退去，得乎？李亮臣疏出於忠直，殿下奈何目之以讒人耶？”上以有懷必陳，未爲不可，而出位營
護，不可無罰，命推考。校理李顯謨曰：“四凶之逆明白，丁未處分，可以俟百世不惑。左相洪致中之言非矣。”上曰：“李眞望以敎文事，請對時，請趙泰采則拔去矣。舜時有四凶，故一鏡傅會，名以四凶，彼一邊，稱以四大臣固非矣，而又必曰四凶，則非矣。予無撓奪之事，而大論方張之時，以別語贅陳，未免挾雜，李顯謨推考。此後復用鏡黨文字，則當論罪矣。”致中稟定，追施緣坐諸人事，台佐曰：“杖斃者，元無用逆律之法。沈器遠之伏誅也，杖斃者一人，施逆律，庚申趙晟杖斃而用逆律。今則此法漸廣。王者之法，當一定，而不可推移矣。”顯命曰：“逆節雖狼藉，不服而死，則不用逆律者，蓋慮後日，雖曖昧者，亦必用此法故也。”上曰：“豐原言是也。不承服者，正法不可矣。”三司合啓，不允。兩司申前啓，不允。
史／編年／朝鮮王朝實錄／英祖實錄／五年（1729）　卷二十一至二十四／卷二十一　正月至三月／三月／28日(P.43-2)
○壬申/命罪人坦，使之自盡。大司憲宋寅明、執義任守迪、持平趙尙命、獻納柳儼、正言柳運‧尹宗夏啓曰：“逆坦事，以爲聖上，已許一律，筵敎惻怛，亦未覺其大違於恩法之間。旣明知聖上，決不允許，而强爭律名，延拖時日，使旣施之法，未卽擧行，則宗社一日之憂，反在於此，而其所謂以法爭之者，終非所以眞愛君眞愛國眞討逆也。與三司諸臣，爛熳消詳，欲於今日，詣闕陳箚，以待聖上之可否，權停大論，以解宗社一日之憂，退而自劾，冀伏終未爭法之罪矣。司諫李春躋顧瞻浮議，忽然崖異。臣等雖無狀，願忠之誠，豈下於人？而上不能回聖主之聽，下不能齊僚席之議，畢竟不免爲債國事撓王法之歸。請命削罷。”批曰：“所失在彼，於我何嫌？勿辭。”司諫李春躋上疏言：“逆坦所犯，何等罪名？國無法則已，有法則不於此而何施？願施王法。”仍請庭籲時，無故在京，而不進參者，居在近畿而不入來者，摘發科罪，批曰：“昨日下敎，悉攄予意，則若是崖異，誠乎，不誠乎？事君之道，但當以誠。其或守文具，而不體攄心腹之敎，則非誠也。顧瞻前後，必欲自異，非誠也，此等之習，予
實病之。疏末事過矣。”校理趙迪命、副校理李顯謨、修撰尹光益，因李春躋崖異停論，引嫌徑出，大意與寅明啓同。寅明等遂停合啓，又上疏曰：
臣等旣未能格回天聽，使逆魁假息，又不能孚感僚席，使異議橫生。大論之收殺無期，三司相議，權停大論，雖其斷斷此心，知者知之，而壞典刑負職責之罪，萬死難贖。逬出闕外，席藁待命，願治臣等之罪，以礪臺閣。
批曰：“已洞知勿辭。亦勿待命。”迪命等，亦疏引批亦同。右副承旨徐宗玉請對奏，坦事，三司停論，當捧傳旨矣。”上曰：“以使之自處書出。”命書傳敎，略曰：
法者，祖宗朝法也，非我一人之法，故不得不勉從，而歷觀古昔帝王，於此等處，有可保而不善爲者，心常嘅歎。因予涼德，敦親之化，未行於國，使凶逆藉口，痛恨咽塞，不能盡諭。
命坦自盡時，勿令督促，雖檢驗舊例，只令部官、醫生、府吏入檢。
○命江原前監司李衡佐仍任，敎曰：“方伯重任，旣得人則久任，方可責成。限明秋仍任，以觀成效。”
○領議政李光佐上疏言：
吳瑗之驅迫脅勒，比李亮臣有浮。其疏曰：“以聯箚歸之於彝倫所關，彝倫二字，豈敢下得於此事？”臣之前疏曰：“大處分一撓，則彝倫斁敗。”此其語意，毫髮近似於瑗之所云乎？終始一心，無所變遷，彼首尾凡三變者，獨何爲也？殿下處分，實爲萬萬世立民極，君君臣臣之敎，將與天壤昭垂，君君臣
臣，獨非彝倫而何哉？伏乞召還近侍，仍命勘臣罪負。
賜優批慰諭。
○江原道江陵府，馬生駒，兩頭六足。
史／編年／朝鮮王朝實錄／英祖實錄／五年（1729）　卷二十一至二十四／卷二十二　四月至六月／五月／1日(P.18-1)
▣五年 五月
○朔乙巳/兵曹參議羅學川上疏，略曰：
昔周成王時，四國交亂，王室幾危。其訪落之詩曰：“肇允彼桃蟲，自求辛螫。予其懲而毖後患。”願殿下，毋曰亂其遄已，益思所以毖後之道。彼夢、顯、晟、徵之徒，其初孰不以爲桃蟲，而終致辛螫之毒，豈不痛哉？
賜例批。
○行常參。右議政李台佐請，世子魂宮、墓所供上，限三年自惠廳進排，其他自戶曹及惠廳，依前分半擧行，允之。仍諭戶曹判書權以鎭曰：“戶判之許遞更除者，聞都民之怨聲徹天，故欲令久在此任，使民怨久而自消也。”貶守禦使金在魯，爲黃海道觀察使，以尹淳爲守禦使，以將兵之人，事體自別，而前後別諭，終不上來也。時任監司金始㷜命遞付京職。司諫尹東衡傳前啓，不允。至鄭啓章事，答曰：“依啓。”又啓：“柳慶裕處心妖惡，行已陰秘，壬寅入於鞫廳，其與吳瑞鍾，爛熳謀議之狀，昭不可掩。而伊時邊遠定配，未免失之太緩，及其放送之後，舊習不悛，昨年變亂之初，臺啓島配，意有所在。而曾未幾何，又命放送。如此陰邪之類，決不可容易疏釋，請還收柳慶裕放釋之命。”不允。
○備邊司
啓：“使行齎來銀，訓鍊都監、禁衛營、御營廳、守禦廳、摠戎廳、扈衛廳，合六千兩，慶尙道二千三百兩，全羅道七百兩，忠淸道五百兩，黃海道二百兩，江原道松都、北漢，各一百兩分俵事。”批可。又啓：“因工曹啓目，沿江船隻，遣郞廳摘奸收稅事，命下，此事昜致江民之騷擾，置之。案付船之弄奸，逃脫可駭，各衙門諸宮家船案，請一番釐正。”允之。
○戶曹啓，安邊、金谷産銀處摘奸後，設店採銀，批可。
○宥內醫院首醫權聖徵。聖徵，以孝章世子夢逝時，不善議藥，因臺啓竄極邊，至是，敎曰：“先朝辛巳處分，燭理甚明，其在繼述之道，不可不遵。壽夭在天，豈陳根腐草所可責效哉？”
○以姜必慶爲執義，鄭羽良爲校理，李宗城爲副校理，金尙星爲副修撰。
○憲府申前啓，不允。
史／編年／朝鮮王朝實錄／英祖實錄／五年（1729）　卷二十一至二十四／卷二十三　七月至八月／八月／11日(P.18-2)
○癸丑/以韓德厚爲獻納，蔡膺萬、兪最基爲持平，金尙星、尹彙貞爲校理，任珽爲修撰，吏曹參議尹惠敎所注擬也。上敎曰：“未能調劑時象，而先美乎政目，誠可謂文具之甚。每當政事，不覺慨然，實無擧筆下點之意矣。”
○政院、玉堂請對，不許。
○右議政李㙫上箚，略曰：
殿下聖學高明，救世道之責，如有素講者，開示臣僚可也。或慮處分之不可率易，物情之有所難平，必欲齊會消詳，務歸至當之地，則一邊進臣等於前，明賜可否，一邊敦召在外大臣，次第登對，爛熳相議，亦無不可。昨日寮相之請對也，終不借玉階方寸，半日賓廳，逡巡而退，殿下於此，盡其誠禮乎？噫！打破朋黨，挽回世道，何等至難？而雖平心易氣，開導誠意，固不可齊衆喙而服衆心，今乃先示激惱之意，重啓睽阻之端，穆然深居，求對不得，臣恐殿下之務鎭定者，適所以致紛紜也。
批曰：“今予此擧，本非好勝，由乎痛心，卿須體諒也。”
○左議政李台佐上箚，略曰：
人妖物怪之皆源於黨弊，臣豈不仰測聖意
所存，而義理精微，要非倉卒應對之所可定，聖明何爲，而忽有無前之過擧耶？臣名爲大臣，欲借方寸之地，而訑訑不足，至於邁邁，何顔復立於百僚之右乎？
批曰：“今日此事，慨世道之無狀，愧寡躬之誠淺，豈樂爲哉？昨日未能引對，乃所以誠信待卿也。”
○副校理李宗白上箚，略曰：
齊會在外之大臣，洞示聖心之所蘊，講確義理之攸存，使百代之斷案大定，一世之人心，咸服，此實聖志之所耿耿，而迄玆遷就，聖心抑鬱，固其所也。然因此激惱，竝與引接常節而廢之，則駭中外之觀聽矣。香案咫尺，竟靳半日之借，殿下之待經幄，不其薄乎？
批曰：“一番洞諭之前，難回此心矣。”
○全羅道觀察使李匡德上疏，略曰：
臣固知點翳片雲，終不足以久防於光天霽日之輝，則轉環之美，當不終朝而俟矣，果有還收成命之敎，德音一布，四方同歡。噫！愛欲其富，大聖之所未免，以至尊嬌愛之親，折給一片陳荒之地，在聖上，本非太過，心之所欲，必成乃已者，人情莫不爲然，則因一微事，張皇叫呶，事則不恭，言則不遜。雖使敵以下當之，必皆拂然，敢以此僥倖無罪於尊卑逈截之間，其亦天下之妄人也。今乃半年相守之差官，一朝撤去，前後已行之聖旨，盡許還寢。天下之至切者，慈愛之私，而有不足恤，則況於便嬖昵僻之害，不患其不退，天下之難制者，好勝之
心，而有能自折，則況於貨色安佚之慾，不患其不克，天下之可駭者，無過於悖謬之說，而有得而容，則況其忠愛藥石之說，不患其不進。臣以是益知殿下勇過賁‧育，德孚成‧湯，心是聖賢之心也，治則堯、舜之治也。
批曰：“向日之事，卿之所爲，誠未安，而一自筵敎之後，無一毫芥滯於心矣。疏中所陳，眷眷若是，深嘉其誠，而其無上下交勉之事乎？卿須從今以後，顧內外設官之意，宜加自惕，使朝延尊重。”
史／編年／朝鮮王朝實錄／英祖實錄／五年（1729）　卷二十一至二十四／卷二十三　七月至八月／八月／18日(P.20-2)
○庚申/領府事李光佐上疏，略曰：
蟣蝨賊竪，語犯不敢言之地，聖上必欲洞諭諸臣，一掃黨習。然必須裁處，允合天理，操持深得要道，持之以恒久嚴重，然後方可以化痼塞之人心，收蕩平之實效，亦可建天地而不悖，垂來世而有辭矣。苟或不然，裁定不合，理操持失，其道易動而數變，則國家事大段錯謬矣。臣之前歲筵奏，非一時衝口之發，實出於精加劑量，爲國家勱世計。雖以此遘一世之怨毒，萬死僅一生，而所重在焉，臣不敢悔也。藉令入參前席，臣何敢一毫欺心，隨境而變遷乎？國家
大綱維不立，大勸懲不行，其能國乎？君上建極，以率一國，而臣民從焉者，理也。君上建萬世君君臣臣之義，而臣下不從其令，乃復降屈而改之者，何如也？如是，則國家政令，不可以復行於下矣。玆數者，實關大體，深留聖意，則實國家之福也。
批曰：“疏中所懷，予已諒矣，而卿心予亦知焉。此疏旣上，必難幡然，一向敦迫，非待卿之意。不得不召左右相及數三卿宰，開平日所蘊底意。”
○命復故左議政李健命、故右議政趙泰采官爵。上御熙政堂，引見左議政李台佐、右議政李㙫、吏曹判書趙文命、戶曹判書徐命均、禮曹判書金始煥、刑曹判書尹淳、禮曹參判李廷濟、平安監司宋寅明、都承旨趙顯命、修撰柳儼。台佐曰：“卽今一邊人難進之端，在於四人之追奪，皆以不仕爲節。殿下以大臣俱會後，講明義理爲敎，領相及領府事，雖有所遭，若直以處分事諭之而敦召，則何敢不來乎？”上曰：“今日事，予豈樂爲哉？錫孝事，比昨年掛書，不及百倍，而此等之言，出於患得失。朝廷之人，生長黨中，而不知禍根所在，惟以逆賢輩爲根本，此不幾於治末而遺本乎？故參判鄭錫三，雖有率爾之病，今日若在君臣之間，當盡言不諱矣。仍掩涕良久曰：“古人有爲良友而泣者。君臣之間，亦有友誼，思良臣，豈不興感也？予侍兩東朝，誠孝淺薄，使聖母之心，不安，予心當如何？向
來萬規之言，東朝聞之，其心若何？昨年凶逆之言，及於不敢言之地者，一不告知於東朝矣。予於甲辰後善爲之，則必無昨年之變，昨年後善爲之，則必無錫孝之言，一則予過，二則予過。今日卿等，欲見予者，欲爲國事。朝著寅協而後，有可恃，無恃，而何事可做？領府事有固執，以昨疏見之，果不改不動矣。今日予當先言卿等之病。左相雖於黨論，減分數，而未能脫然，領府事有固執處，卿終不能規焉，予故短之。右相拜相時，以忠厚二字言之，鄭弘祥雖斥之，而右相之意則與領府事有異。吏判腔子，惟懷蕩平。意爲承旨時，以言黜補慶州，丁未秋，批答，卿亦記矣。元良定婚時，非取他也，取其不甚於黨論，定婚後心甚有喜，吏判尙不知吾意。政目儘好，而不爲必來之道，是猶閉門而招人也。平監，當予辭位時，以李泌事仰達，故知其心事矣。其後爲問郞，予謂此問郞不可出，而今乃出，以言與事有異，心甚慨然。其餘三重臣，平日無所論難，而知其不甚於黨論。卿等開心，則予亦開心，不然則不言矣。㙫曰：“調劑蕩平之道，實有所難處者。四臣之中，分而二之，或伸或置，則向時人，難保其蕩平矣，若全然昭雪，則今日在廷之臣，或有難安，求退者，如是而何能和協乎？”上曰：“以二件事思之，予欲言者，亦不出二件耳。”顯命曰：“丁未，純用進退例套，群下之所欲爲者，言言事事，
皆從，不能正之於初，今乃悔之於後，不其勞乎？甲戌後，少論疑老論，辛丑事，異於常規，而裏面事，有不可測知者。故少論，自處以先見之明，群起而攻之，領府事辛壬間血戰者也，憤疾之心，與傍觀者有殊，追奪至及於泰采。臣知殿下之容易聽從，爲他日君臣不相保之漸。不問是非，意氣然諾，則契合雖若隆，盛疑心一動，事事可疑，其可保終始乎？”上曰：“卿言是矣。此實予過。領府事以至誠陳之，故從之矣。其時領府事以爲：‘數三宰臣，俱無異議。’今聞卿言，始知其不然矣。入侍中，或有同其議者耶？”㙫、寅明曰：“臣等則不聞矣。”上曰：“一邊人恨辛壬事慘刻，故欲一一報復，必欲殺李領府事，予心甚慨然。昨年以後，老少俱出逆賊，每欲痛言源頭處，今日豈不盡言乎？代理、建儲，古亦有之，豈可以此，入於黨論乎？予生晩不知黨論之根本，少論以老論爲有他心於景廟，老論以少論之爲景廟者，謂爲日後地也。至於趙泰耉彼此先正之說，似爲均平，予暗服於心，其後入來藥院，則聖考見之，亦爲之心忻矣。其後請建儲之疏，適出老論，故相臣柳鳳輝之疏怪矣，亦豈爲逆乎？其時人雖有建儲之請，在予道理，若策建儲之功，後世謂我何如主也？於此，終始嚴其界限，而調劑黨習，則蕩平外，無他策矣，在東宮時，已思之矣。景廟兩可字備忘，使少論當之，則將如何？
聯箚一節，領府事疑其有將心，彼豈必爲逆乎？謂逆云者，豈不有所捱逼乎？忠於景廟者，爲忠於吾，忠於吾者，爲忠於景廟。以誰代理、建儲，而謂之逆耶？此則少論，尙不知所諱矣。冊封後，虎龍變書上矣。一鏡忌予，嗾出虎龍，而於其變書中爲東宮云者，是辱予也，而朝廷不爲之驚痛。予辭位時，仍辭東朝及景廟曰：‘寧潔此心，只以延礽君三字，歸拜先王。’云，自其後，不見朝報。其時謂之白望之族者，出於祛予之意，而不顧乎？此以墨世爲族，公然打殺，是可忍爲耶？領府事趙判府事，謂虎龍事絶痛，當問云者，始陳於進善門親鞫一鏡時，虎龍情節，初豈不知乎？當初虎龍，卽當打殺，是豈爲東城君者耶？初與天紀，爛熳爲惡，末乃爲一鏡，欲除東宮者，豈可生置乎？彼老論，亦不非矣，以予仁弱，故老論不得展其志，只殺就商、師尙。此外有誰死者乎？丁未處分後，卿等宜先解之，而入來後，猶持其結而不解之。聯箚非逆也，且爲親者諱，古之道也。聯箚決不可謂之逆，而若謂之忠，則亦過，至於贈謚建院，則尤過矣。昨日領府事疏，予多情，故不能峻斥矣。疏下之啓，不可停，疏下人，亦不當請出陸，而海恩，乃請出陸，領府事亦不能嚴守矣。逆鏡欲以聯箚及逆獄，渾之爲一，以及於唯諾之人。唯諾之人，今旣用之，則獨何罪聯箚乎？李頣命藥院書憂國忘家四字，予則以爲
有所自期矣，不當爲逆。而亦不可謂忠，贈謚建院則過矣。以其子入於逆，故追奪。而金昌集則不是處尤多，其孫入於逆獄，追奪，則君君臣臣之義，可定矣。二人仍前追奪，而聯箚則捨之，使彼入來，豈不好乎？至於李健命，爲吾請命成事而還，一鏡莅斬於配所，不亦無嚴乎？乙巳處分時，領相以判義禁，只訟李健命者，可謂公矣。今於領府事，有慨然者，於李明彦、李眞儒，終始曲盡，彼不知者，將以爲何如耶？今者賊孝之言，至及於不敢言之地。東朝盛德，如天地之無偏，日望黨論之少祛。而金後衍兄弟，亦謹愼小心者也，今有此言，此皆予過也。”台佐曰：“建儲代理之請，豈有謂之逆者乎？丁未下詢時，臣以趙泰采則只參聯箚，區別復官之意，仰對。義理事勢，或有互相推移之道，苟有益於國家之事，似不甚違於義理，何敢固守己見？”上曰：“領府事以爲必罪聯箚而後，可明君臣之義，而代理一節，事體有別矣。後世若有請建儲、代理者，亦將幷歸於逆，豈不爲國家之憂乎？今罪聯箚，而後世以此藉口，則爲子弟者，豈不悶迫乎？”㙫曰：“建儲、代理，實是光明正大之擧，豈可以聯箚，歸之於逆乎？臣於近日，每言聯箚，決不可罪。聖敎誠爲允當。”始煥曰：“頃年講定國是之時，趙泰采所坐，只是聯箚事。臣以都憲入侍，而不能爭執，至被臺疏之非斥，元無前後之異同矣。”命均曰：“聯
箚動於禍福，則爲不盡分，趙泰采則稍有間矣。”上曰：“卿父之救權譍，有大臣體矣。以卿父故，不以黨論疑卿。”文命曰：“聯箚，始雖過疑以逆，到今不可仍謂之逆。其時聽政之可不可，殿下當自知之。聯箚若非其時則爲逆，當其時則非逆矣。”上又曰：“又有一節，此逆鏡事頭腦也。搢紳疏後，妖儉族祖，來見予曰：‘爲東宮疏入啓矣，聞於尙儉。’云，此儉與鏡符同而附合也。且妖儉，又使與渠綢繆者，恐予曰：‘世弟亦用南人、少論乎？’其心，路人所知也。庚子年，臺臣以辛巳被罪者蒙放事，爭之也，妖儉忽曰：‘自上何不亟停勿煩乎？’予於其時在傍，而合眼若不聽矣。”淳曰：“今入侍三四人，俱號緩論，如李健命莅斬等事，屢言其怪駭。其後敎文出，臣兄弟，與李廷濟，心常憂之，以爲若置此人，國不爲國，以此言於領府事曰：‘就其中峻論者，曉諭拔出，然後可罪其人。’李光佐答曰：‘吾先敗去，誰制一鏡？’云云。其時臣兄欲與鄭壽期講筵，極論一鏡知幾，嗾朴徵賓，慘劾臣，臣兄以此不得言。於是，大諫金東弼疏救臣，仍及一鏡敎文事。與鏡賊爲仇之實狀，如此。至於四臣事，責其不能盡分於景廟，而罪之則可也，盡殺則過矣。”上曰：“若論其罪，則不過削奪矣。”淳曰：“其中二人，固有間，而旣死者無追奪以下之罰，故用律同耳。”上曰：“四人今若始死，則追奪可也，而前旣慘刑，今復追奪，豈不
過於分數乎？”淳曰：“臣則以爲追奪則非過矣。今若分半減等，而能致寅協，則固可爲也。而此如右相言，多有難處，恐無益於事，而徒令刑政顚倒矣。自乙巳至今五年之間，處分三變，今番處分，亦安知永爲金石之典乎？國是則終不可累變矣。”上曰：“乙巳，欲矯向來慘刻之事，未免矯枉過直，丁未處分，則予誠過矣。今日下敎後，豈有此慮乎？”寅明曰：“老論見鏡、夢事，而擧疑少論，少論因天紀、龍澤輩而擧疑老論。老論只見裏面事，而疑少論爲逆，故擧措之際，不計顚倒慌亂，少論旣疑老論爲逆，而又不知裏面事，故持之益急，語多不擇矣。丁未，臣以四人不盡分，議罷謚院矣，臣於金、李，爲三層說矣，聯箚不敢論也。天紀、龍澤輩爲逆，而昌集、頣命子與孫爲逆，則不可無罪。至李健命、趙泰采，無可追罪，故恒爲分等之論矣。”上曰：“聯箚不可置諸逆科，捨聯箚而以別罪，罪李頣命、金昌集，則豈非事面別乎？”寅明曰：“領相以爲：‘四人聯箚，決不可分以二之，一倂申雪後，若以爲有別事，則或以臺啓請之似可云矣。”廷濟曰：“臣自初以爲，李頣命、金昌集，非景廟純臣，不自知此心，出於良知，或出於黨論，至於聯箚，則知其不盡分，而以其有所顧處，常以爲未可，以此爲罪。自前爲都憲時，見向時人疏章，於景廟，無所顧忌，心甚痛之，遂以頣、集事疏論。今若以別罪，罪頣、集，而捨聯
箚勿論，則或冀其有益於救世道矣。”上曰：“其時以代理爲釋務，豈不怪駭乎？”儼曰：“ 聖敎誠然，而其時有如此說矣。大抵代理聽政之請，臣則本不以爲逆，而但其時擧措，不能安靜專一，故臣亦不能無疑，及至昨年變亂，臣始有覺悟。亂逆何代無之？而至於做出一副當義理，誣上不道，終至稱兵，未有如夢、顯輩，而此本於逆鏡敎文，則與逆鏡，作對頭者，旣有可恕之道。且當初內外締結，謀危聖躬，則代理之請，出於深慮，若其不能安靜專一，亦有可恕。旣有鏡、夢輩在傍耽視，則非有大膽大量者，安得不動乎？今承兩可二字，下敎尤曉然矣。”上曰：“當初儉、鏡輩，非爲卿等也，欲引南人失志怨國者，與之同事。予在東宮時所遭，亦簡策所無之事，若非景廟至仁聖德，安得有今日乎？卿等則見欺於一鏡。老論中則有知鏡、夢與妖儉締結之氣色者，必因張世相知之。故生怯而爲之，非爲逆也。天紀、龍澤輩結張世相爲爪牙，與鏡、儉爲對，故知之耳。”文命曰：“儉獄時，臣兄弟與宋寅明，相對言及時事，或至流涕，寅明以爲：‘辭位一節，爲英雄手段矣。’”上曰：“其時左相，亦參其獄，一鏡豈能獨爲擅殺乎？其時告于景廟，而書備忘者，是金夢祥，而傳之者，是朴纉文。故尙儉嫉而引之，老論疑其有階梯，而爭請訊問者，皆不知隱微之致也又。”敎曰：“凶言及於不敢言之地，而
不爲處分，則非驚動而調劑之道也。蓋聯箚，若以逆論斷，則礙逼於何處耶？雖曰非矣，旣已誅死，到今追奪，不亦甚乎？至謂之盡分之忠，而建院賜謚亦過矣。金昌集、李頣命，則其名及子若孫，爛熳出於逆招，不可擧論，仍前追奪，李健命、趙泰采復其官爵可也。”顯命曰：“殿下此敎，若早言於丁未七月，使群下，曉然知之，則必不養成其罪。殿下假借顔情，不見幾微，故群下不自覺其得罪，此亦殿下之過也。”上曰：“知申言是矣。此誠予過。俄者戶判之言，有些模糊不盡處，秋判及禮參，予嘗謂不爲黨論矣，禮參之言，猶有未盡於心者。秋判更思，將來之言，亦未盡終，未允於所望，故盡說予心曲所懷矣。”顯命曰：“日後一邊之人，必欲盡脫二人，則其時左右相，安知不爲領府事乎？”上曰：“罪二人者，是予之意，非因大臣之所建白，則左右相有何見忤之事乎？”文命曰：“殿下於下敎之際，屢發嫌疑之言，是殿下學力未到處也。”上曰：“卿言是也。乙巳建儲時，果爲嫌疑二字，其時海伯有言。故予是之矣，俄復有是言，今後當加勉矣。”
史／編年／朝鮮王朝實錄／英祖實錄／五年（1729）　卷二十一至二十四／卷二十四　九月至十二月／十一月／2日(P.43-1)
○壬申/憲府掌令申處洙。申前啓，不允。又啓：“噫嘻！維賢窮凶極惡之罪，上通于天，爲今日臣子者，恨不能食其肉而寢其皮也。其少洩神人之憤者，惟在於破瀦一款，而聖意蓋有所詳愼者，至令金吾査問以稟，誌文、印本，誕降之所，旣曰寓舍，則其非本第，明白無疑。一二婢子之奸招飾辭，何可取信，而不爲擧行應施之典也？請逆魁維賢，亟施破家瀦澤之律，以伸王法，以快群情。疏下諸賊，終至稱兵，而夢旣伏法，誼又杖斃，則所餘者，只是眞儒等三賊耳。以其貫盈之罪，尙在竄配之中，王章之乖舛，莫此爲甚。蓋其疏不道之說，實爲敎文之源逆。鏡旣是妖儉之外援，眞儒又爲諸賊之窩主。特以官秩之高下，鏡雖作頭，若言凶論之主張，儒實爲首，律以三尺之典，豈有獨逭之理哉？況其顯賊兵敗之後，捉納萬鼎者，欲掩其同謀之迹也，慶祉就拿
之際，潛取其馬者，實出於親密之情也。其平日締結凶賊，爛熳謀議之狀，於此益可見矣。舊罪新案，斷不可以島配而止，請眞儒等三賊，亟正邦刑。明彦之有不臣於殿下之心，蓋已久矣。甲辰冬一疏，已極凶慘，而以賊鏡同去就之說觀之，其綢繆陰謀，貫通心肚之狀，昭然難掩。噫！遐荒放謫，卽歸故土，人之常情，而遲回不歸，已多可疑之端，久廢起用，一言自訟，事理當然，而不陳例疏，顯有罔測之意。此所以向來筵臣，有無臣節之論者也。惟此兩款，究其心迹，則雖斬作萬段可也。而況其父子之名，累出於諸賊之招，胡服擧事之說，元非倉卒做出之言，衣縫納書之計，實出臨急圖免之意。使渠父子，果無爛漫同參之事，則逆招所引，何如是狼藉，而世樞之至死不變其說者，尤豈非情節之萬萬無疑者耶？當初拿鞫，在法當然，徑先酌處，大失獄體。請明彦，更令鞫廳，拿鞫嚴刑，快正王法。思孝自是凶黨餘孽，與師寬有叔姪之親，而率置於營底，以慶祉爲心腹之人，而委任於幕下，其平日爛熳謀逆之狀，不待崇大之招、道亨之出，而可知矣。況其曾按東藩之時，至以三百金重貨，無端出給於弼顯，則彼此情迹之綢繆，其來已久。李曥所謂賊顯與思孝，連謀擧兵者，豈不信然乎？噫！顯賊之所率邑兵，不過如干束伍，而乃能直到全州，請見主將，若無從前和應之約，則豈
敢以些少脅從之類，突然徑趨於城守已嚴之後，從容往復，直請開門耶？及其匹馬逃走，而終不跟捕者，顯有暗地故縱之意，拘其母子，仍置該邑者，亦在諸賊已敗之後，則正與直儒之捉納萬鼎，夢佐之追捕弼夢，同一心腸。昨年按鞫之時，徑先酌處，已是失刑之大者，人心之憤鬱，至今未已。請充軍罪人思孝，拿鞫嚴刑，以正王法。嗚呼！聖考寶鑑，此何等文字，大策編摩，又何等責任，而今乃畀之於如尹淳者，臣竊慨然也。噫！我聖考在宥五十年，見於施措，發於絲綸者，何莫非鴻功盛烈，而其所以建諸天地，昭如日星者，尤莫大於尊周夫義，斯文處分耳。如非鴻匠，莫宜撰次。彼淳者，雖不量度，妄自擔當，而渠嘗鬻技殊俗，人皆唾罵，則豈忍以匪風、下泉之詞，反汚於染毫蠻牋之手乎？其腕旣不可斷去，則此編決不宜仍畀。雖以故事言之，手寫三田碑者，不敢復書士夫家墓文。況以堂堂聖考之遺編，付之於如許之人，其損國體駭聽聞，果何如耶？至如斯文事，煌煌聖訓，實爲百世不刊之典，今此寶鑑之中沒此文字，何以爲後世觀乎？只以玆事，最爲渠輩之所嘗惡聞，故托以汗漫，游辭稟旨，竟至刪去而後已，其僭妄之罪，巧密之態，有不忍正視。請右參贊尹淳，罷職不敍。”上命還給，引見，下敎曰：“汝不聞滌去舊習之敎耶？”處洙曰：“臣所論，乃斯文事，非黨
論也。”命竄處洙於甲山府，於是，李顯祿、趙尙絅等相繼疏救，皆不從。
○掌令韓師得上疏，略曰：
頃日九日製試券科次入啓也，自上親坼數券糊封，旣經御覽，則便是出榜。而仍爲還封，踏以小啓字，招入提學，敎以試券中有正合時病之句，易次擢魁。此固聖上憫時病俗之盛意，而竊念科試之法，至爲嚴重。若以其句語間偶合上旨，而輕易易次，則烏在其嚴科法重試選之意哉？竝許賜第，係是特恩，固非臺閣所可仰請，而幷不賜第，則科體無損，處分得宜，伏願裁處焉。今年式年覆試，因監試官之不備，翌日開場，實是前所未有之事。前掌令李著、前持平李憙，惟以違牌爲能事，後弊所關，不可無警。伏願特命削罷焉。濟州非他邑比，而近來武弁，每每厭避。元百揆始作俑焉，洪元益尤而效之，至於李守身而極矣。臣謂元百揆、洪元益，特施島配之典，李守身則仍其地定配，斷不可已也。
批曰：“特命擢頭，意非偶矣。竝第竝不第，非特有之，一榜竝賜第，亦有例焉。此皆自上特爲處分者，非在下所援請。李著、李憙，竝罷職不敍，李守身旣已處分，不必更論，元百揆、洪元益竝削職焉。”
史／編年／朝鮮王朝實錄／英祖實錄／六年（1730）　卷二十五至二十八／卷二十五　正月至四月／四月／16日(P.26-1)
○甲寅/上御崇政門親鞫，必雄，烙刑。上曰：“必雄結黨無賴之輩，踰越宮墻，此亦一律。而又因往者得罪見汰，怨及國家，陰結戊申逆黨之說，尤極凶慘。此等之類，不可以循例
結案正法，不待時凌遲處斬。
○罪人老味、金伊面質。老味曰：“朝者捕廳面質時，汝豈不盡言耶？”金伊曰：“禾塊何爲見漏耶？伊日踰墻之時，禾塊、必雄、世萬、吾與汝，五人入去矣。”
○罪人太建更招。太建，卽禾塊之冠名也。供：“必雄素與交結之兩班，卽朴再昌。其後與必雄同往，則有黃進士、李進士在座，故必雄不得接話。而當初必雄欲得兩班，與之同事，故矣身使之納交於再昌矣。再昌、世彬、車後軾，矣身及必雄，爲一牌，周老味、介助之、世萬爲一牌，必雄則幷入兩牌中。今番踰墻事，再昌亦知之矣。”
○再昌供：“世彬受學於矣身太建以馬後輩，與世彬同來，故亦相知矣。”再昌與太建面質，太建謂再昌曰：“三月初，吾往汝家，黃、李兩人在座，指必雄而問於汝曰：‘此何人乎？’則汝豈不曰：‘受學者。’乎？”再昌語多屈。
○諫院大司諫尹惠敎。申前啓，不允。又啓：“權詹，身爲方伯，當賊變之起，不思急急出兵，逗遛觀望，縱賊遺君。梟示之請所以發也。況今似應聽權監司言之說，旣出鞫囚之招，則其間情節，有不可測。請充軍罪人詹，拿鞫得情，夬正王法。”又啓：“今此罪人之陰懷凶計，潛越官墻，前古所無之變怪。此莫非守直不謹，更巡不嚴之致，請當日各門入直守門將及當日各所更巡部將，竝令拿問定罪，當日別巡衛將罷職。”又啓：“凡係攔入，兵曹主之。今此禁中，有如許變怪，而當其入來之時，初
不覺察。其常時不能禁飭之失，在所難免，請兵曹當該堂郞罷職。”竝從之。
○憲府持平尹就咸。申前啓，不允。又啓：“思孝之罪，可勝痛哉。與師寬，有叔姪之親，而率寘廊底，以慶祉爲心腹之人，而委任幕下，其爛熳謀逆之狀，不待崇大、道亨之出而可知矣曾按東藩，以三百金出給弼顯，則彼此綢繆，其來已久，而顯賊之直到全州，請見主將，顯有和應之跡。昨年按鞫之時，徑光酌處，已是失刑之大者，況今似應聽鄭監司言之說，旣出於鞫囚之招，且其孽弟思恭，緊出於賊招，則其間情節，有不可測。請充軍罪人思孝，嚴鞫得情，以正王法。”又啓：“鞫廳罪人泰亨，飮毒徑斃之狀，旣露於檢驗之時，則當日入直都事，難免其罪。請當該禁府都事，拿鞫嚴問，金吾堂上，竝從重推考。”竝從之。
史／編年／朝鮮王朝實錄／英祖實錄／六年（1730）　卷二十五至二十八／卷二十五　正月至四月／四月／20日(P.28-2)
○戊午/敎曰：“權詹戊申之事，雖極痛駭，臺臣請鞫，不過嚴査之意。雖逆賊至親，非下問，則宜不敢達，而刑房都事李世矩，新入殿庭，故問其爲誰，則敢以詹之族親之說，陳達於咫尺君父之前，寘人於殊常之地。此路一開，因其所惡，競相告君之弊，不可勝言。承旨金應福，罷職不
敍。”
○以李著爲掌令，李鳳翼爲承旨，許僯爲全羅道兵馬節度使。
○持平鄭亨復上疏，略曰：
戊申凶逆，實千古所無之變，而誅討不嚴，呑舟漏網，奸萌未折，餘孽猶熾。甚至埋凶宮禁，潛入大內之變而極矣。試觀今日鞫囚，罔非頃年餘黨。思孝之弟泰徵之奴萬根之切族，詹賊之軍官，迭出諸招，皆與其謀。殿下若於乙巳之初，鋤除鏡黨，無俾易種，則豈有戊申之亂？又於戊申之亂，嚴行懲討，殄滅無遺，則豈有今日之變乎？一自變亂之後，申嚴夜禁，宜倍常時，而日昨踰越宮墻之變，出於夜半，捕廳終不跟捉。近日禁夜申明之下，捕廳之若是解緩，尤爲寒心。請左右捕將罷職。壽昌、泰亨凶狡陰慝，嚴鞫之下，端緖已綻，而自外投藥，次第致斃。用情邏卒，雖令鉤覈，而兩賊之妻孥切族，置而不論，極涉踈忽。謂宜急先拘禁，俾無逃散之弊焉。京兆檢屍官尹懋敎，以其善地編配，改以島置，而以道里言之，則此近於彼，已極可異。況其當檢之時，該吏據例屢促，而無端推諉，迫曛乃行。其間情節，不可不一番嚴覈，宜令王府，拿鞫嚴問。鏡賊之心朋死友，有難勝數，而至於柳時模，則投疏營救，罪狀彰著。向者儒臣，旣已疏論，而冒入臺地，少無顧忌，殊極駭然。宜施削版之典也。
批曰：“捕將罷職，未免過當。從重推考。柳時模事，不亦過乎？尹懋敎，旣已島配，不必拿鞫矣。”
○上御崇政
門親鞫。領議政洪致中曰：“李椷父子，罪人旣曰：‘非渠所見。’則不可一向仍囚。何以爲之？”上曰：“李椷及其子世尹放送。”問罪人李東赫，供：“道昌以錢五十兩，給於所親尙宮，而仍與尙宮之養女世貞交通。當初給債，亦必有意，春間往來於尙宮家，怪問之，則答以自前所親。臣果戒以不可交通內人，則答以吾當給債。且言：‘得稀貴之物，故爲此相親。’末言：‘有所圖謀。’云。故更問之，則果於闕內，欲爲犯下之事云，又言：‘寘毒東宮。’問其事由，則由於順正而爲此計云矣。其將帥權詹，居在公州，曾爲忠淸監司，亂後便爲死人云云，蓋欲滅國家也，其所向意處，宗班中花平君是也。當初道昌言：‘爲權監司將爲謀逆。’故問其故，則答以有所謀之於宗班云。故又問之，則稱以花陵君云云。同謀者權詹及文官鄭道隆、黃晸之六寸黃洙、盧夢瑞道昌之壻，而謂之壯士，道昌專恃謀主，則花陵君也，今則當直指其家而言之，正謀主，乃是驪興君，而家在駞駱山。此輩根本，由於戊申，而南人中今無大者，雖或有之而皆老昏，故往來少輩而謀議云。思恭、道隆同謀人，則朴趾文及順天居昨年科榜進士趙哥者，亦入其黨，宗室則渠輩稱曰：‘驪興君望重。’云云，故專恃推戴云矣。臣 初所告花陵君，道昌言內年老不可用矣臣初以此告之，而其實則花陵君，乃假也。道昌則別無怨國之事，而爲
所告諸人所衝動。且道昌則欲結順正，順正則利道昌之財物，彼此交相締結。道昌以好淫之人，有情於順正矣。
○問罪人鄭思恭，思恭直招曰：“道昌自前無日不來於道隆之家，而宋僉知曾爲兵曹書吏者，乃是閔昌道廳直，與道昌，綢繆謀議。上年十一月曆書未出之前，朴再昌及其父長運一名行玉，會於乾川洞道隆家。會者朴長運、再昌，再昌之子早童，道隆，道隆之子昌祚，醫官崔益明等相會，而朴趾文，以道隆之同壻，亦爲來會謀議矣。”
○問罪人東爀，供：“自戊申年，至于今，此輩之同入其黨，矣身不知，而今番逆節，矣身聞之，則道昌當初締結順正，同謀爲逆之時，道昌在斜廊，與矣身相語之間，道昌自言，與順正交通之事。矣身戒其勿爲交通內人，仍問其所與通謀之人，則道昌答以‘吾與鄭道隆輩，結黨爲之，而凡係行賂時財物，則渠及道隆，當爲專當，宮中作害之事，將欲百計爲之。或埋凶或衝火，或於高峰夜警，而如是陰害，則禍必中於國家，如是之後，將推戴驪興。’云云。道昌又言：‘如是陰謀，或不成，則渠之湖南田土，雖盡爲斥賣，奴婢雖沒數率來，當百端經營。’云云。道昌又言：‘闕門陰害，稍蠶食之，放火埋凶等事，次第爲之，則國必不支，其後率其徒黨，擧兵犯闕。’云云。道昌又言：‘吾於順天防踏，有奴數百口，長興等沿海邑船人，盡是吾之所親，率此以來，或
現形於外，或不知不覺之中，乘時突入，則必有得功之事’云云。矣身前招所告花陵君，則道昌常言：‘宗室諸人，吾亦多見，而花陵君老矣，無可用。’云，故矣身受刑荒迷之中，先以花陵發告，其實則花陵瞹昧矣。驪興君則其連家，皆是南人，庚申年，其從祖等，被殺於西人，故道昌之黨，以宗室中南人，欲爲推戴云。渠等以矣身南人之故，信如金石，而有此言及矣。”
○問罪人宋之洛，供：“矣身往于司僕川邊道昌家，問曰：‘汝何頻往于鄭監司家？’云，則答以吾往全營受刑，鄭監司之子，亦以厥父之謫去，與四寸之罪死，常有怨國之心，有所謀議之事。’云云。道昌使其奴士會，往道隆家，得紙封藥，送于司宰監內寡婦，而其藥名不知矣。其後聞趙忠建之言，則道昌言：‘使道若還，則吾亦可爲兵水使。’道昌又曰：‘使道子弟，一生積憤，吾亦受刑。吾之族寡婦處，吾給一婢矣，有一相親內人，與寡婦相結云，而不知其間事實矣。”此亦矣身，傳聞於趙忠建之言者也。貴益自門外持藥而來，士會則持藥傳給於寡婦，道昌只言以寡婦及內人有病，故送藥，仍使其婢，入闕送藥。矣身問其何藥，則答以胸腹痛藥也，使貴益持藥，送于司宰監寡婦家矣身更問之，則答以內人將死，故欲得藥，又言內人有闕內埋置之事。道昌情節，旣以所聞見盡告，且有士會、忠建，可以詳知其間實狀。矣身與道昌，
無他同謀之事，而埋凶事，專爲鄭思孝之得職也。道昌言：使道爲貴官大爵，則吾可爲兵、水使。’云，矣身問汝之使道，方在謫中，何以上來爲高官乎？道昌曰：‘吾可使之上來。’仍言內人等締結埋凶之事，每稱思孝子之爲人，可以當國矣。又聞道昌之言，宗室陽原君之小子驪陵君，乃閔就道之外孫，故欲爲推戴云，矣身同入於其中，故詳知矣。”
○罪人守命、太建以與必雄，踰越宮墻放火事，捧結案處斬。
○罪人思恭飮毒自斃，拿覈守直羅卒。
○道隆行擔中，有藥末，問之，道隆曰：“此白荷鹽也。”上曰：“道隆不但事事欺罔，此骨末，與宋之洛之招，自然相符也。”刑二次。
○罪人白世彬，以與必雄同參謀逆，結案處斬。
○罪人貴益結案：
矣身以道昌奴子，往來世貞家者，凡二次矣。紙包末封給俊業時，道昌與全春義，同爲糊封，而送之。矣身於斜廊內庭見之，則其末色靑，果如今此出示之紙包末，而分明是人骨末也。作末時，矣身果爲一次同參，人骨出處，初則士會得來於大峴山傍，矣身亦爲得之大峴衆塚處，形如狗脛骨，大如朱杖，磨石而作末。謀逆同參的實。
處斬。
○罪人盧夢瑞，以同參道昌之逆謀，捧結案處斬。
○憲府持平尹就咸申前啓，不允。又啓：“朴寧東，卽戊申逆黨鼎鉉之妹夫也。與鼎鉉，共居一村，爛熳同謀之狀，畢露於玉成之招，而鼎鉉則已伏王法，寧東則尙今漏
網。不可以事在旣往而置之，請嚴鞫正法。”從之。
史／編年／朝鮮王朝實錄／英祖實錄／六年（1730）　卷二十五至二十八／卷二十六　五月至六月／六月／13日(P.17-1)
○庚戌/正言趙泰彦上疏，略曰：
頃年泰徵、觀孝籍産之後，釵鬟侈華之物，堂郞染指區處。請自今逆財，痛禁堂郞之行下聯箚，大臣之半伸半不伸，不成義理。朝象之欲爲聚精會神者，適
所以渙散潰裂，殊不如昨年八月以前之猶爲專一也。
上不省。
○上召見藥房諸臣。領議政洪致中曰：“馬牌旣有改造之命，行關各道，一一收聚，然後當改鑄矣。”上曰：“馬牌常常行用，一時收聚，必多掣肘矣。”致中曰：“西路所用之物，急急先改爲宜，而若皆以雍正年號造成，則顯有痕跡，以順治、康熙年號，參半造成好矣。”上曰：“此則不直，皆用雍正年號可也。”致中曰：“馬牌之各道所在，一百六十餘介，在京者五百十餘介。今亦依此改造乎？”上曰：“此亦三次加造，而如是多矣。時急行用之數，爲先改造。”致中又曰：“槐院分館，久未爲之，新榜積滯，請令從速分榜。”上曰：“事甚稽緩，各別申飭。”
○設鞫于本府。罪人椷刑問二次，第四度直招云：“臣之婢貞業曰：‘吾發一言，則吾之上典及洞內人，皆被禍。’臣之子世說曰：‘其言似是，天海者類，守命母、必雄母，貞業一處鉤覈，則當歷歷告之。’上年冬間，招問貞業則貞業曰：‘必雄得罪於國，有怨國之心，與守命同入闕中放火，當得寶具，而自多好事。’云云。自聞此變，不卽告變之罪，萬死甘心。必雄、守命同黨，卽漢江越邊居黃別將、部洞居南慶山之子兄弟、權瑎養子之同生、朴行義之子、睦天任，往來松山云。故訓將李䌖之子、燾島居南夏範、泮儒黃進士、廣州李觀濟、金一夔之次子及第者、南小洞吳慶增皆入之。守命母言于貞業曰：
‘會賢坊沈判書家富，入之爲好。柳䋱之弟亦入之，南人中稍出頭角者，皆入之，貞業與守命相親，故箇箇知之。至於放火之計，則以爲：‘必雄先入放火，則闕內必撓亂，此際率無賴黨六七十名入去，爲罔測之計，無賴輩思孝之軍官呂必迪入之，譯官卞三錫、其子時昌、時和入之，大興郡守趙隆，擔當放火，請由上來，朱世邦亦欲領率無賴黨李夢燁之子及第者、必迪之四寸必彦，亦入之。’貞業、守命，丁寧傳說。”
○以吳光運爲承旨，朴文秀爲大司諫，李著爲掌令，尹得和爲持平，趙迪命爲副修撰，尹惠敎爲平安道觀察使。
○行召對。
○上親臨鞫囚。問罪人椷曰：“汝之昨日上款遲晩，已極虛謊，而再次招辭，亦極殊常。必雄雖妖惡，此等凶謀，豈可與一士夫家婢子，共謀？而汝初不預知，則此等之言，主婢之間，豈可徑先說道耶？此汝與必雄，爛熳凶謀之後，敢生歸於知情之科，言言而貞業，事事而貞業者，明若觀火。上款遲晩時，天海之事，尤極凶獰。汝有何怨國之心，締結凶徒，作此亘古所無之凶逆？無隱直招。”刑問三次，第十六度直招云：“臣家有老松，爲結架，招致必雄，一招再招，且供酒食相親。必雄與守門將申行楫奴子相親，故行楫使其奴子，招送。必雄雖庸劣，慣於出入闕內，同事然後可以爲逆。臣有萬死無惜之罪，聞其謀而不卽發告。昨日本府，旣已指告諸人，捉來
推問，則可以詳知。其中朴行義之子，自前善入於此等事，如必雄、守命之類，相與締結貞業，來言於臣。必雄常謂臣曰：‘吾見兩班，不爲不多，見君好花草，可與爲言。’乃以怨國謀逆之說，言于臣，臣曰：‘知汝面不幸。’必雄曰：‘今如走岸之步，旣發此言之後，若或被捉，則吾當推諉於君。’事勢所迫，不得不與之同事。昨日所告必迪同入事，必雄常常言之。蓋必迪得罪於吳命恒，爲思孝軍官，必雄以爲：‘持火藥入闕放火之際，必迪有勇力，可以用之。’黃琦以弼夢之軍官，守命常與之同杯酒交好，故入於其中。南慶山之子，必雄常曰：‘其家富，可使入於吾黨。’其後聞此人，有大家，上年無端賣貰，其價用於用處。權瑎之養子同生入之事，守命傳之於臣。睦天任，渠之奴子以爲：‘一番見敗，又復以此等事，使吾使喚乎？所謂使喚者，宮墻外往待事也。’蓋天任使其奴，偕道隆奴，同會於武德門外，其處多草家，可以隱伏俟便，踰墻放火。李䌖子，守命以爲：‘其家富甚，要入之，旣入之後，貧甚反爲索債於我，大苦。’南夏範以善占，故必雄求得之，而言之於臣，所謂欲占之事，卽踰越宮墻事也。黃進士，居齋儒生，其人自嶺南來住泮中，必雄言：‘黃進士有義氣，且善文。’李觀濟，守命言，亦是多義氣，金一夔之子，守命言之。一夔之姪遠慶，卽臣之同生兄楫之妻娚，故貞業曰：‘某宅兩班，皆入於好事。’臣以
此知一夔之兩子皆入。吳慶增與必雄，隔墻相親，沈判書家，必雄言之，而臣不知誰某。臣之同黨，或有約束不來者，或有先諾後悔者，故黨與不多。柳䋱弟自初入之，兩班烏合，如必迪之類。李夢曅子欲過遷葬，賣畓置五十兩銀子，故誘而入之，必雄言之。又云：‘呂必彦若不入，不可爲也。’天海者流事，上年秋間，朴行義之子問於臣曰：‘君知必雄之意氣乎？此人足辦天海事。貞業常恐喝曰：‘若遇我不善，則當以罔測之言，告於駕前。’如天海之事，臣持身不謹，必雄往來之際，奇禍已兆，若忽然迫逐，則大禍立至，不得不與之同事，謀逆同參的實。”椷所告卞時和父子、朱世邦，命勿逮，蓋時和等，以閭巷人，不當參涉於凶謀故也。
○諫院申前啓，不允。
史／編年／朝鮮王朝實錄／英祖實錄／六年（1730）　卷二十五至二十八／卷二十七　七月至九月／九月／2日(P.16-2)
○戊辰/大司諫金致垕上疏，略曰：
殿下之受誣於凶賊，今幾遭矣？一被賊虎之誣，再被逆鏡之誣，三被天海之誣，以至於翼、賢、麟、夢、弘彦等窮凶極惡之誣者，爲四爲五矣。爲
殿下臣子者，政當腐心痛骨，誓不戴天，以爲必辨必伸之計，不然，死有餘責，而今日諸臣，乃反視之若薄物細故，了不動心，喑無一卞者，何也？豈聖上痛禁黨論，故彼以卞聖誣，亦爲黨論而然哉？爲君父欲申誣者，謂之黨，則彼拱手却立，默無一言者，抑歸何黨乎？向微我女中堯、舜明白痛快之遺敎，則殿下罔極之誣，幾無以昭暴於今日矣。況以慈敎中，反衊先王之語，觀之，其不獨爲殿下一身之誣者明矣。豈可不思所以明卞洞伸，以慰先王、先后之道哉？辛丑景廟之欲使殿下，參決機務者，何也？豈不以聖候違豫，有妨於萬機而然也？不然，春秋方富，寶阼纔登，臣民愛戴，中外想望，何爲而有此擧措耶？惟其不幸有疾患，妨聽斷，深惟宗社之謨，克篤友干之情，遂欲分乙丙之勞，而就調養之便。此於先王盛德，國家大計，有何一毫虧損，而惟彼凶邪之徒，恐其不利於己，遂爲諱疾之謀，陰售其不逞之計，一邊大肆屠戮，一邊力爲籍脅，當辛壬之際，人人惴澟，不敢以聖疾二字發口而語。疾病之來，聖人之所難免，先王之不自諱，而發諸絲綸者，此輩何諱之甚耶？及至甲辰大漸之時，侍藥設廳，終不擧行，遐外臣庶，擧不知聖候，至於惟幾，而遽遭崩天之慟。於是凶逆之徒，倡爲罔測之說，外內和應，終至妖書之掛，凶檄之傳，而禍亂
遂滔天矣。自古明王之御世也，非不以寬大仁恕爲務，而至於凶逆，則必誅不貸。夷族之法、收司之律，代益嚴密者何也？蓋以梟獍凶毒之性，有非區區仁恩之所可化。不以嚴法而痛繩之，則不足以大創於後來也。殿下若於乙巳之初，窮治凶黨，快正王誅，則自無戊申之變，當戊申之變，痛訊逆徒，廓掃妖祲，則自無今日之患矣。徵、夢漏網於鏡、虎之誅，而釀稱兵犯闕之亂，詹、孝倖逭於徵、夢之戮而致挾匕埋蠱之變，終至禍酷靑宮，鶴駕賓天，三百年宗社，茫無所托。言之至此，裂眦崩肝，聲淚俱逬。以常情言之，聖上之所以處此者，寧過無緩。而今日之事，猶不免乙巳、戊申之舊套，臣未知他日之憂，必至於何境也。當輝、儉、鏡、虎之搖動誣逼也，殿下之危如綴旒矣。今日之自謂純臣者，皆當時公卿大夫，六部、三司之官也。亦嘗有一人出一言，爲殿下保護之地者乎？趙聖復之斃桁楊何也？非以請使殿下，參聞庶務之故乎？李廷熽之竄極邊何也？非以首請建儲之由乎？故相李健命之尤罹慘刑何也？非以克準冊封之請乎？方此之際，其頭勢景像，果何如也？推賊鏡爲魁主，尊逆虎於盟壇，泯然一色，無復忌憚，及殿下將誅逆鏡，則或覆逆或論救，故至其誅之也，猶不忍以逆稱之，至戊申之變，而始指爲逆。且以疏下諸賊事觀之，丁未得志之初，乃敢變
賊爲臣，而亟請出陸，及夢賊之稱兵，又乃變臣爲賊，而擬律之啓，必減一等，惟恐或傷。蓋此輩，與鏡‧夢諸賊，始則沕然相合，中則稍存形跡，今則顯示自貳。而猶且覘上意之好惡，以爲向背，視處分之緊緩，以爲操舍，陽擠陰助，外斥內惜，眷顧牽連，未忍割棄。至於事變層生，逆節昭著，十手難掩，欲諱無路，不得已沒奈何，然後强爲以鎌遮目之計，此其聖上終始洞燭之情狀也。其黨凶黨惡，孰有甚於此者？而忘君護黨之責，一不及於此輩，何也？四臣之冤，一也，而聖上處分，伸其半而罪其半，何也？四臣之本末事實，聖上知之矣，諸臣言之矣。臣只以事理之不可異觀者，爲殿下陳之。蓋有代理，故有聯箚，無代理，則無聯箚矣。代理、聯箚，旣非兩件事，則是豈可分而二之者耶？丁未凶黨之追罪也，以代理聯箚，區而別之，簧鼓巧舌，恣意欺蔽，竟使慘禍之餘魂，又負冤於泉壤。殿下試思之。當辛壬之際，此輩以代理、聯箚，幷驅之於逆。有曰驚惑，有曰陰移，至以簒奪目之，何嘗以代理、聯箚，看作兩件事乎？而今乃巧飾不成之說，强分一串之事，舍代理而罪聯箚，此不難知也。在今日，則代理二字，渠亦知有礙於聖躬，故藏匿不言，含默不發，而聯箚則出於四臣，故乘其新有寵大得志之初，百計閃弄，萬般遊說，畢竟罪而後已。殊不知罪聯箚者，乃所以讎代理
也，可勝痛哉？所未曉者，今殿下，旣知其冤矣，旣知其非逆矣。臨帳殿而下敎，閉閤門而自責，若將有大擧措明處分，末梢歸宿，僅止於申復兩大臣而已。此果謂大公至正之擧，而無慊於聖人盡善之道耶？竊想殿下，方以調停蕩平爲務，故或者聖意以爲，盡伸則必有一邊人之難安，不伸則必有一邊人之爲冤，遂乃參酌分半，或伸或仍，以爲牽合彼此，俱收竝用之計耶？苟其人冤也，苟其事是也，均伸可也，公雪可也。何爲此計較斑駁之擧也？夫四臣者，其爲宗社之慮同也，盡殉節之忠同也，庭請同也，聯箚同也，畢竟幷戮於凶黨之毒手同也，至今國人之憐悲，萬口之一談冤痛同也。眞所謂同功一體之人也。殿下初不知則已，旣知之，則有何顧憚而不思同慰之道乎？初不伸則已，旣伸之，則有何嫌忌，而終靳幷復之恩乎？伏願聖上，特復兩臣，以慰忠志士之顒望焉。臣卽見邸報，正言尹興茂，以朴弼均之請伸兩臣，至於論罷，臣不勝駭憤焉。其所謂非今日所宜有者，何事也？弼均之言，雖甚寂寥，然其大意，則爲兩朝辨誣也，爲國家討賊也。而乃曰：“姑舍無論。”夫興茂之必欲姑舍無論，於辨兩朝之誣，討國家之賊者，何也？此而不罪，可謂國有法乎？嗚呼！今日殿下之勵精銳意，必期有成者，非蕩平之政乎？爲此有本，行此有道，致有此漸。非可以
言語硬做也，非可以威令勒成也，又非可以一朝一夕之間，驟致而襲得者也。古者蕩平之世，務俊乂之登庸，而曰以難壬人，盡賢能之任使，而曰去邪勿疑。蓋去邪難壬，然後淑慝枉直，無混雜之患，而賢能俊傑，得盡其用，終致蕩蕩平平之效，此乃建皇極之道也。試以今所謂蕩平觀之，殆與古蕩平有異。事之是非，不甚卞焉，言之曲直，不甚別焉，爵之則彼此之雙擧焉，罰之則甲乙之兩治焉，善者旣無勸，而惡者別無懲。忠或不見察，而罪或多倖免。雜進忠邪，而惟以分義驅之，不分是非，而惟以利祿縻之，比如共氷炭而一器，寒熱不相爲用。是將奚益哉？主是政者，又不能推明蕩平之本，以贊我聖上作極之治，顧欲苟且彌縫，牽合扭捏。而往往又以鏡、夢餘黨之換面媚竈者，參錯於其間，若謂蕩平之極功，無過於此，則大舜何不與元、凱、共兜同做馨香之治，武王何不與閎、散、廉、來偕講熙載之績耶？臣恐今日之蕩平，不過如宋建中之調停，徒使士夫風習，壞盡無餘，而終未免階亂之歸也。臣於此，未嘗不仰聖上欲蕩平之心，而歎聖上失蕩平之本。曷不內陽外陰，內君子外小人，奬忠貞而懲凶醜，防亂源而絶禍根，以正朝廷，以正萬民，直追隆古之蕩平哉？苟其然者，臣雖不武，太平萬世，謹當遍賀於延英門下矣。齊家治國，曾傳之訓也，未有內治不正而
能理其國者也。竊觀殿下，正內治嚴宮禁之道，猶有未盡，蓋平日管束宮屬，禁飭掖隷者，旣不如列朝之嚴，故防範易凌，閫限不峻，內庭婢使，恣出外而無拘，閭閻常賤，闌入內而不禁，積習旣久，邪逕大開。於是內外交通，爛熳行謀，邪穢之骨、凶醜之物，無不挾入大內，遍埋淸禁之地，終使國家，遭不忍言之慘變，噫嘻！痛矣。向使殿下，正家之化，素行於貫魚之列，畏威自戢，隄防極嚴，宮掖肅淸，則此等變怪，何自而生乎？伏願聖上，嚴飾宮闈，峻其出入之防，使內宮治益正，而禍亂不復作焉。殿下於卽位之初，勵精臨朝，孜孜圖治，恥爲漢、唐之中主，深械末俗之文僞，聖志之所自期者，蓋不草草矣。不幸荐遭喪變，屢經逆亂，振作之意已衰，篤實之工不繼，漸不克終之歎生矣，姑息苟且之患作矣。講討之益，浸不如初，聽斷之勤，稍損於前。受言之量不充，而今漸有拒人之意，納諫之聰不廣，而今漸有厭聞之色。事有涉於宮禁賤隷，則必分疏曲護之，言有關於宮家折受，則必盛怒呵責之。遂非文過之習，生於自聖，喜侫惡直之習，由於自用，周遮之意，或露於辭令之間，計較之私，多見於事爲之際。輕視群下，則馬牛縶而奴豕叱，不恤辭氣之太迫，獨斷聖心，則髦是非而苴義理，不顧公議之甚嚴，喜怒多失其中，刑政或至乖舛。君道日亢，臣道日卑，謇諤之論
無聞，諂諛之風已成，凡章奏之間，非頌功，則贊德之詞也。此皆殿下根本之地，公不勝私，義不勝慾，許多病痛，隨處發見之致也。似此規模，雖治平之日，尙有陵夷衰亡之患，況當此極圮之運，傾覆之世，而欲以是撑柱支扶，不亦難乎？伏願殿下，自今用力於根本之地，使方寸之中，洞然淸明，不爲左右私昵之愛所奪，不爲諂諛疑亂之說所惑，計較之私不萌。而一以義理裁之，是非之辨必明，而勿以好惡間之，雖歷變履險，而終始如一，則今日之殷憂多難，未必不爲啓聖興邦之資也。
敎曰：“今觀薇垣長疏本，其中不無勉戒之語，而一篇精神，以舊習必欲勝君父而後已。若如致垕之心，朝廷規模，一如乙丙，而後可謂蕩平耶？此等不祛舊習之人，決不置於今日耳目之官。而若或深治，助其務勝，遞差，原疏還給。政院難以退却，則先稟後入，其何晩也，而今日微稟捧入聯翩，紀綱其曰有乎？可謂寒心。捧入承旨，從重推考。”
○諫院申前啓，不允。
史／編年／朝鮮王朝實錄／英祖實錄／六年（1730）　卷二十五至二十八／卷二十八　十月至十二月／十一月／2日(P.10-2)
○丁卯/前參判金有慶上疏，略曰：
噫！我朝黨論，實爲亡國之痼弊，而至於辛丑之禍，豈可以黨論論之哉？嗚呼！先王不幸有疾，群奸乘機逞凶，交結宦妾，圖竊權柄，而其用意設心，惟在於不利殿下，經營排布，次第造出，危怕之言，已發於在潛邸之時，駁正之論，又出於定位號之後。鏡疏唱之於外，儉變應之於內，末乃粧出逆虎於冊封使臣先來出來之翌日，誣逼之語，果發於凶口，其爲臣子者，孰不欲沫血飮泣，痛覈明卞？而乃反以獄辭之凡干於春宮者，勿書文案爲請，而卽撤庭鞫，移設本府，有若何樣事情，隱在其中，闇然置之於虛實疑似之間，以爲眩惑聽聞之地，其陰凶之計，巧密之謀，如非熟講素定，
能如是乎？其後機事轉益危急，益寬之疏始發，而旨意叵測，玉堂之箚繼起，而顯加指斥，終而敎文作，而凶肚逆腸，畢露無餘矣。其首尾情節，灼若觀火，而到今千罪萬惡，盡歸於一一鏡之後，始乃謂凶書、逆檄，皆源於敎文。然則敎文之至凶至惡，初不難知，而奈之何大庭宣讀之日，滿朝臣僚，皆莫不側耳而聽，交手而賀而已，無一人爲之驚心痛骨，聲罪請討者，抑何意也？嘻噫！痛矣。若以春秋之法斷之，則當日諸臣，能免於趙盾、許止之誅者，幾人哉？第以太寬過恕之論，論之，或不無輕重、淺深之可別，言之雖長，請畢其說。蓋指揮一鏡，爲其謀主者有之，趨附一鏡，爲其使令者有之，內實贊助，而外示崖異者，亦或有之，知其計謀而坐，觀成敗者，滔滔皆是。心知其爲逆，而牽制黨私，較量利害，怵畏趑趄，口不敢言者，不過若而人而止耳。當是之時，一時望論，同歸於一鏡，贊之以社稷之功，擢之以八座之列，推許奬拔，靡不用極。而至於被謫之初，猶進救解之言，伏誅之後，不請孥籍之典，則其不以敎文爲罪者，豈非明且驗也？而及夫戊申稱兵之後，乃以大逆之魁，書之於播告之首，罪則一也，昔不加小，今不加大，而戊申前後，輕重判異，其故何也？蓋以爲若使一鏡，獨當前日之罪，則或可免收司之律，而反不覺心腸手脚之愈益彰露，誠可笑也，亦可哀也。臣得見《戡亂
錄》，則以知情伏法，亦多有之。夫以一鏡爲麟佐之魁，而知麟佐之情者，死於法，知一鏡之情者，晏然翺翔，非止知情，與之爛熳同惡者，亦蒙顯用。如不以一鏡爲逆則已，如以爲逆，則天下，安有如許法理？不特此也。罪如鳳輝，而官秩如舊，惡如益寬，而臥席而死。堂箚諸賊，竝居華顯，奬拔一鏡者，眷遇偏至，伸救一鏡者，歷揚內外。其他干犯至重，情迹盡露者，亦何限，而殿下一倂容貸，尙不正罪。處分反常，政刑乖當，王綱已解，人心日壞，視君父輕如草芥，爲亂逆恬若尋常，元凶巨惡，布滿中外，亂臣賊子，相繼前後，以至蠱變搆禍，逆竪入闕，而無復餘地矣。倫常斁絶，義理晦塞，君不爲君，臣不爲臣，遂使三百年禮義之邦，便作長夜乾坤，駸駸然將至於夷狄禽獸之域，有識之深憂浩歎，曷有其極？而不幸蕩平之論，尤爲世道之大害，逆半爲忠，忠半爲逆，是者不爲全是，非者不爲全非，注擬之間，惟務參半，黜陟之際，必求其對，崎嶇艱辛，硬做勒成，正是朱子所謂自然之平，大相反戾。蕕薰氷炭，混雜於一器之中，而謂之以革舊圖新，凡係前日事者，一切付之於先天。噫！前日所爭，只是甲乙之是非，彼此之長短而已，元不關於國家之興喪，朝政之利害者，誠能以至公導之，至誠勉之，使之兩忘恩讎，一心寅協，則東西可保合也，老少可消瀜也。而至如君臣之大義、大倫，人
皆得之於天，而賦之於性，撑天地亘古今，作爲不易之常理，則雖閱千百世界，決不可與世而推移，隨時而變通者也。爲今日之臣子，豈忍與殿下之逆臣，比肩接武，馳逐班行，上下周旋於言議訏謨之間哉？噫！殿下之輕視臣隣，自是本來病痛，而自有黨論以來，乍進乍退，飜覆無常，患得患失，廉隅掃地，風習大壞，氣節全消，居而行己，出而事君，鮮有自重之士，則其見侮於君上，亦有由矣。近者聖意，專在於蕩平，起廢興滯，廣加收召，而惟以爵祿啗之，分義怵之。臣雖無似，亦嘗聞古人事君之道矣。出處進退，惟義是視，如其義也，雖赴湯火，如視樂地，如非其義，雖千駟之富、萬鍾之厚，亦或有不顧者矣。奈何，殿下之使臣以利，不以義，其退之也如逐犬豕，其進之也如縶馬牛，震之以威怒，脅之以譴罰，少有拂意，則詬叱之斥逐之，雖有所懷，使不敢言。情志阻隔，氣象愁沮。如是而欲望厭服群心變化一世，以做無偏無黨之治，其可得乎？噫！黨論之生久矣。其分裂之初，雖有邪正之判，而至如末流之互相黨伐，專事傾軋者，臣心常惡之。故論事惟循是非，交人不拘色目，偏信己見，與時寡諧，自在韋布，誚謗已多。及登仕路，齟齬益甚，通籍餘二十年，而在京從宦，不過數三歲矣。臣之不急於進取，不偏於言議，實是通朝之所共知者，而乃於白首垂死之年，萬念俱
灰之餘，抑何心腸，故爲乖激之言，以忤聖明之聽哉？第區區意見，如上所陳，性本執滯，不能變改。若君讎終未討，聖誣終未辨，則臣雖飯蔬沒齒，決不敢爲冒進之計矣。
上覽之，怒甚，敎曰：“噫！予志大定，北面於今日者，其敢欲搖颺予心？是無臣節也。行副司直金有慶托以應旨，一篇疏語，其習不忍正視。言之無倫，胡至此哉？其中尤可駭者，予不忍提說中其意也。此等之疏，非還給而止者也。若加痛治，是亦中其意，乃層激也。卽火于殿庭，以示予堲讒之意焉。”
○將晝講，以王堂不備，停。敎曰：“卒哭纔過，哀慕尤切。此時服視事服，開法講於便殿，雖切傷感，體古聖之大義，初稟視事，卽命開講。而爲經幄之臣者，久輟講筵之餘，不待請牌，宜卽備員之不暇，違牌相續，法講遽停，違牌人禁推，當該承旨，不能申勑，以致日晩，從重推考。”
○副校理李宗白上疏，略曰：
德宗大王廟室祝文，因大臣收議，有令玉堂，博考典禮之命矣。《皇明會典》中，神宗皇帝別祭睿宗皇帝祝號以啓者，誠以不稱嗣字，只稱孝曾孫之文，實有別嫌重統之意，而爲今日考據之一端故耳。此是萬曆酌定之禮，初不相干於嘉靖間所謂大禮議者，而今者儒臣收議，至曰：“不恤我祖宗家法之所在。”又曰：“嘉靖變禮，張萼、桂萼以此大亂一世，得罪於天下後世。”臣等考啓之辭，旣云：“皇明
世宗之稱謂睿宗者，非所可擬於今日，而惟是小註中，神宗皇帝稱謂睿宗之祝號，似可爲今日傍考之資。”云爾，則臣等之嚴斥孚敬迎合之議，竊有取於神廟不稱嗣字之義者，昭然可見。且云：“世宗之稱謂睿宗者，與我朝成廟之稱謂德廟，逈然不同。”云爾，則我祖宗家法之明白正大，卓越千古矣。臣等之所歸重，固在於萬曆，而此事之發源，實本於嘉靖，從頭致詳，事勢使然，曷嘗引重邪論，如當時之席書，而自甘爲楊愼輩之罪人耶？
上賜例批。
○前縣監蔡之洪應旨上疏，略曰：
殿下德崇業廣，蟠天而際地，無容議爲，而計今鞫獄，連年了當無期，則拷掠之律，只及於踈遠，而寬假之典，偏被於貴近耶？朝著潰裂，傾軋成習，則無乃君子之進，不能如茅斯拔，小人之退，不能如距斯脫耶？耆舊彷徨於外，政事或有所闕歟？言官噤默於下，謟人或肆其志歟？名敎紊而官方雜，無乃德義衰而汚踐騁歟？私逕開冤枉積，無乃貨賂行而恩澤壅歟？有一於此，未或不殆，更願殿下，平心易慮，反躬自省，以弭天譴，以順民情。
上例批。
史／編年／朝鮮王朝實錄／英祖實錄／七年（1731）　卷二十九至三十／卷二十九　正月至六月／四月／16日(P.21-1)
○戊申/有罪人成琢者，以惠廳小吏，被援於戊申賊玉成，酌配於海南，而琢受由擅入京，留連不還，備局詗知之，啓請令秋曹，捉還配所。琢被捉，納一封書，謂以上變。刑曹判書尹游、參判洪鉉輔持以求對。上取覽封書，敎曰：“此與益衍，一而二者也。戊申若殄滅此類，則豈有是也？琢以小吏，薄有才者，渠欲淆亂朝廷。而以朝象之如此，此輩亦如此，寧不痛哉？渠所言允中者，何許人也？”同義禁趙遠命曰：“此乃
李允行之從弟，而謫於海南者也。”命竝與封書所告金重輝，一體拿來，重輝乃凶賊思孝之奴，而與允中，綢繆云者也。
○設鞫于本府，問成琢以封書中，與允中酬酢狀，琢供：“麟佐凶檄中，擧密豐者，欲除去密豐，而驪興則南人之所戴云。又以戊申賊，恃京中內應，世弘爲八路從約長。”又曰：“朝貴交通之簡，皆入於淸州賊陣，而草野則根在於嶺南安東。”問朝貴爲誰，則允中低聲擧李光佐、李森、權以鎭之名。故驚問從何得聞，則允中曰：“聞於李世岳。世岳，卽百全之子也。百全與麟佐父弘德，爲曺夏周之壻，世岳、麟佐爲姨從，情若兄弟。戊申，世岳入麟佐陣中，爛熳相議，夏周之子景洙、景泗，亦知情同參者也。”又曰：“嶺南有三望士，慶州崔光斗、安東權榘、善山李燾也。”又曰：“草綠大將鼠猫大將之說，盛行於嶺南，其意則俗云：‘草綠同色也。’鼠猫，以大小鼠共盛一甕，則大者呑小，故目大鼠以鼠猫，草綠‧鼠猫之稱，蓋指出征人之多其黨名者而發也。”又曰：“思孝奴金重輝，能文伶俐，今春來見允中曰：‘新天地出後，當有好事。’云矣，未久思孝子道隆書促重輝，使之上來，若覈重輝，則必知同黨矣。”又曰：“今海南騷屑大播。二月本縣白日埸，以激發潛龍志爲賦題，多士不製而出。”又供：“長興鄭德載，今春來見允中曰：“以潭陽火藥事，人言狼藉，兵使趙儆欲爲狀啓，而思孝勸止之。”又供：“丁
未穡事大登，翌春市價，一緡幾至十斗，御史嚴禁海船，使不得漕運者，欲留爲賊糧之計也。欲以此往告於兵判，要卽上聞而阻閽矣。”問重輝，不服。
○上親鞫琢及其弟璞，敎曰：“海南倅之以激發潛龍志爲科題，可怪矣。”右議政趙文命曰：“柳得章之事云。”上曰：“朴文秀之待命，以安錬石必殺乃已之事耶？”判府事李台佐曰：“以弔希亮、護世岳、訪權榘事也。”文命曰：“文秀之弔希亮，在於亂前，而琢言如此。且以文秀之推問世岳，謂之酬酢顧護云矣。”上曰：“李匡德阻塞漕運，竟遭罔極之誣，予竊笑之矣。”琢、璞，竝各施刑十三度。
○自是，連設鞫于本府，問李允中，允中供，密豐不在賊陣，而名登凶檄，似爲瞹眛。又供與琢酬酢雖多，別無可達者矣。與琢面質，允中語多屈。琢加刑二次，允中刑一次，俱不服，遂物故。琢刑八次，供曰：“臣以李政丞、李大將、朴監司，多有嫉惡者，故果有此誣引之事矣。”琢刑九次，以誣告遲晩，仍杖斃。璞刑三次不服，仍酌處諸囚，配成璞于羅老島，金重輝于三水。
史／編年／朝鮮王朝實錄／英祖實錄／七年（1731）　卷二十九至三十／卷三十　七月至十二月／十一月／1日(P.38-1)
▣七年 十一月
○朔庚申/上親行朔祭于敬徽殿。
○上御賓陽門，除遷長陵緦服，哭四拜。
○領議政洪致中承命入對。上召見之，慰釋備至，致中曰：“趙觀彬疏所謂委官再候云者，指臣而發也。臣果再見李光佐，而候字有若臣承望氣勢者然。臣亦大臣，豈有是哉？今聖上所以欲通用彼此者，意甚盛也。不但臣所見如此，趙文命、宋寅明之意，亦與臣同，則其疏中宋寅明之募臺官擊逐臣云者，非實狀，乃過疑也。至於文命，則戊申前後，惡鏡黨如私讎，且無偏係，乃心王室，而觀彬一筆句斷，當之者豈無不安？而出城則過矣。”上曰：“趙觀彬甚厭蕩平，故爲此疏矣。”致中曰：“觀彬旣非欲仕者，又非欲害國者。性本偏塞，又經禍變，殆若喪性者。見人之言論稍緩者，則輒怒之，故諸臣亦不與較，文命亦必不深怒之。然島配之命，處分似過。蓋都憲之職，非他臺之比，豈可使生行死歸乎？”上曰：“若非都憲，渠豈逭殿庭之鞫乎？予則思其父而然也。”致中曰：
“通融彼此，惟才是用，爲今急務。而殿下文致太平，武定禍亂，若又祛朋黨，則尤豈不卓然爲聖德之光？臣嘗以未復官兩臣事，有所奏，此非阿好，義理固然。今欲矯變時象，必如是而後，乃可爲也。戊申間倘許兩臣復官，則庶幾爛熳同歸，而蹉失機會，可恨也。”上曰：“辛壬以後之人，其氣方沮，甲乙以後之人，其氣本盛。沮者予慮其不能做國事，盛者予常欲抑而無過。且甲乙以後，一人曰白則皆曰白，一人曰黑則皆曰黑，如建祠事，終是過也。二臣事，他人或可言也，觀彬則不敢論也。”致中曰：“一人出言，萬口咸同者，亦不謀而同，蓋非心異而口同也。古聖人必順人心，順人心則無違於理也。”上是之。
史／編年／朝鮮王朝實錄／英祖實錄／三十四年（1758）　卷九十一至九十二／卷九十一　正月至六月／二月／27日(P.13-2)
○癸未/以權爀爲大司憲，任瑋爲大司諫。
○輔德沈益聖上書，略曰：
邸下春秋鼎盛，血氣方壯，政當大禹惜寸陰之時，連以睿候之欠寧，曠廢，离筵開講無期。疾病之來，聖人所不免。雖在盛壯之年，一時違和，固非異事，而至於經歲彌留，閱月廢學，宮僚之達辭，或承俟間召見之批，而終歸文具，醫官之入診，而不聞勿藥乃瘳之喜，而每傳一樣，噫！宮中周旋言動之節，雖非外廷所可得聞，而無乃睿孝出天，煢煢在疚，已經一朞，攀號哀慕之際，自不覺致損，而燕居蠖濩之中，或失聖人愼疾之方，轉輾沈綿，未易復常而然歟？目今天氣向暖，晝漏方永，宜於神氣蘇醒之時、朝
晝淸明之際，召接宮官，講說經史，簡其禮數，去其筵體，或倚枕而聽讀，或因讀而問疑，不尙淵默，爛熳酬酢，則湯銘日新之工，不期自至，不覺沈痾之祛體矣。大朝卅餘載臨御以來，嘉言善行、盛德大業，外而布在八方耳目，內而昭載許多簡編，則邸下之所當法，豈求他哉？昏定晨省之時，自然耳濡而目染，以至於發號施令，進賢退邪，一動一靜，一言一行，隨輒爲度，薰陶之速漬染之易，實非區區講說之比也。孟子曰，‘人樂有賢父兄。’此言家庭之間，身敎之易入也。且學問之工，不專在於讀書而已，奉先事親，無非學也，接物應事，無非學也。對飮食則學在是焉，當寢臥則學在是焉，只在於一心之操舍而已。孔子曰，‘操則存，舍則亡，惟心之謂歟？’
答曰：“所陳切至，可不體念焉？”
○王世子坐寬毅閤，引接大臣、備堂。禮曹判書李益炡曰：“今番服色一節，昨日已稟定於大朝矣，孝昭殿參祭時及大朝進見時，以黲袍爲之，徽寧殿參祭時，以黑袍爲之，法講則以淺淡服爲之，次對則以黑笠、黑帶、白道袍爲之，《五禮儀》祥後則無哭，而今番則外庭參祭百官無哭，而近侍及亞獻官以下從哭。不但徽寧殿如是矣，孝昭殿祥後禫前，亦當如此之意，昨已定奪矣。”
○上御崇文堂。承旨入侍，敎曰：“元良冑筵，乃是法筵，備局次對，國之重事，而今聞藥院，請行於寬毅
閤云。與入診、召對有間，決不可行於臥閤。冑筵、次對皆於德成閤爲之。元良時敏堂，若予正殿，心制之前，因於此閤爲之。”敎曰：“幾朔之後，聞開筵次對之報，雖服茶飮，心則少開。將此不已，吾國其庶幾。吁嗟！春坊僚屬，乘此美機，其勿若前緘默，輔導元良。若復怠忽，非徒元良之咎，講院僚屬，亦豈無過？將此下敎一件，書入元良，一件書付院壁，以爲交勉焉。”
○上御涵仁亭，親傳香。
○上御崇文堂，承旨入侍。謂注書鄭昌順曰：“史冊雖不可見，次對條目，略聞何妨？大臣所達何事耶？”昌順曰：“右相以江原監司狀聞江陵燒燼穀，勿爲蕩減，慶尙兵使狀聞統營移劃穀，相半取用，及不參臺臣罷職也。”上曰：“下答云何？”昌順曰：“以依爲之下令矣。”上曰：“儒臣所陳何事耶？”昌順曰：“儒臣洪良漢陳勉戒，大體以昨者召對、今日賓對，出於久曠之餘，臣民慶忭，若覩景星慶雲。願邸下擴充今日之心，以爲悠久之工。”上曰：“前日不言者，未覩景星慶雲而然耶？旣覩之後，所陳止斯而已乎？臺臣亦有所陳乎？”昌順曰：“掌令李秀逸所懷，大體與儒臣之意同矣。”上曰：“下答云何？”昌順曰：“以各別體念下答矣。”上曰：“今日是好機矣。此正諸臣拔筆直言之時，草草陳達，誠甚慨然。”仍敎曰：“儒臣、憲臣之言，非予今日所望者。三司之臣，無骨鯁若此，此豈元良廓然開對之意乎？修撰洪良漢、掌令
李秀逸幷罷職。”
○上詣孝昭殿，入齋室，召見時原任、禮堂。領府事兪拓基曰：“上食，近來循情之權禮，用樂，祖宗朝已行之大經，若自今始，除上食，載於《補編》，臣意則恐無不可。然此不可猝然釐正，而詢問之下，迷見如此。”上曰：“卿意則果以用樂，斷不可已耶？”拓基曰：“然矣。”上曰：“然則山陵有守、侍陵官，魂殿有哭，晝而行祭則哭，夜而用樂，豈有如此情禮乎？”拓基曰：“雖有上食，亦當用樂。且山陵則事體有異矣。”上曰：“左相云，‘若撤上食而用樂，則當至於心制蕩然之境’，此言誠是也。”拓基曰：“豈至於蕩然乎？且禮文繁瑣，古禮不可一一盡復，只擧大者，小者勿論好矣。今番《補編》，直窮到底無一遺漏，而第此一事，存而不論，姑俟後日何如？”上曰：“卿之固執守經，誠貴也，予心尙惑矣。晝上食夜用樂可乎？”拓基曰：“必以辛巳、庚申年例行之可也。禫後當止哭，而今番禫後哭，失禮意矣。”
○大臣獻議。奉朝賀金在魯以爲：“禫後三年內仍行朝夕上食，只是權制，有違古禮，自今釐正，未爲不可。而但念國家，雖於手下喪，亦有爲之三年者，如孝純、懿昭而猶且仍行上食，則累百年遵行之古例，何敢遽謂始自徽寧殿斷可停止乎？臣之前議中，以不哭行之爲言者此也。至於內喪在先，禫後三年內大祭，用樂當否，不係於上食之行不行哭不哭。先王制禮，父在母喪，
服雖降而心制，則許伸所以達子志之義。限二十七月不用樂，斷然爲是矣。《五禮儀》內喪在先，禫後用樂，而王世子服色則無揚赤色黑團領、烏紗帽、黑角帶爲定者，猶不能全沒心制之意也。身不服純吉之服，而乃反用樂將事，於禮於理合乎否乎？服與樂豈不大段矛盾乎？庚申國恤時，諸大臣、儒賢皆以用樂爲是者，其時國家無持心制之儲位，故只就禫後凡事用吉之常禮而言也。若使庚申之大臣、儒賢，又當辛巳國恤，則其所獻議似或有異矣。禫後諸臣服色，遣官攝行時，固當服祭服王世子攝行時，世子旣未復冕祭之常服，祭官似不敢獨服祭服，服無紋黑團領似宜。淺淡服則上下輕重失倫，恐不可也。”行判中樞府事李宗城以爲：“祥後上食，先正臣宋時烈之議曰，‘旣曰大祥，則祥後上食，似違禮意，永昭殿仍行此禮，未知如何’，先正臣朴世采之議曰，‘經禫之後，山陵之哭泣、魂殿之上食，皆出於一時權宜之道，正古所謂‘無於禮之禮。’以此見之，則祥後上食，兩先正之意，皆以爲當停，若臣區區之見，則雖非古禮亦非國典，而列祖之所行，如安神祭之類是也。上食之仍行，雖云權制，行之已百有餘年矣，今欲一切以古禮停廢，亦有所不敢議者。蓋以有擧莫廢，亦禮故也。至若禫後祭服色，獻官攝行，則自當具祭服行事。或者以‘佩玉
後垂之純吉’，爲疑而問，傳曰，‘禫纖而無所不佩’，禫祭之主人無所不佩，則禫後攝事之祭官，純吉無疑，王世子攝行則亞獻官以下當以無揚黑團領行事，聖敎至爲允當，無容更議。”領中樞府事兪拓基以爲：“內喪在先時，魂殿祥祭後仍行上食，以終三年，旣有違於古禮及國典，則及今釐正，誠爲合宜，而揆以‘有其擧之莫敢廢’也之義，或似未安。第伏念內喪在先，則自魂殿、山陵虞祭，至朝夕上食、四時大享，幷設王后神座，各進禮饌，亦載於《五禮儀》，而不知自何朝停止。或言，‘仁祖大王大喪時，因先正臣金集所言而止之’云。蓋勿論久近，《五禮儀》所見載，而祖宗朝所已行者，亦旣以違於禮而停止，則今此上食一段，釐正於《補編》，恐無不可矣。吉服與祭服，輕重稍別，五月後徽寧殿大祭，王世子攝行時，獻官以下服色用無揚黑團領，聖敎允當，而至於遣官攝行時獻官以下服祭服，亦有意義，恐不宜改易。”
史／編年／朝鮮王朝實錄／英祖實錄／三十八年（1762）　卷九十九至一百／卷九十九　正月至六月／閏五月／19日(P.24-1)
○辛巳/以金致仁爲吏曹判書、黃仁儉爲大司諫。
○命十三日隨入侍講院翊衛司官員，幷罷職。
○上詣毓祥宮展拜。
○領議政申晩、左議政洪鳳漢、右議政尹東度請復政賀，上曰：“一張致詞，烏可辭也？”
○敎曰：“頃命宣敎，則承旨趙重晦終不爲之，而敢曰‘十四年臣事’，一臣字，若有君君臣臣之義，焉敢若此？此浮於李翼元，亟命遠竄。”
○掌令趙台命、持平沈
勗之‧鄭彦暹、獻納朴弼燧、正言姜趾煥啓曰：“締結匪類，酬酢亂言，揆以邦憲，自有當律。安置罪人趙載浩，受國厚恩，地處尤別而親近妖孽，書致遠途，爛熳接話。驚惑聽聞之狀，旣出弘福之招。而弘福結案，且無一誣字明白遲晩，而傳說之弘福，旣伏王章，則出言之趙載浩，豈合輕律？請安置罪人趙載浩，極邊栫棘。”上曰：“趙載浩昵近此類，以弘福招觀之，不言可知。乃父之子，名登鞫招，至有此擧。于今初政，亦何相持？依啓。”
史／編年／朝鮮王朝實錄／英祖實錄／三十八年（1762）　卷九十九至一百／卷九十九　正月至六月／六月／26日(P.31-2)
○丁巳/上御景賢堂，引見大臣備堂。
○正言鄭景瑞奏曰：“島配罪人尹光紹，性本狠毒，行又巧黠。弘福文書中，光紹前後往復之札，爛熳搜得，則綢繆相連之狀，昭不可掩。請尹光紹亟施栫棘之典。”不從。又奏曰：“遠配罪人南玉，賊綵之女壻，逆弘之親友。豢養於賊綵，熏染於逆弘，其窮凶情節，陰謀秘計，斷無不知之理。請南玉亟令王府，拿鞫嚴問，期於得情。”上
不從。
○副校理洪秀輔奏曰：“臣方備員問郞，而趙維鎭名字，屢次緊出於逆賊垂裕之招，而聖上以待發捕，拿來究問後，方可處之爲敎。揆以獄體次第，誠爲得當，而若以獄論之，則維鎭旣無脫空之事，終是當問之人。鞫廳雖曰嚴秘，而發捕罪人拿來之間，爲日尙多，若使維鎭，先聞此報，得以揣摩商量，則大非嚴獄情之道。臣意則趙維鎭爲先拿囚，以待罪人之來，似宜矣。”上從之。
○上召見新除守令。
○罪人垂裕正法。
史／編年／朝鮮王朝實錄／英祖實錄／三十八年（1762）　卷九十九至一百／卷一百　七月至十二月／七月／1日(P.1-1)
英宗至行純德英謨毅烈章義弘倫光仁敦禧體天建極聖功神化大成廣運開泰基永堯明舜哲乾健坤寧翼文宣武熙敬顯孝大王實錄卷之一百
▣三十八年 七月
○朔辛酉/上御景賢堂，引見大臣備堂。領議政申晩曰：“今者獄事後，宜有鎭安之道。”洪鳳漢曰：“爛熳同歸者，固宜罪之，而至於相親者，宜勿問。豈無區別之道乎？”上曰，是矣，仍敎曰：“昔有王敦於王導，柳下惠於盜跖，況親舊乎？曾前相親者，理勢固然，而抑或連家者，尤何爲累？今番載浩叵測之說，怪狂之人，逢人卽說，略無忌憚，卽非與載浩同一心腸者，則以一時所聞，驅之於載浩之血黨，人孰能措手足乎。”
○平安監司狀聞曰：“宣沙鎭今初九日雷雨，流火自鎭東夜叉洞，入火藥庫，火藥硫黃，盡爲燒燼。
○上命依昨日傳敎，趙維鎭更爲酌處。
○兩司大司憲鄭光忠。大司諫安允行。啓請還寢趙維鎭酌處之命，仍命王府，嚴訊取服，夬正王法，不允。
史／編年／朝鮮王朝實錄／英祖實錄／五十二年（1776）　卷一百二十七／正月／2日(P.2-1)
○甲戌/副提學李秉鼎上書，請立睿志，講治謨，勉緝熙之工，急賑貸之政。又言：“翔雲特一凶孽之見棄於世者，苟非國家之隄防，士夫之名檢，蕩然壞盡，則渠雖包藏妖慝，何敢生覬覦跳踉之計哉？亟扶元氣，申嚴大防，俾以爲潛消奸萌，永保泰運之圖。”又言：“《春秋》一經，出自聖筆，而嚴忠逆之分，謹夷夏之辨，惟我列聖朝尊攘大義，寔宗是經，伏望自今以往，書筵進講，試場發題。”王世孫答曰：“言皆切實，余甚嘉之。《春秋》之試場出題事，不無所見，而當初廢罷，旣由嚴科場之聖念，則事係變更，有難擅決。議大臣稟處。”
○上御明政殿月臺，試太學生，尹行履賜第。
○上召見各邑正朝戶長，下諭曰：“汝等歸言本官，舊還蕩減，一一善分，俾有實效。”戶長等呼千歲。
○王世孫詣儲慶宮。
○修撰李秉模上書，略曰：
顧今人心陷溺，世道乖離，朝無老成之彦，野有遺逸之賢，君子無所恃而小人無所憚，惟知爵祿之可貴，不識
廉恥之爲大，駸駸以趨乎無可奈何之地，有識之寒心，厥惟久矣。惜乎！使有如宰臣尹心衡者在，豈不矜式乎士林，而維持其萬一也耶？噫！彼宰臣居家而有淸儉之操，立朝而秉義理之正，麤衣糲飯，沒齒乎桑戶棬樞之下，而視軒冕不啻弊屣，流風餘韻，至今耀人耳目。此臣所以恨不幷時，而竊嘗歎賞者也。其子養厚蔭藉父名，位躋宰列，世所稱淸官要職，莫不平步而兜攬，在渠之道，固當飭躬勵操，激濁揚淸，以守其父之緖餘。而今乃一反其道，父以淸儉而子以貪侈，父以義理而子以勢利，勢之所歸，朝東而暮西，利之所在，左鑽而右刺，奸細之情，側媚之態，有不忍正視，而至若柳知養之頃年一疏，具庠輩之向日綢繆，或始涉而終賣，或先密而後背，改頭換面，婢膝奴顔，殆乎千百億化身，而出入人家，主張時論，一國喧傳，十目難掩，則自知見棄於公議，而乃作陰護朋類之說，厭然掩惡，遊辭取容。臣固不知所營者何事，所與者幾人，而除非一種嗜利無恥之徒，則名爲士夫，顧安肯同流合汚於其間哉？然迷俗易欺，小慧潛售，百計壠斷，爵位愈顯，噫嘻痛矣！從古小人之跡，如出一手，其自爲地則誠巧矣，奈國家世道何哉？嗚呼！賢邪進退，實關有國之興亡，在上之人，亦豈不知賢之可進、邪之可退，而惟彼小人，深於謀身，希覬窺伺，投間抵隙，利在大臣則附大臣，
利在戚里則附戚里，利在敵國則附敵國，推利是視，閃忽莫測。於是乎變亂其黑白，顚倒其是非，必使人主，汨其善善惡惡之心，然後肆行胸臆，禍人家國，而渠之爵祿則自在安享，此小人所以常幸，而君子所以常不幸。嗚呼！君親一也，孝於親，必忠於君。是故求忠臣必於孝子之門，此灼然之理也。今養厚則於其賢父之志事，一切置諸笆籬邊而徒席餘庥，躐取厚利。不復知世間有羞恥事，則臨江名亭之放恣移搆，負郭良田之爛熳圖占，在渠猶屬細故，臣不欲索言，以傷忠厚之風也。噫！人之無良，至於此極，而尙可曰姑且恕其忘父，乃更責以忠君也耶？若使此人一日在朝，則有一日之憂，二日在朝則有二日之憂。終爲國家心腹之患，將不知何樣機關，出於何地，思之及此，寧不澟然？伏願邸下，深軫世道之憂，明示好惡之正，亟令有司，快施屛裔之典，使朝野之人，洞知小人勿用之義，然後益懋典學，益勵庶政，嚴隄防而申明義理，禮儒賢而講究治謨。則士氣可培，而趨向可正矣，紀綱可立，而邦本可固矣。副司直洪良漢，以釁累之蹤，夤緣謟附，濫通淸顯，物情駭歎，久而未已。備堂經筵之任，一幷刋正，則其於勵名節重官方之道，尤豈不有光乎？
王世孫答曰：“尹養厚之嗜利，已知於靳點館職之時。所請依施。洪良漢事，當初簡拔，出自聖意，從當仰稟大
朝處之。”
○王世孫令竄尹養厚于海南。養厚以賢父之子，忘廉冒恥，貪功嗜利，諂附權門，躐取名宦，人莫不唾鄙。至是李秉模上書，故王世孫嘉納，特令遠竄，一世莫不快之。
○上御集慶堂，引見大臣、備堂。上命復南絳老爵，放朴盛源。
史臣曰：南絳老之劾李潭，卽一世之公議，而不免於刑戮，國人久益悲之，朴盛源獨疏請伸其冤，又謫于海島，至是上有是命。大聖人日月之更，可謂有光於簡策矣。
○上命大司憲李溎加資。敎曰：“今者都憲，不負國恩，排萬事有此擧，庶可爲元春枯楊生稊，可謂不負八十三歲其君之心。幾十年臨御之效，庶可見於此人，大司憲李溎特爲加資，以表予意。”又命特除都摠管，卽爲謝恩。時上已有悔悟之意，下詢入侍大臣臺臣，李溎以不可經年爭執仰對，故上嘉奬之。
○命都摠管入侍，敎曰：“昔唐長孫皇后聞魏徵直，正衣以賀。今日朝參，世孫賀致詞頭辭曰：‘忠直在朝，固當宜賀。’云。”
○王世孫坐尊賢閣，諸承旨持公事入對。令曰：“今日次對大處分，非都憲之力，聖德攸曁也。”令曰：“向以朝儀不整，因故相尹東度所奏，始行木牌，而東倒西顚，所見駭然。此專由於押班監察之得人，而監察擇差在吏曹，吏曹得人在大臣，大臣之本，在於人主一心，莫非自反處矣。”
○王世孫命兵曹判書徐命善入對。謂徐命善曰：
“特授兵判，聖意攸存。向者上疏，余則謂斷斷忠心，推此心報國，則可謂忠矣。”
史／編年／朝鮮王朝實錄／憲宗實錄／即位年（1834）　卷一／十二月／16日(P.1-2)
○丙午/行藥院入診于興政堂，召見時原任大臣閣臣。奉朝賀南公轍，領府事李相璜，領議政沈象奎，左議政洪奭周，右議政朴宗薰啓言：“惟我殿下，以沖幼之齡，承付
畀之重，我慈聖殿下，以女堯之聖，擧簾帷之儀，莫不延頸拭目，以觀政化。臣等頑忍苟存，涕泣登對，請以今日，切要㝡急之務，略先陳之。一曰愼起居。殿下沖年嗣服，祖宗艱大之役，擔在一身。況氣血未充，哀疚嬰心，兩殿惟疾之憂，百倍恒日，凡食飮服御，興寢步履之際，動靜語默，喜怒好惡之節，必以操愼爲工，恒存四勿之戒，務若六氣之候，則斯乃作聖之基，永符祈天之本。二曰勤講學。昔明廟大行因山前，宣廟臨筵講《禮記喪禮篇》。蓋居喪未葬讀喪禮，旣葬讀祭禮乃禮經之文。先正臣宋浚吉，引此以陳於顯廟初服而行之，粤在庚申，亦於公除後，卽行講對。此乃列朝成法也。伏願自今，勸講召對，課日勤行。臣等以爲殿下之勤學與否，卽係宗社、生靈，安危、興替之關。且開筵時慈聖之垂簾聽講，亦故事之可以倣行者也，惟殿下，懋哉。三曰嚴宮闈。譬之一身，宮闈如腸肺，公府如肢體。安有腸肺不淸，而肢體不病者乎？蓋婦寺以納媚爲忠，僕隷以藉賣爲利。僧尼、巫祝之說，或入於內，宮禁嚴祕之事，多宣於外，窺覘行而讒慝萠，皆此輩之爲耳。顧今國家多故，人心靡屆，整飭操束，尤宜百倍。況當沖齡，凡尋常燕閑之際，易與此輩狎暱，瑣屑玩戲之具，易爲此輩誘惑，蠱心志而累聖工，皆由此起。宣廟沖年卽阼，御宦寺甚嚴，常不與接言語，朝野想望聖德，實爲今日所
當仰法。惟殿下，勉之。四曰杜倖門。夫爵賞者，國家之大柄，威福者，人主之大權。一有非法不公之事，參錯於其間，則私邪奸萌，左右竝進，干囑矯誣，內外交攻。其始也不過纖微之私，若無足以大害於事，而及其機械滑熟，蹊逕流馴，則終必至於大柄倒置，大權撓奪，苟不防微杜漸。察細謹始，則如鼠竇傍穿，蠹孔潛蝕，自窺覬而嘗試，自投合而放肆，卽必然之勢也。昔成廟初服，奉保夫人，請爵人，上曰，‘予以幼沖，因內謁爵人，則於國政何？若復言者，予必不貸。’此誠聖人之訓也。蓋公私之分，卽紀綱之本也。紀綱不立，則憂勤雖切，而治道不能徒行，倖門不杜，則刑威雖厲，而紀綱不能自立。惟殿下，戒之。五曰察民隱。人主之職，保民而已。凡臣僚之自外來者，守宰之因事至者，必引見而詢訪，導之盡言。上之耳目，常在於民，民之心腹，畢達於上，則夫豈有不可祛之弊哉？六曰節財用。財者，民命，而卽其膏血也。我朝立國規模，卽是節儉二字。而挽近以來，或不免文勝之弊，自衣服飮食之節，居處帷帳之具，至於婦寺僕隷之額數，皆踰於古昔制度。而殿下若以今日凡百，認以元來如是，則甚非所以先立聖志之道矣。今日可言，豈止於是，而大經所在，不出此數者矣。愼起居爲勤學之本，嚴宮闈爲杜倖門之本，察民隱爲節財用之本，而又其大本，則亶在殿下實心。惟願深留
聖意毋忽焉。”批曰：“所陳諸條，懇惻切實，敢不服膺也？”
○大王大妃敎曰：
未亡人不過深宮一婦人，奉大行王巾櫛三十餘年，今當天地崩坼之禍變。主上雖天姿英明，猶是十歲以前，軍國機務，有難一一責望。卿等以國朝故事，懇請，故萬不獲已，至有此擧，而本是女流，無學問識見。卿等，國之大臣，世篤忠貞，被知遇之恩於大行朝之人也，今日悠悠萬事，保護主上，勸勉聖學。其次則愛恤百姓。欲安百姓，則先自朝廷擧措得宜，廟堂則勉飭方伯，方伯則操束守令，俾無剝割貪墨之弊，則百姓自安。百姓安則國勢復奠於磐泰之安。卽今道理，莫如上下盡祛浮文，以實心行實政。自今爲始，凡百軍國大事，大臣卿宰，爛熳商確，停當以奏，則予惟從之而已。至若不可行不緊之事，初勿擧論，致煩酬應。如是洞諭之後，卿等若不盡忠竭力，以輔幼主，則是卿等負祖宗在天之靈也，罪在於予則是予負祖宗也。一日二日，一年二年，如是以過，漸至主上長成之後，朝廷寧謐，民國泰平，則未亡人有歸拜之顔。卿等亦盡追先報今之責。予言止此，其各勉諸。
○以李魯秉爲司諫院大司諫。
○玉堂聯箚，陳勉講學，賜批。
史／編年／朝鮮王朝實錄／憲宗實錄／四年（1838）　卷五／閏四月／27日(P.5-1)
○戊戌/進講于熙政堂。
○備局啓言：“江界、馬馬海鎭將，昨年秋爲彼人縳去之說，非但風傳已久，至有其家人訴牒，故發關本道，使之行査，則雖與傳言，不無參差，而可知本事，明有根因矣。該倅已有道啓論勘。而雖以巡兵營言之，事出部內，經歲掩置，其時道帥臣，竝施以譴罷之典。”大王大妃敎曰：“事未前有，萬萬驚歎。此事奏聞當否，時原任大臣，爛熳商議，後日次稟定。”
○中批，以金祖根爲摠戎使。
史／編年／朝鮮王朝實錄／憲宗實錄／十年（1844）　卷十一／八月／21日(P.6-2)
○乙卯/罪人閔晋鏞結案，“渠以鄙微之武夫，敢懷不軌之凶圖，梟腸獍肚，如鬼如蜮，締結逆黨，爛熳凶言。江舍夜
會，三人綢繆者，無非至凶至憯，而伊霍二字，是豈爲人臣者所敢聞所敢言，而肆然發口。謀反大逆不道的實遲晩，罪不待時凌遲處死。”
○罪人李遠德結案，“妄藉醫技，英熙之至凶而腸肚相連，晋鏞之絶慝而謀議與同。晋賊江舍之會，許多酬酢，罔非凶言，而三人大用之說，卽此一案，凶謀逆節，綻露無餘。誕夢破字等妖言悖說，爛熳互倡於鍾協之家，矢口茶飯，惟意和應。諸般窮凶情節，古今所未有，天地所不容，謀反大逆不道的實遲晩，罪不待時凌遲處死。”
史／編年／朝鮮王朝實錄／憲宗實錄／十年（1844）　卷十一／八月／23日(P.7-1)
○丁巳/上御重熙堂，召見時、原任大臣金吾堂上，請對也。領議政趙寅永曰：“臣等逐日進參於鞫坐，而今於罪人權時應之納招也，肆發不道之說，臣等心骨俱驚。玆不得不相率請對，稟質後擧行矣。”寅永等曰：“如此罪人，不待時直捧結案，斷不可已矣。”上曰：“欲仰稟東朝而處之矣。”寅永曰：“此非但東朝之非人。殿下旣聞此言，則又豈可晷刻靳許乎？臣等今將退去，直捧結案，故又此仰達矣。”上曰：“卽速退去擧行可也。”
○罪人權時應結案以爲，“行凶節次則渠肆發凶言，敢犯莫嚴莫重之地，萬戮猶輕，晷刻難容。大逆不道的實遲晩，罪軍器市前路，不待時凌遲處死。”
○罪人朴醇壽結案，“渠本以陰慝之性，敢懷樂禍之心，處地自別，而所締結者匪類也，國恩罔極，而所綢繆者不軌也。晋鏞江舍之夜，鍾協同
席之會，互相酬酢者，無非至凶絶悖之說，則固當骨顫膽掉，奔告不暇，而看作尋常，隨處參聞，視若茶飯，爛熳和應，甘自歸於護逆之科，是豈爲人臣子所可忍爲之事乎？謀反大逆不道知情不告的實遲晩，罪西小門外，不待時斬。”
史／編年／朝鮮王朝實錄／憲宗實錄／十年（1844）　卷十一／九月／4日(P.8-2)
○戊辰/罪人崔英熙結案，“凶如晋、德而附麗於渠，奸如純‧樂而依歸於渠，自作窩窟，情節畢露。謀逆同參，的實遲晩，西小門外不待時凌遲處死。”
○罪人閔純鏞結案，“出沒京鄕，蹤跡極秘，綢繆逆黨，腸肚相連。晋賊之豢養而凶謀隨處同參，妖樂之締結而狡慝一串貫來，旣有斷案之自服，已著城底之酬酢。心字之一畫添解，何等凶言？而與晋、鏞而爛熳，曁鍾。樂而倡和。謀反同參，的實遲晩，西小門外，不待時凌遲處死。”
○罪人李鍾樂結案，“渠本以賤孽之種，濟以邪慝之性，年尙亂臭而禍心已醞。生鍾戾氣而妖舌極閃，所謀議者不軌之圖，光近之酬酢丁寧，鍾恊之證招已著，是何等凶肚逆腸？四月五日之言，此無非至妖極誕，
以至耳報之幻法，神將之假托，尤可見誑惑之凶計，謀逆之斷案，造意至憯，情節難掩。謀逆同參的實遲晩，西小門外，不待時凌遲處死。金吾以大逆不道罪人遠德子龍善，處絞，啓。
史／編年／朝鮮王朝實錄／哲宗實錄／八年（1857）　卷九／八月／14日(P.15-2)
○壬戌/以柳相弼爲陪往大將。
○以金輔根爲工曹判書。
○備邊司啓言：“順天府使李承益，湖南慰諭使差下，使之周行列邑，親自施血，外他可以搆接之方，就議道臣，爛熳商確，具由登間行會。”允之。
子／宗教／正統道藏／洞真部／譜籙類／金蓮正宗記／卷之四　致七／長真譂真人(P.第05冊　147-1)..[上海涵芬樓影印本]
金蓮正宗記卷之四　　　　　　　致七
金蓮正宗記卷之五　　　　　　　致八
金蓮正宗仙源像傳　　　　　　　致九
七真年譜　　　　　　　　　　　致十
玄風慶會錄　　　　　　　　　　致十一
中華民國十二年十月上海涵芬樓影印
金蓮正宗記卷之四　　　　　　　致七
林間羽客樗櫟道人　編
長真譂真人
先生諱玉字伯玉譚其姓也世居寧海為人慷慨識度不凡孝義傳家甚為鄉里所重適大定丁亥冬風眩癱瘓纒綿不解鍼藥甚多皆莫能効聞重陽先生來自終南方在宜甫馬君宅中間居扶杖徃謁將求治療之法先生扃戶不納公乃堅守終夕剝啄不已門忽自開重陽大悅以為仙緣所契乃召之同衾
而寢談話親密過於故交比曉下床舊疾頓愈四體輕健奔走如飛方知重陽之為異人也輒拋棄產金如視糞壤乞侍左右終身不退乃賜之法名曰處端字曰通正號曰長真子焉贈詩云超出陰陽造化關一心向道莫回還清虛本是真仙路只要安居養內顏先生既受師訣滅人我絕思慮戴青巾穿紙布大定戊子歲辭親戚別鄉黨從祖師左右南遊汴梁朝參夕請多得玄旨比及三年祖師乘雲而朝元矣乃以仙骨西歸劉蔣葬之以
禮厥後遁跡於伊洛之間調神鍊氣雖託宿紅衢紫陌花林酒陣之間心如土木未嘗動念雖萬兩黃金未嘗為之折腰因循漂泊至水南朝元宮以為朗然子鍊丹之地故愛而不捨自後門眾大集尚駸駸然乞食不已曾過招提就禪師處乞殘食禪師大怒以拳敺之擊折兩齒先生和血咽入腹中傍人欲為之爭先生笑而稽首殊不動心由是名滿京洛平昔好書龜蛇二字習而不已妙將入神有飛騰變化之狀奉道信士多收藏之以為
珍寳後府中火災延燒數百家但蓄二字者皆免一旦戒門人曰重陽師真與我有蓬萊之約今將往矣言訖五色祥雲繚繞庭際青鸞白鶴翱翔徃來於是首東面南枕肱而蛻骨焉時四月初一日也所有應世歌詠近數百首目之曰水雲深明鈆汞泝流之道大行於世
賛曰長真老仙寧海豪士與三髻以同學拜重陽而受盟一夕之清談未終數年之痼疾頓愈抵千金而不顧挂百衲以甘貧
鍊氣調神幾載長遊於洛下歸根復命半生不返於山東鎮百怪以潜形龜蛇兩字握二儀而在手龍虎九還正逢丹桂之芬芳又值金蓮之爛熳鉛汞注水雲之集煙霞為蓬閬之遊若非骨肉同飛形神共妙者其孰能與於此乎張神童詩云風火胷心鐵石腸正豪強裏便回光洛陽春暖神遊處猶有龜蛇鎮北方
子／宗教／正統道藏／洞真部／方法類／谷神篇／卷上　光九之二／大藥還丹詩(P.第07冊　272-1)..[上海涵芬樓影印本]
種食蟠桃竊化工朱顏常似醉春風布開鬼谷迷魂寨兜率人間極樂宮深慮伐柯潜守護老來摘實望無窮花開花落休攀折望遠從他爛熳紅
子／宗教／正統道藏／洞真部／方法類／修真十書／卷之三十八　柰九／上清集　二／胡東原香錦亭(P.第07冊　649-1)..[上海涵芬樓影印本]
胡東原香錦亭
東皇剖破勾芒腹錦心繡腸香馥郁絳都風雨僝僽春花䰟無主自精神黃鸝初喚柳開眼海棠枝上春煙暖放出一點兩點紅墻頭紅腮微笑風東原去後花無主春工亦懶施機杼亭前忽遇詩酒仙花亦噴出些龍涎風催雨䟎花不辨滿庭芬芳生爛熳牡丹吐火花欲然日將錦繡鋪苔氊詩狂夢與花神飲酒醉不與花神寢酒闌令我憶東原花木雖
在人惻然此詩終不為花作惆悵東原此丘壑而今賞花不見人但見蜂蝶飛閑亭
子／宗教／正統道藏／洞真部／方法類／修真十書／卷之四十九　菜七之一／武夷集　五／天谷庵(P.第07冊　703-1)..[上海涵芬樓影印本]
天谷庵
半天突出一奇峯小小茅庵滋味濃夾道新松招夜月滿林幽竹喚秋風迎人野鳥間關語惱客巖花爛熳紅策杖且隨流水去柴門時借白雲封
子／宗教／正統道藏／洞真部／記傳類／續仙傳／卷上　海八之二　飛昇一十六人／金可記(P.第08冊　277-1)..[上海涵芬樓影印本]
金可記
金可記新羅人也賔貢進士性沉靜好道不尚華侈或服氣鍊形自以為藥博學強記屬文清麗美姿容舉動言談逈有中華之風俄
擢第進居終南山子午谷中懷隱逸之趣手植奇花異果極多嘗焚香靜坐若有思念又誦道德及諸仙經不輟後三年思歸本國航海而去復來衣道服却入終南務行陰德人有所求無阻者精勤為事人不可諧也大中十一年十二月忽上表言臣奉玉皇詔為英文臺侍郎明年二月二十五日當上昇時宣宗極以為異遣中使徵入內固辭不就又求見玉皇詔辭以為別仙所掌不留人間遂賜宮女四人香藥金綵又遣中使二人專看侍
然可記獨居靜室宮女中使多不接近每夜聞室內常有人談笑聲中使竊窺之但見仙官仙女各坐龍鳳之上儼然相對復有侍衞非少而宮女中使不敢輒驚二月十五日春景妍媚花卉爛熳果有五雲唳鶴白鵠簫笙金石羽蓋瓊輪幡幢滿空仙仗極眾昇天而去朝列士庶觀者填隘山谷莫不瞻禮嘆異
子／宗教／正統道藏／洞真部／記傳類／續仙傳／卷中　海九　隱化一十二人／李珏(P.第08冊　287-2)..[上海涵芬樓影印本]
李珏
李珏廣陵江陽人也世居城市販糴自業而珏性逈端謹異於常輩年十五隨父販糴父適他行以珏專其事人有糴之與糴珏即授之以升斗俾令自量不計時之貴賤一斗只求兩文利以資父母歲月旣深衣物甚豐父怪而問之具以實對父曰吾之所業同流者眾無不用出入升斗出輕入重以窺厚利雖官司以春秋較推然終莫斷其弊吾早悟之但一升斗出入皆用之自以為無偏久矣汝今更出入任之自量吾不可及也然衣食豐
給豈非神明之助也後父母歿世及珏年八十餘不改其業適李珏出相節制淮南而珏以新節使同姓名極以自驚乃改名寬李珏下車後數月修道齋次夜夢入洞府中見景色正春煙花爛熳翔鸞舞鶴彩雲瑞霞樓閣連延珏獨步其下見石壁光瑩填金書字列人姓名內有李珏字長二尺餘珏視之極喜自謂生於明代久歷顯官又昇宰輔能無功德及於天下今洞府有名我仙人也再三為喜方喜之際有二仙童自石壁左右出珏問
此何所也曰華陽洞天此姓名非相公也珏驚復問非珏何人也仙童曰此相公江陽部民也珏及曉歷記前事益自驚歎問於道士無有知者復思試召江陽官屬詰之亦莫知也乃令府城內外求訪同姓名者數日經營里巷相推乃得李寬舊名　及聞於珏乃以車轝迎之入府致淨室齋沐拜為道兄一家敬事朝夕參禮李寬情素恬澹道貌秀異鬚長尺餘皓然可愛年六十時曾有道者教其胎息亦久不食珏愈敬之及月餘乃問道兄
平生得何道術服鍊何藥珏曾夢入洞府見石壁姓名仙童所指是以迎請師事願以相授辭以不知道術服鍊之事珏復虔拜以問寬所修如何寬以愚民不知所修遂具販糴以對珏再三審問咨嗟曰此常人之難事陰功不可及也復曰乃知世之富貴動靜有損雖在貧賤用心獲祐名書仙籍以警塵俗又問胎息不食之由亦以實對珏日師其胎息後李寬一百餘歲輕徤異常忽告子孫曰吾寄世多年雖然養氣亦無益汝軰一夕而卒
三日棺裂聲視之衣帶不解如蟬蛻焉已尸解矣
子／宗教／正統道藏／洞真部／記傳類／續仙傳／卷下　海十　隱化八人／殷文祥(P.第08冊　299-2)..[上海涵芬樓影印本]
殷文祥
殷七七名文祥又名道筌常自稱七七俗多
呼之不知何所人也遊行天下人久見之不測其年壽面光白若四十許人到處或易其姓名不定曾於涇州賣藥時靈臺蕃漢疫病俱甚得藥者入口即愈皆謂之神聖得錢却施於人而嘗醉於城市間周寳舊於長安識之尋為涇源節度延之禮重慕之道術還元之事及寳移鎮浙西後數年七七忽到復賣藥寳聞之驚喜召之師敬益甚每自醉歌曰琴彈碧玉調藥鍊白玉砂解醞逡廵酒能開頃刻花寳常試之悉有驗復求種瓜釣魚若
葛仙公也鶴林寺杜鵑高丈餘每春末花爛熳寺僧相傳言貞元年中有外國僧自天台鉢盂中以藥養其根來種之自後構飾花院鏁閉人或窺見女子紅裳豔麗遊於樹下有輒採花折枝者必為所祟俗傳女子花神也是以人共保惜故繁盛異於常花其花欲開探報分數節使賔僚官屬繼日賞翫其後一城士庶四方之人無不酒樂遊從連春入夏自旦及昏閭里之間殆于廢業寳一日謂七七曰鶴林之花天下奇花常聞能開頃刻花
此花可開否七七曰可也寳曰今重九將近能副此日乎七七乃前二日徃鶴林宿焉中夜女子來謂七七曰道者欲開此花耶七七乃問女子何人深夜到此女子曰妾為上玄所命下司此花然此花在人間已逾百年非久即開閬苑去今與道者共開之非道者無以感妾於是女子瞥然不見來日晨起寺僧忽訝花漸拆蘂及九日爛熳如春乃以聞寳一城士庶驚異之遊賞復如春夏間數日花俄不見亦無花落在地七七偶到官僚家適
值賔會次主與賔趍而迎奉之有佐酒倡優共輕侮之七七乃白主人欲以二栗為令可乎咸喜謂必有戲術資於歡笑乃以栗廵行接者皆聞異香驚歎唯佐酒笑七七者二人化作石綴在於鼻掣拽不落但言穢氣不可堪聞二人共起狂舞花鈿委地相次悲啼粉黛交下及優伶輩一時亂舞鼓樂皆自作聲頗合節奏曲止而舞不已一席之人笑皆絕倒久之祈謝於七七有頃石自鼻落復為栗傳之異香及花鈿粉黛悉如舊略無所損咸
敬事之七七酌水為酒削木為脯使人退行指船即駐呼鳥自墜唾魚却活撮土畫地狀山川形勢折茅聚蟻變城市人物有曾經行處見之言歷歷皆似但小狹耳凡諸術不可勝紀後二年薛朗劉浩作亂寳南奔杭州而寳總戎為政刑及無辜前上饒牧陳全𥙿經其境構之以禍斥其盡族寳八十三筋力尤壯女妓百數蓋得七七之術後為無辜及全𥙿作厲一旦忽殂七七劉浩軍變之時在甘露寺為眾僧推落北崖墮江死矣其後人見
在江西十餘年賣藥入蜀莫知所在鶴林寺花兵火焚寺樹失根株信歸閬苑矣
子／宗教／正統道藏／洞真部／記傳類／歷世真仙體道通鑑／卷之三十五　鱗三／李𤤴(P.第08冊　617-1)..[上海涵芬樓影印本]
李𤤴
李𤤴廣陵江陽人也世居城市販糴自業而𤤴性逈端謹異於常輩年十五隨父販糴父年老𤤴繼之人有糶之與糴𤤴即授之以升斗俾令自量不計時之貴賤一升只取兩文利以資父母歲月旣深衣物甚豐父怪而問之具以實對父曰吾之所業同流者眾無不
用出入升斗出輕入重以規厚利雖官司以春秋較搉莫斷其弊也吾早悟之但一升斗出入皆用之自以為無偏矣汝今更出入任之自量吾不可及也然衣食豐給豈非神明之助邪後父母歿世及𤤴年八十餘不改其業值唐李𤤴出相節制淮南而𤤴以新節制同姓名避之乃改名寬李𤤴下車後數月修道齋次夜夢入洞府中見景色正春煙花爛熳翔鸞舞鶴彩雲瑞霞樓閣連延𤤴獨步其下見石壁光瑩填金書字列人姓名內有李
𤤴字長二尺餘𤤴視之極喜自謂生於明代久歷顯官又陞宰輔能無功德及於天下洞府有名我仙人也再三為喜方喜之際有二仙童自石壁左右出𤤴問此何所也曰華陽洞天此姓名非相公也𤤴驚復問非𤤴何人也仙童曰此相公江陽部民也𤤴及曉歷歷記前事益驚嘆問於道士無有知者始召江陽官屬詰之亦莫知也乃令府城內求訪同姓名者數日軍營里巷相推乃得李寬舊名𤤴乃以車迎之入府致淨室齋沐拜為道兄
一家欽事朝夕參禮李寬情性素澹道貌秀異鬚長尺餘皓然可愛年六十時曾有道者教以胎息亦久不食𤤴愈欽之及月餘乃問道兄平生得何道術服煉何藥𤤴曾入夢洞府見石壁姓名仙童所指是以迎請師事願以相授寬辭以不知道術服煉之事𤤴復虔拜以問寬所修如何寬以愚民不知所修遂具販糴以對𤤴再三審問咨嗟曰此常人之難事陰功不可及也復曰乃知富貴之盡有損貧賤用之獲祐名書仙籍以警塵俗之流
胎息不食之事亦以實對𤤴日師其胎息後李寬一百餘歲輕健異常忽告子孫曰吾寄世多年雖然養氣亦無益汝輩一夕而卒三目棺裂有聲視之衣帶不解如蟬蛻焉已尸解矣
子／宗教／正統道藏／洞真部／記傳類／歷世真仙體道通鑑／卷之三十六　鱗四／金可記(P.第08冊　626-2)..[上海涵芬樓影印本]
金可記
金可記新羅人也唐宣宗朝以文章賔于國性沈靜好道不尚華侈或服氣煉形自以為樂博學強記屬文清麗美姿容舉動言談逈有中華之風俄以進士擢第不仕隱於終南山子午谷葺居懷退逸之趣手殖奇花異果極多常焚香靜坐若有念思又誦道德及諸仙經不輟後三年思歸本國航海而去復來
衣道服復入終南務行陰德人有所求無有阻者精勤為事人不可偕也大中十一年十二月上表言臣奉玉皇詔為英文臺侍郎明年二月十五日當上昇時宣宗頗以為異遣中使徵入內固辭不就又求見玉皇詔辭以為別仙所掌不留人間遂賜宮女四人香藥金綵又遣中使二人專看侍然可記獨房靜室宮女中使皆不接近每夜聞室內常有人談笑聲中使竊窺但見仙官仙女各坐龍鳳之上儼然相對復有侍衞非少而宮女中使
不敢輒驚二月十五日春景妍媚花卉爛熳果有五雲唳鶴翔鸞白鵠笙簫金石羽蓋瓊輪旛幢滿空迎之昇天而去朝列士庶觀者填溢山谷莫不瞻禮歎異焉
子／宗教／正統道藏／洞真部／記傳類／歷世真仙體道通鑑／卷之三十八　鱗六／殷文祥(P.第08冊　642-1)..[上海涵芬樓影印本]
殷文祥
殷七七名文祥又名道荃常自稱七七俗多呼之不知何所人也遊行天下人言久見之
不測其年壽面光白若四十許人到處或易其姓名不定也曾於涇州賣藥時靈臺蕃漢疫癘俱甚得藥入口即愈皆謂之神聖得錢則施之於人而常醉於城市間周寳於長安識之尋為涇原節度迎之禮重慕其道術還元之事及寳移鎮浙西數年後七七忽到復賣藥寳聞之驚喜遽召之師敬益甚每醉自歌曰解醞須臾酒能開頃刻花琴彈碧玉調爐煉白朱砂寳甞試之悉有驗其餘種瓜釣魚若葛仙公術也鵠林寺杜鵑花高丈餘每
春末花爛熳僧傳言唐德宗貞元年中有外國僧自天台鉢盂中以藥養其根來種之自後建飾花院鎖閉人或窺見女子紅裳豔麗遊於樹下有輒採花折枝者必為所害俗傳女子花神也所以人共保惜故繁艷異於常花其花欲開探報分數節度使賔寮官屬繼日賞翫其後一城士女四方之人無不以酒樂從遊連春入夏自旦及暮閭里之間殆于廢業寳一日謂七七曰鵠林之花天下奇絕常聞能開非時之花此可開否七七曰可也
寳曰今重九將近能副此日否七七諾之乃前三日徃鵠林寺宿焉中夜女子來謂七七曰道者欲開此花乎七七乃問何人深夜到此女子曰妾為上玄所命下司此花在人間已逾百年非久即歸閬苑去今與道者共開之非道者無以感妾於是女子倐然不見來日晨起寺僧或訝花漸拆蘂及九日爛熳如春夏間數日花俄不見亦無落花在地後七七偶到官寮家適值會賔次主與賔趨而迎之有佐酒娼優共輕侮之七七乃白主人欲
以二栗為令可乎咸喜謂必有戲術資於歡笑乃以栗廵行嗅者皆聞異香驚嘆唯佐酒笑七七者二人嗅之化作石綴於鼻掣不落但言穢氣不可堪二人共起狂舞花鈿委地相次悲啼粉黛交下優伶軰一時亂舞鼔樂自作聲頗合節奏曲止而舞不已一席之人笑皆絕倒久之主人祈謝於七七有頃石自鼻落復為栗傳之皆有異香及花鈿粉黛悉如舊略無所損或敬事之又七七酌水為酒削木為脯使人退行止船即住呼鳥自隨唾
魚即活撮土畫地狀山川形勢折茆聚蟻變城市人物有人曾經行處見之言歷歷皆似但小愜爾凡諸術不可勝記後二年薛玄劉浩作亂寳南奔杭州而寳總戎為政刑或無辜前上饒牧陳全裕經其境作之以禍赤其盡族寳八十三筋力猶壯女妓百數蓋得七七之術後為無辜及全裕作厲一旦忽殂七七劉浩軍變之時甘露寺為眾推落北崖謂墮江死矣其後人見在江西十餘年賣藥入蜀莫知所止其鵠林寺花兵火焚寺失其根
株信歸閬苑矣
子／宗教／正統道藏／洞真部／記傳類／華陽陶隱居傳／卷下　翔四／沈約酬華陽先生(P.第09冊　37-1)..[上海涵芬樓影印本]
餐玉駐年齡吞霞反容質䏚識青丘樹迴見扶桑日爛熳蜃雲舒嶔崟山海出
子／宗教／正統道藏／洞真部／記傳類／茅山志／卷之二十八　火四／金薤編　一／齊梁詩／奉華陽王外兵(P.第09冊　295-1)..[上海涵芬樓影印本]
奉華陽王外兵隱居別易氏號
餐玉駐年齡吞霞返容質眇識青丘樹回見榑桑日爛熳蜃雲舒嶔崟山海出
子／宗教／正統道藏／洞玄部／威儀類／黃籙齋十天尊儀　場三之一(P.第16冊　368-1)..[上海涵芬樓影印本]
太上道君曰南方梵寶昌陽丹靈真老赤帝三炁天君丹天境界其有真人名曰真老無
極之國端化莊嚴雲上九都總長生之錄籍南昌六府司植福之樞機奉為亡靈往生彼國參傳妙道觀聽法音眾等虔誠稱揚功德
玄真萬福天尊
南方聖境號丹天　中有真人體自然
飛霧上騰三氣遠　景風低拂五雲旋
蟠桃爛熳應千載　火棗芬芳定劫年
萬福天尊垂救度　苦魂今得從朱軒
和不可思議功德
子／宗教／正統道藏／洞玄部／威儀類／太上慈悲道場消災九幽法懺／卷之四　草四／懺慳貪品第二(P.第16冊　692-1)..[上海涵芬樓影印本]
懺慳貪品第二
今日道場大眾人各運心仰對
慈尊懺悔慳貪罪業懺主某歛心攝念諦聽經言一切眾生處在浮世百年幾日時曏中聞石火之光何能得久如蛾撲燈自覓焦然不能明了悟此縈纏曾無暫息日積業訧時加罪苦為懷吝惜常負貪求積聚山高心由不足一日之活作千年計生時既不將一錢來死亦不將一錢去一朝長逝是事皆空無
量慳貪盡成業釁或於
天尊大道前生諸慳貪或於大藏經典前生諸慳貪或於出家法身前生諸慳貪或於齋戒供養處生諸慳貪或於燒香然燈處生諸慳貪或於修蓋觀宇殿堂處生諸慳貪或於功德福田上生諸慳貪或於帝王國主前生諸慳貪或於父母男女前生諸慳貪或於賢人長者前生諸慳貪或於他己財物生諸慳貪心或見飲食生慳貪心或見車馬生慳貪心或見衣服裝束生慳貪心或見田宅廣大
生慳貪心或見屋宇華麗生慳貪心或見奴婢僕隸生慳貪心或見宮觀破壞生慳貪心或見山林森聳生慳貪心或見華果爛熳生慳貪心或見貧窮老病不思濟拔生慳貪心或見囚徒受苦不行憫念生慳貪心或見行旅困弱不相扶救生慳貪心或見飢寒羸體不給所須生慳貪心乃至己物他物官物眾物絲毫毛髮草木華果米麥抄撮或自行饕餮或自懷吝惜為他慳鄙不作諸善不肯捨施苦身積聚為之憂惱於己願富於他願貧
身終之日如舟無楫如車無輪有惡草陳無善可紀致使業因墮諸惡道於是
慈尊愍諸眾生而說偈曰
前世若慳貪　執吝無休息　積財如山嶽
心常吞江海　常自不厭足　持齋受戒處
造像及寫經　營建於精館　燒香然燈所
凡厥作功德　不肯施一毫　就中為方便
常說覓利益　死入寒冰獄　凍斷其形體
百節皆破壞　後生住邊夷　或為人家犬
衛護不得息　猛惡人皆賤　萬劫方受生
為人不具足　手攣及腳跛　眼盲或耳聾
鼻褰口偏斜　胸高腰脊曲　形容復醜陋
所在無人惜
子／宗教／正統道藏／洞神部／玉訣類／道德真經集註　一／卷之五　靡五／道經　五／道常無名章第三十二(P.第21冊　676-1)..[上海涵芬樓影印本]
知止所以不殆
明皇曰若侯王能制有名之物則夫有名之物亦將知依止於侯王知依止有道之君所以無危殆之事○河曰天知之則神靈祐助不復危殆○弼曰始制謂樸散始為官長之時也始制官長不可不立名分以定尊卑故始制有名也過此以往將爭錐刀之末故曰名亦既有夫亦將知止也遂任名以號物則失治之母也故知止所
以不殆也○雱曰名跡既立則民將遂而不返枝葉橫生源流派別而性命爛熳矣故始制有名當即知止則終無爭奪之危制者判樸成器之謂
子／宗教／正統道藏／洞神部／玉訣類／道德真經集註　二／卷之八　己三／道常無名章第三十二(P.第22冊　28-2)..[上海涵芬樓影印本]
始制有名名亦既有夫亦將知止知止所以
不殆
碧虛子陳景元曰始者道也無名也道常無名也有名者萬物之器用也夫道始無名能制御有名之物是謂樸散則為器聖人用之則為官長名器者亦盡為王者之所有名分既立尊卑是陳不可越乎上下故亦將知所止足能知止足者是自知曰明既明且哲豈有危殆乎河上公本作天亦將知之言人能法道行德天亦將知之隨註解釋義理相通
涑水司馬光曰聖人得道必制而用之不能無言雖以有名教民亦務簡要勿令滋彰
穎濱蘇轍曰聖人散樸為器因器制名豈其徇名而忘樸逐末而喪本哉蓋亦知復於性是以乘萬變而不殆也
臨川王安石曰名者非道之本也以其始有所制則於是有名矣論語堯曰蕩蕩乎民無能名焉以其有所制也故名隨之故曰始制而有名有名矣不止則用有時而
竭身有時而殆故堯老而舜攝也故曰夫亦將知止知止所以不殆
王雱曰名跡既立則名將遂而不及枝葉橫生源流派別而性命爛熳矣故始制有名當即知止而終無爭奪之危制者判樸成器之謂
陸佃曰天下之名吾皆得而有之故曰始制有名名亦既有然而功成名遂身退天之道也故曰夫亦將知止知止所以不殆
道真仁靜先生曹道沖曰初以無名之朴
制於有名之者使高卑不亂名分以定各有所屬過此已往近於煩細事成息念亦當知其止息矣不盡慮以憂人亦休心而適己息念保身終身不困
陳象古曰天地既判名從此制必有資始資生之繁豈無名而可言乎物既眾而名既多在知止以御之不知止則物窮而塞所以危亡之幾生焉
清源子劉驥曰體道至此始制有名始謂道也其道能制御有名之物所謂物物而
不物於物也既有其實必有其名雖和光同塵毋近於名而名自彰故名亦既有既有其名若不知止則捨己從人以賣名聲於天下而失其本心知止則恬然自足於內淡然無求於外故不殆
黃茂材曰始制有名自無而始適有也處群有中不知所止將逐物而忘返其危矣哉故莊子曰吉祥止止
林東曰聖人散樸以為器因器以制名雖勢所必至又豈徇名而忘樸逐末而喪本
故能知止而不至於危殆正所謂大曰逝逝曰遠遠曰反之意
子／宗教／正統道藏／洞神部／玉訣類／南華真經口義／卷之十三　虛二／外篇在宥(P.第26冊　627-1)..[上海涵芬樓影印本]
昔者黃帝始以仁義攖人之心堯舜於是乎股無胈脛無毛以養天下之形愁其五藏以為仁義矜其血氣以規法度然猶有不勝也堯於是放讙兜於崇山投三苗於三危流共工於幽都此不勝天下也夫施及三王而天下大駭矣下有桀跖上有曾史而儒墨畢起於是乎喜怒相疑愚知相欺善否相非誕信相譏而天下衰矣大德不同而性命爛熳矣天下好知而百姓求竭矣
股無胈猶髀肉不生之意脛無毛言勞其
足也矜音勤力同矛柄也項籍傳鋤耰棘矜此言矜梗其血氣也猶曰柴其內也規為也言其為仁義法度勞苦如此雖如此勞苦而猶有無奈何處故有放流之刑不勝天下者言其無如天下何也四罪而天下咸服本舜事也而莊子喚作堯所以曰其辭雖參差而諔詭可觀見天下篇此便是參差處是實供吐了堯舜且如此延及三王尤大可駭矣施延也三王既如此所以下而小人則為桀跖之行上而君子
則慕曾史之名而起儒墨之爭於是自喜於我而加怒於人自以為知而以人為愚自以為善而以人為否自以為信而以人為誕彼此皆然故有相疑相欺相非相譏之事即齊物篇中彼亦一是非此亦一是非之意爛熳字下得好性命之理到此都狼籍了求竭者言下無以應之也
子／宗教／正統道藏／洞神部／玉訣類／通玄真經纘義／卷之十二　非十二／上禮篇(P.第28冊　451-1)..[上海涵芬樓影印本]
末世之為治不積於養生之具澆天下之淳散天下之樸滑亂萬民以清為濁性命飛揚皆亂以營貞信爛熳人失其性法與義相背行與利相反貧富之相傾人君之與僕虜不足以論夫有餘則讓不足則爭讓則禮義生
爭則暴亂起故多欲則事不省求贍則爭不止故世治則小人守正而利不能誘也世亂則君子為姦而法不能禁也
人以食為命一日不食則飢三日不食則病七日不食則死古者國有十年之儲故能當九年之水七年之旱而民不死也末世之為治不積養生之具蓋由人主多欲不能省事上不足贍則必取於下下不足養則必爭於時食其重矣哉
子／宗教／正統道藏／太玄部／雲笈七籤／卷之一百十三下　棠四／傳續仙　六／金可記(P.第38冊　443-1)..[上海涵芬樓影印本]
金可記
金可記新羅人也賓貢進士性沉靜好道不尚華侈或服氣煉形自以為樂博學強記屬文清麗美姿容舉動言談迴有中華之風俄擢第不仕隱於終南山子午谷葺居懷退逸之趣手植奇花異果極多常焚香靜坐若有念思又誦道德及諸仙經不輟後三年思歸
本國航海而去復來衣道服却入終南務行陰德人有所求無阻者精勤為事人不可偕也大中十一年十二月上表言臣奉玉皇詔為英文臺侍郎明年二月十五日當上昇時宣宗頗以為異遣中使徵入內固辭不就又求見玉皇詔辭以為別仙所掌不留人間道賜宮女四人香藥金綵又遣中使二人專看待然可記獨房靜室宮女中使多不接近每夜聞室內常有人談笑聲中使竊窺但見仙官仙女各坐龍鳳之上儼然相對復有侍衛
非少而宮女中使不敢輒驚二月十五日春景妍媚花卉爛熳果有五雲唳鶴翔鸞白鵠笙簫金石羽蓋瓊輪幡幢滿空迎之昇天而去朝列士庶觀者填溢山谷莫不瞻禮歎異焉
子／宗教／正統道藏／太玄部／雲笈七籤／卷之一百十三下　棠四／傳續仙　六／殷文祥(P.第38冊　456-1)..[上海涵芬樓影印本]
殷文祥
殷七七名文祥又名道筌常自稱七七俗多呼之不知何所人也遊行天下人言久見之不測其年壽面光白若四十許人到處或易其姓名不定曾於涇州賣藥時靈臺蕃漢疫癘俱甚得藥入口即愈皆謂之神聖得錢即施之於人而常醉於城市間周寳於長安識
之尋為涇原節度迎之禮重慕之道術還元之事及寳移鎮浙西數年後七七忽到復賣藥寳聞之驚喜遽召之師敬益甚每醉自歌曰解醞須臾酒能開頃刻花琴彈碧玉調鑪鍊白朱砂寳甞試之悉有驗其於種瓜釣魚若葛仙公術也鵠林寺杜鵑花高丈餘每春末花爛熳僧傳言貞元年中有外國僧自天台鉢盂中以藥養其根來種之自後構飾花院鎖閉人或窺見女子紅裳艶麗遊於𣗳下有輒採花折枝者必為所祟俗傳女子花神也
所以人共保惜故繁艶異於常花其花欲開探報分數節度使賓寮官屬繼日賞翫其後一城士女四方之人無不以酒樂遊從連春入夏自旦及昏閭里之間殆于廢業寳一日謂七七曰鵠林之花天下奇絕甞聞能開非時之花此可開否七七曰可也寳曰今重九將近能副此日否七七諾之乃前三日往鵠林寺宿焉中夜女子來謂七七曰道者欲開此花耶七七乃問何人深夜到此女子曰妾為上玄所命下司此花在人間已逾百年非
久即歸閬苑去今與道者共開之非道者無以感妾於是女子倏然不見來日晨起寺僧或訝花漸拆蘂及九日爛熳如春乃以聞寳一城士庶異之遊賞復如春夏間數日花俄不見亦無落花在地後七七偶到官僚家適值會賓次主與賓趨而迎之有佐酒倡優共輕侮之七七乃白主人欲以二栗為令可乎咸喜謂必有戲術資於歡笑乃以栗廵行嗅者皆聞異香驚嘆惟佐酒笑七七者二人嗅之化作石綴於鼻掣不落但言穢氣不可堪
二人共起狂舞花鈿委地相次悲啼粉黛交下優伶軰一時辭舞鼓樂自作聲頗合節奏曲止而舞不已一席之人笑皆絕倒久之主人祈謝於七七有頃石自鼻落復為栗傳之皆有異香及花鈿粉黛悉如舊略無所損咸敬事之又七七酌水為酒削木為脯使人退行止船即住呼鳥自隨唾魚即活撮土畫地狀山川形勢折茆聚蟻變城市人物有人曾經行處見之言歷歷皆似但小狹爾凡諸術不可勝紀後二年薛玄劉浩作亂寳南奔杭
州而寳緫戎為政刑或無辜前上饒牧陳全裕經其境御名之以禍亦其盡族寳八十三筋力尤壯女妓百數盖得七七之術後為無辜及全裕作厲一旦忽殂七七劉浩軍變之時甘露寺為眾推落北崖謂墮江死矣其後人見在江西十餘年賣藥入蜀莫知所止其鵠林花兵火焚樹失根株信歸閬苑矣
子／宗教／正統道藏／太玄部／伊川擊壤集／卷之五　賤五／思程氏父子兄弟因以寄之(P.第39冊　546-2)..[上海涵芬樓影印本]
思程氏父子兄弟因以寄之
年年時節近中秋佳水佳山爛熳遊此際歸期為君促伊川不得久遲留
子／宗教／正統道藏／太玄部／伊川擊壤集／卷之六　賤六／落花長吟(P.第39冊　553-2)..[上海涵芬樓影印本]
落花長吟
以酒戰花穠花穠酒更濃花能十日盡酒未百壺空尚喜裝衣袂猶憐墜酒鍾多情唯粉蝶薄倖是遊蜂減却墻頭艶添為徑畔紅飄
零深院宇點綴靜簾櫳又恐隨流水仍憂嫁遠風水流猶委曲風遠便西東狼籍殘春後離披晚照中亭臺雖有主軒騎斷無蹤劒去擁妃子兵來圍石崇馬嵬方戀戀金谷正怱怱曹植辭休切襄王夢已終謬稱尋洛浦浪說數巫峯燕訴冤還在鶯傳信莫通苔錢如可買柳線自能縫悵望尤真宰淒涼殢化工放教成爛熳不使略從容命掃心爭忍言收計遂窮異香銷骨髓絕色死英雄任詫回天力饒矜蓋世功柰何時既徃到了事難重開
謝形相戾興衰理一同天機之淺者未始免忡忡
子／宗教／正統道藏／太玄部／伊川擊壤集／卷之十三　禮三／天津弊居蒙諸公共為成買作詩以謝(P.第39冊　603-2)..[上海涵芬樓影印本]
伊川擊壤集卷之十三　　　　　　禮三
伊川邵雍堯夫
天津弊居蒙諸公共為成買作詩以謝
重謝諸公為買園買園城裏占林泉七千來步平流水二十餘家爭出錢嘉祐卜居終是僦熙寧受劵遂能專鳳凰樓下新閑客道德坊中舊散仙洛浦清風朝滿袖嵩岑皓月夜盈軒接籬倒戴芰荷畔談麈輕搖楊柳邊陌徹銅駝花爛熳堤連金谷草芊綿青春未老
尚可出紅日已高猶自眠洞號長生宜有主窩名安樂豈無權敢於世上明開眼會向人間別看天盡送光陰歸酒盞都移造化入詩篇也知此片好田地消得堯夫筆似椽
子／宗教／正統道藏／太玄部／上清太玄集／卷之八　上八／運化(P.第40冊　163-2)..[上海涵芬樓影印本]
運化
一炁虛无太始中高空爛熳曉霞紅包羅宇宙无纖翳照破乾坤慧力通
子／宗教／正統道藏／太玄部／洞淵集　二／卷之三　和七／和朗然子詩　一(P.第40冊　261-1)..[上海涵芬樓影印本]
其二十二
神光晃朗射蓬瀛三島誰知別有程深密雲房無污染靈明覺海自澄清寳花爛熳通身秀真火薰蒸遍體行此段功夫如到得相邀五老看元精
子／宗教／正統道藏／太玄部／洞淵集　二／卷之四　和八／栩栩然(P.第40冊　272-1)..[上海涵芬樓影印本]
栩栩然
蓋栩栩然遊者神遇玄冥道觀齊物別虛幻
之端倪警陰陽之大冶窮造化之藩籬達優劣之蓊鬱方且可以進則進可以退則退可以翔則翔可以集則集上際於天下蟠於地精神四達唏吁萬有遨無崖異飛越方隅擔風握月徘徊姑射之春臥草吞花繚繞洞庭之野頤真蓂莢舞抃芙蓉飲神瀵於甔甀餐朝霞於員嶠糧舂沆瀣羊角扶搖度桃源水而來踰赤城墻而去高騰三界之垠奮翼九霄之表雨晴日暖出沒輕便風定烟微參差自在不為蠧朽懶伴烏栖東西上下順性飄
颺履空寥寥翛然自適嗚呼今之淺世凡葩爛熳蛺蝶翩翻搜紅訪綠物態芳情於是輕飛於柳陌弄影於花衢梅䰟蘭𩲸兮著莫沉迷粉翅香鬚兮追尋眷戀徧遊景色歷覽風光愁春破曉伴粧於金線花房傅粉偷香並宿於玉羅書幌狂心散亂俗艶姘婷推移葉底風流殢逐枝頭富貴夢䰟濁濫終不獲免於蔽蒙根性蠐螬到了難超於臭腐況乃至人則不然蘧蘧頓覺耿耿潛通乘光乎疑始之前適志乎渺緜之首控揮眾妙除掃八疵
動不隨乎物化靜不知乎司存幖實宇宙坱北洪纖提掇靈明依俙純素要䉂韞櫝今古彌綸咀嚼恬惔血脉虛無若然者知无為而所以為也知不然而所以然耶空寂境內聞麼蟲震於雷霆之音冥漠鄉中見秋毫聳於泰山之象深之又深神之又神自此已往巧歷不能喻何況凡之乎稽夫天瑞者列氏夢為者南華號野蛾兒者崔公有撲圖卷者周昉話詩者王箸最嘉者張君橘蛻知化者陸龜蒙傚顰狂斐者長筌子抑末如斯罄之也
已
子／宗教／正統道藏／太玄部／洞淵集　二／卷之五　和九／詞／燭影搖紅(P.第40冊　283-1)..[上海涵芬樓影印本]
燭影搖紅
菊綻黃花月生碧漢清光皎霜前雨後正芬芳四海圓明照朵朵爭開爛熳吐香風騰輝天表檻邊幽雅空外嬋娟依時呈妙　閬苑仙葩蔣公三徑知音少瑤臺寳鑑照娑婆悟
者頭頭了好對東籬賞玩射江山虛堂靈沼數枝金蘂萬道銀霞浮生難曉
子／宗教／正統道藏／太玄部／鳴鶴餘音／卷之一　隨一之二／宣靜三臺牛真人(P.第40冊　808-1)..[上海涵芬樓影印本]
宣靜三臺
牛真人
自小飄蓬身心落魄雲遊多在山東世間事
看破渾是假想榮華猶似夢中蓋箇庵兒隈山靠水栽松種竹成林炕暖䆫明樂清閑勝競利名月朗山東涼風細細南溪綠水粼粼漸煉得方寸如灰冷一陽生玉鼎自溫　秀氣氤氳仙花爛熳芳芬開遍黃庭玉女金童採將來煉就紫金運轉三關驅回四象冲和一點靈明氣結神凝聽笙簫一𣲖樂音夙世前緣生逢正教全真妙道幽深行滿功成跨鸞鶴上太清
子／宗教／正統道藏／太平部／漸悟集／卷下　弟七／巫山一段雲／贈胡了仙兄弟　六(P.第43冊　76-1)..[上海涵芬樓影印本]
又
玉線穿三穴金針透九關自然得見內容顏雲袖凭朱欄　正看瓊花爛熳驀地青衣叫
喚紫微詔下赴蓬萊仙籍已安排
子／宗教／正統道藏／太平部／洞玄金玉集／卷之一　氣一／七言絕句　一／對榴花作(P.第43冊　217-1)..[上海涵芬樓影印本]
對榴花作
滿院榴花紅似火笑他桃李逐浮漚爭知霜曉東籬菊爛熳馨香獨占秋
子／宗教／正統道藏／太平部／雲光集／卷之四　連七／滿路花／贈文山周先生(P.第43冊　400-2)..[上海涵芬樓影印本]
贈文山周先生
仙花常爛熳不減四時榮因憑真水火鍛金
精功圓丹結步步彩雲輕滿頭風月爽一粒刀圭太虛仙路親行任消除萬劫塵情別有好前程這迴無老死得長生仙風道骨自覺太孤清萬𣲖銀河轉撥弄天關大羅真性圓明
子／宗教／正統道藏／太平部／雲光集／卷之四　連七／青玉案／請觀額度牒(P.第43冊　402-1)..[上海涵芬樓影印本]
請觀額度牒
須知塵世光陰短當種福興仙觀浩劫長存功德案添名注壽補還愆過出了陰司管慶雲繚繞恩無斷霞友雲朋喚共賞仙花香爛熳流霞泛飲醉歸何處宴息蓬萊館
子／宗教／正統道藏／太平部／重陽全真集／卷之二　枝二／七言絕句／述懷(P.第43冊　432-1)..[上海涵芬樓影印本]
一團真寳漸生光四象方能盡屬陽五葉金蓮開爛熳萬絲瓊蘂密舒張
子／宗教／正統道藏／太平部／重陽全真集／卷之五　枝五／詞　三／郭郎兒慢(P.第43冊　462-2)..[上海涵芬樓影印本]
郭郎兒慢
日放銀霞甘雨滴成珠露召清風氣神同助便致令相守鎮相隨更寳種三田九轉靈丹聚　碧虛前徧生玉芝金樹綻瑤花滿空無數爛熳開瓊蘂吐馨香正馥郁當中一點光明住
子／宗教／正統道藏／太平部／重陽全真集／卷之八　枝八／詞　六／如夢令(P.第43冊　477-2)..[上海涵芬樓影印本]
九五天池盡泮淑景漸令堪翫識看嶺頭梅衝暖已成爛熳香案香案獨占真陽一半
子／宗教／正統道藏／太平部／長春子磻溪集／卷之三　友三／五言長篇／武宮梨花(P.第43冊　625-1)..[上海涵芬樓影印本]
武宮梨花
白帝離金闕蒼龍下玉京地神開要妙天質賦清英色貫銀蟾媚香浮寳殿清參差千萬樹皎潔二三更艶杏無光彩妖桃陪下情梅花先自匿柳絮敢相輕最好和風暖尤佳麗日晴游人斯放曠羽客賀昇平未許塵埃染常資雨露榮郭西傳舊跡山北耀新聲爛熳鶯穿喜扶踈鵲踏驚琳宮當戶牖芝室近簷楹綽約姑山秀依稀華嶽精會看年穀熟普濟法橋成
子／宗教／正統道藏／太平部／長春子磻溪集／卷之五　友五／詞　一／望海潮(P.第43冊　641-2)..[上海涵芬樓影印本]
醉蓬萊九月十八日西虢劉氏醮
乍三清鶴降萬里雲收昊天空翠玉磬琅琅動乾坤聲銳盡日修齋虛堂設醮慶大仙恩惠滿獻霞觥長歌妙曲留連師意　二九良辰菊花開遍正是重陽素秋佳氣爛熳香風徤飄颻丹桂秀景希逢上真難遇幸一時相際鴈影沉沙蟾光照夜醺醺同醉
子／宗教／正統道藏／太平部／長春子磻溪集／卷之六　友六／詞　二／悟南柯　一(P.第43冊　648-1)..[上海涵芬樓影印本]
悟南柯下元醮喬生簪菊
白露三秋盡清霜十月初群花零落共蕭踈唯有重陽佳景獨魁梧　爛熳真堪愛馨香不可辜人人皆插滿頭敷試問喬公簪著一枝無
爛熳黃金蘂輕盈白玉枝重陽留得下元時醮謝星官特地獻真師　牒奏三天主聲聞九地司存亡福慶已潛資大道洪恩兼付出
家兒
子／宗教／正統道藏／太平部／長春子磻溪集／卷之六　友六／詞　二／訴衷情　一(P.第43冊　649-2)..[上海涵芬樓影印本]
訴衷情九日後作
紛紛霜葉亂飄颺時令過重陽黃花爛熳依檻猶自吐清香　秋漸老夜彌長道情昌雲
菴入定法界游仙不動凄涼
子／宗教／正統道藏／太平部／譚先生水雲集／卷下　友九／望海潮(P.第43冊　677-2)..[上海涵芬樓影印本]
望海潮
全真大道無為清淨重重障碍堪嗟每歎自
緣招且不免閑遊雲水他趖無念謗誹邪願人人早悟急景浮華道祖西昇去尚猶避過流沙　歸地肺復仙家會雲朋霞友真樂無涯虛堂宴賞蟠桃爛熳瑤巵共飲流霞滿坐戴瓊花得玄玄結正一粒丹砂此際功成行滿同泛渡雲槎
子／宗教／正統道藏／太清部／太上感應篇／表敘　義一之一／太上感應篇敘(P.第46冊　2-1)..[上海涵芬樓影印本]
太上無言不得已而言其言感應篇云者律程嚴備逵徑朗分策之使趨尼之使辟總一千二百七十有四字始之曰禍福無門唯人自召終之諸惡莫作眾善奉行指歸精切不過此一十六字愚夫愚婦易知易行李註言逾十萬不既多乎矧蔓而為序為跋未已也
且天地之間惟一感應心吾心也無欠無假感之在我應之亦在我故善者常福不善者常禍感而為應應復為感循環無端有以類至宜非可以文寳索也彼託文字而傳者削之又削之至於不容削繇文字而悟者忘之又忘之至於無可忘銷聲剝華呈真露樸心與道混隨感隨應若是則文字誠不足尚矣雖然動而之乎情其不謬於感應者幾何人哉性命之薄文字之滋也集眾妙以鉤其玄揭諸徵以昭其信曾謂踈略簡淡之辭可以
振遺響於大道將隱之後耶編牘爛熳主一善而已使人人果能以善為感應根則諸福之物皆其心官統之雖太上此篇藏諸金匱可也吾亦將守中焉端平乙未長至後三日方厓龔幼采謹跋
子／宗教／正統道藏／正乙部／三洞群仙錄／卷之十八　設八(P.第54冊　544-1)..[上海涵芬樓影印本]
歸舜鸚鵡文祥杜鵑
幽怪錄柳歸舜自巴陵泛舟遇風至君山登岸行數里有鸚鵡數千相呼姓字曰柳十二遭風得臻異境所謂因病致妍耳忽有二道士曰君舡風便何不急回授一尺綺曰以此掩眼即去矣歸舜忽飛達舟所
續仙傳商文祥自號七七周寶鎮浙西遇之甚厚寶謂曰鶴林寺杜鵑花天下稱奇嘗聞汝醉歌云解造逡巡酒能開頃刻花子能開此花赴重九乎商曰諾乃前一日往鶴林寺宿中夜有女子來語曰妾為上
蒼所命下司此花此花亦非久歸閬苑矣今為道者開之至重九日其花果爛熳後遭兵火信歸閬苑矣
子／宗教／正統道藏／正乙部／三洞群仙錄／卷之二十　設十(P.第54冊　561-2)..[上海涵芬樓影印本]
道成始珍屬文可記
高道傳張始珍居南嶽遇神人授以明鑑之道使修之曰夫照物理者天也照物形
者鑑也天之道以清鑑之道以明人能存天清鑑明澄心靜神而內外調暢至道成矣若以內役其志外勞其形心不澄神不清則至道遠矣古人所謂虛其室白自生定其心道自至始珍修之九年道成上補真人於梁天監中白日上昇
續仙傳金可記新羅人博學善屬文入終南山務行陰德唐大中十一年十二月忽上表言臣奉玉皇詔為英文臺侍郎二月二十五日當上昇宣宗遣使召入內固辭
不就又求見玉皇詔辭以別仙所掌不留人間遂賜宮女四人香藥金綵又遣中使二人看侍至二月二十五日春景明媚花卉爛熳天有五雲唳鶴翔鸞白鵠笙簫金石羽蓋瓊輪旙幢滿空仙仗昇天而去入聖超凡積功所致筆此仙蹤永昭盛世
子／宗教／正統道藏／正乙部／離峰老人集／卷下　瑟八／七言絕句　二／贈老史道人(P.第54冊　849-2)..[上海涵芬樓影印本]
贈老史道人
壺中金碧好樓臺月裡瓊花爛熳開鶴唳青霄丹鳳舞彩雲深處有蓬萊
子／宗教／正統道藏／正乙部／玄真靈應寶籤／卷中　納三／未時二十八　解怨成懽　上上(P.第55冊　387-1)..[上海涵芬樓影印本]
未時二十八　解怨成懽　上上
千里遇知心　一天風月清　怨情今已解　爛熳醉懽忻
結怨者自種今生之禍患施恩者必招宿世之因緣怨情既解一天風月澄清好貺重臨千里恩波爛熳
子／宗教／正統道藏／正乙部／玄真靈應寶籤／卷下　納四／酉時十六　遇事宜進　中平(P.第55冊　394-2)..[上海涵芬樓影印本]
酉時十六　遇事宜進　中平
群鹿在山林　仙花滿徑春　正宜時進步　勿更滯空樽
鹿居山林攸伏濯濯之性人生俗世貪求戚戚之心對仙花之爛熳進步勿遲逢麗景之融和空樽勿滯
子／宗教／正統道藏／正乙部／玄真靈應寶籤／卷下　納四／戌時二十四　遇時得達　中平(P.第55冊　400-1)..[上海涵芬樓影印本]
戌時二十四　遇時得達　中平
百卉正芳菲　春花爛熳時　東君能著物　何慮事留遲
物不遇春則不能發萌吐秀人不遇時則不能展志舒情時之至也東君有著物之榮命之通也廊廟有陶鎔之賜
子／宗教／正統道藏／正乙部／扶天廣聖如意靈籤　納八／第九十三　中平(P.第55冊　454-1)..[上海涵芬樓影印本]
第九十三　　　　中平
林華爛熳　夕萎于地　容色悴矣　佳菓式遂
占陰晴半陰半晴田蠶半收墳葬半利六畜半吉行人在路求謀半遂求財半利婚姻晚成官事先凶後吉謁見小阻出行半遂修造宜遲疾病先凶後吉走失見遲生產先凶後吉捕盜獲遲禱祀小順怪異將散移徙動遲家宅向安文書遲滯
已上先凶後吉應三六九數及巳酉丑年
月日時方位正北
子／宗教／正統道藏／正乙部／海瓊問道集　弁五／道閫元樞歌(P.第55冊　711-1)..[上海涵芬樓影印本]
道閫元樞歌
君不見一粒金丹何赫赤大如彈丸色如橘人人分上本圓成夜夜靈光滿神室神室即是此靈臺中有長生不死胎元君謂之偃月爐爐中藥物象三台來時一父對一母到後三男及三女朝屯暮蒙有君臣盡姤夜復分賓主青衣奼女騎青龍卻將白虎與金翁三花爛熳神霄府雙鶴徘徊太一宮都來金木
水火土幾多生老病死苦但教仁義禮智信自然宮商角徵羽自子至巳震兌乾自午至亥巽艮坤坎離本是交會宮卯酉乃其出入門房虛昴星直四季二分二至有啟閉若觀混沌未分前思量造化真兒戲誰知金液大還丹只在當人日用間為君說破修丹旨鬧非城市靜非山丹頭本自生前結真淨妙明光皎潔在外即非砂與琉在內即非精與血火藥元來一處居看時似有覓時無教君終日默如愚鍊成一顆如意珠大冶真金色不
變爭奈塵埃尋不見生來死去幾萬遍所以如今用修鍊分明一未水中金但向華池著意尋八兩金兮八兩水一物浮兮一物沉攢簇五行在庚甲四象五行要和合夜半金烏入廣寒白如酥兮黃如蠟金精木液本虛無嫩時須採老時枯熾則坤火略埋藏冷則巽風為吹噓定裡一靜而一動靜中一照而一用風吹楊柳是真鉛雨洗桃花是真汞三關軋軋紫河車九鼎燦燦黃金砂紫府烏龜餐白雪丹田朱鳳啄黃芽地下海潮天上月以
此消長應圓缺此則抽添進退機便是虛空造化骨水源清濁要須知相生相剋有幽微奪得天機大造功年中之月日中時及至打教成一塊試問時人會不會不增不減何抽添無去無來何進退盈虧衰旺自有時刑德臨門有偶奇若到丹成須沐浴守城野戰要防危溫養嬰兒惟藉母七返九還須識主一爻剛兮一爻柔一候文兮一候武片餉工夫鍊得成一年火候始胎嬰九遡九回為九轉雷聲震動鬼神驚鍊丹工夫只十月漸採漸
鍊漸凝結三年九載方老成子子孫孫千百億昔日因看龍虎經於中龍虎轉難明歌詩契論都尋遍到底金丹學未成嘉定丁丑春三月有一道人蓬其髮授我袖中一卷書讀之字字金丹訣道人去後杳難逢北海蒼梧有底蹤貌其形狀以問人人言此是白蟾翁堪嗟世上學仙者泥象執文皆認假豈知一物常相隨圓陁陁兮赤灑灑得訣歸來試鍊看龍爭虎戰片時間九華天上人知得一夜風雷撼萬山儂家本住螺江上明月清風無
盡藏等閑作此大道歌要與時人為牓樣未說修丹便得仙且圖形固得延年那堪或有沖昇分渺渺白鶴登青天
子／宗教／正統道藏／續道藏／太上元始天尊說孔雀經白文　杜六(P.第58冊　55-1)..[上海涵芬樓影印本]
太上元始天尊說寶月光皇后聖母孔雀明王尊經卷下終
奏樂
弟子虔將十供養供養十方諸聖眾
談十供養
花　仙境百花奇不用栽培牡丹芍藥共荼䕷萬朵金蓮開爛熳供養真儀
花奉獻
花奉獻奉獻聖前齋主虔誠花奉獻奉獻上帝前
燈　燈燭熒交光照耀十方諸天星像放毫光受罪眾生俱解脫朝禮虛皇
燈奉獻
燈奉獻奉獻聖前弟子虔誠燈奉獻奉獻上帝前
經　孔雀出仙經濟死浮生三萬六部妙
靈文惟願世人能解悟皈向慈尊
經奉獻
經奉獻奉獻聖前弟子虔誠經奉獻奉獻上帝前
水　法水洒無邊東井靈泉九龍吐浴妙玄元石景黃華常浣濯洗滌身田
水奉獻
水奉獻奉獻聖前弟子虔誠水奉獻奉獻上帝前
茶　百雀吐靈芽盞內生花風清兩腋欲昇霞能效盧仝嘗七碗妙相仙家
茶奉獻
茶奉獻奉獻聖前弟子虔誠茶奉獻奉獻上帝前
酒　此酒世間無味勝醍醐神仙由自抱琴沽惟願臨格獻聖上醉往蓬壺
酒奉獻
酒奉獻奉獻聖前弟子虔誠酒奉獻奉獻上帝前
果　火棗及交梨仙果希奇石榴紅杏共鵝栗王母蟠桃千歲果奉獻真儀
果奉獻
果奉獻奉獻聖前弟子虔誠果奉獻奉獻上帝前
齋　營廚辨香齋妙用奇哉珍饈百味自
天來普獻聖真親納受賜福消災
齋奉獻
齋奉獻奉獻聖前弟子虔誠齋奉獻奉獻上帝前
衣　蜀錦與吳綾羅綺時新銀紅紫綠色鮮明織就千般龍鳳錦奉獻三清
衣奉獻
衣奉獻奉獻聖前弟子虔誠衣奉獻奉獻上帝前
香　一炷道德香遍滿十方孔雀教主是師王不捨經中弘誓願覆護安康
香奉獻
香奉獻奉獻聖前弟子虔誠香奉獻奉獻上帝前
獻供已畢誦三皈依回向
三皈衣回向
皈命極妙經護國鎮天星普願諸眾生悉皈依同會樂昇平
皈命妙法經法顯闡天神普願世間靈悉皈依同會結良因
皈命道德經道中奧理深普願念誦人悉皈依同會步玉京
人人得長壽　　個個樂昇平
願滅諸煩惱　　消除永不生
稽首皈依道　　同此結良因
共生極樂國　　龍華三會人
志心信禮
太清師寶尊永壽年太極宮觀見世諸眾生無上尊一切墮地獄入邪宗生畜獸失人身賴師慈為提攜大聖善通靈化萬民修功果懺滅多眾生無上尊萬福自來臻若皈依孔雀經真教主意業罪消除
稽首皈依
無極大道為上良因志心稱念
消除災障天尊不可思議功德
奏樂　　化財　　回示
舉念
伏以道在聖傳修在於己凡有所為皆從心起懇禱虔誠一切信禮向來壇中演念聖母孔雀尊經幾部敬伸回向
三清上聖　　　玉帝至尊
聖父聖母　　　三寶三界
孔雀明王之主宰　淨泓法界之高真
前傅後教之祖師　談經演法之天人
南辰北極之星斗　東西中斗度星宮
二十八宿十二之宮神
普天河漢之群真　直年太歲之本命
流年叨直之元辰　五岳四瀆之聖帝
四海九江之龍神　羅叉龍女之魔耶
天王玉女之龍君　家祀香火之土地
司命土禁之龍神　城隍里社之祀典
當境泰山之廟神　瘟司行化之火部
地盤業主之明神　祭係有感之英烈
冤家債主之禍神　結願冤仇之鬼眾
身中作亂之禍神　是日在會之真仙
道場應感之證盟　紏察護道天神眾
殄妖滅怪眾雷兵　經筵侍聞諸天聖
一切神仙護教主
仗此經功普伸芹奉請
恩專為某削除罪愆增崇壽筭伏願經力流恩帝心廣布好生有感之誠民心無不之願家邦常享於世域是非人我以和諧凡在有情均霑
聖澤稽首皈依無極大道志心稱念
孔雀明王大天尊眾和不可思議功德
詳夫此經原所處在
武當太岳太和紫霄宮李提點於捨身崖洞裡尋得度人經一部計八十五卷後載此道門孔雀經一部三卷取出洞門歸宮觀之此乃道釋兩門之化也凡夫不信吾乃收貯在宮不覺經中自蘊不可隱匿以此可傳於世今將古本抄籙散施十方道士能識音談演念者福有千鍾上報
君王下資三宥國泰民安風調雨順人人樂業處處和平者
大明萬曆三十五年歲次丁未上元吉日
正一嗣教凝誠至道闡玄弘教大真人
掌天下道教事張國祥奉
旨校梓
子／宗教／正統道藏／續道藏／弘道錄／卷之四十九　俠二／信　三／君臣之信　三(P.第59冊　10-2)..[上海涵芬樓影印本]
天后信重狄梁公群臣莫能及嘗謂之國老
而不名仁傑好面引廷爭后每屈意從之嘗問欲得一佳士用之誰可者對曰文學醞籍則蘇味道李嶠固其選矣必欲取卓犖奇材則有荊州長史張柬之其人雖老宰相材也太后擢之為洛州司馬數日又問對曰前薦柬之尚未用也后曰已遷矣對曰臣所薦者宰相非司馬也乃遷秋官侍郎卒用為相又嘗薦夏官侍郎姚元崇監察御史桓彥範代州剌史敬暉等數十人率為名臣或謂之曰天下桃李悉在公門矣仁傑曰薦賢為國非
為私也
錄曰狄門之桃李萬物之光輝也後世之桃李春風之爛熳也觀其所薦則其篤棐之功信可尚矣
子／宗教／正統道藏／續道藏／岱史／卷之八　遺蹟紀　八三之一／帝王遺蹟／舞鶴臺／張說序頌(P.第59冊　628-2)..[上海涵芬樓影印本]
張說序頌
皇唐六葉開元神武皇帝再受命致太平
乃封岱宗禪社首金石紀號天文煥發儒臣志美立碣祠壇曰厥初生人俶有君臣其道茫昧其風朴略因時而欻起興運而紛落泯泯沒沒無聞焉爾後代聖人取法象立名位衣裳以等之甲兵以垣之於是禮樂出而書記存矣反其源致敬乎天地報其本致美乎鬼神則封禪者帝王受天命告成功之為也閱曩聖之奧訓考列辟之通術疇若天而不成曷背道而靡失由此推之封禪之義有三帝王之略有七七
者何傳不云道德仁義禮智信乎順之稱聖哲逆之號狂悖三者一位當五行圖籙之序二時會四海昇平之運三德具欽明文思之美是謂與天合符名不死矣有一不足而云封禪人且未許其如天何言舊史者君莫道於陶唐虞舜臣莫德於皋陶稷咼三臣降德皆有天下仲尼敘帝王之書繫周秦之誓明魯祀周公用王禮秦承伯益接周統孔聖微旨不其效歟然秦定天下之功高享天祿之日淺天而未忘庭
堅之德也故大命復集于皇家天之贊唐不惟舊哉其興之也玄靈啟迪黃祗顧懷應歸運以義舉撫來蘇以利見湯也無放夏之慚武也無代殷之戰高祖創業四宗重光德有格天漏泉蒸雲濡露菌蠢滋育氤氳涵煦若天地之覆載日月之照臨溥有形而歸景罄無外而宅心百有八年于兹矣皇帝攘內難而啟新命戴睿宗而纘舊服宇宙更闢朝庭始位蓋羲軒氏之造皇圖也九族敦序百姓昭明萬邦咸和黎
人於變立土圭以步曆革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謨之神化之然猶戰戰兢兢日慎一日納規誨以進德遂忠良以代工講習乎無為之書討論乎集賢之殿寵勇爵貴經明翼乎鵷鸞之列在庭毅乎貔豹之師居鄙人和旁感神寶沓至乾符坤珍千品萬類超圖溢牒未始聞記我后以人瑞為
心不以物瑞為意王公卿士儼然進曰休哉陛下孝至于天政合乎道前年祈后土人獲天穰間歲祀圓丘日不掩朔感祥以祈聖四事以觀天天人交合其則不遠意者喬丘掃路望翠華之來上帝儲恩俟蒼壁之禮久矣焉可專讓而廢舊勛群臣固言勤帝知罪至于再至于三帝乃挹之曰欽崇天道俯率嘉話恐德不類敢憚于勤其撰巡狩之儀求封禪之故既而禮官不戒而備軍政不謀而輯天姥練日雨師灑
道六甲按隊八陣警蹕孟冬仲旬乘輿乃出千旗雲引萬戟林行雐濩燦爛飛焰揚精原野為之震動草木為之風生歷郡縣省謠俗問百年舉百祀興墜典葺闕政攸徂之人室家相慶萬方縱觀千里如堵城邑連歡丘陵聚舞其中垂白之老樂過以泣不圖蒿里之魂復見乾封之事堯雲往舜日還神華靈鬱爛熳乎穹壤之間是月來至于岱祗祓齋宮滌濯靜室凝神玄覽將款太一議夫泰山者聖帝受天官之宮
天孫總人靈之府自昔立國莫知萬數克升中而建號惟七十而有五我高宗六之而今七矣非夫尊位盛時明德曠代遼闊難并之甚哉先時將臻夫大封也累封疆於高岡築泰壇於陽趾夫其天壇三襲辰陛十二咸秩眾靈列坐有次崇牙樹羽管磬鏞鼓宮懸於重㙺之內于歲鈠殳釣戟戣戵周位於四門之外代國重器傳代絕瑞旅之於中庭玉輦金轂翠昌黃屋夾之於端路庶官百辟羌夷蠻貊褒成之後讓
王之客序立於禮神之場髦頭弩牙鐵馬金鏃介冑如雪旗幟如火遠匝於清禁之野於是乎以天正上元法駕徐進屯千乘於平路留群臣於谷口皇帝御六龍陟萬仞獨與一二元老執事之人出天門臨日觀次沆瀣宿巉巖赤霄可接白雲在下庚寅祀高祖於上封以配上帝命眾官於下位以享眾神皇帝冕裘登壇奠獻俯僂協金奏佾羽舞撞黃鍾歌大呂開閶闔與天語清將信公奉斗布度懋建皇極勤恤蒼
生昭嘏乎未兆禳災乎未萌上下傳節而禮成樂遍福壽同歸而帝賜神策乃玉牒於中頂揚柴燎於高天庶忠誠之上達若憑焰而駕煙日轡方旋神心餘眷五色雲起拂馬以隨人萬歲山呼從天而至地越翌日尊睿宗侑地祗而禮社首遂張大樂覲東后國風惟舊無黜幽削爵之誅王澤惟新有眚災大齎之慶不浹日至化洽於人心不崇朝景福遍於天下然後藏金匱於祏室迴玉鸞於上都煌煌乎真聖朝
之能事而高代之盛節者也于斯之時華戎殊俗異音同歎曰兵合多兩山峻多雲豈有大舉百萬之師剋期千里之外及行事之日則天無點翳地無纖塵嚴冬變為韶景寒風鬱為和氣非至德其孰能動天如此其順者乎昔人云自西自東自南自北無思不服今信知聖人作而萬物睹其心服之之謂矣或曰祭泰祈主先后非禮歟曰是禮也非宜也王者父事天母事地侑神崇孝無嫌可也且天柴瘞外事帝王
主之蒸嘗內事后妃助之是開元正人倫革弊禮起百王之法也故令千載曙末光聆絕韻咀甘實漱芳潤爍玄妙之至精流不已之淑聲臣說作頌告于神明四皇墳而六帝典雖吉甫亦莫能名徒採彼輿人之詩曰大矣哉維天為大惟皇則之率我萬國受天之祺子孫百代人神共保綏之云爾而已矣
子／宗教／正統道藏／續道藏／岱史／卷之十八　登覽志四　縣四／皇明　王衡／重九後二日登泰山記(P.第59冊　781-2)..[上海涵芬樓影印本]
王衡太倉人〔重九後二日登泰山記〕蓋余僻在丘壑而生東吳菰蘆中苦無所得山山之大者莫如岳海內稱岳者凡五而其肆皆隅布近者亦不下數千里非書生所暇遊迺泰山差不遠於河濟庶幾以便省父母得一曕晀乎而非所敢必也今年丙戌九月之八日且北上舟次濟寧余祖母將
有事於泰山奉以行而後喜可知也周生如春亦從行行之日宿建寧竟夜風彭彭吹雨擊席門明旦而雨腳閣如故尋鬖鬖及之意謂未已也日入已而雲欲流午且日出矣諸山嵐翠各獻狀而黃沙籍是不及馬鞍信子美所謂沾濕好者耶憑輿人指點泰山者數而皆不似正東天半壁若更有青於天者疑其然也以語同游同游皆笑之已而雲淨出峽角則果泰山也始相駭以為奇余買一驢跨之左右視惟
恐失山而山亦以日暮更娟潔若荅予賞者又一宿而後抵州易腰荀行十里而抵山足之紅門自紅門至小天門以上左皆澗道道深廣大小石磊磊奔而承泉側若聽者頫若漱者若揭者若與爭道者多異態而五色樹雜綴之樹則桃杏楓梨松栗之屬草則薜蘿赤箭天麻黃精之屬不選而美泰山蓋骨山布肉而施繪者獨賴此耳又數里為高老橋平橋際崖澗間頗勝又過短橋者一而得水簾洞左崖聳立數
十仞而兩大石腹相加如垂簾以下水會水正涸滴涓涓然因作春水時想縱不敢望匡盧定足當其支子耳自洞而轉數里為馬棚崖言崖深嵌可覆馬眷也又數里而為回馬嶺則從行者且去馬而徒矣尋至黃現嶺嶺凡數四轉益峻而外望廓然傲來向北泰山肩及此遂俯首為之興彌高之嘆自是而下下上上者凡三以里計者亦三曰快活三由回馬至黃峴輿者前距高而余僂就之余頂踵與輿人頂踵相
擊趻踔甚至此稍寬坥而樹與壑更奇吾始得納手於袖掉頭吟嘯而有之蓋真一快事耳稍前而憩於玉皇閣是為山半余修茶而獻老親老親亦色喜牽予上下視者久之決眥而得南天門隱隱如紅星沬耳尋破蒼翠而出至御帳宋末定陵所駐驆處傍有松即秦封五大夫之二其三已失之雖稍天矯然以為數千年物吾不敢知過御帳則盡走斗崖削壁中矣無何而上小天門群削截㠔卑相附高相摩四周
無所不際而左壑磈𥗬受水蕩眥作雲母綠玉色山面缺泱漭當其前余兩人大叫絕倒而會有以酒餉者急行之風蓬蓬來摶杯幾覆余即覆酒酬之而行更上為小龍峪大龍峪以至十八盤磴齒齒倚空絕峽夾之西峽口各有松數十株翠相掩里人名為對松固一奇又怪自峪以上所有盡松無他樹青青者松柏獨耳果然盤盡而天門見山一削鐵耳中劈而為徑穿而為門雖曰人力然亦似天闢之以待游者自
門逶迤數里為元君祠祠甚壯與老親作禮畢更衣於公署公署後為玉女洗頭池澄碧泓然斷石碑存李斯篆二行自是左折而上曰嶽帝祠祠後石壁刻開元帝銘甚遒美其旁亦多雅刻且易主矣得數字於殘剝之餘剔磨而欷噓者久之又上為玉女寢宮愚民至貌像裡服臥撲被中其可笑至此更循而上則絕頂矣虛其頂宜無所不見而乃構玉皇祠柌前石表長丈餘云即秦皇無字碑蓋亦莫知其如何走
而四顧泰安城當襟僅衣結耳諸山揖拱無慮數千或如攢戟者如覆敦者要皆能為之趾而不能為腓獨徂徠在前若可憑其他間指一二聳特者問道士道士不能識悵悵而下東至日觀峰峰後為望海樓所謂秦觀周觀吳觀皆在焉視余所由逕天絲掛杳藹間而澗中樹石繡相錯若褎寶粟其灣環而動者汶水耶黃河耶顧放目而之東南竟不得海影道士謂霧氣霾之此或然耳又轉而至舍身崖一巨石髐
然出余足能垂石外二分而目不敢營視偶從旁睨視崖底無不俯據地者稍西下而為仙人橋兩壁中斷石梁度之蓋所得波嶺澄複之奇最多道士指所謂獨秀君子蓮花諸峰余但唯唯而望東天門更陡絕道士詫余以為絕勝南天門而無楷梯僅為鼪鼯雉兔之窟巢良可惜也橋西一道人懸衲戴棕櫚帽客室不起安知其非可與言者以難諸客施之金錢而免之由是而歸則月且纖纖白矣予與周生拉
道士造東嶽祠而止焉月華星芒不知其帶霧與否但覺其近而親人滿空界浮藍蕩白神外淫不自持且寒甚膚粟則歸視老親寢已而就道士宿焉道士貧茅屋廣不踰丈井灶半之無已則縮足臥山空多聞又午夜為士女上山唄誦淫淫然睷不交而漏絕矣急蹴周生披衣視天井星匿不見意甚惡業且起矣則杖策至日觀峰石時嚙足齒冷相嗑而會州使者以酒炭遲我余喜而三舉觴良久暗中作微紅見
上下雲盡黑而中不接者徑寸則甚幸之俄而紺又俄而赤而紫吐欿漸及半天施雲作霞爛熳且覆人面諸山頭稍辨如撮米化為丹砂極天際有金花浮起者三道士曰此日抱海躍也將出矣俄遂出色如鎔金大如鉦日之下覺有一枺漾漾白者真似海正跳笑而日已入雲隊中金支翠旗欿然收矣不滿志而歸復迂道登玉皇閣冀盡所未見而道士鄙朴每每對面失之從閣後望山之北林篠蔥蒨處曰石屋
意必有奇而老親以途遠且不可輿遂奉以歸僅繞而西視所謂丈人峰者平平耳遂下觀白雲洞洞巉岩多竅道士言每陰天雲從竅出如線頃而蓊滿山四馳而缕結為一即雨媒也甚以不得見為恨余因謂周生余與若晨好睛而至此且好雨矣人心之無厭如此出別道士而下十八盤盤磴直輿余者又四人莫可縱橫則倒懸而下之手足心盡汗出日瞪瞪視人股顧周生御兩人蛇行如履平甚樂之請至
山半而易焉仰視則巳失天門矣甚懊恨於是以目注之山自山半至快活三失天門者屢而復得者亦屢每見即呼周生共揮手作別意依依然下至水簾洞穿流泉樹樾而東上觀石經峪峪為石壇方十餘畝石膚塋然鑱八分書金剛經字徑尺甚偉雖強半為水所蝕然與其如前二碑損于傖父之手無若受水春也泉自上流來㶁㶁鳴萬侍郎就崖間題曰水簾又剷石壁而書其所作高山流水記頗恰似又下
數里而山之巔窮凌漢寨聳額以捧山如弗勝而徂徠蒿里諸巒岫若列矣自是歸而無眠與食不言泰山也輿數程輒下返而顧泰山者數數也以為盡泰山矣於寧陽泰山志急披讀之始知昨所游者僅僅里中兒女子祝釐故事纔及堂皇已耳山之曲房深榭蓋十未得一而吾所見金色日亦穀以後光景其得雞鳴時者絕不然余于是而又爽然失也雖然亦可以雄生平觀矣藉使假我半月陰翳且屏盡而山
之上差有饘粥寢處以安老親則亦不草草至此又使我袖置泰山志而吾友諸壯少年投杖超距不避墟莽按圖而搜之其所見當多而今皆失之意吾其不良於游耶抑山靈秘其巧不輕示人也吾少好游所游者為姑蘇武林洞庭宜興諸山諸山之奇遞相代而亦遞釋其舊向者兩洞庭猶芥蔕吾胸中而今又釋之矣不知竟吾之生可以代泰山者安在吾姑詳識而淺述之以風後之繼予游者
子／宗教／正統道藏／續道藏／呂祖志／卷之六　輦六／藝文志　三／雜著十條／修身訣三首(P.第60冊　568-1)..[上海涵芬樓影印本]
煙花爛熳人事悠悠得之者一氣含元失之者三泉昧景至藥龍居虎位據龍宮當龍虎混合之時認恍惚杳冥之路大電霹而神莫為迅雷烈而神莫知去彼取此兮一本去彼繁華取此真實用資久視之功即是遷神之妙
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／彚考(P.1-2)..[文淵閣四庫全書本]
［彚考］
〔原〕《詩‧小雅》春日遲遲卉木萋萋倉庚喈喈采繁祁祁
〔増〕《詩正義》周成王太平之時于春時親耕籍田以
勸農桑又祈求社稷使年豐　《周禮‧天官》内宰上春詔王后帥六宫之人而生穜稑之種而獻之于王［注］先種後熟曰穜後種先熟曰稑　《史記‧叔孫通傳》孝惠帝曾春出遊離宮叔孫生曰古者有春嘗果方今櫻桃熟可獻願陛下出因取櫻桃獻宗廟上許之諸果獻由此興
〔原〕《前漢書‧文帝紀》元年三月詔曰方春和時草木羣生之物皆有以自樂
〔増〕〈律厯志〉少陽者東方東動也陽氣動物于時為春春蠢也物蠢生乃動運　《後漢書‧
明帝紀》永平三年春詔曰夫春者嵗之始也始得其正則三時有成有司其勉順時氣勸督農桑　〈章帝紀〉元和二年詔曰方春生養萬物莩甲宜助萌陽以育時物　〈郎覬傳〉方春東作布德之元陽氣開𤼲養導萬物《逸周書》禹禁春三月山林不登斧以成草木之長　《管子》日至六十日而陽凍釋七十日而隂凍釋隂凍釋而萟稷故春事二十五日之内耳　《莊子》春雨日時草木怒生銚鎒于是乎始修草木之到植者過半而不知其然
《尸子》春為忠也東方而春春動也是故鳥獸孕榮華生萬物遂忠之至也　《呂氏春秋》冬至後五旬七日菖蒲生乃耕菖者百草之先生者也于是始耕　《淮南子》春風至則甘雨降生育萬物草木榮華莫見其為者而功既成矣　《春秋繁露》木者春生之性農之本也
〔原〕劉向《别録》鄒衍居燕燕有谷地美而春不生黍稷衍吹律暖氣乃至草木乃生至今名黍谷
〔増〕《焦氏易林》百草嘉卉萌芽將出昆蟲扶戸陽明所得　谷風布氣萬
物出生萌庶長養華葉茂盛　《春秋元命苞》春者神明推移精華結紐［注］神明猶隂陽也相推使物精華結成紐結要也　《春秋文耀鉤》春致其時華實乃榮　《洛陽伽藍記》法雲寺北有臨淮王彧宅彧性愛山林又重賔客至于春風扇揚花樹如錦晨食南館夜逰後園僚宷成羣俊民滿席絲桐𤼲響羽觴流行詩賦并陳清言乍起莫不領其𤣥奥忘其褊恡焉是以入彧室者謂登仙也荆州秀才張裴裳常為五言有句云異林花共色别
樹鳥同聲彧以蛟龍錦賜之　《史畧》北齊盧士深妻崔氏有才學春日以桃花和雪與兒靧面云取紅花取白雪與兒洗面作光悦取白雪取紅花與兒洗面作妍華取雪白取花紅與兒洗面作華容　《國史補》曲江大㑹先牒教坊請奏上御紫雲樓垂簾觀焉時或擬作樂則為之移日故曹松詩云追遊若遇三清樂行從應妨一日春勅下後人置皮袋例以圗障酒器錢絹入其中逢花即飲故張籍詩云無人不借花園宿到處皆携酒器
行
〔原〕《曲江春宴録》長安貴家遊賞翦百花𧚌成獅子互相送遺獅子有小連環欲送以蜀錦流蘇牽之曰春光且莫去留與醉人看　虞松方春謂握月擔風且留後日吞花臥酒不可過時　《玉麈集》穆宗宫中花開以重頂帳䝉蔽置惜春御史號曰括春　《開元天寳遺事》學士許愼選放曠不拘小節多與親友結宴于花圃中未𡮢具帷幄設坐具使童僕輩聚落花鋪于坐下曰吾自有花裀何消坐具　楊國忠子弟毎春至之時求名
花異木植於檻中以板為底以木為輪使牽之自轉所至之處檻在目前而便即歡賞目之為移春檻　長安貴遊子弟每至春時遊宴供帳于園囿中隨行載以油幕或遇隂雨以幕覆之盡驩而歸　長安侠少每至春時結朋聨黨各乘矮馬飾以錦韀金絡竝轡于花樹下徃来使僕從執酒皿而隨之遇好囿則駐馬而飲　長安士女春時鬭花戴插以竒花多者為勝皆用千金市名花植于庭苑中以偹春時之鬭也　長安士女遊春
野歩遇名花則設席藉草以紅裙逓相插挂以為宴幄　寕王春時于後園中紉紅絲為繩密綴金鈴繫于花梢之上每有烏鵲翔集則令園吏掣鈴索以驚之盖惜花之故也
〔増〕《六一詩話》梅聖俞𡮢與范希文席上賦河豚詩春洲生荻芽春岸飛楊花河豚當是時貴不數魚蝦河豚常出於春暮羣游水上食絮而肥南人多與荻芽為羮云最美　《温公詩話》先朝春月多召兩府兩制三館於後苑賞花釣魚賦詩嘉祐末仁宗復修故事
羣臣和御製詩是日微隂寒韓魏公時為首相詩卒章云輕雲閣雨迎天仗寒色留春入壽杯二十年前曽侍宴台司今日喜重陪　《東坡集》吳越王妃每嵗春必歸臨安王遺書曰陌上花開可緩緩歸矣吳人用其語為歌　《嵗時雜記》一月二氣六候自小寒至榖雨四月八氣二十四候每候五日以一花之風信應之小寒一候梅花二候山茶三候水仙大寒一候瑞香二候蘭花三候山礬立春一候迎春二候櫻桃三候望春雨水一候
菜花二𠉀杏花三𠉀李花驚蟄一𠉀桃花二𠉀棠梨三𠉀薔薇春分一𠉀海棠二𠉀梨花三候木蘭清明一候桐花二候麥花三候柳花榖雨一𠉀牡丹二候酴醿三𠉀楝花楝花竟則立夏　《曲洧舊聞》范蜀公居許作長嘯堂前有荼䕷架春時宴客花落酒杯中飲以大白舉坐無遺謂之飛英㑹　《東臯雜録》花信風梅花風最先楝花風最後凡廿四番以為寒絶後唐人詩云楝花開後風光好梅子黄時雨意濃徐師川詩云一百五日寒
食雨二十四番花信風又古詩云早禾秧雨初晴後苦楝花風吹日長　《蓬𥦗續録》曲江宴唐進士㑹同年於此豪客園戸争以名花布道上進士乗馬盛服鮮製推同年俊少者為探花使白居易詩春風得意馬蹄疾一日看徧長安花　《道山清話》哲宗御講筵手折一栁枝翫程頤為講官奏曰方春萬物𤼲生之時不可非時毁折哲宗亟擲于地　《漁隐叢話》蔡繁卿守揚州春時作萬花㑹用花十餘萬枝
〔原〕《遯齋閑覧》河朔春時多大
風飛塵撼木數日一作二三日方止以訪左右對曰不得是風且無年名曰吹花擘柳風草木百榖皆藉之
〔増〕《乾淳嵗時記》禁中賞花非一先期後苑及修内司分任排辦凡諸苑亭榭花木妝㸃一新錦簾綃幕飛梭繡毬以至茵褥設放器玩盆窠珍禽異物各務竒麗起自梅堂賞梅芳春堂賞杏花桃源觀桃粲錦堂金林檎照妝亭海棠蘭亭修禊至于鍾美堂大花為極盛堂前三面皆以花石為臺各植名品臺後分植玉蘭繡毬數百
株儼如鏤玉屏堂内左右各列三層雕花彩檻䕶以彩色牡丹畫衣間列碾玉水晶金壺及大食玻璃官窑等瓶各簮竒品如姚魏御衣黄照殿紅之類㡬千朶至于梁棟𥦗戸間亦以湘筒貯花鱗次簇插何翅萬朶自中殿妃嬪以至内官賞賜有差下至伶官樂部應奉人等亦霑恩賜謂之隨花賞至暮春則稽古㑹瀛堂賞瓊花静侶亭紫笑淨香亭采蘭挑筍則春事已在緑隂芳草間矣　蔣苑使有小圃不滿二畝而花木匼匝亭榭竒
巧春時悉以所有書畫玩器羅列滿前閙竿花藍之𩔖悉皆縷絲金玉為之且立標竿射垜及鞦韆梭門闘雞蹴踘諸戲事以娛遊客衣冠士女至者招邀杯酒徃往禁煙乃已謂之放春　《湖山勝槩》豐樂樓舊為衆樂亭又改聳翠樓政和中改今名淳祐間趙京尹重建宏麗為湖山冠又甃月池立秋千梭門植花木構數亭春時遊人繁盛　《清閒供》春時晨起㸃梅花湯課奚奴灑掃䕶階苔取薔薇露浣手薫玉蕤香讀古赤文緑字書晌
午採筍蕨供胡麻汲泉試新茗午後乗欵叚馬執翦水鞭携斗酒䨇柑往聽黄鸝日晡坐柳風前裂五色牋集錦嚢佳句薄暮遶徑灌花　《花史》漢武帝𡮢以吸花絲所織錦賜麗娟命作舞衣春暮宴于花下舞時故以䄂拂落花滿身都著舞態愈媚謂之百花舞　宗測春逰山谷間見竒花異草則繫於𢃄上歸而圗其形狀名聚芳圗百花𢃄人多效之　武陵儒生苗形事園池以接賓客有野春亭雜植山花五色錯列　平湖上有龍湫
山花爛熳不可枚舉近寺茅簷草舎皆繞植桃李春遊士女輻湊杯盤狼籍無不手撚花枝醉呼潦倒者　《西湖志》杭州壽安坊俗稱官巷宋時謂之花市亦曰花團盖汴京壽安山下多花園春時賞宴争華競侈錦簇繡圍移都後以花市比之故稱壽安坊今兩岸多賣花之家亦其遺俗也
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／七言古詩(P.18-2)..[文淵閣四庫全書本]
〔七言古詩〕
〔増〕陳賀循〈庭中有竒樹〉三春節物始芳菲遊絲細草動春暉香風飄舞花間度好鳥和鳴枝上飛臨池間竹偏増緑依堦映雪紛如玉温室庭前竟不言鼓吹樓中能作曲曽聞逺别舊難思攀折會取贈佳期長條本自堪為𢃄密葉由来好作幃星稀漢轉月輪明徘徊夜鵲屡相驚欲識幽人蘭杜徑山𥦗芳桂復叢生　唐文德后〈遊春曲〉上苑杏花朝日明蘭閨艶妾動春情
井上新花偷面色簷前嫩柳效身輕花中去来看蝶舞樹上長短聽流鶯林下何湏逺借問出衆風流舊有名　温庭筠〈陽春曲〉雲母空窓曉煙薄香昬龍氣凝暉閣霏霏霧雨杏花天簾外春威著羅幕曲䦨伏檻金麒麟沙苑芳郊連翠茵廐馬何能齧芳草路人不敢隨流塵　〈惜春詞〉百舌問花花不語低回似恨横塘雨蜂争粉蕊蝶分香不似垂楊惜金縷願君留得長妖韶莫逐東風還蕩揺秦女含嚬向煙月愁紅𢃄露空迢迢
〔原〕宋
𡨥準〈江南春〉波𣺌𣺌栁依依孤村芳樹逺斜日杏花飛江南春盡離腸斷蘋滿汀洲人未歸
〔増〕歐陽修〈春寒〉東風吹雲海天黒饑龍凍雲雨不滴嗔雷隐隐愁煙白宿露無光瑤草寂東皇染花滿春園天為花迷惜春色呼雲鏁月恐紅蔫㡬日春隂養花魄悠悠逺絮縈空擲愁思織春挽不得髙樓去天無幾尺逺岫參差亂屏碧　徐積〈江南春〉今年是處春風早江南地暖春逾好春風次第入江山先入梅花既芳草芳草春深似有情眞
共江山到洞庭落花流水武陵道湖中有山春更青斜陽西落一㸃明少年莫上岳陽城　陸游〈雨霽出遊〉十日苦雨一日晴拂拭拄杖西村行清溝泠泠流細水好風習習吹衣輕四鄰蛙聲已閣閣兩岸栁色争青青辛夷先開半委地海棠獨立方傾城春工遇物初不擇亦秀燕麥開蕪菁薺花如雪又爛熳百草紅紫那知名小魚誰取置道側細栁穿頬危將烹欣然買放寄吾意草莱無地蘇疲氓　元周權〈春日即事〉吴蠶欲老疇未秧
拍隄野水廻横塘淡煙踈樹綠隂薄落花飛絮白日長寒具油乾冷節匆匆芳事歸鶗鴂枕書睡足午𥦗明雪乳浮浮翻兎褐
子／醫家／御定佩文齋廣群芳譜／天時譜　卷一至卷六／春　卷一至卷三／卷一　春／集藻／詞(P.37-2)..[文淵閣四庫全書本]
〔詞〕
〔増〕唐馮延巳〈三臺令〉春色春色依舊青山紫陌日斜
栁暗花蔫醉臥春風少年年少年少行樂直湏及早　王建〈三臺令〉蝴蜨蝴蜨飛上金枝玉葉君前對舞春風百葉桃花樹紅紅樹紅樹燕語鶯啼日暮　宋毛滂〈憶秦娥〉夜夜夜了花朝也連忙指㸃銀瓶索酒𡮢　明朝花落知多少莫把殘紅掃愁人一片花飛減𨚫春　洪适〈生查子〉桃疎蜨惜春栁困鶯銜絮日影簾旌多少閒愁緒　紅綻武陵溪緑暗章臺路春色似行人無意花間住　唐和凝〈春光好〉蘋葉軟杏花明畫船輕䨇浴
鴛鴦出緑汀棹歌聲　春水春風無浪春天半雨半晴紅粉相随南浦晚幾含情　宋張槃〈浣溪沙〉習習輕風破海棠鞦韆移影上廽廊晝長蝴蜨為誰忙　度柳早鶯分暖綠過花小蝶𢃄春香滿庭芳草又斜陽　髙觀國〈菩薩蠻〉春風吹綠湖邉草春光依舊湖邉道玉勒錦障泥少年遊冶時　煙明花似繡且醉旗亭酒斜日照花西歸鴉花外啼　程垓〈菩薩蠻〉畫橋泊泊春江綠行人正在春江曲花潤接平川有人花底眠　東風原自好
只怕催花老安得萬垂楊繋教春日長　周密〈謁金門〉芳事晩數㸃杏鈿香淺惻惻輕寒風翦翦錦屏春夢逺　穉栁拖煙嬌軟花影暗藏深院初試輕衫并畫扇牡丹紅未展　李之儀〈好事近〉春到雨初晴正在小樓時節栁眼向人微笑傍䦨干堪折　暮山濃淡瑣煙霏梅杏半明滅玉斚莫辭沉醉判歸時斜月　唐歐陽炯〈清平樂〉春来階砌春雨如絲細春徑滿飄紅杏蔕春燕舞随風勢　春幡細縷春繒春閨一㸃春燈自是春心撩
亂非𨵿春夢無憑　宋王安國〈清平樂〉留春不住費𥁞鶯兒語滿地殘紅宫錦汚昨夜南園風雨　小憐初上琵琶曉来思繞天涯不肯畫堂朱戸春風自在楊花　王安中〈清平樂〉花時微雨未減春分數占取簾疎花密處把酒聽歌金縷　斜風輕度濃香閒情正與春長向晩紅燈入坐𡮢新青杏随觴　盧祖臯〈西江月〉燕掠晴絲裊裊魚吹水葉𥻘𥻘禁街微雨灑芳塵寒食清明相近　謾著宫羅試暖閒呼社酒酬春晚風簾幕悄無人
二十四番花信　毛滂〈西江月〉煙雨半藏楊柳風花初著桃花玉人細細酌流霞醉裏将春留下　柳外鴛鴦作伴花邉蝴蝶為家醉翁醉也且由他月在栁橋花下　周密〈西江月〉波影暖浮玉甃柳隂深鎖金鋪湘桃花褪燕調雛又是一番春暮　碧桂情深鳯怨雲屏夢淺鶯呼繡𥦗人倦冷薫爐簾影揺揺亭午　吴潜〈南柯子〉池水凝新碧欄花駐老紅有人獨倚橋東手把一枝楊桞繫春風　鵲伴遊絲堕蜂黏落蕊空秋千庭院小簾
櫳多少閒情閒緒雨聲中　楊无咎〈於中好〉墻頭艶杏花初試繞珍叢細挼紅蕊欲知占盡春明媚悄無意看桃李　持杯準擬花間醉一葉兩葉飛墮晚来旋旋深無地更聽得東風起　毛滂〈蹋莎行〉階影紅遲柳苞黄徧纎雲弄日隂晴半重簾不捲篆香横小花初破春叢淺　鳳繡猶重鴨爐長暖屛山翠入江南逺醉輕夢短枕閒欹綠𥦗窈窕風光轉　元何可視〈蝶戀花〉金井啼鴉深院曉颺盡東風柳絮吹難了燕子多情相識早杏
梁依舊䨇䨇到　一縷沉煙簾幕悄滿眼飛花祗攪人懷抱十二玉樓春樹杪天涯不斷青青草　宋俞國寳〈風入松〉一春長費買花錢日日醉湖邉玉驄慣識西湖路驕嘶沽酒樓前紅杏香中歌舞緑楊影裏秋千　暖風十里麗人天花壓髩雲偏畫船載得春歸去餘情付湖水湖煙明日重扶殘醉来㝷陌上花鈿　栁永〈木蘭花慢〉坼桐花爛熳乍疎雨洗清明正豔杏燒林緗桃繡野芳景如屛傾城盡尋勝賞驟雕鞍紺𨏥出郊坰風
暖繁絃脆管萬家競奏新聲　盈盈闘草蹋青人艶冶逓逢迎向路旁徃往遺簮墜珥珠翠縱横歡情對佳麗地任金罍罄竭玉山傾𨚫明朝永日畫堂一枕春酲　黄機〈喜遷鶯〉平湖百畆種滿湖蓮葉繞堤楊栁冉冉波光輝輝煙影空翠濕霑襟䄂静惬鄰雞啼午暖逼沙鷗眠晝西園路更紅塵不斷蝶酣蜂痩　知否堪畫處野薺蕪菁罥地鋪茵繡桃李隂邉桑麻叢裏斜矗酒帘誇酒竹寺小依山趾茅店平窺津口春又晚正香風有
客倚䦨搔首
子／醫家／御定佩文齋廣群芳譜／天時譜　卷一至卷六／春　卷一至卷三／卷二　正月至二月／二月／集藻／五言律詩(P.27-2)..[文淵閣四庫全書本]
〔五言律詩〕
〔増〕唐王勃〈仲春郊外〉東園垂柳徑西堰落花津物色連三月風光絶四鄰鳥飛村覺曙魚戲水知春初晴山院裏何處染囂塵　白居易〈春村〉二月村園暖桑間戴勝飛農夫舂舊榖蠶妾擣新衣牛馬因風逺雞豚過社稀黄昏林下路鼓笛賽神歸　宋徐鉉〈春分日〉仲春初四日春色正中分緑野裴回月晴天斷續雲燕飛猶箇箇花落已紛紛思婦髙樓晩歌聲不可聞　邵
雍〈二月吟〉林下故無知唯知二月期酒𡮢新熟後花賞半開時只有醺酣趣殊無爛熳悲誰能将此景長貯在心脾　張栻〈仲春過陽江亭子〉亭古危臨岸林幽巧近城煙容随雨住花片著溪清春事已如許客懷誰與傾庭前㡬株樹滿意欲敷榮　戴復古〈社日〉今朝當社日明日是花朝佳節惟宜飲東池適見招緑深楊栁重紅透海棠嬌自笑鬢邉雪多年不肯消
〔原〕柳州〈月泉〉東風生意閙農圃正宜勤稲種開包曬菊苗依譜分疇西
曉耕雨舎北暮鉏雲莫待荒三徑歸歟陶令君　明張祥鳶天氣近寒食村居逺市朝翠低新栁弱紅潤穉花嬌聴鳥頻移榻看雲偶橋隔村春社至㑹赴野人招
子／醫家／御定佩文齋廣群芳譜／天時譜　卷一至卷六／春　卷一至卷三／卷三　三月／彚考(P.2-1)..[文淵閣四庫全書本]
清明〔原〕《素問》清明次五日牡丹華　《四民月令》清明節令蠶妾理蠶室　是月也杏花盛種百榖　《志林》東坡在黄州夢參寥誦所作新詩覺而記兩句云寒食清明都
過了石泉槐火一時新夢中曰火固新矣泉何故新荅曰俗以清明日淘井　《春明退朝錄》周禮四時變火唐惟清明取榆柳火以賜近臣戚里宋朝惟賜大臣順陽氣也
〔增〕《提要錄》清明雨為杏花雨　《嵗時雜記》清明湖州進紫筍茶　《東京夢華錄》清明日都人出郊徃徃就芳𣗳之下或園囿之間羅列杯盤互相勸酬抵暮而𡚖各擕名花異果山亭戲具謂之門外土儀轎子即以楊柳雜花裝簇頂上四垂遮映緩入都門斜楊御柳醉
𡚖院落明月梨花最為盛景　是月季春萬花爛熳牡丹芍藥棣棠木香種種上市賣花者歌呌之聲清竒可聽　［榖雨］《孝經緯》清明後十五日斗指辰為榖雨言雨生百榖也　《牡丹譜》洛陽以榖雨為牡丹開𠉀而一百五者長至一百五日開最先　《溫公文集》［註］洛陽人謂榖雨為牡丹厄　《居家宜忌》榖雨日採茶炒藏能治痰𠻳及療百病熱疾
子／醫家／御定佩文齋廣群芳譜／天時譜　卷一至卷六／春　卷一至卷三／卷三　三月／集藻／五言古詩(P.7-2)..[文淵閣四庫全書本]
〔五言古詩〕
〈御製時廵近郊憫農事有作〉芳郊景物麗淑氣扇暮春靈雨應良節光風薄佳辰省耕已届𠉀夙駕方來廵前驅列式
道羽衛羅鈎陳時有田間子荷耒披車塵譏訶勿頻數疾苦當咨詢千耦幸終畆二鬴猶懸囷穮蓘爾勤動痌瘝予隱親賙賜出泉府拊循屬官臣行潦有挹器冽井無枯津所恵良未徧嗛嗛愧斯人
〔增〕宋謝恵連〈三月三日曲水集〉四時著平分三春禀融爍遲遲和景婉夭夭園桃灼攜朋適郊野昧𤕤辭㕓郭斐雲興翠嶺芳飊起華薄解轡偃崇丘藉草遶廻壑際渚羅時簌託波汎輕爵　宋鮑照〈三日〉氣暄動心思栁
青起春懷時艷憐花藥服浄俛登臺提觴野中飲愛心烟未開露包染春草泉源潔氷苔泥泥濡露條嫋嫋承風栽鳬雛掇苦薺黄鳥銜櫻梅解衿欣景預臨流競覆杯美人竟何在浮心空自摧
〔原〕梁簡文帝〈三日侍宴林光殿曲水詩〉芳年多美色麗景復妍遙握蘭惟是旦採艾亦今朝廻沙溜碧水曲岫散桃夭綺花非一種風絲亂百條雲起相思觀日照飛虹橋繁華炫姝色燕趙艷妍妖金鞍汗血馬寳髻珊瑚翹蘭馨起縠袖蓮錦束
瓊腰相㸔隐綠𣗳見人還自嬌玉桂鳴羅薦渠枕泛廻潮洛濵非拾羽滿握詎貽椒　［晚春］紫蘭葉初滿黄鶯哢不稀石蹲還似獸蘿長更如衣水曲文魚聚林暝雅鳥飛渚蒲變新節巖桐長舊圍風花落未已山齋開夜扉　沈約〈三日率爾成篇〉麗日屬元巳年芳具在斯開花已匝𣗳流鶯復滿枝洛陽繁華子長安輕薄兒東出千金堰西臨鴈騖陂清晨戲伊水薄暮宿蘭池寧憶春蠶起日暮桑欲萎
〔增〕庾肩吾〈三日侍蘭亭曲水宴〉策
星依夜動鑾駕總朝遊旌門臨苑𣗳相風出鳳樓春生露泥泥天覆雲油油桃花舒玉澗柳葉暗金溝禊川分曲沼帳殿掩芳洲踴躍頳魚出參差絳棗浮百戲俱臨水千鍾共逐流　隋蕭慤〈春晚〉春庭聊縱望樓臺自相隐窓梅落晚花池竹開新筍泉鳴知水急雲來覺山近不愁花不飛到畏花飛盡　唐白居易〈寒食洛下宴遊贈馮李二少尹〉豐年寒食節美景洛陽城三尹皆强健七日盡晴明東郊蹋青草南園攀紫荆風折海榴艷露
墜木蘭英假開春未老宴合日屢傾珠翠混花影管絃藏水聲佳會不易得良辰亦難并聽吟歌暫輟㸔舞杯徐行米價賤如土酒味濃於餳此時不盡醉但恐負平生殷勤二曹長各捧一銀觥　崔䕶〈郡齋三月下旬作〉春事日已歇池塘曠幽尋殘紅披獨墜嫩綠間淺深偃仰捲芳褥顧歩愛新隂謀春未及竟初夏遽見侵　溫庭筠〈寒食節日寄楚望〉芳蘭無意綠弱柳何窮縷心斷入淮山夢長穿楚雨繁花如二八好月當三五愁碧竟
平臯韶紅換幽圃流鶯隐員𣗳乳燕喧餘哺曠望戀層臺離憂集環堵當年不自遣晚得終何補鄭谷有樵蘇𡚖來要腰斧　宋歐陽修〈暮春〉幽憂無以銷春日静愈長薰風入花骨花枝午低昻徃來採花蜂清蜜未滿房春事已爛熳落英漸飄揚蛺蝶無所為飛飛助其忙啼鳥亦屢變新音巧調簧遊絲最無事百尺拖晴光天工施造化萬物感春陽　陸游〈春晚書齋壁〉海棠已成雪桃李不足言纎纎麥被野鬱鬱桑連村穉蠶細如螘杜
宇號朝昏展墓秫餌美坐社黍酒渾早筍漸上市青韭初出園老夫下箸喜盡屏鷄與豚幽居亦何樂且洗兩耳喧呼兒燒柏子悠然坐東軒
〔原〕明文徴明妍英弄芳意麗色含春姿物華浩無涯駘蕩東風吹東風日已熙草色日已滋青春萬里道遊子有所思浮雲漏白日宿露朝已晞攀條惜婉麗忽得瑛瓊枝芳踪未有托暮景已西馳菁華難復恃結蘤聊自怡
子／醫家／御定佩文齋廣群芳譜／天時譜　卷一至卷六／夏　卷四／夏／集藻／五言排律(P.7-2)..[文淵閣四庫全書本]
〔五言排律〕
〔增〕唐楊巨源〈夏日裴尹員外西齋看花〉笑向東來客看花枉在前始知清夏月更勝艷陽天露濕呈
妝汗風吹畏火燃葱蘢和葉盛爛熳壓枝鮮紅綵當鈴閣清香到玉筵蝶棲驚曙色鶯語滯晴煙得地殊堪賞過時倍覺妍芳菲遲最好唯是謝家憐
子／醫家／御定佩文齋廣群芳譜／穀譜　卷七至卷十／卷七　麥等／麥／集藻／七言古詩(P.13-1)..[文淵閣四庫全書本]
〔七言古詩〕
〔増〕宋蘇軾〈鴉種麥行〉霜林老鴉閒無用畦東
拾麥畦西種畦西種得青猗猗畦東已作牛尾稀明年麥熟芒攅槊農夫未食鴉先啄徐行俯仰若自矜鼓翅跳踉上牛角憶昔舜耕厯山鳥為耘如今老鴉種麥更辛勤農夫羅拜鴉飛起勸農使者来行水　〈五禽言〉去年麥不熟挾彈規我肉今年麥上塲處處有殘粟豐年無象何處尋聼取林間快活吟　蘇轍〈遜往泉城穫麥〉少年食稻不食粟老居潁川稻不足人言小麥勝西川雪花水磨煑成玉泠淘槐葉氷上齒湯餅羊羮火入腹
五年随俗麤得飽晨朝稻米纔供粥兒曺知我老且饞觸𤍠泉城正三伏田家有信呼即来亭午驅牛汗如浴吾兒生来讀書史不慣田家争斗斛今年久旱麥粒細及半罷休饒老宿歸来爛熳㬠蒼耳来嵗未知還爾熟百口且留終嵗儲貧交強半倉無榖　〈外孫文九伏中入村㬠麥〉春田不雨憂無麥入囷得半猶足食伏中一㬠不得緩旱田倉耳猶難得人言春旱夏當潦入伏未保天日好老農經事言不虚防風防雨如防盗外孫讀
書舊有功五言七字傳祖風旋投詩筆到田舍知我老来饞且慵秋田正急車難起汗滴肩頳愧鄰里磨聲細轉雪花飛舉家百口磨牙齒食前方丈我所無蒸餅十家或有諸孫歸何用慰勤苦烹雞亦有烝葫蘆　張舜民〈打麥〉打麥打麥彭彭魄魄聲在山南應山北四月太陽出東北纔離海嶠麥尚青轉到天心麥已熟鶡旦催人夜不眠打雞呼雨雲如墨大婦腰鐮出小婦具筐逐上壠先捋青下壠已成束田家以苦乃為樂敢憚頭枯
面焦黒貴人薦廟已甞新酒醴雍容㑹所親曲終厭飫勞僮僕豈信田家未入唇盡將精好輸公賦次把升斗求市人麥秋正急又秧禾豐嵗自少凶嵗多田家辛苦可奈何將此打麥詞兼作插禾歌　范成大〈刈麥行〉梅花開時我種麥桃李花飛麥叢碧多病經旬不出門東坡已作黄雲色腰鐮刈熟趁晴歸明朝雨来麥沾泥犁田待雨插晚稻朝来移秧夜食麨　陸游〈屢雪二麥可望喜而作歌〉苦寒勿怨天雨雪雪来遺我明年麥三月
翠浪舞東風四月黄雲暗南陌坐看比屋騰歡聲已覺有司寛吏責腰鐮丁壯傾閭里拾穗兒童動千百玉塵出磨飛屋梁銀絲入釡須寛湯寒醅發劑炊䴵裂新麻壓油寒具香大婦下機廢晨織小姑佐庖忘晚妝老翁飽食笑捫腹林下擊壤歌時康　張孝祥大麥半枯自浮沉小麥刺水鋪綠針山邊老農望麥熟出門見水放聲哭去年泠泠七月雨秋苗不收一粒榖只今米價貴如玉併日舉家纔食粥小兒索飯門前啼大兒雖瘦把
鋤犁晴時種麥畊荒壠正好下秧無稻種　戴復古〈刈麥行〉腰䥥上壠刈黄雲東家西家麥滿門前村寡婦拾滯穟饘粥有餘炊餅餌我聞淮南麥最多麥田今嵗屯干戈飽飯不知征戰苦生長此方真樂土　王炎〈麥苗已有生意掘烏稬者未止〉兒童飯犢女採桑水滿東臯耕事忙稻秧半綠麥半黄天許食新饘粥香田父咨嗟仍笑語赤地一年今得雨紫蕨有根妻子喜免填溝壑棄閭里　元王禎〈芟麥歌〉田家食力不食智麰麥年年勤
種蒔老農八十諳地利暑夏呼兒先暵地再耕再耨土華膩手把耬犁知已試土沃不妨投種穊今年已報春澤被夏壠苗深如櫛比薫風長養見天意獵獵青旗催穉穗纔結稃胞花雪墜赫赫曦輪熾鑚燧儘著精華輸至味粒飽芒森密如篲頓失前時浪翻翠豈知真宰調元氣化作黄雲表嘉瑞老農眼飽雖自慰旦夕却憂風雨至子婦犇忙事芟器釤綽翩翩轉雙臂曵籠腰間盈復棄急載牛箱夜無寐轉首登塲簇髙積風翻日碾半
猶未已向公門奉新餽麴材和糴凡㡬次年餉廵門仍語誶夏税有程今反易自餘宿負如取寄指此有秋争蟻萃一得豈能償百費終嵗勤勞一歔欷昨日公堂宴賓貴樽爼横陳混肴胾檀板珠繩按歌吹萬錢不值供一醉庖人搓揉出精粹尚喜食新誇餅餌物不天来皆力致飽食何人知所自春祈夏薦禮所記報夲從来追古義但願斯民不畏吏吏不擾民民自遂凡在牧民遵此治坐見两岐歌政異日富囷倉均被賜不使老農憂
嵗事　明髙啓〈打麥詞〉雉雛髙飛夏風暖行割黄雲随手斷疎莖短若牛毛垂去冬無雪不相宜塲頭負歸日色白穗落連枷聲拍拍呼兒打曬當及晴雨来怕有飛蛾生臥驅鳥雀非愛惜明年好收供爾食
子／醫家／御定佩文齋廣群芳譜／蔬譜　卷十三至卷十七／卷十七　菜瓜等／茄子／集藻／詩散句(P.25-1)..[文淵閣四庫全書本]
［詩散句］
〔増〕梁沈約紫茄紛爛熳　唐栁宗元珍蔬折五茄　元方囘茄藤宜硬地　宋張耒映葉乳茄濃黛抹
子／醫家／御定佩文齋廣群芳譜／蔬譜　卷十三至卷十七／卷十七　菜瓜等／芸薇(P.41-1)..[文淵閣四庫全書本]
芸薇
〔増〕《拾遺記》咸寧四年立芳蔬園于金墉城東多種異菜有菜名曰芸薇類有三種紫色者最繁味辛其根爛熳春夏葉宻秋蘂冬馥其實若珠五色随時而盛一名芸芝其色紫為上蔬其味辛色黃為中蔬其味甘色青者
為下蔬其味醎常以三蔬充御膳其葉可藉飲食以供宗廟祭祀亦止人飢渇宫人採帯其莖葉香氣歴日不歇
子／醫家／御定佩文齋廣群芳譜／茶譜　卷十八至卷二十一／卷十九　茶二／集藻／五言古詩(P.21-1)..[文淵閣四庫全書本]
［五言古詩］
〔増〕唐李白〈答族姪僧中孚贈玉泉仙人掌茶并序〉余聞荊州玉泉寺近清溪諸山山洞徃徃有乳窟窟中多玉泉交流其中有白蝙蝠大如鴉按仙經蝙蝠一名仙鼠千歲之後體白如雪栖則倒懸蓋飲乳水而長生也其水邊處處有茗草羅生枝葉如碧玉唯玉泉真公常采而飲之年八十餘歲顔色如桃花而此茗清香滑熟異於他者所以能還童振枯扶人夀也余逰金陵見宗僧中孚示余茶數十片拳然重疊其狀如手號
為仙人掌茶蓋新出乎玉泉之山曠古未覿因持之見遺兼贈詩要余答之遂有此作後有髙僧大隐知仙人掌茶發乎中孚禪子及青蓮居士李白也𡮢聞玉泉山山洞多乳窟仙鼠如白鴉倒懸清溪月茗生此中石玉泉流不歇根柯灑芳津採服潤肌骨叢老卷緑葉枝枝相接連曝成仙人掌似拍洪厓肩舉世未見之其名定誰傳宗英乃禪伯投贈有佳篇清鏡燭無鹽顧慙西子姸朝坐有餘興長吟播諸天　韋應物〈喜園中茶生〉潔
性不可汚為飲滌塵煩此物信靈味本自出山原聊因理郡餘率爾植荒園喜隨衆草長得與幽人言　栁宗元〈巽上人以竹間自採新茶見贈酬之以詩〉芳叢翳湘竹零露凝清華復見雪山客晨朝掇靈芽蒸煙俯石瀨咫尺凌丹崖圎方麗竒色圭璧無纎瑕呼兒㸑金鼎餘馥延幽遐滌慮𤼵真照還原蕩昬邪猶同甘露飯佛事薫毗耶咄此蓬瀛侶無乃貴流霞　孟郊〈慿周况先輩於朝賢乞茶〉道意勿乏味心緒病無悰蒙茗玉花盡越
甌荷葉空錦水有鮮色蜀山饒芳叢雲根纔翦緑印縫已霏紅曽向貴人得最將詩叟同幸為乞寄來救此病劣躬　劉言史〈與孟郊洛北野泉上煎茶〉粉細越筍芽野煎寒溪濵恐乖靈草性觴事皆手親敲石取鮮火撇泉避腥鱗熒熒㸑風鐺拾得墜巢薪潔色既爽别浮氲亦殷勤以兹委曲静求得正味真宛如摘山時自啜指下春湘瓷泛輕花滌盡昬渇神此逰惬醒趣可以話髙人　白居易〈睡後茶興憶楊同州〉昨晚飲太多嵬峩連
宵醉今朝餐又飽爛熳移時睡睡足摩挲眼眼前無一事信脚繞池行偶然得幽致婆娑緑隂樹斑駁青苔地此處置䋲牀傍邉洗茶器白瓷甌甚潔紅爐炭方熾沫下麴塵香花浮魚眼沸盛來有佳色嚥罷餘芳氣不見楊慕巢誰人知此味　李羣玉〈龍山人惠石廩茶〉客有衡岳隱遺予石廪茶自云凌煙露採掇春山芽珪璧相壓疊積芳莫能加碾成黃金粉輕嫩如松花紅爐㸑霜枝越兒斟丹華灘聲起魚眼滿鼎漂清霞凝澄坐曉燈
痛眼如蒙紗一甌拂昬寐襟鬲開煩挐顧渚與方山誰人留品差持甌黙吟詠揺膝空咨嗟　皮日休〈茶塢〉閒尋堯氏山遂入深深塢種荈已成園栽葭寧計畝石窪泉似掬巖罅雲如縷好是夏初時白花滿煙雨　〈茶人〉生於顧渚山老在漫石塢語氣為茶荈衣香是煙霧庭從𣟓子遮果任獳師虜日晚相笑歸腰間佩輕簍　〈茶笋〉褎然三五寸生必依巖洞寒恐結紅鉛暖疑銷紫汞圎如玉軸光脆似瓊英凍每為遇之疎南山挂幽夢
〈茶籝〉筤篣曉攜去驀箇山桑塢開時送紫茗負處沾清露歇把傍雲泉歸將挂煙樹滿此是生涯黃金何足數　〈茶舍〉陽崖枕白屋幾口嬉嬉活棚上汲紅泉焙前蒸紫蕨乃翁研茗後中婦拍茶歇相向掩柴扉清香滿山月　〈茶竈〉南山茶事動竈起巖根傍水煑石髮氣薪然杉脂香青瓊蒸後凝緑髓炊來光如何重辛苦一一輸膏粱　〈茶焙〉鑿彼碧巖下恰應深二尺泥易帶雲根燒難礙石脉初能燥金餅漸見乾瓊液九里共杉林相望
在山側　〈茶鼎〉龍舒有良匠鑄此佳樣成立作菌蠢勢煎為潺湲聲草堂暮雲隂松窓殘雪眀此時勺複茗野語知逾清　〈茶甌〉邢客與越人皆能造兹器圎似月魂堕輕如雲魄起棗花勢旋眼蘋沫香沾齒松下時一看支公亦如此　〈煑茶〉香泉一合乳煎作連珠沸時看蟹目濺乍見魚鱗起聲疑松帶雨餑恐煙生翠儻把𤁋中山必無千日醉　陸龜蒙〈茶塢〉茗地曲隈回野行多繚繞向陽就中密背澗差還少遥盤雲髻慢亂簇香篝小
何處好幽期滿巖春露曉　〈茶人〉天賦識靈草自然鍾野姿閒來北山下似與東風期雨後探芳去雲間幽路危唯應報春鳥得共斯人知　〈茶笋〉所孕和氣深時抽玉笤短輕煙漸結華嫩蘂初成管尋來青靄曙欲去紅雲暖秀色自難逢傾筐不曽滿　〈茶籝〉金刀劈翠筠織似波紋斜製作自野老攜持伴山娃昨日𨷵煙粒今朝貯緑華争歌調笑曲日暮方還家　〈茶舍〉旋取山上材架為山下屋門因水勢斜壁任巖隈曲朝隨鳥俱散暮
與雲同宿不憚採掇勞祇憂官未足　〈茶竈〉無突抱輕嵐有煙映初旭盈鍋玉泉沸滿甑雲芽熟竒香襲春桂嫩色凌秋菊煬者若吾徒年年看不足　〈茶焙〉左右𢷬凝膏朝昬布煙縷方圎隨樣拍次第依層取山謡縱髙下火候還文武見說焙前人時時炙花脯　〈茶鼎〉新泉氣味良古鐵形狀醜那堪風雪夜更值煙霞友曽過赬石下又住清溪口且共薦臯盧何勞傾斗酒　〈茶甌〉昔人謝塸埞徒為妍詞飾豈如圭璧姿又有煙嵐色光參
筠席上韻雅金罍側直使于闐君從來未𡮢識　〈煑茶〉閒來松間坐看煑松上雪時於浪花裏併下藍英末傾餘精爽健忽似氛埃滅不合别觀書但宜窺玉札　宋梅堯臣〈答建州沈屯田寄新茶〉春芽研白膏夜火焙紫餅價與黃金齊包開青篛整碾為玉色塵逺及蘆底井一啜同醉翁思君聊引領　王仲儀〈寄𨷵茶〉白乳葉家春銖兩直錢萬資之石泉味特以陽芽嫩宜言難購多串片大可寸謬為識别人予生固無恨　〈答宣城張主
簿遺鴉山茶次其韻〉昔觀唐人詩茶韻鴉山嘉鴉銜茶子生遂同山名鴉重以初槍旗采之穿煙霞江南雖盛産處處無此茶纖嫩如雀舌煎烹比露芽競收青篛焙不重漉酒紗顧渚亦頗近蒙頂來以遐䨇井鷹掇爪建溪春剝葩日鑄㺯香美天目猶稻麻吳人與越人各各相𨷵夸傳買費金帛愛貪無夷華甘苦不一致精麤還有差至珍非貴多為贈勿言些如何煩縣僚忽遺及我家雪貯䨇砂罌詩琢無玉瑕文字搜怪竒難於抱長虵
眀珠滿紙上剰畜不為奢玩久手生胝窺久眼生花𡮢聞茗消肉應亦可破瘕飲啜氣覺清賞重歎復嗟歎嗟既不足吟誦又豈加我今實强為君莫笑我耶　〈李仲求寄建溪洪井茶七品云愈少愈佳未知𡮢何如耳因條而答之〉忽有西山使始遺七品茶末品無水暈六品無沉柤五品散雲脚四品浮粟花三品若瓊乳二品罕所加絶品不可議甘香焉等差一日𡮢一甌六腑無昬邪夜枕不得寐月樹聞嗁鴉憂來唯覺衰可驗唯齒牙
動揺有三四妨咀連左車髮亦足驚竦疎疎㸃霜華乃思平生逰但恨江路賒安得一見之煑泉相與誇　〈呂晉叔遺新茶〉四葉及王游共家原坂嶺歲摘建溪春争先取晴景大窠有壯液所發必竒穎一朝團焙成價與黃金逞呂侯得鄉人分贈我已幸其贈幾何多六色十五餅每餅包青篛紅籤纒素檾屑之雲雪輕啜已神魂惺會待嘉客來侑談當晝永　蔡襄〈北苑〉蒼山走千里斗落分兩騎靈泉出地清嘉卉得天味入門脫世氛官
曹真傲吏　〈茶壠〉造化曾無私亦有意所嘉夜雨作春力朝雲䕶日車千萬碧玉枝戢戢抽靈芽　〈採茶〉春衫逐紅旗散入青林下隂崖喜先至新苗漸盈把競攜筠籠歸更帶山雲瀉　〈造茶〉糜玉寸隂間摶金新範裏規呈月正圎勢動龍初起出焙香花全争誇火候是　〈試茶〉兎毫紫甌新蟹眼清泉煑雪凍作成花雲閑未𡸁蘂願爾池中波去作人間雨
〔原〕蘇軾〈種茶〉松間旅生茶已與松俱痩茨棘尚未容蒙翳争交構天公所遺棄百
歲仍稚幼紫筍雖不長孤根乃獨夀移栽白鶴嶺土輭春雨後彌旬得連隂似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅衒私𨷵何如此一啜有味出吾囿
〔增〕蘇軾〈游惠山〉敲火發山泉烹茶避林樾眀窓傾紫盞色味兩竒絶吾生眠食耳一飽萬想滅頗笑玉川子飢弄三百月豈如山中人睡起山花發一甌誰與共門外無來轍　〈問大冶長老乞桃花茶栽東坡〉周詩記苦荼茗飲出近世初縁厭粱
肉假此雪昬滯嗟我五畆園桑麥苦蒙翳不令寸地閒更乞茶子藝饑寒未知免已作太飽計庶將通有無農末不相戾春來凍地裂紫笋森已銳牛羊煩呵叱筐筥未敢睨江南老道人齒髮日夜逝他年雪堂品尚記桃花裔　〈寄周安孺茶〉大哉天宇内植物知幾族靈品獨標竒迥超凡草木名從姬旦始漸播桐君録賦詠誰最先厥傳惟杜育唐人未知好論著始於陸常李亦清流當年慕髙躅遂使天下士嗜此偶於俗豈但中土珍𠔥
之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興即揮毫燦然存簡牘伊余素寡愛嗜好本不篤粤自少年時低回客京轂雖非曵裾者庇䕃或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注𤰞定知䨇井辱於兹自研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破
蕾采采不盈掬旋洗玉泉蒸芳馨豈停宿湏臾布輕縷火候謹盈縮不憚頃間勞經時廢藏蓄髹筒浄無染箬籠勻且複苦畏梅潤侵暖湏人氣燠有如剛耿性不受纎芥觸又若廉夫心難將𢕄穢凟晴天敞虛府石碾破輕緑永日遇閒賓乳泉發新馥香濃奪蘭露色嫩欺秋菊閩俗競傳誇豐腴面如粥自云葉家白頗勝中山醁好是一杯深午窓春睡足清風擊兩腋去欲凌鴻鵠嗟我樂何深水經亦屢讀子咤中泠泉次乃康王谷䗫培
頃曽𡮢瓶罌走僮僕如今老且懶細事百不欲美惡兩俱忘誰能强追逐薑鹽拌白土稍稍從吾蜀尚欲外形體安能狥心腹由來薄滋味日飯止脫粟外慕既已矣胡為此羇束昨日散幽歩偶上天峰麓山圃正春風蒙茸萬旗簇呼兒為佳客采製聊亦復地僻誰我從包藏置厨簏何𡮢較優劣但喜破睡速况此夏日長人間正炎毒幽人無一事午飯飽蔬菽困卧北窓風風𢕄動窓竹乳甌十分滿人世真局促意爽飄欲仙頭輕快如沐
昔人固多癖我癖良可贖為問劉伯倫胡然枕糟麴　秦觀〈茶〉茶實嘉木英其香乃天育芳不愧杜蘅清堪揜椒菊上客集堂葵圎月探奩盝玉鼎注漫流金碾響丈竹侵尋發美鬯旖旎生乳粟經時不銷歇衣袂帶紛郁幸蒙巾笥藏苦厭龍蘭續願君斥異類使我全芬馥　〈茶臼〉幽人躭茗飲刳木事𢷬撞巧制合臼形雅音伴柷椌虚室困亭午松然眀鼎窓呼奴碎圎月搔首聞錚鏦茶仙賴君得睡魔資爾降所宜玉兎𢷬不必力士扛願
偕黃金碾自比白玉缸彼美制作妙俗物難與䨇　晁補之〈次韻蘇翰林五日揚州石塔寺烹茶〉唐來木蘭寺遺跡今未滅僧鐘嘲飰後語出饑客舌今公食方丈玉茗攄噫噎當今卧江湖不泣逐臣玦中和似此茗受水不易節輕塵散羅麴亂乳發甌雪佳辰雜蘭艾共弔楚纍潔老謙三昧手心得非口訣誰知此間妙我欲希超絶持誇淮北士湯餅供朝啜　孫覿〈飲修仁茶〉煙雲吐長崖風雨暗古縣竹輿赬兩肩弛擔息𢕄倦茗飲初一
𡮢老父有芹獻幽姿絶𡡾嫵著齒得瞑眩昬昬嗜睡翁喚起風灑面亦有不平心盡從毛孔散　陸游〈夜汲井水煮茶〉病起罷觀書袖手清夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜清寒毛骨亦蘇省歸來月滿廊惜蹋疎梅影　眀髙啓〈茶軒〉摘芳試新泉手滌林下器一榻𩯭絲傍輕煙散遥吹不用醒吟魂幽人自無睡
子／醫家／御定佩文齋廣群芳譜／茶譜　卷十八至卷二十一／卷二十　茶三／集藻／七言古詩(P.1-1)..[文淵閣四庫全書本]
欽定四庫全書
御定佩文齋廣羣芳譜卷二十
茶譜
茶三
［集藻］
［七言古詩］
〔増〕唐劉禹錫〈西山蘭若試茶歌〉山僧後檐茶數叢春來映竹抽新茸宛然為客振衣起自傍芳叢摘鷹嘴斯須炒成滿室香便酌砌下金沙水驟雨松聲入鼎來白雲滿盌花徘徊悠揚噴鼻宿酲散清峭徹
骨煩襟開陽崖隂嶺各殊氣未若竹下莓苔地炎帝雖𡮢未辨煎桐君有録那知味新芽連拳半未舒自摘至煎俄頃餘木蘭墜露香微似瑶草臨波色不如僧言靈味宜幽寂采采翹英為嘉客不辭緘封寄郡齋甎井銅爐損標格何况蒙山顧渚春白泥赤印走風塵欲知花乳清泠味須是眠雲跂石人
〔原〕盧仝〈走筆謝孟諫議寄新茶〉日髙丈五睡正濃軍將打門驚周公口云諫議送書信白絹斜封三道印開緘宛見諫議面手閱月團
三百片聞道新年入山裏蟄蟲驚動春風起天子須𡮢陽羡茶百草不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何事便到山人家柴門反𨵿無俗客紗帽籠頭自煎喫碧雲引風吹不斷白花浮光凝碗面一碗喉吻潤兩碗破孤悶三碗搜枯腸惟有文字五千卷四碗𤼵輕汗平生不平事盡向毛孔散五碗肌骨清六碗通仙靈七碗喫不得也唯覺兩腋習習清風生
〔増〕温庭筠
〈西嶺道士茶歌〉乳竇濺濺通石脉緑塵愁草春江色澗花入井水味香山月當人松影直仙翁白扇霜鳥翎拂壇夜讀黃庭經疎香皓齒有餘味更覺鶴心通杳㝠　李郢〈茶山貢焙歌〉使君愛客情無已客在金臺價難比春風三月貢茶時盡逐紅旌到山裏焙中清曉朱門開筐箱漸見新芽來陵煙觸露不停采官家赤印連帖催朝饑暮匐誰興哀喧闐競納不盈掬一時一餉還成堆蒸之馥之香勝梅研膏架動轟如雷茶成拜表貢天子
萬人争噉春山摧驛騎鞭聲砉流電半夜驅夫誰復見十日王程路四千到時須及清眀宴吾君可謂納諫君諫官不諫何由聞九重城裏雖旰食天涯吏役長紛紛使君憂民𢡖容色就焙𡮢茶坐諸客幾回到口重咨嗟嫩緑鮮芳出何力山中有酒亦有歌樂營房户皆仙家仙家十隊酒百斛金絲宴饌隨經過使君是日憂思多客亦無言徵綺羅𣪞勤繞焙復長歎官府例成期如何吳民吳民莫憔悴使君作相期蘇爾　秦韜玉〈採茶歌〉
天柱香芽露香發爛研瑟瑟穿荻篾太守憐才寄野人山童碾破團團月倚雲便酌泉聲煑獸炭潛然蚌珠吐看著晴天早日眀鼎中颯颯篩風雨老翠香塵下纔熟攪時繞筯秋雲緑躭書病酒兩多情坐對閩甌睡先足洗我胸中幽思清鬼神應愁歌欲成　李咸用〈謝僧寄茶〉空門少年初地堅摘芳為藥除睡眠匡山茗樹朝陽偏暖萌如爪拏飛鳶枝枝膏露凝滴圎參差失向兜羅綿傾筐短甑蒸新鮮白苧眼細勻于研甎排古砌春苔
乾殷勤寄我清眀前金槽無聲飛碧煙赤獸呵氷急鐵喧林風夕和真珠泉半匙青粉攪潺湲緑雲輕綰湘娥鬟𡮢来縱使重支枕蝴蝶寂寥空掩闗　僧皎然〈飲茶歌送鄭容〉丹丘羽人輕玉食採茶飲之生羽翼名藏仙府世空知骨化雲宫人不識雪山童子調金鐺楚人茶經虛得名霜天半夜芳草折爛熳緗華啜久生賞君茶味祛我疾使人胸中蕩憂慄日上香爐情未畢亂蹋虎溪雲髙歌送君出　宋歐陽修〈𡮢新茶呈聖俞〉建安三
千里京師三月𡮢新茶人情好先務取勝百物貴早相矜誇年窮臘盡春欲動蟄雷未起驅龍蛇夜聞擊鼔滿山谷千人助呌聲喊呀萬木寒癡睡不醒唯有此樹先萌芽乃知此為最靈物宜其獨得天地之英華終朝採摘不盈掬通犀銙小圎復窊鄙哉穀雨槍與旗多不足貴如刈麻建安太守急寄我香篛包裹封題斜泉甘器潔天色好坐中揀擇客亦嘉新香嫩色如始造不似來逺從天涯停匙側盞試水路拭目向空看乳花可憐俗
夫把金錠猛火炙背如蝦蟆由來真物有真賞坐逢詩老頻咨嗟須臾共起索酒飲何異奏雅終淫哇　〈次韻再作〉吾年向老世味薄所好未衰惟飲茶建溪苦逺雖不到自少𡮢見閩人誇每嗤江浙凡茗草叢生狼籍惟藏蛇豈如含膏入香作金餅蜿蜒兩龍戱以呀其餘品第亦竒絶愈小愈精皆露芽泛之白花如粉乳乍見紫面生光華手持心愛不欲碾有類弄印幾成窊論功可以療百疾輕身久服勝胡麻我謂斯言頗過矣其實最
能祛睡邪茶官貢餘偶分寄地逺物新來意嘉親烹屢酌不知厭自謂此樂真無涯未言久食成手顫已覺疾飢生眼花客遭水厄疲捧碗口吻無異蝕月蟇僮奴傍視疑復笑嗜好乖僻誠堪嗟更蒙酬句怪可駭兒曹助噪聲哇哇　〈䨇井茶〉西江水清江石老石上生茶如鳯爪窮臘不寒春氣早䨇井茅生先百草白毛囊以紅碧紗十觔茶養一兩芽長安富貴五侯家一啜猶須三日誇寶雲日注非不精争新棄舊世人情豈知君子有常
徳至寶不隨時變易君不見建溪龍鳯團不改舊時香味色　〈送龍茶與許道人〉潁陽道士青霞客來似浮雲去無蹟夜朝北斗太清壇不道姓名人不識我有龍團古蒼璧九龍泉深一百尺慿君汲井試烹之不是人間香味色　〈𨷵茶歌〉年年春自東南來建溪先暖水𢕄開溪邊竒茗冠天下武夷仙人從古栽新雷昨夜發何處家家嬉笑穿雲去露芽錯落一畨榮綴玉含珠散嘉樹終朝采掇未盈襜唯求精粹不敢貪研膏焙乳有誰製
方中圭兮圎中蟾北苑將期獻天子林下雄豪先𨷵美鼎磨雲外首山銅瓶攜江上中𤃩水黃金碾畔緑塵飛碧玉甌中翠濤起𨷵茶味兮輕醍醐𨷵茶香兮薄蘭芷其間品第胡能欺十目視而十手指勝若登仙不可攀輸同降將無窮耻吁嗟天産石上英論功不愧階前蓂衆人之濁我可清千日之醉我可醒屈原試與招魂魄劉伶却得聞雷霆盧仝敢不歌陸羽須作經森然萬象中焉知無茶星商山丈人休茹芝首陽先生休采薇長
安酒價減千萬成都藥市無光輝不如仙山一啜好泠然便欲乗風飛君莫羡花間女郎只𨷵草贏得珠璣滿斗歸　梅堯臣〈次韻永叔𡮢新茶〉自從陸羽生人間人間相學事新茶當時採摘未甚盛或有髙士燒竹煑泉為世誇入山乗露掇嫩嘴林下不畏虎與虵近年建安所出勝天下貴賤求呀呀東溪北苑供御餘王家葉家長白芽造成小餅若帶銙𨷵浮𨷵色矜夷華味久廻甘竟日在不比苦硬令舌窊此等莫與北俗道只觧白土
和脂麻歐陽翰林最别識品第髙下無欹斜晴眀開軒碾雪末衆客共賞皆稱嘉建安太守置書角青篛包封來海涯清眀纔過已到此正是洛陽人寄花兎毛紫盞自相稱清泉不必求蝦蟇石缾煎湯銀梗打粟粒鋪面人驚嗟詩腸久飢不禁力一啜入腹鳴咿哇　〈和次韻再作〉建溪茗株成大樹頗殊楚越所種茶先春喊山搯白萼亦異鳥嘴蜀客誇烹新𨷵硬要咬盞不同飲酒争畫蛇從揉至碾用盡力只取勝負相笑呀雖傳䨇井與
日注終是品格稱草芽歐陽翰林百事得精妙官職况已登清華昔得隴西大銅碾碾多歲久深且窊昨日寄來新臠片包以篛纒以麻唯能䞉啜任腹冷幸免酩酊冠弁斜人言飲多頭顫挑自欲清醒氣味嘉此病雖得優醉者醉來顛踣禍莫涯不願清風生兩腋但願對竹𠔥對花還思退之在南方𡮢說稍稍能啗蟇古之賢人尚若此我今貧陋休相嗟公不遺舊許頻徃何必絲管喧咬哇　黃庻〈家童來持䨇井芽數數飲之輙成詩
以示同舍〉我疑醇醲千古味寂寞散在山茶枝䨇井名入天下耳建溪春色無光輝吾鄉茶友若敵國糞土尺璧珍刀圭嗟予奔走車馬跡塵埃荊棘生喉頤煮雲為腴不可見青泉緑樹應相𠷣長鬚前日千里至百芽包裹林巖姿開緘春風若滿手喜氣收拾人恐知江南陽和夜欲試小齋獨與清風期汲得泉甘火亦得混沌不死詩書肥詩書坐對為主客一啜已見沆𤅈醨通宵安穩睡物外家夢欲遣不肯歸不信試來與君飲洗出正
性還肝𦜉　蘇軾〈試院煎茶〉蟹眼已過魚眼生颼颼欲作松風鳴蒙茸出磨細珠落眩轉遶甌飛雪輕銀瓶瀉湯誇第二未識古人煎水意君不見昔時李生好客手自煎貴從活火𤼵新泉又不見今時潞公煎茶學西蜀定州花瓷琢紅玉我今貧病長苦飢分無玉盌捧蛾眉且學公家作茗飲塼爐石銚行相隨不用撑腸拄腹文字五千卷但願一甌常及睡足日髙時　〈月兎茶〉環非環玦非玦中有迷離玉兎兒一似佳人帬上月月圎還
缺缺還圎此月一缺圎何年君不見𨷵茶公子不忍𨷵小團上有䨇銜綬帶䨇飛鸞　〈和錢安道寄惠建茶〉我官於南今幾時𡮢盡溪茶與山茗胸中似記故人面口不能言心自省為君細說我未暇試評其畧差可聽建溪所産雖不同一一天與君子性森然可愛不可慢骨清肉膩和且正雪花雨脚何足道啜過始知真味永縱復苦硬終可録汲黯少戇寛饒猛草茶無賴空有名髙者妖邪次頑懭體輕雖復强浮汎性滯偏工嘔酸冷其
間絶品豈不佳張禹縱賢非骨鯁葵花玉𩊓不易致道路幽嶮隔雲嶺誰知使者來自西開緘磊落收百餅嗅香嚼味本非别透紙自覺光炯炯粃糠團鳯友小龍奴隸日注臣䨇井收藏愛惜待佳客不敢包裹鑽權倖此詩有味君勿傳空使時人怒生癭　〈和蔣䕫寄茶〉我生百事常隨縁四方水陸無不便扁舟渡江適吳越三年飲食窮芳鮮金虀玉膾飯炊雪海螯江柱初脫泉臨風飽食甘寢罷一甌花乳浮輕圎自從捨舟入東武沃野
便到桑麻川翦毛胡羊大如馬誰記鹿角腥槃筵厨中烝粟埋飯罋大杓更取酸生涎柘羅銅碾棄不用脂麻白土湏盆研故人猶作舊眼看謂我好尚如當年沙谿北苑强分别水脚一線争誰先清詩兩幅寄千里紫金百餅費萬錢吟哦烹噍兩竒絶只恐偷乞煩封纒老妻稚子不知愛一半已入薑鹽煎人生所遇無不可南北嗜好知誰賢死生禍福久不擇更論甘苦争𡟎妍知君窮旅不自釋因詩寄謝聊相鑴　〈魯直以詩饋䨇井茶
次其韻為謝〉江夏無䨇種竒茗汝隂六一誇新書磨成不敢付僮僕自看雪湯生璣珠列仙之儒瘠不腴只有病渇同相如眀年我欲東南去畫舫何妨宿太湖　蘇轍〈和子瞻煎茶〉年來病嬾百不堪未廢飲食求芳甘煎茶舊法出西蜀水聲火候猶能諳相傳煎茶只煎水茶性仍存偏有味君不見閩中茶品天下髙傾身事茶不知勞又不見北方茗飲無不有鹽酪椒薑誇滿口我今倦逰思故鄉不學南方與北方銅鐺得火蚯蚓呌匙脚
旋轉秋螢光何時茅簷歸去炙背讀文字遣兒折取枯竹女煎湯　陳襄〈古靈山試茶歌〉乳源淺淺交寒石松花墮粉愁無色眀皇玉女跨神雲𨷵翦輕羅縷殘碧我聞巒山二月春方歸苦霧迷天新雪飛仙鼠潭邊蘭草齊霧芽吸盡香龍脂轆轤䋲細井花暖香塵散碧瑠璃椀玉川氷骨照人寒瑟瑟祥風滿眼前紫屏冷落沈水烟山月堂軒金鴨眠麻姑癡煑丹井泉不識人間有上仙
〔原〕黃庭堅〈以䨇井茶送子瞻〉人間風日不到處天
上玉堂森寳書想見東坡舊居士揮毫百斛瀉眀珠我家江南摘雲腴落磑霏霏雪不如為君喚起黃州夢獨載扁舟向五湖
〔増〕黃庭堅〈謝送碾賜壑源揀芽〉矞雲從龍小蒼璧元豐至今人未識壑源包貢第一春緗匳碾香供玉食睿思殿東金井欄甘露薦椀天開顔橋山事嚴庀百局補袞諸公省中宿中人傳賜夜未央雨露恩光照宮燭左丞似是李元禮好事風流有涇渭肯憐天禄校書郎親勅家庭遣分似春風飽識大官羊不慣
腐儒湯餅腸搜攪十年燈火讀令我胸中書傳香已戒應門老馬走客來問字莫載酒　〈以小龍團及半挺贈無咎并詩用前韻為戱〉我持𤣥圭與蒼璧以暗投人渠不識城南窮巷有佳人不索㯽榔常晏食赤銅茗椀兩斑斑銀粟翻光解破顔上有龍文下棋局探囊贈君諾已宿此物已是元豐春先皇聖功調玉燭晁子胸中開典禮平生自期莘與渭故用澆君磊塊胸莫令鬢毛雪相似曲几蒲團聽煑湯煎成車聲繞羊腸雞蘇胡麻留
渇羌不應亂我官焙香肥如瓠壺鼻雷吼幸君飲此勿飲酒　〈以䨇井茶送孔常父〉校經同省並門居無日不聞公讀書故持茗椀澆舌本要聽六經如貫珠心知韻勝舌知腴何似寶雲與真如湯餅作魔應午寢慰公渇夢吞江湖　〈博士王揚休碾密雲龍同事十三人飲之戲作〉矞雲蒼璧小盤龍貢包新樣出元豐王郎坦腹飯牀東大官分物來婦翁棘圍深鎖武成宮談天進士雕虛空鳴鳩欲雨喚雌雄南嶺北嶺宮徵同午牕欲眠視
濛濛喜君開包碾春風注湯官焙香出籠非君灌頂甘露椀幾為談天乾舌本　〈荅黃冕仲索煎䨇井并簡揚休〉江夏無䨇乃吾宗同舍頗似王安豐能澆茗椀湔祓我風袂欲挹浮丘翁吾宗落筆賞幽事秋月下照澄江空家山鷹爪是小草敢與好賜雲龍同不嫌水厄幸來辱寒泉湯鼎聽松風夜堂朱墨小燈籠惜無纎纎來捧椀唯倚新詩可傳本　〈謝劉景文送團茶〉劉侯惠我大𤣥璧上有雌雄䨇鳯跡鵝溪水練落春雪粟面一杯増
目力劉侯惠我小𤣥璧自裁半璧煑瓊糜收藏殘月惜未碾直待匡衡來說詩綘囊團團餘幾璧因來送我公莫惜箇中渇羌飽湯餅雞蘇胡麻煑同喫　晁補之〈次韻魯直謝李左丞送茶〉都城米貴斗論璧長飢茗椀無從識道和何暇索㯽榔慚愧雲龍羞肉食壑源萬畮不作欄上春伐鼓驚山顔題封進御官有局夜行初不更驛宿氷融太液俱未知寒食新苞隨賜燭建安一水去兩水易較豈如涇與渭左丞分送天上餘我試比方良
有似月團清潤珍豢羊葵花瑣細胃與腸可憐賦罷羣玉晚寧憶睡餘䨇井香大勝膠西蘇太守茶湯不美誇薄酒　〈魯直復以詩送茶云願君飲此勿飲酒次韻〉相茶真似石韞璧至精那可皮膚識溪芽不給萬口湏徃徃山毛俱入食雲龍正用餉近班乞與麤官誠靦顔崇朝一椀坐官局申旦形清不成宿平生樂此臭味同故人貽我情相燭黃侯𤼵軔日千里天育收駒自汧渭車聲出鼎細九盤如此佳句誰能似遣試齊民蟹眼湯扶
起醉頭湔腐腸頗類他時玉川子破鼻竹林風送香吾儕幽事動不朽但讀離騷可無酒　晁冲之〈陸元鈞宰寄日注茶〉我昔不知風雅頌草木獨遺茶比諷陋哉徐鉉說茶苦欲與淇園竹同種又疑禹漏稅九州橘柚當年錯包貢腐儒妄測聖人意逺物勞民亦安用含桃熟薦當在盤荔子生來枉飛鞚羊葅異好亦何有蚶菜殊珍要非奉君家季疵真禍首毁論徒勞世仍重争新𨷵試誇擊拂風俗移人可深痛老夫病渇手自煎嗜好悠
悠亦從衆更煩小陸分日注密封細字蠻奴送槍旗却憶採擷初雪花似是雲溪動更期遺我但敲門玉川無復周公夢　〈簡江子之求茶〉政和密雲不作團小銙寸許蒼龍蟠金花絳囊如截玉緑面彷彿松溪寒人間此品那可得三年聞有終未識老夫于此百不忙飽食但苦夏日長北牕無風睡不解齒頬苦澀思清涼故人新除協律郎交游多在白玉堂揀芽𨷵銙皆飫𡮢幸為傳聲李太府煩渠折簡買頭綱　楊萬里〈澹菴坐上觀顯
上人分茶〉分茶何似煎茶好煎茶不似分茶巧蒸水老禪弄泉手隆興元春新玉爪二者相遭兎甌面怪怪竒竒真善幻紛如擘絮行太空影落寒江能萬變銀瓶首下仍尻髙注湯作字勢嫖姚不須更師屋漏法只問此瓶當響荅紫𢕄仙人烏角巾喚我起看清風生京塵滿袖思一洗病眼生花得再眀漢鼎難調要公理策勲茗椀非公事不如囘施與寒儒歸讀茶經傳衲子　〈謝木韞之舍人送講筵賜茶〉吳綾縫囊染菊水蠻砂塗印題
進字淳熈錫貢新水芽天珍誤落黃茅地故人鸞渚紫𢕄郎金華講徹花草香宣賜龍焙第一綱殿上走趨眀月璫御前啜罷三危露滿袖香烟懐璧去歸來拈出兩蜿蜒雷電晦㝠驚破柱北苑龍芽内樣新銅圍銀範鑄瓊塵九天寶月霏五雲玉龍䨇舞黃金鱗老夫平生愛煑茗十年燒穿折脚鼎下山汲井得甘冷上山摘芽得苦梗何曽夢到龍逰窠何曽夢喫龍芽茶故人分送玉川子春風來自玉皇家鍜圭椎璧調氷水烹龍炰鳯搜
肝髓石花紫笋可衙官赤印白泥牛走爾故人氣味茶樣清故人風骨茶樣眀開緘不但似見面叩之咳唾金玉聲麴生勸人墮巾幘睡魔遣我抛書册老夫七椀病未能一啜猶堪坐秋夕　葛長𢈏〈茶歌〉栁眼偷看梅花飛百花頭上東風吹壑源春到不知時霹靂一聲驚曉枝枝頭未敢展槍旗吐玉綴金先獻竒雀舌含春不解語只有曉露晨煙知帶露和煙摘歸去蒸來細搗幾千杵揑作月團三百片火候調勻文與武碾邊飛絮捲玉
塵磨下落珠散金縷首山黃銅鑄小鐺活火新泉自烹煑蟹眼已沒魚眼浮𩘝𩘝松聲送風雨定州紅玉琢花甆瑞雪滿甌浮白乳緑雲入口生香風滿口蘭芷香無窮兩腋颼颼毛竅通洗盡枯腸萬事空君不見孟諫議送茶驚起盧仝睡又不見白居易餽茶喚醒禹錫醉陸羽作茶經曹暉作茶銘文正范公對茶笑紗帽籠頭煎石銚素虛見雨如丹砂㸃作滿盞菖蒲花東坡深得煎水法酒䦨徃徃覓一呷趙州夢裏見南泉愛結焚香㵸
茗縁吾儕烹茶有滋味華池神水先調試丹田一畝自栽培金翁姹女採歸來天爐地鼎依時節煉作黃芽烹白雪味如甘露勝醍醐服之頓覺沉疴甦身輕便欲登天衢不知天上有茶無　元洪希文〈煑土茶歌〉論茶自古稱壑源品水無出中𤃩泉莆中苦茶出土産鄉味自汲井水煎器新火活清味永且從平地休登仙王侯第宅𨷵絶品揣分不到山翁前臨風一啜心自省此意莫與他人傳　謝應芳〈陽羡茶〉南山茶樹化刧灰白蛇無
復銜子來頻年雨露飬遺植先春粟粒珠含胎待看茶焙春烟起篛籠封春貢天子誰能遺我小團月烟火肺肝令一洗　眀髙啓〈采茶詞〉雷過溪山碧雲暖幽叢半吐槍旗短銀釵女兒相應歌筐中摘得誰最多歸來清香猶在手髙品先將呈太守竹爐新焙未得𡮢籠盛販與湖南商山家不解種禾黍衣食年年在春雨
〔原〕王世貞〈試虎丘茶〉洪都鶴嶺太麓生北苑鳯團先一鳴虎丘晚出穀雨候百草𨷵品皆為輕慧水不肯甘第二擬
借春芽冠春意陸郎為我手自煎松飇寫出真珠泉君不見蒙頂空勞薦巴蜀定紅輸却宣甆玉氊根麥粉填調飢碧紗捧出䨇蛾眉搊筝炙管且未要隱囊筠榻須相隨最宜纖指就一吸半醉倦讀離騷時　于若瀛〈龍井茶〉西湖之西開龍井烟霞近接南峰嶺飛流蜜汩寫幽壑石磴紆曲片雲冷拄杖尋源到上方松枝半落澄潭静銅瓶試取烹新茶濤起龍團沸穀芽中頂無須憂獸跡湖州豈懼涸金沙漫道白芽䨇井嫩未必紅泥方
印嘉世人品茶未𡮢見但說天池與陽羡豈知新茗煑新泉團黃分洌浮甌面二槍浪白附三萹一串應輸錢五萬
子／醫家／御定佩文齋廣群芳譜／花譜　卷二十二至卷五十三／卷二十七　李花　棃花／棃花／集藻／七言絶句(P.22-2)..[文淵閣四庫全書本]
［七言絶句］
〔原〕唐韓愈〈聞棃花𤼵贈劉師命〉桃蹊惆悵不能過紅艶紛紛落地多聞道郭西千𣗳雪欲将君去醉如何　〈棃花下贈劉師命〉洛陽城外清明節百花寥落棃花𤼵今日相逢瘴海頭共驚爛熳開正月　元稹〈雜思詩〉尋常百種花齊𤼵偏摘棃花與白人今日江頭兩
三𣗳可憐和葉度殘春
〔増〕白居易〈江岸梨〉梨花有思縁和葉一樹江頭惱煞君最似孀閨少年婦白妝素袖碧紗裙　殷璠〈棃花〉雲滿衣裳月滿身輕盈𡚖歩過流塵五更無限留連意常恐風花又一春　徐凝〈翫花〉一𣗳棃花春向暮雪枝殘處怨風来明朝漸校無多去看到黃昏不欲囘
〔原〕温庭筠〈鄠杜郊居〉槿籬芳援近樵家壠麥青青一徑斜寂寞遊人寒食後夜来風雨送棃花
〔増〕宋韓琦〈棃花〉花下延賔啓宴杯回頭香雪即成
堆主人自挈宜城醸不為青旗趁爾来　司馬光〈和道矩紅梨花二首〉繁枝細葉互低昻香敵荼䕷艶海棠應為窮邊太寥落併将春色付穠芳　蜀江新錦濯朝陽椘國纎腰傅薄妝何事白花零落早同時不敢闘芬芳　王安石〈紅梨〉紅棃無葉庇花身黃菊芬香委路塵嵗晚蒼官纔自保日髙青女尚橫陳
〔原〕蘇軾〈東欄梨花〉棃花淡白栁深青栁絮飛時花滿城惆悵東欄一株雪人生看得㡬清明
〔増〕晁補之〈和王拱辰觀梨花二首〉
海棠丰韵詫芬芳慙愧棃花冷似霜賴有樂天春雨句寂寥從此亦馨香　壓沙寺裡萬株芳一道清流照雪霜銀闕森森廣寒曉仙人玉仗有天香
〔原〕張舜民〈梨花〉青女朝来冷透肌殘春小雨更霏㣲流鶯怪底争来往為擲金梭織玉衣　謝逸〈梨花二首〉冷香銷盡晩風吹脉脉無言對落暉舊日郊西千𣗳雪今隨蝴蝶作團飛　翦翦輕風漠漠寒玉肌蕭索粉香殘一枝𢃄雨𡓜頭去不用行人著眼看　陸游〈梨花〉開向春殘不恨遲
綠楊窣地最相宜征西幕府煎茶地一幅邊鸞𦘕折枝　粉淡香清自一家未容桃李占年華常思南鄭清明路醉袖迎風雪一杈　嘉陵江色嫩如藍鳯集山光照馬銜楊栁棃花迎客𠁅至今時夢到城南　趙福元〈梨花〉玉作精神雪作膚雨中嬌韻越清癯若人會得嫣然態寫作楊妃出浴圖　何菊潭二月春風楊栁青知郎繫馬在長亭相思情味如中酒折盡棃花嗅不醒
〔増〕金史旭〈梨花〉少年㩦酒日尋花老去花前欲飲茶今日
傳觴似年少一枝香雪上烏紗
〔原〕吕中孚〈梨花〉等待清明得得芳團枝晴雪暖生香洗妝自有風流態却笑紅深映海棠　段繼昌〈梨花〉一林輕素媚春光透骨濃薫百和香消得太真吹玉笛小庭人散月如霜
〔増〕元王惲〈題錢舜舉畫棃花〉掖西千𣗳閙春華莫把芳容𢃄雨誇㸔取一枝橫絶處洗妝還是漢宫娃　朱徳潤〈題梨花折枝〉玉壓帽簷花底春惜無花下洗妝人阿嬌一掬東風淚聊仗丹青為寫真　郯韶〈梨花〉渚宫花落雨
霏霏春盡江南客未歸多少東家蝴蝶夢相思并逐彩雲飛
〔原〕明文徴明物華無賴酒初醒奕奕梨花照晩晴恠的山禽啼不歇十分春色近清明
〔増〕張鳯翼〈梨花〉重門寂寂鎻香雲雨滴空階坐夜分老去㣲之風調在折来何𠁅與雙文
〔原〕張新〈梨花〉粉翅還嫌蝶太輕雪衣偏喜燕多情寕王玉笛知何處寂寞黃昬伴月明
子／醫家／御定佩文齋廣群芳譜／花譜　卷二十二至卷五十三／卷三十三　牡丹二／集藻／五言古詩(P.8-1)..[文淵閣四庫全書本]
［五言古詩］
〔增〕唐白居易〈和錢學士白牡丹〉城中㸔花客旦暮去營營素華人不顧亦占牡丹名開在深寺中車
馬無來聲惟有錢學士𥁞日繞叢行憐此皓然質無人自芳馨衆嫌我獨賞移植在中庭留景夜不暝迎晨𥌓先明對之心亦静虚白相向生唐昌玉蕊花攀玩衆所争折來比顔色一種如瑶瓊彼因稀見貴此以多為輕始知無正色愛𢙣隨人情豈惟花獨爾理與人事并君㸔入時者紫豔與紅英　〈秋題牡丹叢〉晩叢白露夕衰葉凉風朝紅豔乆已歇碧芳今亦銷幽人坐相對心事共蕭條
〔原〕白居易〈西明寺牡丹花時憶元九〉前年題
名處今日㸔花來一作芸香吏三見牡丹開豈獨花堪惜方知老暗催何况尋花伴東都去未回詎知紅芳側春𥁞思悠哉　〈買花〉帝城春欲暮喧喧車馬度共道牡丹時相隨買花去貴賤無常價酬値㸔花數灼灼百朶紅戔戔五束素上張幄幕庇㫄織芭籬䕶水灑復泥封移來色如故家家習為俗人人迷不悟有一田舎翁偶來買花處低頭獨長歎此歎無人喻一叢深色花十户中人賦
〔增〕元稹〈和白樂天秋題牡丹叢〉敝宅艶山卉
別來長歎息吟君晩叢詠似見催隤色別識別後容勤過晩叢側　〈永夀寺㸔牡丹〉曉入白蓮宫琉璃花界淨𨳩敷多喻草凌亂被幽徑壓砌錦地鋪當霞日輪映蝶舞香暫飄蜂牽蕊難正籠處彩雲合露湛紅珠瑩結葉影自交揺風光不定繁華有時節安得保全盛色見𥁞浮榮希君了真性　李端〈鮮于少府宅木芍藥〉謝家能植藥萬簇相縈𠋣爛熳綠苔前嬋娟青草裏𡸁䦨復照户暎竹仍臨水驟雨𤼵芳香迴風舒錦𦂶孤光雜新故
衆色更重累散碧出踈荂分黃成細蕊遊蜂髙更下驚蝶坐還起玉貌對應慙霞標方不似春隂憐弱蔓夏日同短晷迴落報衰榮交闗鬬紅紫花信可未闌詩情詎能止上客屢移仗幽僧勞凭几初命雖薄劣幸得陪君子致謝賢主人何庸樹桃李
〔原〕宋蘓軾〈雨中㸔牡丹〉霧雨不成㸃暎空疑有無時於花上見的皪走明珠秀色洗紅粉暗香生雪膚黃昏更蕭索頭重欲相扶　明日雨當止晨光在松枝清香入花骨肅肅初自持午景
𤼵濃豔一笑當及時依然暮還斂每似惜幽姿　幽姿不可惜後日東風起酒醒何所見含粉抱青子千花與百草共𥁞無姸鄙未忍汚泥沙牛酥煎落蕊
〔增〕張耒〈與潘仲達〉淮揚牡丹花盛不如京雒姚黃一枝開衆豔氣如削𠅘𠅘風塵裏獨立朝百萼誰知臨老眼得到美葵藿　明李東陽〈鏡川先生宅賞白牡丹〉玉堂天上清玉版天下白幸從清切地見此純正色露苞春始凝脂萼曉新坼檀深藹薫心絳淺微近積終焉保貞素不涴
脂與澤先生無物玩聊以物自適澹哉君子懐富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未闌嫣然共今夕
子／醫家／御定佩文齋廣群芳譜／花譜　卷二十二至卷五十三／卷三十四　牡丹三／集藻／五言排律(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十四
花譜
牡丹三
［集藻］
［五言排律］
〔增〕唐王建〈牡丹〉此花名價別開艶益皇都香逼苓菱萎紅燒躑躅枯軟光籠細脉妖色暖鮮膚滿蕊攅黃粉含稜鏤絳蘓好和薰御扆堪畫入宫圖晩態愁新婦殘妝望病夫教人知箇數留客賞斯湏一夜
輕風起千金買亦無　〈同于汝錫賞白牡丹〉曉日花初吐春寒白未凝月光裁不得𧁨合㸃難勝𣐱膩於雲葉新鮮掩鶴膺統心黃倒暈側莖紫重稜乍斂㸔如睡初開問欲譍並香幽蕙死比艶美人憎價數千金貴形相兩眼疼自知顔色好愁被彩光凌　白居易〈牡丹〉絶代祗西子衆芳惟牡丹月中虛有桂天上漫誇蘭夜濯金波滿朝傾玉露殘性應輕菡蓞根夲是琅玕奪目霞千片凌風𦂶一端稍宜經宿雨偏覺耐春寒見說開元嵗
初令植御欄貴妃嬌欲比侍女妒羞㸔巧𩔖鴛機織光攅麝月團暫移公子第還種杏花壇豪士傾囊買貧儒假乗觀葉藏梧際鳳枝動鏡中鸞似笑賔初至如愁酒欲闌詩人㤀芍藥釋子媿栴檀酷烈宜名夀姿容想姓潘素光翻鷺羽丹艶赩雞冠燕拂驚還語蜂貪困未安倘令紅臉笑𠔥解翠眉攅少長呈連萼驕矜寄合歡息肩移九軌無脛到千官日曜香房拆風披蕊粉乾好酬青玉案稱貯碧氷璧要連城與珠堪十斛判更思初
甲坼那得異泥蟠騷詠應遺恨農經祗畧刋魯般雕不得延夀筆将殫醉客同攀折佳人惜犯干始知來苑囿全勝在林巒泥滓常澆灑庭除又綽寛若将桃李並方覺效顰難　姚合〈和王郎中召㸔牡丹〉葩疉萼相重燒欄復照空姸姿朝景裏醉艶晩𤇆中乍怪霞臨砌還疑燭出籠繞行驚地赤移坐覺衣紅殷麗開繁朶香濃𤼵㡬叢裁綃様豈似染茜色寜同嫩畏人㸔損鮮愁日炙融嬋娟㴠宿露爛熳抵春風縦賞襟情合間吟景思通
客來歸𥁞懶鶯戀語無窮萬物珍那比千金買不充如今難更有縱有在仙宫　薛能〈牡丹〉異色稟陶甄常疑主者偏衆芳殊不𩔖一笑獨奢姸顆拆羞含嫩叢虛𨼆陷圎亞心堆勝被美色艶于蓮品格如寒食精光似少年種堪收子子價合易賢賢迥秀應無妒竒香稱有仙深隂冝映幕富貴助開筵蜀水争能染巫山未可憐數難㤀次第立困戀傍邉逐日愁風雨和星祝夜天且從留𥁞賞𩀌此便歸田　萬朶照初筵狂遊憶少年曉光
如曲水顔色似西川白向𢈏𨐌受朱從造化研衆開成伴侣相笑極神仙見焰寜勞火聞香不帶煙自髙輕月桂非偶賤池蓮影接雕盤動叢遭惡草偏招歡憂事阻就卧覺情牽四面冝綈錦當頭稱管絃泊來鶯定憶紛擾蝶何顛𧁨息承朝露滋榮仰霽天壓闌多𥁞好敵國貴宜然未落湏迷醉因兹任病纒人誰知極物空負感麟篇　宋王禹偁〈牡丹〉艶絶百花慙花中合面南賦詩情莫倦中酒病先甘國色渾無對天香亦不堪遮湏施
錦帳戴好上瑶簮苞拆深擎露枝拖翠出藍半傾留粉蝶微亞摘宜男鄰妓臨妝妒胡蜂得蕊貪忽行晴吹動濃睡曉𤇆含話別年經一相逢月又三遣誰撏白髮為爾換新衫池館邀賔㸔衙庭放吏參仙娥喧道院魔女逼禪庵亂拆窠難惜分題韻更探歌歡殊未厭零落痛曾諳榖雨供湯沐黃鸝助笑談顔生如見此未免也醺酣　蘓軾〈謝郡人田賀二生獻花〉城裏田員外城西賀秀才不愁家四壁自有錦千堆珍重尤竒品艱難最後
開芳心困落日薄艶戰輕雷老守仍多病壯懐先已灰𣪞勤此粲者攀折為誰哉玉腕揎紅袖金樽瀉白醅何當鑷霜鬢強插滿頭回　元貢奎〈賦牡丹〉曲檻春如錦晴開曉日姸樹揺風影亂枝滴露光圎玉珮停湘女金拱漢仙翠填宫髩巧黃染御袍鮮力費青工造名隨𦂶語傳細翎層擁鶴弱翅獨迎蟬倚竹成雙立留華任衆先乆㸔心已倦欲折意還憐洛譜今存㡬吳園路憶千可應頻載酒相與醉華年
子／醫家／御定佩文齋廣群芳譜／花譜　卷二十二至卷五十三／卷三十四　牡丹三／集藻／別錄(P.23-2)..[文淵閣四庫全書本]
［別錄］
〔增〕《雲仙雜記》宋旻語常帶華藻李儒安曰時方三月坐間生無數牡丹花矣　《清異錄》吴越有一種玲瓏牡丹鮓以魚葉鬬成牡丹状既熟出盎中微紅如初開牡丹　《畫史》徐熙風牡丹圖葉㡬千餘片花只三朶一在正面一在右一在衆枝亂葉之背　《墨客揮犀》歐公甞得一古畫牡丹叢其下有一猫永叔未知其精妙丞相正肅吴公與歐公家相近一見曰此正午牡丹叢何
以明之其花敷姸而色燥此日中時花猫眼黑睛如線此正午猫眼也有帶露花則房斂而色澤猫眼早暮則睛圎正午則如一線耳此亦善求古人之意也　《漁𨼆叢話》裴璘白牡丹詩時稱絶唱以余觀之語句凡近不若胡武平咏白牡丹詩云璧堂月冷難成寐翠幄風多不耐寒其語意清逺過裴璘逺矣如皮日休咏白蓮詩云無情有恨何人見月冷風清欲墮時若移作白牡丹詩有何不可覺更清切耳　《升庵詞品》朝天紫夲蜀牡
丹花名其色正紫如金紫大夫之服色故名後人以為曲名今以紫作子非也　《花木考》花石在慈和縣武口寨石上有花如堆心牡丹枝葉繚繞雖精於畫者不能及或以物擊碎其花拂拭復見重疊非一　《花史》唐末劉訓者京師富人京師春遊以牡丹為勝賞訓邀客賞花乃繫水牛累百於門人指曰此劉家黑牡丹也
〔原〕［移植］移牡丹宜秋分後如天氣尚熱或遇隂雨九月亦可湏全根寛掘以漸至近勿損細根将宿土洗浄再用
酒洗每窠用熟糞土一斗白蘞末一斤拌勻再下小麥數十粒于窠底然後植于窠中以細土覆滿将牡丹提與地平使其根直易生土湏與幹上舊痕平不可太低太髙勿築實勿腳踏隨以河水或雨水澆之窠滿即止待土微乾略添細土覆葢過三四日𠕂澆封培根土冝成小堆以手拍實免風入吹壊花根每夲約離三尺使葉相接而枝不相擦風通氣透而日色不入乃佳不可太密防枝相磨致損花芽不可太稀恐日曬土𤍠致傷
嫩根小雪前後用草薦遮障勿使透風若欲逺移将根用水洗净取紅淤土羅細末趁濕勻粘花根隨用軟棉花自細根尖纒至老根𠕂用麻紕纒定以水灑之枝上紅芽用香油𥿄或礬綿𥿄包扎籠住不得損動即萬里可致也或曰中秋為牡丹生日移栽必旺　［分花］揀長成大顆茂盛者一叢七八枝或十數枝持作一把摔去土細視有根者劈開或一二枝或三四枝作一窠用輕粉加硫黃少許碾為末加黃土成泥将根上劈破𠁅擦
勻方置窠内栽如前法　［種花］六月中㸔枝間角微開露見黑子收置向風處曬一日以濕土拌收瓦器中至秋分前後三五日擇善地調畦土要極細畦中滿澆水候乾以水試子擇其沉者用細土拌白蘞末種之隔五寸一枚下子畢上加細土一寸冬時葢以落葉來春二月内用水澆常令潤濕三月生苗最宜愛䕶六月中以箔遮日勿致曬損夜則露之至次年八月移栽若待角乾收子出者甚少即出亦不旺以子乾而津脉少耳
［接花］花不接不佳接花湏秋社後重陽前過此不宜将單葉花夲如指大者離地二三寸許斜削一半取千葉牡丹新嫩旺條亦用利刀斜削一半上留二三眼貼于小牡丹削𠁅合如一株麻紕𦂳扎泥封嚴密兩瓦合之壅以軟土罩以蒻葉勿令見風日向南留一小戶以達氣至來春驚蟄後去瓦土隨以草薦圍之仍樹棘數枝以禦霜茂者當年有花是謂貼接或将小牡丹新苗旺盛者離地二三寸用利刀截斷以尖刀劐一小口取上
品牡丹枝上有一二芽者截二三寸長一叚兩邉斜削插于劐𠁅比量𠯳合麻紕扎𦂳細濕土壅髙一尺瓦盆葢頂待二七開視茂者其芽紅白鮮麗長及一寸此極旺者若未𤼵再培之三七開㸔活者即𤼵否則腐斃活者仍用土培盆合至春分去土恐有烈風仍用盆葢時常檢㸃至三月中方放開全見風日又恐茂者長髙被風吹折仍以草罩罩之接頭枝如及時截取者藏新簍潤土十餘日行數百里亦可接活立春若是子日茄根
上接之不出一月花即爛熳二三月間取芍藥根大如蘿蔔者削尖如馬耳将牡丹枝劈開如燕尾插下縛𦂳以肥泥培之即活當年有花一二年牡丹生根割去芍藥根成真牡丹矣又椿樹接者髙丈餘可於樓上賞玩唐人所謂樓子牡丹也　牡丹一接便活者逐年有花若初接不活削去再接只當年有花　王敬美云牡丹夲出中州江隂人能以芍藥根接之今遂繁滋百種幻出余澹圃中絶盛遂冠一州其中如綠蝴蝶大紅獅頭
舞青猊尺素最難得𨳩南都牡丹讓江隂獨西瓜瓤為絶品余亦致之矣後當于中州購得黃樓子一生便無餘憾人言牡丹性瘦不喜糞又言夏時冝頻澆水亦殊不然余圃中亦用糞乃佳又中州土燥故宜澆水吾地濕安可頻澆大都此物宜於沙土耳南都人言分牡丹種時湏直其根屈之則死深其坑以竹虛插培土後㧞去之此種法宜知　［澆花］尋常澆灌或日未出或夜既静最要有常正月一次湏天氣和暖如凍未觧切不可
澆二月三次三月五次四月花開不必澆澆則花開不齊如有雨任之亦不宜聚水于根旁花卸後宜養花一日一次十餘日後暫止視該澆方澆六月暑中忌澆恐損其根鬚來春花不茂雖旱亦不澆七月後七八日一澆八月翦枯枝並葉上炕土五六日一澆九月三五日一澆澆頻恐𤼵秋葉來春不茂如天氣寒則澆更宜稀此時枝上橐芽漸出可見澆灌之功也十月十一月一次或二次湏天氣和暖日上時方澆適可即止勿傷水
或以宰猪湯連餘垢候冷透澆一二次則肥壯宜花十二月地凍不可澆春間開凍時去炕土澆時緩緩為妙不可濕其榦雨水河水為上甜水次之醎水不宜最忌犬糞　［養花］凡打搯牡丹在花缷後五月間止留當頂一芽傍枝餘朶摘去則花大欲存二枝留二紅芽存三枝留三紅芽其餘𥁞用竹鍼挑去芽上二層葉枝為花棚芽下䕶枝名花牀養命䕶胎尤宜愛惜花自有紅芽至𨳩時正十箇月故曰花胎培養正在八九月時隔二
年一次取角屑硫黃碾如麵拌細土粉挑動花根壅入土一寸外用土培約髙二三寸地氣既暖入春漸有花蕾多則懼分其脉俟如彈子大時捻之不實者摘去止留中心大者二三朶氣聚則花肥開時甚大色亦鮮艶開時必用髙幕遮日則耐乆花纔落便翦其蒂恐結子則奪來春之氣翦勿太長恐損花芽伏中仍要遮䕶花芽勿令曬損候日不甚炎方撤去八月望後翦去葉留梗寸許存其津脉不上溢以養槖芽其花棚花牀慎不
可翦九月初培以細土使下另生芽冬至北面竪草薦以障風寒冬至日研鍾乳粉和硫黃少許置根下土中不茂者亦茂每掐一枝湏用泥封𥿄固否則乆必成孔蜂入水灌連身皆枯慎之　［衛花］牡丹根甜多引蟲食栽時置白蘞末于根下蟲不敢近花開漸小由蠧蟲害之尋其穴鍼以硫黃末其旁枝葉有小孔乃蟲所藏𠁅或鍼入硫黃或以百部塞之則蟲死而花復盛又有一種小蜂能蛀枝梗秋冬即藏枝梗中又有紅色蠧蟲能
蛀木心尋其穴填硫黃末或杉木釘釘之花生白蟻以真麻油從有孔𠁅澆之則蟻死而花愈茂又法于秋冬葉落時㸔有穴枯枝拆𨳩捉𥁞其蟲亦妙又五月五日用好眀雄黃研細水調每根下澆一小鍾不生蟲桂及烏賊魚骨刺入花梗必死又最忌麝香桐油生漆一著其氣味即時萎落汴中種花者園旁種辟麝數株枝葉𩔖冬青花時辟麝正𤼵新葉氣味臭辣能辟麝凡花為麝傷焚艾及雄黃末上風薰之能解其毒忌用𤍠手摩
撫揺撼忌栽木斛不耐乆花旁勿令長草奪土脉不可踏實地氣不升初開時勿令穢人僧尼及有體氣者採折使花不茂　［變花］周日用曰愚聞熟地栯生菜蘭持硫黃末篩于其上盆覆之即時可待用以變白牡丹為五色皆以沃其根紫草汁則變紫紅花汁則變紅又根下放白术末諸般顔色皆變腰金又白花初開用筆蘸白礬水描過待乾以螣黃和粉調淡黃色描之即成黃牡丹恐為雨濕再描清礬水一次　［翦花］花宜就觀不
可輕翦欲翦亦湏短其枝庶不傷榦又湏急翦庶不傷根既翦旋以蠟封其枝翦下花先燒斷𠁅亦以蠟封其蒂置瓶中可供數日玩或養以蜂蜜芍藥亦然如已萎者翦去下截爛處用竹架之水缸中𥁞浸枝梗一夕復鮮若欲寄逺蠟封後每朶裹以菜葉安竹籠中勿致揺動馬上急逓可致數百里　［煎花］牡丹花煎法與玉蘭同可食可蜜浸
子／醫家／御定佩文齋廣群芳譜／花譜　卷二十二至卷五十三／卷三十五　海棠一／集藻／七言律詩(P.21-1)..[文淵閣四庫全書本]
［七言律詩］
〔增〕唐李紳〈海棠〉海邉佳樹生竒彩知是仙山取得栽瓊蕊籍中聞閬苑紫芝圖上見蓬萊淺深芳萼通宵換委積紅英報晚開寄語春園百花道莫争顔色泛金杯　薛能〈海棠〉四海應無蜀海棠一時開處一城
香晴來使府低臨檻雨後人家散出墻閒地細飄浮浄蘚短𠅘深綻隔𡸁楊從來㸔𥁞詩誰苦不及懽遊與畫将
〔原〕鄭谷〈海棠〉春風用意勻顔色消得㩦觴與賦詩濃麗最宜新著雨嬌嬈全在欲開時莫愁粉黛臨窓懶梁廣丹青㸃筆遲朝醉暮吟㸔不足羡他蝴蝶宿深枝
〔增〕鄭谷〈擢第後入蜀經羅利路見海棠盛開偶題〉上國休誇紅杏艶沉溪自照綠苔磯一枝低帶流鶯睡數片狂和舞蝶飛堪恨路長移不得可無人與畫将歸手
中已有新春桂多謝𤇆香更入衣　劉兼〈海棠花〉淡淡微紅色不深依依偏得似春心𤇆輕虢國顰歌黛露重長門斂淚襟低傍繡簾人易折密藏香蕊蝶難尋良宵更有多情處月下芬芳伴醉吟　宋太宗〈海棠〉每至春園獨有名天然與染半紅深芳菲占得歌䑓地妖艶誰憐向日臨莫道無情閒笑臉任從折戴上冠簮偏宜雨後㸔顔色㡬處金杯為爾斟　晏殊〈海棠〉輕盈千結亂櫻叢占得年芳近碧櫳逐處間勻髙下萼㡬番分破淺
深紅烟晴始覺香櫻綻日極猶疑蠟蒂融數夕朱檻未飄落再三珍重石尤風　宋祁〈和晏尚書海棠〉媚柯攢仄𠋣春暉封殖寜同北枳移台嶺分霞争抱萼蜀宫裁錦𨷵纒枝不憂輕露蒙時潤正恨炎風獵處危把酒凭欄堪併賞莫容私恨為披離　邵雍〈遊海棠西山示趙彦成〉東風吹雨過溪門白白朱朱亂逺村灘石已無回棹勢㟁楓猶出繫船痕時平不厭江山僻客好惟知笑語温莫上南岡㸔春色海棠花下却銷魂　范鎮〈海棠〉
不知真宰是誰専生得韶光此樹偏吟筆偶遺工部意賦辭今職翰林權風翻翠幕晨香入霞照危墻夕影連移植上園如得地芳名應在紫薇先　石揚休〈海棠〉花工裁翦用功専濯錦江頭價最偏酷愛㡬思憑畫手難題渾覺挫詩權艶凝絳纈深深染樹認紅綃密密連因想當年武平一枝枝眷賜侍臣先　〈咏海棠〉開𥁞夭桃落𥁞棃淺荂深萼照華池都緣西蜀根逺豈是東君屬意遲𤇆慘別容曛宿酒露凝啼臉失臙脂湏知賈相
風流甚曾許神仙品格竒　李定〈海棠〉青帝行春信自専精心知向海棠偏不霑工部風騷力猶占勾芒造化權𠋣檻半開紅朶密遶池初應翠枝連誰人與㧞裁瓊苑㸔與花王鬬後先　〈和石著作海棠〉輕紅如杏素遮棃直似佳人照碧池已是化工教艶絶莫嫌青帝與開遲𤇆滋綽約明䨇臉雨借妖嬈入四肢西蜀有名湏得地瓊林髙壓百花竒　郭稹〈海棠〉朱欄明媚照横塘芳樹交加枕短墻傳得東君深意態染成西蜀好風光破
紅枝上仍施粉繁翠隂中旋撲香應為無詩怨工部至今含露作啼妝　程琳〈海棠〉海外移根灼灼竒風情間麗比應稀晶熒寳萼排珠琲旖旎芳叢簇繡帷繁極只愁隨暮雨飄多何計駐春暉浣花溪上年年意露濕𤇆霞拂客衣　髙覿〈海棠次韻〉錦里花中色最竒妖嬈天賦夲來稀綺霞忽照迷紅障縠露輕籠設翠帷繁朶有情装媚景纎枝無力帶殘暉好将繡向羅裙上永作香閨楚楚衣　范純仁〈西園海棠〉丹葩翠葉競妖濃蜂蝶
翻翻弄暖風濯雨正疑宫錦爛媚晴先奪曉霞紅芬菲劒外從來勝歡賞天涯為爾同却想鄉闗足塵土只應能見畫圖中　吳中復〈海棠〉靚妝濃淡蕊蒙茸髙下池䑓細細風却恨韶華偏蜀土更無顔色似川紅尋香只恐三春暮把酒欣逢一笑同子美詩才猶閣筆只今寂寞錦城中　陳與義〈陪粹翁舉酒君子𠅘𠅘下海棠方開〉世故驅人殊未央即隨地主借繩牀春風浩浩吹游子暮雨霏霏濕海棠故國衣冠無態度隔簾花葉有輝
光使君禮數能寛否酒味撩人我欲狂　劉子翬〈海棠〉幽姿淑態弄春晴梅借風流栁借輕種處静宜臨野水開時長是近清明㡬經夜雨香猶在染𥁞臙脂畫不成詩老無心為題拂至今惆悵似含情　吳芾〈和澤民求海棠〉君是詩中老作家笑将麗句換名花花因詩去情非淺詩為花來語更嘉湏好栽培承雨露莫令顦顇困塵沙他年爛熳如西蜀我欲從君㸔𦂶霞　〈見市上有賣海棠者悵然有感〉連年蹤跡滯江鄉長憶吾廬萬海
棠想得春來增絶麗無因歸去賞芬芳偶然擔上逢人賣猶記尊前為爾狂何日故園修舊好賸燒銀燭照紅妝　陸游〈海棠〉誰道名花獨故宫東城盛麗足争雄横陳錦幛闌干外𥁞吸紅雲酒盞中貪㸔不辭持夜燭𠋣狂直欲擅春風拾遺舊詠悲零落瘦損腰圍擬未工　〈夜宴賞海棠醉書〉便便癡腹夲來𡩖不是天涯强作歡燕子歸來新社雨海棠開後却春寒醉誇落𥿄詩千首歌費纒頭錦百端深院不聞傳夜漏忽驚蠟淚已堆
〈懐成都海棠〉碧雞坊裏海棠時彌月兼旬醉不知馬上難尋前夢境樽前誰記舊歌辭目窮落日横千嶂膓斷春光把一枝說與故人應不信茶𤇆禪榻鬂成絲
〔原〕楊萬里〈𡸁絲海棠〉𡸁絲別得一風光誰道全輸蜀海棠風攪玉皇紅世界日烘青帝紫衣裳懶無氣力仍春醉睡起精神欲曉妝舉似老夫新句子㸔渠桃李敢承當
〔增〕楊萬里〈海棠二首〉小園不到負今晨晩喚嬌紅伴老身落日争明那肯暮艶妝一出更無春樹間露坐
㸔揺影酒底花光併入唇銀燭不燒渠不睡梢頭恰恰挂氷輪　競艶嬌紅最是他教人嫌少不嫌多初酣曉日紅千滴晩笑東風澹一渦自是花中無國色非闗格外占春窠開時慳與渠儂醉却恨飄零可若何　徐儉〈海棠〉子美無詩到海棠酒邉游戲畧平章日烘不睡却成睡風暖無香亦自香花事一畨勞應接春光強半被分張速来窠上尋徐老同醉花前作楚狂　方岳〈海棠盛開而雨〉閉門十日雨淋漓洗𥁞紅香了未知纔一霽
晴齊睡去㡬何人見半開時世無解語玉條脫春欲負予金屈巵自是晦明天不定非干工部欠渠詩　金蔡松年〈黃海棠〉清隂不歎晚晴芳縹緲緗雲翠袖長萼綠江花輸帶葉醉紅蜀艶恨無香南州氣味連三月東晉風流共一觴老眼寒來易愁絶温𣐱乞與醉中鄉　梁持勝〈海棠〉野杏山桃委路塵芳菲都屬錦城春只縁造物偏留意任使無香亦可人粉白漫誇宫様巧臙脂難染睡痕新沉香𠅘子勾欄畔消得君王比太真　元牟
巘〈和劉朔齋海棠〉人物當今第一流以花為屋玉為舟曉妝未許搴帷㸔夜醉何妨秉燭遊錦里宣華思舊夢杭州定慧起新愁何如歸伴徐公飲稳結一巢花上頭　王惲〈海棠〉桃李無光分落英海棠姿色占春榮雲鬟綠擁妝初罷醉臉紅匀睡未醒任使無香真可意故教千葉更多情光風流轉都無㡬莫惜沙頭倒玉瓶　張昱〈鄰園海棠〉自家池館乆荒凉却過鄰園㸔海棠日色未嫣紅錦被露華猶濕紫羅囊掌中飛燕還能舞夢裏
朝雲自有香銀燭莫辭深夜照㡬多佳麗負春光　顧瑛〈絳雪𠅘秋日海棠花〉怪底海棠能狡獪今年當暑著花鮮露黏粉蝶生珠汗日炙猩紅上紫綿夢斷馬嵬春信逺神遊金谷晩妝妍獨憐向嵗題詩者不見燒燈花樹前　明楊基〈祁陽道中見海棠〉桂陽江口望祁陽疉疉𤇆雲入𣺌𣴭髙樹綠隂千嶂濕野棠疎雨一籬香縱無春在猶回首况有鵑啼合斷膓惆悵東湖堤上栁暖風輕絮正悠揚
〔原〕吴國倫〈海棠〉仙署名花海國移半
開風雨倍含姿紅妝向客寒猶膩翠幔留春艶不支𣣱側漫同妃子醉婆娑觧乞沈郎詩梁園多少青陽景妒煞君家赤玉枝　張祥鳶〈海棠〉花朝曾與故人期夜敞柴闗遲所思小閣憶君同𠋣處曲欄憐我獨凭時望中落日青絲騎夢裏東風瓊樹枝可是海棠如有待春分猶自著花遲
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／五言排律(P.1-1)..[文淵閣四庫全書本]
欽定四庫全書
御定佩文齋廣羣芳譜卷三十六
花譜
海棠二
［集藻］
［五言排律］
〔增〕唐薛能〈海棠〉酷烈復離披元功莫我知青苔浮落處暮栁間開時帶醉游人插連隂被叟移晨前清露濕宴後惡風吹香少傳何計姸多畫半遺島蘇漣水脉庭綻粒松枝偶泛因沉硯閒飄欲亂碁遶山
生玉壘和郡徧坤維負賞慙休飲牽吟分失饑明年應不見留此贈巴兒　宋王禹偁〈商山海棠〉錦里名雖盛商山艶更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脉脉息媯言蕙陋虚侵徑梨凡浪占園論心留蝶宿低面厭鶯喧不沗神仙品何辜造化恩自
期栽御苑誰使擲山村𦂶季荒祠畔仙娥古洞門烟愁思舊夢雨泣怨新㛰畫恐明妃恨移同卓氏奔祇教三月見不得四時存繡被堆籠勢臙脂浥淚痕貳車春未去應得伴芳樽　石延年〈和樞密侍郎因看海棠憶禁苑此花最盛〉君看海棠格羣花品詎同嬌嬈情自富蕭散艶非窮舊縠斑吳苑梅羅碎蜀宫錦窠杯裏影繡叚隟前烘心亂香無數莖𣐱動滿叢意分巫峡雨腰細漢臺風盛若霞藏日鮮於血灑空髙低千㸃赤深淺半開
紅妝指朱纔布膏唇檀更融色焦無可壓體瘦不成豐枝重輕浮外苞疎密閙中難勝蜂不定易入蝶能通　宋祁〈蜀海棠〉蜀國天餘煦珍葩地所宜濃芳不隱葉併艶欲燃枝襞影分羣萼均霞㸃萬蕤囘文錦成後夾煎燎烘時蜂蕊迎銜密鶯梢向坐危淺深䨇絶態啼笑兩妍姿絳節排烟竦丹釭落蒂垂童容障畏薄便面到憂遲媚日能徐照暄風肯遽吹惜歡當晼晩留恨付離披麗極都無比繁多僅自持損香饒麝柏照影欠瑤池畫
要精侔色歌須巧騁辭舉樽頻語客細摘玩芳期　〈海棠〉西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦為天淺影才欹檻橫柯欲照筵愁心隨落處醉眼著繁邊的的誇妝靚番番恃笑嘕何嘗間蘭媚要是掩櫻然艶足非他譽香輕且近傳所嗟名後出遺載楚臣篇　楊諤〈和燕龍圖海棠〉西漢欺盧橘東陽愛野棠許昌竒此遇子美欠先揚杜宇三春艶蠶叢一國香臙脂㸃亂雨生色
麗斜陽富艶東君節暄妍白帝方錦樓祈水色玉壘換山光風格林檎細腰肢郁李長天生笑容質時樣舞衣裳少吐深深染全開淡淡妝烟媒䕶綠蒂風陣損朱房旋失因臨水閒飄弗過墻佩亡愁殺甫簪脱即連姜蝶舞菱花照鶯啼罨畫堂仙如弄玉少墜似綠珠常不見還成悔相思幾欲狂春深濯錦水日晩浣紗方卧對移簾柙吟看近筆牀池清滿園倒鳥起一枝昂紫燕銜泥急黃蜂趁蜜忙化工真用意銷得與攜觴　沈立〈海棠
百韻〉岷蜀地千里海棠花獨姸萬株佳麗國二月艶陽天叢萼勻如布修蕤巧似編彤雲輕㸃綴赤玉碎雕鐫瑟瑟光輸瑩猩猩血借鮮淺深相向背疎密逓勾牽輕蒨重重染丹砂細細研蕊纖金粟拱鬚嫩紫絲拳紅蠟隨英滴明璣著顆穿初莖爭裊娜翹𠏉共蹁躚絶代知無價生香不減𥴈分靈應桂苑鍾粹定星躔木帝經邦相花王入室賢祥飈如翦拂卿靄共陶甄真宰隂推轂勾芒與著鞭不湏憂薄命好為惜流年贊翼施生柄扶
持煦嫗權主張韶令正調爕淑威宣和氣高低洽芳心次第還金釵人十二珠履客三千雲雨迷巫峡風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巔暗羡遊蜂採偷輸蟻穴沿瘦嫌蛛網織𣐱怯女蘿纒蓄恨慿誰訊無言只自憐文君酒壚畔揚子草堂前品格生来別風流到老全繁中生悵望衆裏見喧闐暄暖精神出晴明意態便關關鶯對語兩兩燕髙騫天上宜封殖人間偶竚延共櫻圍別
館與杏擁斜阡清暖簾爭卷黃昬幕尚褰低籠金轣𨌠髙映畫鞦韆忽認梁園妓深疑閬苑仙怱怱来蕙圃遠遠別芝田羞隱暝濛霧輕如淡蕩烟乍逢開羽扇初喜下雲駢髣髴向星靨依稀帶翠鈿五銖衣宛轉七寳帳翩翾獨立挨霓節成行列彩旃困宜𣣱虎枕歩好襯金蓮舞定休囘袖妝濃不傅鉛蓋張松鬱鬱茵藉草芊芊馥郁蘭供夢扶蘇栁伴眠軀輕彌綽約腰細更便嬛婭姹常顒若幽𣐱自灑然侍兒羅白芷婢子列芳荃口口
濃檀注腮腮薄粉填觧圍施葉幄買笑有榆錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簪珥誰家不管絃妬姬貪恐失戲稚惜何顛折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄉心須暫觧病眼當時痊迢逓来油壁從容住錦韉雅宜交讓比穠與棣華聫不憤參朱槿寧甘混木棉
酴醿潛失色躑躅敢差肩素奈思投迹夭桃恥備員梧桐愧金井芍藥濫花磚併壓辛夷俗潛排寳馬蔫天恩無久恃人寵莫長專布影交三徑敷榮徧一廛凝眸方曄曄囘首旋翩翩可忍驚飈挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚即潺湲午影迷蝴蝶朝寒怨杜鵑物情元𠋣伏人意莫拘攣擢秀髙羣木稱珍極八埏未開獨脉脉憂落固
悁悁別著新文紀重尋舊譜箋共知紅艶好誰辨赤心堅實似陪朱李根宜灌醴泉栽須鄰竹柏樹莫繞烏鳶恥託膏腴茂當隨富貴遷為多猶底滯因遠尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易縁薛能誇麗句鄭谷賞佳篇止感芳姿美那憐託地偏山經猶罕記方志未多傳巧詠憂才竭㝠搜得意詮遐陬寡真賞僻境忍輕捐抽祕慚非據探竒敢讓先援毫叙名卉聊用放懐焉　程敦厚〈和冬
曦海棠〉花中名品異人重比甘棠苞嫩相思密紅深琥珀光好風傳馥郁凡卉愧芬芳爛熳雲成瑞葳蕤女有嬙生来先蜀國開處始朝陽賞即笙歌地題稱翰墨塲烟霞容易散蜂蝶等閒忙誰是多情侶欄邊重舉觴
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／七言絶句(P.9-1)..[文淵閣四庫全書本]
［七言絶句］
〔原〕唐賈島〈海棠二首〉名園對植幾經春露蕊烟梢畫不真多謝許昌傳雅什蜀都曾未遇詩人　昔
聞遊客話芳菲濯錦江頭幾萬枝縱使許昌持健筆可憐終古媿幽姿
〔増〕鄭谷〈蜀中賞海棠〉濃淡芳春滿蜀鄉半隨風雨斷鶯腸浣花溪上空惆悵子美無心為𤼵揚
〔原〕吳融〈海棠〉雪綻霞鋪錦水頭占春顔色最風流若教更近天街種馬上多逄醉五侯
〔增〕宋光宗〈會僚屬賞海棠偶有題詠〉濃淡名花産蜀鄉半含風露浥新妝嬌嬈不減舊時態誰與丹青為𤼵揚　王禹偁〈別堂後海棠〉一堆紅雪媚青春惜別須教淚滿巾好在明年
莫憔悴校書兼是愛花人　郭震〈海棠〉又隨桃李一時榮不逐東風處處生疑是四方嫌不種教於蜀地獨垂名　宋祁〈海棠〉萬萼霞乾照曙空向来心賞已多同未知此日家園樂數徧繁枝袞袞紅　趙抃〈答贑縣錢顗著作移花〉令尹憐花意思勤海棠多種郡園新自從西蜀年年見今日欄邊似故人　韓維〈展江亭海棠四首〉占盡人間麗與華白頭判得醉流霞誰將法錦翻新樣紅綠装成徧地花　昔年曾到蜀江頭絶艶牽心幾十
秋今日欄邊見顔色夢魂不復過西州　紅糝装條嫋嫋長人間不合有天香千觴未足酬佳麗囘首東風更斷腸　又避寒風與暖曦年年長此探花期如今太守尤珍愛只許宫娥戴一枝　王安石〈海棠〉綠嬌隱約睂輕掃紅嫩妖嬈臉薄妝巧筆寫傳功未盡清才吟詠興何長　文同〈和何靖山人海棠〉為愛香苞照地紅𠋣欄終日對芳叢夜深忽憶南枝好把酒更来明月中
〔原〕蘇軾〈海棠〉東風嫋嫋汎崇光香霧霏霏月轉廊只恐夜
深花睡去髙燒銀燭照紅妝
〔增〕趙次公〈和東坡海棠〉露氣熹㣲帶曉光枝邊燦煥映廻廊細看素臉原無玉初㸃臙脂駐靚妝　張舜民〈移岳州去房陵道中見海棠〉馬息山頭見海棠羣仙會處錦屏張天寒日晩行人絶自落自開還自香　張耒〈晁二家海棠去嵗花開呼杜卿家小娃歌舞花下今春花復開而杜已出守戲以詩調之〉頗疑蜂蝶過隣家知是東墻去嵗花駿馬無因迎小妾鴟夷何用强隨車
〔原〕崔鷃〈海棠〉渾是華清出
浴初碧綃斜掩見紅膚便教桃李能言語要比嬌妍比得無
〔增〕陳與義〈海棠三首〉海棠㸃㸃要詩催日暮紫綿無數開欲識此花竒絶處明朝有雨試重来　紅妝翠袖一番新久向園林作好春却笑華清誇睡足只今羅韈久無塵　深院無人春日長遊蜂来往燕飛𢗅海棠嬌甚成羞澀慿仗東風催曉妝　周必大〈次韻楊廷秀并序〉萬花川谷主人為海棠賦二首妙絶古今斷章有平生不帶看花福不是愁中即病中之歎代花次韻
江國羣芳自有餘詩才酒興不愁無却憐西蜀移根遠醉向東風落筆初　傅粉施朱淡復濃不辭沐雨更梳風豈知命似佳人薄不在吾公樂事中　范成大〈垂絲海棠〉春工葉葉與絲絲怕日嫌風不自持曉鏡為誰妝未辦沁痕猶有淚臙脂　〈賞海棠三絶〉芳春隨分到貧家兒女多情惜嵗華聊為海棠修故事去年燈燭去年花　燭光花影兩相宜占斷風光二月時但得常如妃子醉何妨獨欠少陵詩　憶向宣華夜𠋣欄花光妍暖
月光寒如今蹋颯嫌風露且只銅瓶滿插看　〈聞石湖海棠盛開亟攜家過之〉東風花信十分開細意留連待我来開過十分風不動更無一片㸃蒼苔　家人扶上錦城頭蜂蝶團中爛熳遊報答春光須小醉紅雲洞裏按伊州　低花妨帽小攜笻深淺臙脂一萬重不用髙燒銀燭照暖雲烘日正春濃　陸游〈海棠二首〉十里迢迢望碧雞一城晴雨不曾齊今朝未得平安報便恐飛紅已作泥　蜀地名花擅古今一枝氣可壓千林譏彈
更到無香處常恨人言太刻深　楊萬里〈張功父南湖海棠杖藜走筆〉看盡都城種海棠只將一徑引教長約齋妙出春風手人在中央花四傍　天公信手灑明霞若遣停勻未必佳却得數株多葉底殷勤襯出密邊花　〈垂絲海棠〉無波可照底須窺與栁爭嬌也學垂破曉驟晴天有意生紅新曬一鉤絲　張栻〈所思亭海棠初開折贈兩使者〉未須比擬紅深淺更莫平章香有無過雨夕陽樓上看千花容有此膚腴　東風著物本無私
紅入花梢特地竒想得霜臺春思滿一枝聊遣博新詩　陳傅良〈海棠〉淡月看花似霧中遽呼燈燭𠋣花叢夜来月色明如晝却向庭蕪數落紅　吳芾〈寄朝宗〉海棠已作十分妝細看妖嬈更異常不得與君同勝賞空燒銀燭照紅光　〈和陳子良海棠四首〉春来人物盡熈熈紅紫無情亦滿枝正引衰翁詩思動舉頭那更得君詩　花開春色麗晴空惱我狂来只遶叢試問妖嬈誰與比一株勝却萬株紅　雨後花頭頓覺肥細看還是舊
風姿坐餘自有香芬馥不許凡人取次知　十年栽種滿園花無似兹花艶麗多已是譜中推第一不須還更問如何　〈海棠〉海棠元自有天香底事詩人故謗傷不信請来花下坐惱人鼻觀不尋常　王之道〈題苦竹寺海棠洞〉翠袖朱唇一笑開𠋣風無力競相偎陽城豈是僧家物端恐齊奴歩障来　戴復古〈海棠〉十月園林不雨霜朝曦赫赫見秋陽夜来聽得游人語不見梅花見海棠　劉克莊〈海棠三首〉萬紅夹路笑相迎髣髴前身
石曼𡖖若向花中論富貴芙蓉城劣海棠城　幾樹繁紅映碧灣苧羅山下見芳顔分明消得黃金屋却墮荒溪野徑間　色深乍擣守宫紅片片俄隨蛱蝶風到得離披無意緒精神全在半開中　程敦厚惜海棠晚開今年春色可勝嗟二月山中未見花長憶去年今夜月海棠花影到𥦗紗　〈雨中海棠〉玉脆紅輕不耐寒無端風雨若相干曉来試卷珠簾看簌簌飛香滿畫闌　僧惠洪〈海棠〉酒入香腮笑未知小妝初罷醉兒癡一枝栁
外墻頭見勝却千叢著雨時　金蔡松年〈黃海棠〉輕如紅豆排冰雪一拂新鵞色更竒不覺濃隂破明玉有情誰觧賞離披　王世昌〈方城東寺海棠〉苦茝如鍼草有芒桃花輕薄絮顛狂少陵例有詩沾丐只枉無言到海棠　元好問〈同兒輩賦未開海棠二首〉翠葉輕籠豆顆勻臙脂濃抹蠟痕新殷勤留著花梢露滴下生紅可惜春　枝間新綠一重重小蕾深藏數㸃紅愛惜芳心莫輕吐且教桃李閙春風　元黃庚〈海棠〉臉暈輕紅酒力
㣲真妃半醉夜深時杜鵑呌落花梢月獨𠋣東風睡不知　歐陽𤣥〈為浪溪題折枝海棠〉㸃綴春風只一枝此花猶是半開時更令老杜如今見便是無情也賦詩　尹廷髙〈臘月海棠〉尤物真能奪化工臘前偷泄數枝紅霜花不上臙脂面强飾春妍嫁北風　楊維楨〈折枝海棠〉金屋銀釭照宿妝一枝分得錦雲鄉梅郎底事多餘恨怪殺珊瑚不肯香　馬臻〈海棠〉殷紅含露滴朝寒疑是春工畫未乾底事詩人吟不穩直須燒燭夜深看
明高啓〈西齋庭前海棠〉寂寥銀燭與金盤睡足簾前怯曉寒不是詩人賞幽興雨中深院有誰看　楊慎〈興教寺海棠〉兩樹繁花占上春多情誰是惜芳人京華一朶千金價肯信空山委路塵　黃姬水〈天妃宮看西域海棠〉仙觀臺荒蔓草中海棠一樹太憎紅可憐亦是星槎物不學葡萄入漢宫　董少玉〈海棠花〉小樓風定月初斜紫玉新枝綰落霞睡起不堪重秉燭春来愁煞海棠花
〔原〕張新雨滋霞襯入朱顔月下疑從姑射還最是
春工多巧思著將色在淺深間
子／醫家／御定佩文齋廣群芳譜／花譜　卷二十二至卷五十三／卷三十六　海棠二／集藻／詞(P.18-1)..[文淵閣四庫全書本]
〔詞〕
〔增〕宋吳潛〈如夢令〉江上綠楊芳草想見故園春好一洞海棠花昨夜夢魂飛繞驚曉驚曉牕外一聲啼鳥　王十朋〈㸃綘唇〉絲蕊垂垂嫣然一笑新妝就錦亭前後燕子来時候　誰恨無香試把花枝嗅風微透細熏錦䄂不止嘉州有　王安石〈菩薩蠻〉海棠亂𤼵皆臨水君知此處花何似凉月白紛紛香風隔岸聞　囀枝黃鳥近隔岸聲相應隨意坐莓苔飄零酒一杯　劉儗〈菩薩蠻〉東風去了秦樓畔一川烟草無人管芳樹雨初晴黃
鸝三兩聲　海棠花已謝春事無多也只有牡丹時知他歸不歸　葉夢得〈卜算子〉嬌艶醉楊妃輕裊憐飛燕人在昭陽睡足時初試妝深淺　一叚錦新裁萬里来何遠高燭休教照夜寒媚臉融春暖　劉克莊〈卜算子〉片片蜨衣輕㸃㸃猩紅小道是天工不惜花百種千般巧　朝見樹頭繁暮見枝頭少道是天工果惜花雨洗風吹了　［又］盡是手栽成合得天饒借風雨於花有底讐著意相陵藉　做暖逼教開做冷催教謝不負明年
花下人只負栽花者
〔原〕晏殊〈訴衷情〉海棠枝綴一重重清曉近簾櫳臙脂誰與勻染偏向臉邊濃　看葉嫩惜花紅意無窮如花如葉歲歲年年共占春風
〔增〕張孝祥〈錦園春〉醉痕潮玉愛𣐱英未吐露華如簇絶艶矜春分流芳金谷　風梳雨沐耿空抱夜闌清淑杜老情疎黃州賦冷誰憐幽獨　李廌〈南鄉子〉十月小春天紅葉紅花半雨烟㸃滴紅酥真耐冷爭先奪取梅魂鬬雪妍　坐待曉鶯遷織女機頭蜀錦鮮枝上綠毛么鳳子
飛仙乞取䨇䨇作被眠
〔原〕范成大〈醉落魄〉馬蹄塵撲春風得意笙歌逐欵門不問誰家竹只揀紅妝高處燒銀燭　碧雞坊裏花如屋燕王宫下花成谷不須悔唱關山曲只為海棠也合来西蜀
〔增〕京松坡〈醉落魄〉芳塵休撲名花喚我相隨逐淺妝不比梅欺竹深注朱唇妝面稱紅燭　阿嬌合貯黃金屋是誰却遣来空谷酡顔徧𠋣闌干曲一叚風流不枉到西蜀　王道輔〈蝶戀花〉濯錦江頭春欲暮枝上繁紅著意留春住祇恐東君
嫌面素新妝勝把臙脂傅　曉夢驚寒初過雨寂寞珠簾問有餘花否悵望草堂無一語丹青傳得凝情處　張材甫〈蝶戀花〉前日海棠猶未破㸃㸃臙脂染就真珠顆今日重来花下坐亂鋪宫錦春無那　勝摘繁枝簪幾朶痛惜深憐只恐芳菲過醉倒何妨花底臥不須紅䄂来扶我　明仁宗〈蝶戀花〉烟抺霜林秋欲困吹破臙脂便覺西風潤翠袖怯寒愁一寸誰家庭院黃昬信　明月修容生遠恨旋摘餘嬌簪滿佳人鬢醉𠋣小欄花
影近不應先有春風分　宋張奕〈殢人嬌〉多少臙脂匀成㸃就千枝亂攢紅堆繡花無長好更光隂去後對景憶良朋故應招手　曾記年時花開把酒枉淋淋春衫濕透文園今病問速能来否却道有荼䕷牡丹時候　張孝祥〈感皇恩〉常歲海棠時偷閑須到多病尋芳懶春老偶来恰值半謝妖嬈猶好便呼詩酒伴同顛倒　繁枝高䕃疎枝低繞紅底杯盤花影照多情一片怪我歸来不早斷腸銷碎錦門前道陳濟翁〈踏青游〉濯錦江
頭羞殺艶桃穠李縱趙昌丹青難比暈輕紅留淺素千嬌百媚照綠水恰如下臨鸞鏡妃子弄妝猶醉　詩筆因循不曉少陵深意但滿眼傷春珠淚燕来時鶯啼處年年憔悴便除是秉燭凭欄吟賞莫教夜深花睡　晁補之〈洞仙歌〉羣芳未盡是海棠時候雨過寒輕好晴晝最妖嬈一樹全是初開雲鬟小塗粉施朱未就　全開還自好駘宕春餘百樣宫羅鬬繁繡縱無語也應心恨我来遲恰栁絮將春歸後醉猶倚𣐱枝恰黃昬一㸃愁
須共花同瘦　劉克莊〈滿江紅〉老子年来頗自許心腸鐵石尚一㸃銷磨未盡愛花成癖懊惱每嫌寒勒住丁寧莫被晴烘拆柰暄風烈日太無情如何得　張畫燭頻頻惜慿素手輕輕摘更幾番雨過彩雲無迹今日不来花下飲明朝空向枝頭覓對殘紅滿院杜鵑啼添愁寂　劉處靜〈燭影搖紅〉蜀錦華堂寳箏頻送花前酒妖嬈全在半開時人試單衣後花面圍春競秀如紅潮玉顋㣲透欲甦還睡淺酒扶頭朦朧晴晝　金屋名姝恨
情空貯閒睂岫世間還有此娉婷拚盡珠量斗真艶可令消受倩鶯催天香共袖冷烟庭院淡月梨花空教春瘦　劉儗〈木蘭花慢〉漸秋空向晚被風雨趲重陽正木落疎林海棠枝上忽見紅妝料應妬他蘭菊任年年獨自占秋光故把春風嬌面向人逞艶呈芳　看来畢竟此花强祇是欠些香悄一似五陵公子却厭膏粱肯来水邊竹下與幽人相對説淒凉只恐夜深花睡五更㣲有清霜　謝薖〈念奴嬌〉綠雲影裏把明霞織就千重文
繡紫膩紅嬌扶不起好是未開時候半怯新寒半宜晴色養得臙脂透小亭人靜嫩鶯啼破清晝　猶記攜手芳隂一枝觧帶嬌艶波䨇秀小語輕憐花總見爭得似花長久醉淺休歸夜深同睡明月還相守免教春去斷腸空嘆詩瘦　馬莊父〈水龍吟〉東君直是多情好花一夜都開盡杏梢零落藥欄遲暮不教寧靜風度秋千日移簾幕翠紅交映正太真浴罷西施濃抺都沉醉嬌相稱　磨徧綠牕銅鏡挽春衫不堪比並暮雲空谷佳人
何處碧苔侵徑睡裏相看酒邊凝想許多風韻問因何却欠一些香味惹旁人恨　方岳〈水龍吟〉晝長庭院深深春𣐱一枕流霞睡朦朧欲醒嬌羞還困錦屏圍翠豆蔲初肥櫻桃微綻玉欄同倚記華清欲起渭水流波暖紅漲棄脂水　燕子来時天氣儘韶風與他為地芳叢雨歇霞痕日釅英英仙意莫恨無香最憐有韻天然情致待問春能幾五更猶是𢬵今宵醉　王十朋〈二郎神〉深深庭院夜雨過簾櫳髙捲正滿檻海棠開欲半仍朶
朶紅深紅淺遙認三千宫女面勻㸃㸃臙脂未徧更微帶春醪宿醉裊娜香肌嬌嬾　日暖芳心暗吐含羞輕顫笑繁杏夭桃爭爛熳愛容易出墻臨岸子美當年游蜀苑又豈是無心眷戀都只為天然體態難把詩工裁翦　劉克莊〈摸魚兒〉甚春来冷烟淒雨朝朝遲了芳信驀然乍暖晴三日又覺萬株嬌困霜㸃鬢潘令老年年不帶看花分才情減𥁞悵玉局飛仙石湖絶筆辜負這春韻　傾城色懊恨佳人薄命墻頭岑寂誰問東風日
暮無聊歎吹得臙脂成粉君試認花共酒古来二事天尤吝年光去迅謾綠葉成隂青苔徧地做取異時恨
子／醫家／御定佩文齋廣群芳譜／花譜　卷二十二至卷五十三／卷三十八　木蘭等／紫薇(P.21-2)..[文淵閣四庫全書本]
紫薇
〔增〕《湧幢小品》紫薇一名滿堂紅
〔原〕紫薇一名百日紅四五月始花開謝接續可至八九月故名一名怕癢花人以手爪其膚徹頂動搖故名一名猴刺脱樹身光滑花六瓣色微紅紫皺蔕長一二分每瓣又各一蔕長分許蠟跗茸萼赤莖葉對生一枝數穎一穎數花每微風至妖嬌顫動舞燕驚鴻未足為喻唐時省中多植此花取其耐久且爛漫可愛也紫色之外又有紅白二色其紫帶藍熖者名翠薇于若瀛曰花攢枝杪若翦輕縠盛
開時爛熳如火幹無皮愈大愈光瑩枝葉亦柔𡡾可愛
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿(P.3-1)..[文淵閣四庫全書本]
酴醿
〔原〕酴醿一名獨歩春一名百宜枝杖一名瓊綬帶一名雪纓絡一名沉香蜜友藤身灌生靑莖多刺一穎三葉
如品字形面光綠背翠色多缺刻花靑跗紅萼及開時變白帶淺碧大朶千瓣香微而清盤作髙架二三月間爛熳可觀盛開時折置書册中冬取插鬢猶有餘香本名荼䕷一種色黃似酒故加酉字
〔增〕《益部方物畧記》蜀酴醿多白而黃者時時有之但香減於白花　《四川志》成都縣出酴醿花有三種曰白玉碗曰出爐銀曰雲南紅色香俱美
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／酴醿／集藻／詩散句(P.15-1)..[文淵閣四庫全書本]
［詩散句］
〔原〕宋謝堯仁下騰赤蛟身上抽碧龍頭千枝蟠一蓋一蓋簪萬毬花要𢃄月看香要和露收一㸃落衣袂經月氣未休一摘入釀瓮經歲味尚留　宋祁来自蠶叢國香傳弱水神析酲疑破鼻併艶欲留春　王十朋風枝張雨盖露臉汗何郎收拾歸𨤍醁芳姿韻更香　梅堯臣京師三月荼䕷開髙架交垂自為洞素蘂層層紫蘂香釀歸光禄春生瓮
〔増〕石𢘅獨清合作諸蘭佩深白未數楊花綿春風爛熳𠋣墻角一月不復燒龍
涎
〔原〕劉攽瓊林殿側玉鈎欄雪覆新花四月闌密影可容千客坐柔條何處萬龍蟠　程敦厚獨嫌朱臉花顔俗全學瑶臺玉女妝素月共成中夜色好風分散四鄰香
〔增〕种放綠葉排圎翠靑苞蓄異香
〔原〕宋祁無華真國色有韻自天香　晏殊玉女雕瓊蘂仙禽借菊衣
〔増〕蔡襄側月光艶薄餘芳香氣微　蘇轍光凝真照夜枝輭或牽衣　張舜民青春逐流水素質獨輕㣲
〔原〕曾肇國艶寧施粉天香自染衣
〔增〕張耒臨風難
自持為舞白霓裳　陸游桃李擅春事酴醿為之殿　戴復古林塘飛翡翠籬落帶酴醿
〔原〕徐致中叢葉扶金蘂㣲風動弱枝
〔增〕宋祁媚條無力𠋣風長架作圎隂覆坐凉
〔原〕晏殊喚將梅蘂要同韻羞殺棃花不敢香　劉攽强挽春風留一醉露香還可析朝酲
〔增〕張耒風霜老枯蹙龍蛇中有靑春白玉葩
〔原〕王庭珪殘春鈴閣無公事來就酴醿放晩衙
〔增〕范成大不用忙催銀燭上酴醿如雪照黃昏　快晴似為酴醿計急雨
還妨燕子飛
〔原〕楊萬里走上松梢繞却好為他滿插一頭花　白玉梢頭千㸃韻綠雲堆裏一枝斜　張栻玉立春深雪不如生香透骨雪應無
〔增〕劉克莊還將廬舍全身面換却何郎粉色姿
〔原〕吳潛可堪收拾歸屏枕頗欲浮沉付酒杯　徐致中靑蛟暖霽拏雲上白雪深春壓架香　鄭子𣆀玉斧無人觧修月珠裙有意欲留仙　盧元贊姑射真人玉骨香淡月微風惜良夜　楊元素髙唐神女蘭供澤姑射仙人雪瑩肌　司馬
光酴醿雪擁簷　春老酴醿香　范成大酴醿乃天香　元方囘酴醿縋綠長　宋張耒酴醿輕盈飛燕身　周必大滿架冰肌含碧雲　金張藥酴醿架小縱横春
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／薔薇／集藻／五言古詩(P.27-2)..[文淵閣四庫全書本]
［五言古詩］
〔增〕宋謝脁〈詠薔薇〉低枝詎勝葉輕香幸自通𤼵萼初攢紫餘采尚霏紅新花對白日故蘂逐行風參差不俱曜誰肯盻㣲叢　梁簡文帝〈咏薔薇〉燕來枝益輭風飄花轉光氤氲不肯去還来階上香
〔原〕元帝〈看摘薔薇〉倡女倦春閨迎風戲玉除近叢香影密隔樹望釵疎横枝斜綰袖嫩葉下牽裾墻髙攀不及花新摘未舒莫疑插鬢少分人猶有餘　栁惲〈詠薔薇〉當戸種薔薇枝葉太葳蕤不揺香已亂無風花自飛春閨不能静
開匣理明妃曲池浮采采斜岸列依依或聞好音度時見銜泥歸且對清酤湛其餘任是非　劉緩〈看美人摘薔薇〉新花臨曲池佳麗復相隨鮮紅同映水輕香共逐吹繞架尋多處窺叢見好枝矜新猶恨少將故復嫌萎釵邊爛熳插無處不相宜　鮑泉〈詠薔薇〉經植宜春館靃靡上蘭宫片舒猶帶紫半捲未全紅葉疎難蔽日花密易傷風佳麗新妝罷含笑折芳叢
〔増〕唐孟郊〈邀人賞薔薇花〉蜀色庻可比楚叢亦應無醉紅不自力狂艶
如索扶麗蘂惜未掃宛枝長更紆何人是花侯詩老強相呼　宋梅堯臣〈依韻和中道寳相花〉嘉卉得所託植君之寢陽開榮同此春淡艶自生光不為露益色不為風𥁞香節換葉已密尚可見餘芳　明顧璘〈薔薇洞〉百丈薔薇枝繚繞成洞房密葉翠幄重穠花紅錦張對著玉局碁遣此朱夏長香雲落衣袂一月留餘芳
子／醫家／御定佩文齋廣群芳譜／花譜　卷二十二至卷五十三／卷四十二　迎春花等／薔薇／集藻／七言律詩(P.31-1)..[文淵閣四庫全書本]
［七言律詩］
〔增〕唐白居易〈薔薇正開春酒初熟因招劉十九張大夫崔二十四同飲〉瓮頭竹葉經春熟階底薔薇
入夏開似火淺深紅壓架如餳氣味綠粘臺試將詩句相招去倘有風情或可來明日早花應更好心期同醉卯時杯
〔原〕方干〈朱秀才庭階薔薇〉繡難相似畫難真明媚鮮妍絶比倫露壓盤條方到地風吹艶色欲燒春斷霞轉影侵西壁濃麝分香入四鄰看取後時歸故里庭花應讓錦衣新
〔增〕陸龜蒙〈薔薇〉𠋣墻當户自横陳致得貧家不似貧外布芳菲雖笑日中含芒刺欲傷人清香往徃生遥吹狂蔓看看及四鄰遇有客來堪玩處
一端晴𦂶照煙新　皮日休〈和薔薇次韻〉誰繡連延滿户陳暫應遮得陸郎貧紅芳掩歛將迷蝶翠蔓飄颻欲挂人低拂地時如墜馬髙臨墻處似窺鄰祗應是董䨇成戲翦得神霞寸寸新　李建勲〈薔薇二首〉萬蘂爭開照檻光詩家何物可相方錦江風撼雲霞碎仙子衣飄黼黻香裛露早英濃壓架背人狂蔓暗穿墻綵牋蠻榼旬休日欲召親賔看一塲　拂簷拖地對前墀蝶影蜂聲爛熳時萬倍馨香勝玉蘂一生顔色笑西施忘歸醉
客臨髙架恃寵佳人索好枝將並舞腰誰得及惹衣傷手𥁞從伊　宋徐積〈錦被堆〉春風蕭索為誰張日暖仍熏百和香遮處好將羅作帳襯來堪用玉為牀風吹亂展文君宅月下還鋪宋玉墻好向謝家池上種綠波深處蓋鴛鴦
〔原〕劉克莊〈薔薇〉浥露含風匝𣗳開呼童淨掃架邊苔湘紅染就髙張起蜀錦機成乍翦裁公子但貪桃夾道貴人自愛藥翻階寧知野老茅茨下亦有繁英送一杯
〔增〕明王韋〈李少卿宅薔薇〉柔香弱蔓不勝
寒十二圍屏錦繡攢秦殿曉妝俱窈窕習家春事未闌珊憐將清奏愁中聼競折髙枝醉後看好待詩成酬勝賞東風休遣露華乾
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／七言古詩(P.17-1)..[文淵閣四庫全書本]
［七言古詩］
〔増〕唐韓愈〈芍藥歌〉丈人庭中開好花更無凡木爭春華翠莖紅蕊天力與此恩不屬黃鍾家温馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並欲將䨇頰一睎紅綠窓磨徧青銅鏡一樽春酒甘若飴丈人此樂無人知花前醉倒歌者誰楚狂小子韓退之　宋韓𤦺〈和𡊮陟節推龍興寺芍藥〉廣陵芍藥真竒美名與洛
花相上下洛花年來品格卑所在隨人趁髙價接頭著處騁新妍輕去本根無顧藉不論姚花與魏花只供俗目陪妖姹廣陵之花性絶髙得地不移歸造化大豪大力或强遷費盡擁培無艶冶東君固是花之主千苞萬萼從榮謝似矯東君汎愛心枉殺春風不肯嫁遂令天下走香名髣髴丹青競誇詫以此揚花較洛花自合維揚推定覇其間絶色可麤陳天工著意誠堪訝仙家冠子鏤紅雲金線妝治無匹亞旋心體弱不勝枝寶髻𣣱
斜猶墮馬氷雪肌膚一纈斑新試守宫明似赭䨇頭兩兩最多情象物更呈鞍面窊樓子𠅘𠅘欠姿媚特有怪狀堪圖冩見者方知畫不真未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海陟三春三訪龍興舊僧舎問得龍興好事僧每歲看承不敢暇後園栽植雖甚蕃及見花成由取捨出羣標致必驚人方徙矮壇臨大厦客來只見軒楹前國艶天姿相照射因知靈種本自然須憑精
識能陶冶君子果有育材心請視維揚種花者
〔原〕陳與義微雨濕清曉老夫門未開煌煌玉仙子並擁翠蕤來臙脂洗盡不自惜為雨歸來更無力老夫五十尚兒癡憑軒一賦㑹真詩
〔増〕楊萬里〈芍藥〉何以築花宅筆直松枝子何以蓋花房雪白清江𥿄𥿄將碧油透松竹畫棟峙鋪𥿄便作瓦瓦色水晶似金鴨煖未熖銀竹響無水汗容漬不濕晴態嬌非醉盡將香世界關作閑天地風日幾曾來蜂蝶獨得至勸春入宅莫歸休勸花住
宅且少留昨日花開開一半今日花飛飛數片留花不住春逕歸不如折插瓶中看　元𡊮桷〈新安芍藥歌〉洛陽花枝如美人㸃㸃不受塵土嗔輕朱深白鑄顔色髙亞綠樹爭精神那如新安紅芍藥透日千層紅閃爍碧雲迸出紫琉璃風動霓裳凝綽約我聞種花如種玉盡日隂晴看不足微雲澹蕩増寵光細雨輕濛賜湯沐何人看花不解理香雪紛紛手中毁酒酣跌蕩空低昻得意須臾竟如此翩翩驌驦雲中君愛花直欲留青春青
春如流欲歸去明年看花君合住　明徐賁〈次韻楊孟載觀芍藥作〉輕隂釀綠寒猶薄龜甲疏簾映朱閣美人偏有惜花心新水銀瓶送紅藥當堦惟恐流塵汚纎手籠春為花䕶一捻芳容飽弄嬌臙脂細結玲瓏露綵貼單屏襯碧綃微風纔動見花搖香凝膩粉肌全濕影艶方諸臉半潮髙枝開滿低枝捲翠檻移來隨步輦濃染如分織女機巧裁似出宫娥翦花情最重是何人應有鴛鴦帳裏身不用傳心題𦂶字踏歌當為喚真真　陸
粲〈賦内閣芍藥〉金門栁色縈深綠上苑春餘雜花撲夭桃已歇穠李衰紅藥翻堦正芬郁此花初種自宣皇百曲雕欄七寶妝融風窈窕昭陽殿暖日輕盈白玉堂玉堂學士看花早賦成芸閣留詩草卷幔頻看碧霧流揮毫正耐紅雲繞憶昨宣皇居法宫太平樂事君臣同宸遊每出濯龍裏曲宴偏臨翔鳯中是時南苑飛霓旌爛熳仙葩𦂶繡明臨風宛轉如矜妬俯者如愁仰如訴半沾微雨妖紅濕太真泣凭欄干立至尊一顧六宫囘茜
裙霞帔俱羞澀華萼樓頭雨露偏芳容贏得美人憐君恩為與分春色詔許移來種閣前閣前複道連金谷翠輦經過幾廻矚内家敕進賞花詞昭容傳制黃門促沉吟此事六十載當日繁華宛然在紺幰金輿稀幸臨黃扉紫禁留風采不羨揚州寶帶圍長安紅紫競芳菲五侯七貴同邀賞寶馬香車疾若飛爭似名花出天上霧閣雲窓儼相向浪蝶遊蜂未許窺酒徒詞客空惆悵江南三月足豪華繡幙圍香富貴家亦有幽姿在空谷風
雨憔悴天之涯燕山遊子江南客獨對名花感今昔草木何知人自憐逢時亦復升沉隔世間榮辱偶然事不獨此花何歎息
子／醫家／御定佩文齋廣群芳譜／花譜　卷二十二至卷五十三／卷四十五　芍藥／集藻／五言排律(P.28-2)..[文淵閣四庫全書本]
［五言排律］
〔原〕唐白居易〈草詞畢遇芍藥初開偶成十六韻〉罷草紫泥詔起吟紅藥詩詞頭封送後花口拆開時坐對鈎簾久行觀步履遲兩三叢爛熳十二葉參差背日房微歛當階朶旋𣣱釵葶抽碧股粉蕊撲黃絲動盪情無限低斜力不支周廻㸔未足比諭語難為勾漏丹砂裹僬僥火熖旗彤雲賸根蒂絳幘欠纓緌况有晴風
度仍兼宿露垂疑香熏罨畫似淚著臙脂有意留連我無言怨思誰應愁明月落如恨隔年期菡蓞泥連萼玫瑰刺繞枝等量無勝者惟眼與心知
子／醫家／御定佩文齋廣群芳譜／花譜　卷二十二至卷五十三／卷四十六　金燈花等／蜀葵／集藻／五言律詩(P.29-1)..[文淵閣四庫全書本]
〔五言律詩〕
〔増〕唐武元衡〈宜陽所居白蜀葵荅詠柬諸公〉冉冉衆芳歇𠅘𠅘虚室前敷榮時已背幽賞地宜偏紅艶世方重素花徒可憐何當君子願知不競暄妍　徐
夤〈蜀葵〉劒門南面樹移向㑹仙𠅘錦水饒花艶岷山帶葉青文君慚婉娩神女讓娉婷爛熳紅兼紫飄香入繡扄
〔原〕宋韓𤦺〈蜀葵〉炎天花盡歇錦繡獨成林不入當時眼其如向日心寳釵知見棄幽蝶或來尋誰許清風下芳醪對一斟
子／醫家／御定佩文齋廣群芳譜／花譜　卷二十二至卷五十三／卷四十七　百合花等／百合花／集藻／别録(P.3-2)..[文淵閣四庫全書本]
〔别録〕
〔原〕〔種植〕秋分節取其瓣分種之五寸一科宜雞糞宜肥地頻澆則花開爛熳清香滿庭春分不可移二年
一分不可枯死
子／醫家／御定佩文齋廣群芳譜／花譜　卷二十二至卷五十三／卷四十七　百合花等／蓼花(P.25-1)..[文淵閣四庫全書本]
蓼花
〔原〕蓼花其𩔖甚多有青蓼香蓼葉小狹而薄紫蓼赤蓼葉相似而厚馬蓼本草綱目云馬蓼一名墨記草俗呼大蓼是也水蓼開寳本草云生於淺水澤中故名水蓼按爾雅薔虞蓼注云虞蓼澤蓼也即此葉濶大上有黑㸃木蓼
一名天蓼蔓生葉似柘六蓼花皆紅白子皆大如胡麻赤黑而尖扁惟木蓼花黄白子皮生青熟黑人所堪食者三種一青蓼葉有圓有尖圓者勝一紫蓼相似而色紫一香蓼相似而香並不甚辛可食諸蓼春苗夏茂秋始花花開蓓虆而細長二寸枝枝下垂色粉紅可觀水邊甚多故又名水葒花名醫别録云馬蓼最大者名蘢薣即水葒也本草拾遺云天蓼即水葒本草綱目云葒草一名鴻𧀺一名蘢古一名游龍一名石龍一名大蓼身髙者丈餘節生如竹秋間爛熳可愛一種叢生髙僅二尺許細莖弱
葉似栁其味香辣人名辣蓼並冬死唯香蓼宿根重生可為生菜青蓼可入藥古人用蓼和羮後世飲食不復用人亦鮮種藝今但以平澤所生香青紫三蓼為良崔豹古今注云青色者蓼紫色者荼性辛温無毒實主明目温中耐風寒下水氣去癧瘍止霍亂去面浮腫療小兒頭瘡苗葉除大小腸邪氣利中益智
子／醫家／御定佩文齋廣群芳譜／花譜　卷二十二至卷五十三／卷四十八　菊花一(P.1-1)..[文淵閣四庫全書本]
欽定四庫全書
御定佩文齋廣羣芳譜卷四十八
花譜
菊花一
〔原〕菊一名治蘠一名日精一名節花一名傅公一名周盈一名延年一名更生一名隂成一名朱嬴一名帝女花
〔增〕《本草》菊一名女節一名女莖一名金莖蘇頌曰白菊潁人呼為回峯菊汝南名荼苦蒿上黨及建安郡
順政郡並名羊歡草河内名地薇蒿
〔原〕《埤雅》云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬髙有至丈餘者葉綠形如木槿而大尖長而香花有千葉單葉有心無心有子無子黄白紅紫粉紅間色淺深大小之殊味有甘苦之辨大要以黄為上白次之性喜隂惡水種須髙地初秋烈日尤其所畏本草及千金方皆言菊有子將花之乾者令近濕土不必埋入土明年自有萌芽則有子之驗也味
苦甘平無毒昔有謂其能除風𤍠益肝補隂蓋不知其得金水之精英能益金水二臟也補水所以制火益金所以平木木平則風息火降則𤍠除用治諸風頭目其旨深微黄者入金水隂分白者入金水陽分紅者行婦人血分皆可入藥久服令人長生明目治頭風安腸胃去目翳除胸中煩𤍠四肢遊氣久服輕身延年或用之而無効者不得真菊耳
〔增〕《本草》陶𢎞景曰菊有兩種一種紫莖黄色氣香味甘為真菊一種青莖而大作蒿
艾氣味苦者名苦薏非真菊也葉正相似以甘苦别之又有白菊莖葉都相似惟花白五月取之吳瑞曰花大而香者為甘菊花小而黄者為黄菊花小而氣惡者為野菊李時珍曰無子者謂之牡菊
〔原〕其𩔖有甘菊一名真菊一名家菊一名茶菊花正黄小如指頂外尖瓣内細蕚柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則青老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷以作羮及泛茶極有風致都勝一名勝金黄一名大金黄一名添色喜容蓓蕾殷紅瓣濶而短花瓣大者皆有䨇畫直紋内外大小重疊相次面黄背紅
開時黄暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鐵瘦矬肥則髙可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黄千葉花如小錢大葉有䨇紋齊短而濶葉端皆有兩缺内外鱗次上二三層花色鮮明下層淺色帶微白心十餘縷色明黄葉比諸菊最小而青每葉不過如指面大或云出禁中因得名金芍藥一名金寶相一名賽金蓮一名金牡丹一名金骨朶蓓蕾黄紅花金光愈開愈黄徑可三寸厚稱之氣香瓣濶葉緑而澤稀而弓長而大亞深枝幹順直而扶疎髙可六七尺菊中極品黄鶴翎蓓蕾朱紅如泥金瓣面紅背黄開則外暈黄而中暈紅葉青弓而稀大而長多尖如刺枝幹紫黑勁直如鐵髙可七八尺韻度超脫菊中之仙品也蜜鶴翎久不可見白者次之粉者又次之紫者為下木香菊多葉畧似御衣黄初開淺
鵝黄久則淡白花葉尖薄盛開則微卷芳氣最烈一名腦子菊大金黄花頭大如折三錢心瓣黄皆一色其瓣五六層花片亦大一枝之杪多獨生一花枝上更無從蕊綠葉亦大其梗濃紫色小金黄一名明州黄一名疊金黄花頭大如折二錢心瓣黄皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層葢為狀先後不同也如此狀如笑靨花有富貴氣開早勝金黄花頭大過折二錢明黄瓣青黄心瓣有五六層花片比大金黄差小上有細脉枝杪凡三四花一枝之中有少從蕊顔色鮮明玩之快人心目但條梗纖弱難得團簇作大本須留意扶植乃成黄羅繖花深黄徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鐵高可六七尺報君知一名九日黄一名早黄一名蟹爪黄花黄赤而有寶色開于霜降前久而愈艶徑二寸有半氣
香瓣末稍岐有尖突起葉青而稀長而大亞深莖紫枝幹勁挺髙可八九尺金鎖口一名黄錦鱗一名錦鱗菊瓣葉莖幹頗𩔖黄鶴翎開亦同時體厚瑩潤絶𩔖西施瓣背深紅面正黄瓣展則外暈黄而内暈紅既徹則一黄菊耳徑可二寸有半沈譜曰深紅千瓣週邊黄色半開時紅黄相雜如錦銀鎖口花初黄後淡週邊白色如銀半開時黄白相雜可愛上二花可為絶品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蔕即迸成三四亦有至五六者其瓣面重黄而背重紅開時奇怪一分為三截下截皆黄中截則紅其頂又紅四面支撑紅黄交雜如錦開徹四面盡露紅背盡隱厚徑二寸餘上尖髙二寸如樓臺氣香葉黑綠澤皺而瓦有稜角其尖最多亞甚深葉根多冗莖紫枝幹勁挺髙可四五尺御袍黄一名瓊英黄一名紫梗御袍黄一名柘袍黄一名大御袍黄花如小錢大初開中赤
既開瑩黄徑三寸半瓣濶開早瓣末如有細毛開最久殘則紅葉綠稀而長厚而大亞深葉根青淨莖葉枝幹扶疎髙可一丈狀𩔖御愛但心有大小之分青梗御袍黄一名御衣黄一名淺色御袍黄朶瓣葉幹俱𩔖小御袍黄但瓣疎而莖清耳范譜曰千瓣初開深鵝黄而差疎瘦久則變白側金盞此品𩔖大金黄其大過之有及一寸八分者瓣有四層皆整齊花片亦濶大明黄色深黄心一枝之杪獨生一花枝中更無從蕊名以側金盞者以其花大而重欹側而生也葉綠而大梗淡紫狀元黄一名小金蓮其花焦黄燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根清淨莖淡紅枝幹順直扶疎髙七八尺翦金毬一名翦金黄一名金鳳毛一名金樓子一名密翦毬其色瑩黄瓣末細碎如翦頂突有細萼相雜茸茸氣香其殘也紅葉青而綠皺而稠肥而厚濶
而短亞深葉根冗甚枝幹勁挺髙可五六尺黄繡毬一名金繡毬一名黄羅衫一名木犀毬一名金毬花深黄葉色稍淡而髙大晩黄毬深黄千瓣開極大十采毬黄千瓣如毬大金毬金黄千瓣瓣反成毬小金毬一名毬子菊一名毬子黄一名金纓菊一名金彈子深黄千瓣中邊一色花較小突起如毬毬子開以九月中深黄千葉尖細重疊皆有倫理一枝之杪叢生百餘花若小毬諸菊黄花最小無過此者然枝青葉碧花色鮮明相映尤好金鈴菊花頭甚小如鈴之圓深黄一色其幹之長與人等或言有髙近一丈者可以上架亦可蟠結為塔故又名塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黄千葉菊以黄為正鈴以金為質是菊正黄色而葉有鐸形則于名實兩無愧也菊有花密枝偏䨇心貌長者謂之鞍子菊與此花一種
特以地脉肥瘠使之然爾又有大黄鈴大金鈴蜂鈴之𩔖或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黄千葉與金萬鈴相𩔖而花頭瘦小不甚鮮茂以生非其時故也秋金鈴出西京開以九月中深黄䨇紋重葉花中細蕊皆出小鈴其萼亦如鈴葉但此花葉短廣而青有如蜂鈴狀初出時京師戚里相傳以為愛翫蜂鈴開以九月中千葉深黄花形圓小而中有鈴葉擁聚蜂起細視若有蜂窠之狀大抵似金萬鈴獨以花形差小而尖又有細蕊出鈴葉中以此别爾大金鈴開以九月末深黄有鈴者皆如鐸之形而此花之中實皆五出細花下有大葉承之每葉有䨇紋枝與常菊相似葉大而疎一枝不過十數葉俗名大金鈴以花形似秋萬鈴耳千葉小金錢畧似明州黄花葉中外疊疊整齊心甚大單葉
小金錢花心尤大開最早重陽前已爛熳小金錢開早大于小錢明黄瓣深黄心其瓣齊齊三層花瓣展其心則舒而為筩大金錢開遲大僅及折二錢心瓣明黄一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黄䨇紋重葉似大金菊而花形圓齊頗𩔖滴滴金人未有識者或以為棣棠菊或以為大金鈴但以花葉辨之乃可見荔枝菊花頭大于小錢明黄細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香清甚姚江士友云其花黄狀似楊梅金荔枝一名荔枝黄花金黄徑二寸餘厚半之瓣短而尖開遲葉青而稠大而尖其亞淺髙可三四尺荔枝紅一名紅荔枝紅黄千瓣棣棠出西京開以九月末䨇紋多葉自中至外長短相次如千葉棣棠狀凡黄菊𩔖多小花如都勝御愛雖稍大而色皆淺黄其最
大者若大金鈴菊則又單葉淺薄無甚佳處惟此花深黄多葉大于諸菊而又枝葉甚青一枝叢生至十餘朶花葉相映顔色鮮好甚可愛也金䭔子花比甘菊差大纖穠酷似棣棠色艶如赤金他花色皆不及葢奇品也葉亦似窠株不甚髙金陵最多開早九煉金一名滲金黄一名銷金菊花似棣棠菊而稍大瓣似荔枝菊而稍禿開于九月前外暈金黄中暈焦黄葉綠狹而尖亞深葉根多冗莖紫而細勁直如鐵髙可一丈黄二色九月末開鵝黄䨇紋多葉一花之間自有深淡兩色然此花甚𩔖薔薇菊惟形差小又近蕊多有亂葉不然亦不辨其異種也橙菊花瓣與諸菊絶異黄色不甚深其瓣成筩排𥪡生于萼上後乃開作小片婉孌至于成團衆瓣之下又有綂裙一層承之亦猶橙皮之外包也其中無心小御袍黄一名深色御袍黄花全似御袍黄瓣稍細開頗遲心起突色如深鵝黄菊瘦有心不突黄萬卷一名
金盤橙其色金黄徑二寸有半厚三之二其外夾瓣其中筩瓣開遲葉青而稠大而瓦其末團其亞深葉根多冗枝幹偃蹇而麤大髙五六尺鄧州黄開以九月末單葉䨇紋深于鵝黄而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黄菊而白者以五月採今人間相傳多以白菊為貴又採以九月頗與古說相異惟黄菊味甘氣香枝幹葉形全𩔖白菊疑𢎞景所說即此金絲菊花頭大過折二錢深黄細瓣凡五層一簇黄心甚小與瓣一色顔色可愛名為金絲者以其花瓣顯然起紋綹也十月方開此花根荄極壯垂絲菊花蕊深黄莖極柔細隨風動搖如垂絲海棠錦牡丹花之紅黄赤黄者多以錦名花之豐碩而矬者多以牡丹名或又名秋牡丹檀香毬色老黄形團瓣圓厚開徹整齊徑幾三寸厚三之二氣香葉幹短蹙麝香黄花心豐腴旁短葉密承之格極髙勝亦有白者
大畧似白佛頂而勝之逺甚吳中比年始有黄寒菊花頭大如小錢心瓣皆深黄色瓣有五層甚細開至多日心與瓣并而為一不止五層重數甚多聳突而髙其香與態度皆可愛狀𩔖金鈴菊差大耳薔薇九月末開深黄䨇紋單葉有黄細蕊出小鈴萼中枝幹差細葉有支股而圓又薔薇有紅黄千葉單葉兩種而單葉者差尖人間謂之野薔薇葢以單葉爾鵝毛一名鵝兒黄開以九月淡黄纖如細毛生于花萼上凡菊大率花心皆細葉如下有大葉承之則謂之杔葉今鵝毛花自内至外葉皆一等但長短上下有次爾花形小于萬鈴亦近年花也金孔雀一名金褥菊蓓蕾甚巨初開金黄既開赤黄徑三寸半厚稱之其氣不佳瓣尖而下垂隨開隨悴葉青而濁長大而皺其亞深根冗甚枝幹偃蹇而麤大髙可一丈黄五九菊花鵝黄色外尖瓣一層中瓣茸茸然徑僅如錢夏秋二度開葉青而稠長而多尖其亞深葉根有冗
枝幹細而高僅二三尺九日黄大如小錢黄瓣黄心心帶微青瓣有三層狀𩔖小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黄一名黄芙蓉一名金芙蓉一名近秋黄一名晩節黄一名大蠟瓣花蜜蠟色徑二寸有半瓣濶微皺開于秋末葉青稀厚而瓦大如掌亞深枝幹麤勁如樹髙可八九尺小殿秋黄朶瓣葉幹俱似殿秋黄而清雅過之疊羅黄狀如小金黄花葉尖瘦如翦羅縠三兩花自作一髙枝出叢上態度瀟灑繖葢黄花似御袍黄而小柄長而細萼黄莖青小金眼一名楊梅毬一名金帶圍一名腰金紫與大金眼同花朶差小枝幹稍細髙僅三四尺太真黄花如小金錢色鮮明黄木香深黄小千瓣花僅如錢黄翦羢色金黄黄粉團黄花千瓣中心微赤黄蠟瓣花淡黄錦雀舌一名金雀舌重黄多
瓣瓣微尖如雀舌金玲瓏一名錦玲瓏一名金絡索金黄千瓣瓣卷如玲瓏錦絲桃一名錦蘇桃瓣背紫而面黄餘𩔖紫絲桃黄牡丹其花鵝黄其背色稍深金紐絲一名金撚線一名出谷箋一名金紋絲色瑩黄開遲髙可一丈瘦則薄而小肥則與銀紐絲同錦西施紅黄多瓣形態似黄西施黄西施嫩黄多瓣瑪瑙西施紅黄多瓣二色瑪瑙金紅淡黄二色千瓣錦褒姒金黄千瓣似粉褒姒而韻態尤勝鴛鴦菊一名合歡金千朶小黄花皆並蔕葉深碧波斯菊花頭極大一枝只一葩喜倒垂下久則微捲如髪之鬈淡黄千瓣茉莉菊花頭巧小淡淡黄色一蕊只十五六瓣或止二十片一㸃綠心其狀似茉莉花不𩔖諸菊葉即菊也每枝條之上抽出十餘層小枝枝皆簇簇有蕊紫粉團黄花千瓣中心微赤錦麒麟一名回回菊其花極耐霜露徑
可二寸萼黄瓣初赤紅既開則面金黄而背赤紅葉綠而黑長厚而尖其亞深葉根有冗髙可五六尺鶯羽黄一名鶯乳黄嫩黄千瓣如大錢樓子佛頂花鵝黄其瓣大約四層下一層瓣單而大二層數疊稍縮三層亦數疊又縮四層黄萼細鈴茸茸然突起作頂徑僅如錢經霜即白其葉微似錦繡毬青而皺長厚而尖其亞淺葉根有冗其枝幹勁直髙可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黄佛頂一名佛頭菊一名黄餅子一名觀音菊黄千瓣中心細瓣髙起花徑寸餘心突起似佛頂四邊單瓣瓣色深黄黄佛頭花頭不及小錢明黄色狀如金鈴菊中外不辨心瓣但見混同純是碎葉突起甚髙又如白佛頭菊之黄心也佛頭菊無心中邊亦同小黄佛頂一名單葉小金錢花佛頭頗痩花心微窪
兎色黄蓓蕾葉幹俱似繡芙蓉瓣似荔枝菊色似兎毛徑僅二寸殊不足觀野菊亦有三兩種花頭甚小單層心與瓣皆明黄色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　以上黄色九華菊此品乃淵明所賞今越俗多呼為大笑瓣兩層者曰九華白瓣黄心花頭極大有濶及二寸四五分者其態異常為白色之冠香亦清勝枝葉疎散九月半方開昔淵明𡮢言秋菊盈園其詩集中僅存九華之一名喜容千葉花初開微黄花心極小花中色深外微暈淡欣然丰艶有喜色甚稱其名久則變白尤耐封植可以引長七八尺至一丈亦可攬結白花中髙品也金杯玉盤中心黄四旁淺白大葉三數層花頭徑三寸菊之大者不過此本出江東比年稍移栽吳中粉團此品與諸菊絶異含蕊時色淺黄帶
微青花瓣成筩排𥪡生于萼上其中央初看一似無心狀如橙菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚麤其梗柔弱龍腦一名小銀臺一名瑤井欄出京師開以九月末𩔖金萬鈴而葉尖花色𩔖人間紫鬱金而外葉純白香氣芬烈甚似龍腦是香與色俱可貴也新羅一名玉梅一名倭菊出海外開以九月末千葉純白長短相次而花葉尖薄鮮明瑩徹若瓊瑤然始開時中有青黄細葉如花蕊之狀盛開後細葉舒展始見其蕊枝正紫色葉青支股甚小凡菊𩔖多尖闕而此花之蕊分為五出如人之有支股與花相映標韻髙雅非尋常比玉毬出陳州開以九月末多葉白花近蕊微有紅色花外大葉有䨇紋瑩白齊長而蕊中小葉如翦茸初開時有殻青久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麤葉
尖長無殘闕枝葉皆有浮毛頗與諸菊異然顔色標致固自不凡近年以來方有此本出爐銀一名銀紅西施一名粉芙蓉花寶色瓣厚大初微紅後蒼白如銀出爐終始可愛徑三寸許形團葉青而黄有紋蠟色皺而瓦長厚而尖葉根冗莖青枝幹屈曲髙僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色青白而有光燄花抱蔕大于鵝卵其瓣有紋中有細萼開最久殘則牙紅葉稀而青長大而多尖亞深枝幹勁直而扶疎髙可一丈玉牡丹一名青心玉牡丹一名蓮花菊花千瓣潔白如玉徑二寸許中暈青碧開早開徹疎爽葉青而稀長而厚狹而尖亞深葉根有冗莖淡紅枝幹勁挺髙僅二三尺玉芙蓉一名酴釄菊一名銀芙蓉初開微黄後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇髙僅三四尺
銀紐絲一名白萬卷一名萬卷書一名銀絞絲一名撚銀條一名鵝毛菊一名銀撚絲初微黄後瑩白如雪徑可三寸體薄開早氣香味甘萼黄開徹瓣紐則萼亦不見瓣如𥿄撚殘則淡紅葉青而稠亞淺枝幹勁直扶疎髙可六七尺一搻雪一名勝瓊花花碩大有寶色其瓣茸茸然如雪花之六出葉似白西施而長大幹枝順直髙大玉寶相白多瓣初開微紅蠟瓣西施一名蜜西蠟瓣花不甚大而溫然玉質其品甚髙此外有紅蠟瓣大蠟瓣雖冐蠟瓣之名而實不相似惟紫蠟瓣花畧相似而枝葉又全不𩔖白疊羅一名新羅菊一名疊雪羅一名玉梅一名白疊雪一名倭菊蓓蕾難開中暈青而微黄開徹瑩白如雪徑可三寸厚三之二其瓣羅紋其殘粉紅葉青而稠大而仰其末團其亞深枝幹勁挺髙僅三四尺一團雪一名白雪團一名簇香毬一名鬭嬋娟花極白晶瑩瓣如勺長而厚疎朗香清中萼黄開遲最
久徑可二寸殘時紫紅葉稀似艾白而青大而長尖而厚濶如掌亞最深葉極耐日深冬五色斑然如畫枝幹勁直髙可六七尺玉玲瓏一名玉連環蓓蕾初淡黄而微青漸作牙紅既開純白其瓣初仰而後覆葉青長而濶厚而大有稜角葉根淨秋有采色莖淡紅枝幹順直髙可至丈玉鈴開以九月中純白千葉中有細鈴甚𩔖大金鈴凡白花中如玉毬新羅形態髙雅而此花可與爭勝白麝香似麝香黄花差小亦豐腴韻勝蓮花菊如小白蓮花多葉而無心花頭疎極瀟散清絶一枝只一葩綠葉甚纖巧萬鈴菊中心淡黄䭔子旁白花葉繞之花端極尖香尤清烈月下白一名玉兎華花青色白如月下觀之徑僅二寸其形團其瓣細而厚葉青似水晶毬長而狹其背弓其亞淺其枝幹勁挺髙可三四尺水晶毬其花瑩白而嫩初開微青徑二寸許其瓣細而茸中微有黄萼初褊薄後乃暄泛葉稀而弓青而滑
肥而厚大而長亞淺根有冗莖青枝幹挺勁髙可七八尺芙蓉菊開就者如小木芙蓉尤穠盛者如樓子芍藥但難培植多不能繁象牙毬其花豐碩初開黄白色其後牙色微作鴨卵之形柄弱不任其花色稠青而毛莖亦青劈破玉小白花每瓣有黄紋如線界之為二大笑菊白瓣黄心本與九華同種其單層者為大笑花頭差小不及兩層者之大其葉𩔖栗木葉亦名栗葉菊徘徊菊淡白瓣黄心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開亦若是矣其名不妄十月初方開或有一枝花頭多者至攅聚五六顆近似淮南菊玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉青而毛稀可數大如茄葉亞淺枝幹勁直如木髙可六七尺酴醿出相州開以九月末純白千葉自中至外長短
相次花之大小正如酴醿而枝幹纖柔頗有態度若花葉稍圓加以檀蕊真酴醿也玉盆出滑州開以九月末多葉黄心内深外淡而下有濶白大葉連綴承之有如盆盂中盛花狀世人相傳為玉盆菊者大率皆黄心碎葉初不知其得名之繇後請于識者乃知物之見名于人者必有形似之實云波斯菊白千瓣狀同黄波斯白西施一名白粉西一名白二色花初微紅其中暈紅而黄既則白而瑩徑三寸以上厚二寸許瓣參差開早葉青而稠狹而尖其亞深葉枝多冗枝幹偃蹇髙僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有䨇紋白葉謂之銀盆者以其下葉正白故也此菊近出未多見木香菊一名玉錢大過小錢白瓣淡黄心瓣有三四層頗細狀如春架中木香花又如初開纒枝白但此花頭舒展稍平坦耳亦有黄色者銀盤白瓣二層黄心突起頗髙花頭或大或小不同想地
有肥瘠故也鄧州白九月末開單葉䨇紋白葉中有細蕊出鈴萼中凡菊單葉如薔薇菊之𩔖大率花葉圓密相次而此花葉皆尖細相去稀疎然香比諸菊甚烈又為藥中所用葢鄧州菊潭所出枝幹甚纖柔葉端有支股而長亦不甚青白菊單葉白花蕊與鄧州白相𩔖但花葉差濶相次圓密而枝葉麤繁人多謂此為鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵝黄後牙色徑可二寸殘則淡紅葉青而狹長而多尖其亞深葉根冗甚枝幹細偃蹇髙可五六尺佛頂菊一名瓊盆菊一名佛頂菊一名大餅子大過折二錢或如折三錢單層初秋先開白瓣漸沁微紅突起淡黄心初如楊梅之肉蕾後皆舒為筩子狀如蜂窠末後突起甚髙又且最大枝幹堅麤葉亦麤厚一種毎枝多直生上只一花少有旁出枝一種每一枝頭分為三四小枝各一花小白佛頂
心大突起似佛頂單瓣淮南菊一種白瓣黄心瓣有四層上層抱心帶微黄色下層黯淡純白大不及折二錢枝頭一簇六七花一種淡白瓣淡黄心顔色不相染惹瓣有四層一枝攅聚六七花其枝杪六花如六面仗鼔相抵惟中央一花大于折三錢此則所産之地力有不同也大率此花自有三節不同初開花面微帶黄色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁縟全似茉莉綠葉亦似之長大而圓淨玉盤菊黄心突起淡黄綠邊粉薔薇花似紫薔薇而粉色玉甌菊或云甌子菊即纒枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名
芙蓉菊一名樓子菊一名瓊芍藥一名太液蓮一名銀牡丹一名銀骨朶初似金芍藥後瑩白香甚殘色淡紅葉亞深與金芍藥同白五九菊一名銀鈴菊一名夏玉鈴外瓣一層純白其中鈴萼淡黄徑僅如錢夏秋二度開葉青長大而尖亞深葉根有冗髙僅二三尺八仙菊花初青白色後粉色一花七八蕊葉尖長而青蠟瓣粉西施一名粉西嬌一名西施嬌葉幹全𩔖三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黄色似蘸瓊玲瓏白千瓣參差不齊碧蕊玲瓏白千瓣葉色深綠白絨毬花粉白餘𩔖紫絨毬白翦絨一名翦鵝毛一名翦鵝翎色雪白銀荔枝大㮣似金荔枝碧桃菊其花純白葉與紫芍藥相似艾葉菊心小葉單綠葉尖長似蓬
艾白鶴頂似鶴頂紅而色較白白鶴翎一名銀鶴翎一名銀雀舌一名玉雀舌花純白與粉鶴翎同瓣皆有尖下垂粉蝴蝶一名玉蝴蝶一名白蛺蝶千瓣小白花白蠟瓣一名玉菡蓞花純白與粉蠟瓣同腦子菊花瓣微皺縮如腦子狀樓子菊層層狀如樓子單心菊細花心瓣大五月菊花心極大每一鬚皆中空攅成一匾毬子紅白單葉繞承之每枝只一花徑二寸葉似茼蒿夏中開近年院體畫草蟲喜以此菊冩生殿秋白一名玉玫瑰花朶葉幹俱𩔖殿秋黄寒菊大過小錢短白瓣開多日其瓣方増長明黄心心乃攅聚碎葉突起頗髙枝條柔細十月方開　以上白色　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而毎葉盤疊凡三四重花葉空處間有筒葉輔之大率花枝幹𩔖棣棠但色
紫花大爾菊中惟此最大而風流態度又為可貴獨恨色非黄白不得與諸菊爭先耳紫牡丹一名紫西施一名山桃紅一名檀心紫花初開紅黄間雜如錦後粉紫徑可三寸瓣比次而整齊開遲氣香葉綠而澤長厚而尖其亞深葉根有冗枝幹肥壯髙僅三四尺碧江霞紫花青蔕蔕角突出花外小花花之奇異者䨇飛燕一名紫䨇飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟灑氣味芬馥不可以常品目之朝天紫一名順聖紫蓓蕾青碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根清淨枝幹細紫勁而直髙可五六尺翦霞綃紫多瓣瓣邊如翦其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞
香紫一名錦瑞香花淡紫如瑞香色徑寸許瓣疎尖而𥪡枝葉𩔖金荔枝紫絲桃一名紫蘇桃一名曉天霞蓓蕾青綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱𩔖紫玉蓮墨菊一名早紫花似紫霞觴而厚大色紫黑穠艶開於九日前莖葉與紫袍金帶相似髙可五六尺史譜云按宋嘉祐中有油紫英宗時有黑紫神宗時色加鮮赤目為順聖紫皆紫之極非世俗㸃染之説也夏萬鈴出鄜州開以五月紫色細鈴生于䨇紋大葉之上以時别之者以有秋時紫花故也或以菊皆秋生花而疑此菊獨以夏盛按靈寶方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有䨇紋大葉承之諸菊如棣棠是其最大獨此菊與順聖過焉環美可愛荔枝
紫出西京九月中開千葉紫花葉捲為筒大小相間凡菊鈴并蕊皆生托葉之上葉背乃有花萼與枝相連而此菊上下左右攅聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅翦春花先紅後紫復淡紅變蒼白徑可三寸厚稱之其瓣濶大而鬅鬆開早氣香葉薄綠而澤稀而多尖其枝幹順直髙可四五尺繡毬出西京開以九月中千葉紫花葉尖濶相次叢生如金鈴菊中鈴葉之狀大率此花似荔枝菊花中無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉蓮一名紫荷衣一名紫蠟瓣蓓蕾青綠花紫而紅質如蠟徑可二寸瓣如勺終始上𥪡葉全似朝天紫瑪瑙盤淡紫赤心千瓣花極豐大紫薔薇花畧小似紫玉
蓮而色淡紫羅繖一名紫羅袍花似紫鶴翎小而厚色勻其瓣羅紋而細葉青大而稠根多冗枝幹勁直髙大紫繡毬一名紫羅衫其花粉紫得養則如紫牡丹之色蒨麗失養則青紅黄白夾雜而不勻瓣結不舒葉𩔖錦繡毬綠而混厚而皺紫翦絨四翦絨俱小巧紫者其名獨振金絲菊紫花黄心以蕊得名水紅蓮一名菡蓞紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數濶大而厚皺而蹙似芡葉枝幹勁直髙可一丈或以為太液蓮非雞冠紫一名紫鳳冠千瓣髙大起樓取象于雞冠花非以雞之冠為比也福州紫紫多瓣　以上紫色　狀元紅花重紅徑可二寸厚半之瓣濶而短厚有紋其末黄其紅耐久開早葉似猫脚跡綠而麗亞深葉根冗枝幹如鐵髙僅三四尺錦心繡口一名楊妃
茜裾紅一名美人紅徑二寸許厚半之外大瓣一二層深桃紅中筒瓣突起初青而後黄筒之中嬌紅而外粉筒之口金黄爛熳如錦香清開與報君知同葉綠而澤團而弓稀而可數其缺刻如㨗業枝幹紅紫細勁順直髙可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅既開彷彿亞腰葫蘆亞處無瓣黄蕊繞之其徹也黄蕊不見攅簇成毬大如雞卵開極耐久葉綠而秀濶而長薄而多尖葉根有冗莖淡紅枝幹勁直髙可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉青澤厚而大亞深末團葉根清淨莖青枝幹肥壯順直髙可四五尺紫霞觴一名紫霞杯花似狀元紅厚而大開早初重紅稍開即木紅葉青濶而皺亞深葉根多冗枝幹挺勁髙可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黄
並作瑪瑙色中暈穠而外暈淡其瓣尖細而鬅鬆徑二寸有半厚稱之葉青澤厚而長稍尖亞深莖青枝幹順直髙可四五尺海雲紅一名海東紅一名相袍紅一名將袍紅一名揚州紅一名舊朝服先殷紅漸作金紅久則木紅而淡徑二寸有半其瓣初尖而後岐其萼黄其徹也鬅鬆其葉長而大青而多尖其亞深枝幹壯大髙可四五尺臙脂菊𩔖桃花菊深紅淺紫比臙脂色尤重比年始有之此品既出桃花菊遂無顔色葢竒品也縷金妝一名金線菊深紅千瓣中有黄線路出爐金一名錦芙蓉金紅千瓣色如爐金出火火煉金花徑僅寸許外尖瓣猩紅其中萼金黄朶垂其紅不變葉綠而澤稀而瓦長厚而尖亞深枝幹勁直髙可四五尺木紅毬一名紅羅衫一名紅繡毬花初開殷紅稍開即木紅徑可二寸有半瓣下覆如毬心萼黄甚莖葉枝幹頗𩔖御袍黄髙可五六尺紫骨朶一名大紅繡毬一名
紅繡毬蓓蕾鮮紅頂如泥金開甚早先紅紫後紫紅徑可二寸有半厚二寸瓣明潤豐滿如榴子其徹也攅簇如毬葉𩔖紫霞觴葉綠而小根有冗枝幹勁直髙可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而梗下覆如臍花繁而柄弱其英乃垂其葉青厚短大而稠其尖多其亞淺葉根冗甚莖青枝幹偃蹇髙可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目既開徑二寸以上其萼如小錢初青後黄其中隱然有頂有開數瓣上𥪡者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅㸃面徑三寸瓣大而圓紅翦絨初殷紅後木紅徑寸有半其形薄而瓦其瓣末碎而茸攅簇如刺葉綠尖而小其亞淺其莖紅葉根清淨枝幹扶疎髙可三四尺錦繡毬一名
錦羅衫蓓蕾如栗其花抱蔕其初殷紅既開鮮紅漸作紅黄色瓣濶而短葉似紫繡毬稀而大皺而尖葉根有冗鶴頂紅一名不老紅花似晩香紅薄而小外暈粉紅中暈大紅開徹粉紅瓣下嚲大紅瓣上攅如鶴頂葉青圓而小枝幹不甚髙大雞冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖青枝幹挺勁髙可四五尺繡芙蓉一名赤心黄一名老金黄初開赤紅既開中暈赤而外暈黄其瓣面黄而背紅徑二寸有半厚半之開早稜層整齊葉青澤而脆亞深葉根冗甚枝幹偃蹇而麤大髙可四五尺錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙蓉菊狀如芙蓉紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黄色其萼黄徑二寸許厚半之瓣如勺而
毛末微皺上簇如蓮萼黄而大萼中或突起數瓣葉綠長大而多尖其亞深葉根有冗幹勁挺髙可四五尺襄陽紅並蔕䨇頭出九江彭澤賓州紅一名岳州紅一名日輪紅重紅褊薄如鏇徑二寸中黄萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為二三與花葉相雜比茸茸然花心與筒葉中有青黄色頗與諸菊異冬菊花薄而小徑僅寸半色深紅質如蠟瓣濶而短開極遲葉疎青而澤初似銀芍藥其後弓而厚長而尖亞深尖多莖紫枝幹順直扶疎髙可五六尺　以上紅色　桃花菊劉蒙泉云粉紅單葉中有黄蕊其色正䫫桃花俗以此名葢以言其色爾花之形度雖不甚佳而開于諸菊未有之前故人視此菊如木中之梅焉枝葉最繁密或有無花者史鑄云一名桃紅菊花瓣如桃花粉紅色一蕊凡十
三四片開時長短不齊經多日乃齊其心黄色内帶微綠此花嗅之無香惟撚破聞之方知有香至中秋便開開至十餘日漸變為白色或生青蟲食其花片則衰矣其綠葉甚細小范成大云多葉至四五重粉紅色濃淡在桃杏紅梅之間未霜即開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃既開四面支撑紫燄騰耀後漸白紐絲葉青而稀濶大如掌亞深葉根多冗枝幹順直而扶疎髙可七八尺垂絲粉紅出西京九月中開千瓣細如茸攅聚相次花下亦無托瓣枝幹纖弱其花淡紅似銀紐絲而瓣不紐其朶俱垂色態嬌艶與醉西施醉楊妃各不相渉或謂三名即一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉青長大而稀亞深葉根清淨枝幹順直髙可一丈粉西施一名
紅西施一名紅粉西一名粉西花豐碩似白西施初開紅黄相雜有寶色開徹則淡粉紅瓣卷而紐背慘而紅如猱頭然柄弱不任葉青而厚長而瓦狹而尖亞深葉根多冗枝幹亦𩔖白西施合蟬菊九月末開粉紅筒瓣花形細者與蕊雜比方盛開時筒之大者裂為兩翅如飛舞狀一枝之杪凡三四花灑金紅一名灑金香一名金錢豹淡紅千瓣瓣間有黄色如灑紅粉團一名粉團花粉紅徑二寸厚半之中暈紅瓣短而多紋枝葉似金荔枝而青樓子粉西施一名晩香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠青而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍藥而髙大不及粉褒姒花粉紅而
小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人𩔖多混稱不知玲瓏者疏朗通透之物卷則書卷畫卷之𩔖管則簫管筆管之𩔖取象各不同有詠之連環絡索即玲瓏之别號于命名之意寖失不可不辨八寶瑪瑙一名八寶菊千瓣粉紅花花具紅黄衆色紫芙蓉一名勝芙蓉一名芙蓉菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣　以上粉紅色　珠子菊白色見本草注云南京有一種開小花瓣下如小珠子丹菊見嵇含菊
銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴往往有六七色黄白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朶二色西施一名紅二色一名黄二色一名二色白一名平分秋色徑可三寸厚半之開最久瓣葉枝幹皆與白西施同初開時數朶淡紅數朶淡黄逈然不𩔖半開時五彩寶色炫爛奪目開徹則皆淡桃紅色矣二色楊妃一名二喬一名金菊對芙蓉多瓣淺紅淡黄二色䨇出如金銀花徑僅二寸其萼黄其瓣如兎耳其葉綠而不澤厚而尖皺而瓦赤金盤一名脂暈黄一名琥珀杯其花初開紅黄而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅翦絨大寸許瓣疎初開黄而紅後紅而黄色易衰葉緑厚而短尖而
長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅妝一名壽陽妝一名銀梅每花不過數瓣瓣大如指頂每瓣卷皺密蹙下截深黄上截瑩白重臺彷彿水仙花下垂成穟如梅花清逸開早香甚葉綠大而皺尖而長其亞深葉根多冗其枝幹柔細而扶疎髙可一丈或以為茉莉菊甚謬海棠菊一名錦菊一名海棠春一名海棠嬌一名海棠紅一名小桃紅一名鐵幹紅色𩔖垂絲海棠徑寸有半形薄而瓦瓣短多紋而尖愈開愈竒有寶色中暈赤外暈黄邊暈純白或數色錯出變態不窮葉綠而澤厚而小亞深其枝幹勁直扶疎髙可四五尺蜜西施蜜色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其殘也紅而麗葉青而稠大而尖亞深葉根冗枝幹偃蹇髙可四五尺紫絨
毬一名紫絲毬一名紫蘇桃蓓蕾圓而綠如小龍眼大其開也碧綠紅紫黄白諸色間雜而紫燄為多瓣細而鑲四面參差茸茸如翦徑僅寸許圓如毬葉𩔖朝天紫小而青尖亞似少葉根清淨枝幹細直而勁髙可四五尺僧衣褐一名緇衣菊深栩子色小刺蝟菊一名栗葉花如兎毛朶團瓣如蝟之刺大如雞卵葉長而尖枝幹勁挺高可三四尺　以上異品
〔增〕劉蒙泉《菊譜》銀臺深黄萬銀鈴葉有五出而下有䨇紋白葉開之初疑與龍腦菊一種但花形差大且不甚香耳俗謂龍腦菊為小銀臺葢以相似故也枝幹纖柔葉青黄而麤疎近出洛陽水北小民家未多見也　范成大《菊譜》藤菊花密條柔以長如藤蔓可編作屏障亦名棚菊種之坡上則垂下裊數尺如纓絡尤宜池潭之瀕　史正志《菊譜》密友花頭大過折三明黄濶片花瓣形色不在諸品之下初開時長短不齊開
極其盛乃齊至于六層其中如抽芽數條短短小心與瓣為一色狀如春間黄密友花窠枝低矮綠葉最繁密見霜則周圍綠葉變紫色　沈兢《菊譜》諸州及禁苑品𩔖有樝子菊花小色黄香如樝子泰州黄　黄素馨　白素馨　蹙線菊　鐵脚黄鈴　黑葉兒　團圓菊　柳條菊　枝亭菊枝梗甚長用杖子撐之即籬菊一丈黄碧蟬菊青色鈸兒菊一種紫梗開早一種青梗開晩潛山朱新仲菊坡有玉盤盂與金鈴菊相似枇杷菊葉似枇杷花似金盞銀臺而極大却不甚香舒州有蜂兒菊鵝黄色水晶菊花面甚大色白而透明潛江有鋪茸菊色綠其花甚大光如茸二月間開臨安有長沙菊　滿堂金
壽安真珠俱黄色孩兒白　婺州有銷金紫菊紫瓣黄沿銷銀黄菊黄瓣白沿乾紅菊花瓣乾紅四沿黄色即是銷金菊三種乃佛頭菊種也浙有荷菊日開一瓣開足成荷花形衆菊未開不開衆菊已謝不謝金陵有松菊枝葉勁細如松其花如碎金層出于密葉之上　史鑄《越中菊譜》凌風菊黄色見山谷詩柑子菊黄色見后山詩楊妃裙黄色見徐仲車詩蠟梅菊見聞人善言菊卿公暇集　周師厚《洛陽．菊譜》紫幹子　五色菊　黄簇菊　柿葉菊　青心菊　葉紅菊　黄窠廷子　探白子　紅香菊　釵頭菊　川金菊深色單葉川翦金按原譜雜採劉范沈史諸譜以色分𩔖間
有遺逸續錄于此
子／醫家／御定佩文齋廣群芳譜／花譜　卷二十二至卷五十三／卷四十九　菊花二／集藻／五言古詩(P.27-2)..[文淵閣四庫全書本]
〔五言古詩〕
〔原〕晉袁山松〈詠菊〉靈菊植幽崖擢穎陵寒飇春露不染色秋霜不改條　陶潛〈飲酒〉結廬在人境而無車馬喧問君何能爾心逺地自偏採菊東籬下悠然
見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物逺我遺世情一觴雖獨進杯盡壺自傾日入羣動息歸鳥趨林鳴嘯傲東軒下聊復得此生　〈和郭主簿〉和澤周三春清凉素秋節露凝無遊氛天高風景澈陵岑聳逸峰遥瞻皆竒絶芳菊開林耀青松冠巖列懷此貞秀姿卓為霜下傑銜觴念幽人千載撫爾訣檢素不復展厭厭竟良月
〔增〕梁王筠〈摘園菊贈謝僕射舉〉靈茅挺三脊神
芝曜九明菊花偏可憙碧葉媚金英重九惟嘉節抱一應元貞泛酌宜長久聊薦野人誠　唐韋應物〈效陶彭澤〉霜露悴百草時菊獨妍華物性有如此寒暑其奈何掇英泛濁醪日入㑹田家盡醉茅簷下一生豈在多　韓愈〈晩菊〉少年飲酒時踊躍見菊花今來不復飲每見恒咨嗟佇立摘滿手行行把歸家此時無與語棄置奈悲何　白居易〈東園翫菊〉少年昨已去芳歲今又䦨如何寂寞意復此荒凉園園中獨立久日淡風露寒秋蔬
盡蕪没好樹亦凋殘唯有數叢菊新開籬落間攜觴聊就酌為爾一留連憶我少小日易為興所牽見酒無時節未飲心欣然近從年長來漸覺取樂難常恐更衰老強飲亦無歡顧謂爾菊花後時何獨鮮誠知不為我借爾暫開顔　〈和錢員外早冬翫禁中新菊〉禁署寒氣遲孟冬菊初坼新黄間繁綠爛若金照碧仙郎卜隱日心似陶彭澤秋憐潭上看日慣籬邊摘今來此地賞野意潛自適金馬門内花玉山峰下客寒芳引清句吟翫煙
景夕賜酒色偏宜握蘭香不敵淒淒百卉死歲晩冰霜積唯有此花開殷勤助君惜　席夔〈霜菊〉時令忽已變行看被霜菊可憐後時秀當此凛風肅淅𤁋翠枝翻淒清金蘂馥凝姿節堪重澄艶景非淑寧袪青女威願盈君子掬持來汎樽酒永以照幽獨　宋蘇舜欽〈和聖俞庭菊〉不謂花草稀實愛菊色好先時自封殖坐待秋氣老類裝翠羽枝已喜金靨小嚴霜發層英益見化匠巧揺疑光艶落折恐叢薄少一日三四吟一吟三四遶賞
專情自迷美極語難肖得君所賦詩爛熳惬懐抱朗詠償此心清尊為之倒　梅堯臣〈舟上採菊〉泯泯平慢流行當季秋月演漾過汀洲汀洲芳杜歇白露夜正霏黄菊寒更發采以泛酒巵不獨映華髪　〈和劉原甫省中新菊〉華省切星斗沉沉嚴燕房秋風茂陵孫種菊爛生光天晴蝴蝶飛上下舞䨇黄劉郎才筆豪移榻吟在傍日晩吏已散殘景上粉墻有酒無飲伴掇英襟裾香還思陶淵明棄官歸柴桑東籬獨此物盈把恨無觴賴有
白衣來好事遺壺漿適意各一時豈乏同舍郎　〈謹和相國屋上菊叢〉屋上有叢菊結根深瓦縫既無地勢美又乏土力擁乃因塗明生不因人所種亦能應節開焉取入公用公來步廣庭聞鴈目始縱忽見粲然英降植合常從賔僚席其傍詠翫意已重物莫厭僻逺會遇良可頌　〈依韻和通判把菊有寄〉湖邊草樹多蠧葉已少色唯菊不畏霜淡艶如有徳自與蘭並生非因人所植愛貴曾未厭秋日短苦逼朋好各相望採持空嘆息臨
杯不能飲對案不能食借問君何憂節物感人極　歐陽修〈西齋手植菊花過節始開偶書奉呈聖俞〉秋風吹浮雲寒雨灑清曉鮮鮮墻下菊顔色一何好好色豈能常得時仍不早文章損精神何用覻天巧四時悲代謝萬物惜凋槁豈知寒鑑中兩髩甚秋草東城彼詩翁學問同少小風塵世事多日月良會少我有一樽酒念君思共倒上浮黄金蘂送以清歌裊為君發朱顔可以𨚫君老
〔原〕蘇洵〈菊〉騷人足竒思香草比君子况此霜下
傑清芬絶蘭茝氣禀金行秀徳備黄中美古來鶴髪翁餐英飲其水但恐蓬藋傷課童加料理
〔增〕司馬光〈秋原菊〉高原向揺落叢菊始滋榮草際浮金碧照人䨇目明何湏夭生理玉斚泛餘英　王安石〈黄菊有至性〉團團城上日秋至少光輝積隂欲滔天况乃草木微黄菊有至性孤芳犯寒威采采霜露間亦足慰朝饑
〔原〕蘇軾〈詠甘菊〉越山春始寒霜菊晩愈好朝來出細粟稍覺芳歲老孤根䕃長松獨秀無衆草晨光雖照耀秋雨半
摧倒先生臥不出黄葉紛可掃無人送酒壺空腹嚼珠寳香風入牙頬楚些發天藻新荑蔚已滿宿根寒不槁揚揚弄芳蝶生死何足道頗訝昌黎公恨爾生不早
〔增〕蘇軾〈贈朱遜之詩并引〉元祐六年九月與朱遜之㑹議於穎或言洛人善接花歳出新枝而菊品尤多遜之曰菊當以黄為正餘可鄙也昔叔向聞鬷蔑一言知其為人予於遜之亦云黄花候秋節逺自夏小正坤裳有正色鞠衣亦令名一從人偽勝遂與天力爭易姓寓非
族改顔隨所令新竒既易售粹駮宜相傾疾惡逢伯厚識真似淵明君言我所印世論豈敢評願君為霜風一掃紫與赬　〈和子由記園中草木〉野菊生秋澗芳心空自知無人驚歲晩惟有暗蛩悲花開澗水上花落澗水湄菊衰蛩亦蟄與汝歲相期楚客方多感秋風詠江蘺落英不滿掬何以慰朝饑　陳與義〈菊〉黄花不負秋與秋作光輝夜霜為作祟朝日為解圍今晨豈重九節意入幽菲孤芳擅天地衆卉亦已微殷勤黄金靨照耀白
板扉沽酒欲壽花孔方與我違靜坐絶省事未覺此計非夕英豈不腴騷人自難肥　〈書懷示友〉蕭蕭十月菊耿耿照白草開窓逢一笑未覺徐娘老風霜要飽更獨立晩更好韓公真躁人顧用憂懷抱　范成大〈寄題向撫州采菊亭〉一葉起秋色衆綠凋歲華耿耿霜露側餘此黄金葩西風滿天地孤芳照塵沙殷勤開小築花氣日夕嘉落英楚纍手東籬陶令家兩窮偶寓意豈必真愛花不如亭中人一笑了天涯采采勿虚度門前欲高
牙　陸游〈陶淵明云三徑就荒松菊猶存蓋以菊配松也余讀而感之因賦此詩〉菊花如端人獨立凌氷霜名紀先秦書功標列仙方紛紛零落中見此數枝黄高情守幽貞大節凛介剛乃知淵明意不為汎酒觴折嗅三歎息歲晩彌芬芳　〈小飯賞菊〉菊得霜乃榮性與凡草殊我病得霜健每𨚫稚子扶豈與菊同性故能老不枯今朝喚父老采菊陳酒壺舉袖舞翩躚擊缶歌嗚嗚秋晩遇佳日一醉詎可無　〈晩菊〉蒲柳如懦夫望秋已凋
黄菊花如志士過時有餘香眷言東籬下數株弄秋光粲粲滋夕露英英傲晨霜高人寄幽情采以泛酒觴投分真耐久歲晩歸枕囊　陳篔窓〈詠菊花〉手種黄金花摩挲待其成朝來風雨過萬彚秋竛竮起問花知否獨立長亭亭嘗於清霜下退然得此生南山與東籬我亦學淵明久落塵網中叫花花不應　韓竹坡〈采菊〉擷我百結衣為君采東籬半日不盈掬明朝還滿枝悠然何處是千古正如斯　金党懷英〈西湖晩菊〉重湖滙城曲
佳菊被水涯高寒逼素秋無人自芳菲鮮飇散幽馥晴露隨餘滋蹊荒綠苔合采采嘆後時古瓶貯清泚芳樽湔塵霏逺懐淵明賢獨往誰與期徘徊東籬月歲晏有餘悲　元郝經〈野菊〉乾坤入消數萬物呈晩節秋晏菊始華荒叢翳林樾野迥幽姿清岡斷寒艶接絲蟲𦋀青苞啼螿抱枯葉瀼露積玉華層層擁金屑我欲摘以杯飲之濯中𤍠霜栽郁髙標胡與荒穢列嗟爾夷惠儔玉質難變滅不謂無人看便使幽香歇安得老瓦盆坐對
澆古月　何中〈菊二首〉我耕不半畝黄花列千叢蕭條變衰時一夕萬里風立孤不作難英英異風骨君看牆東客夜寒步霜月　菊花如幽人梅花如烈士同居冰雪中標格不相似道路阻荒寒故人萬里餘菊枝儻可折持以寄逺書　吳景奎〈采菊〉爽氣浮西山風煙澹原隰悠然出衡門佳節逢九日衆草萋以青黄菊正秋色采之不盈把妙意良自得謂能制頽齡可泛忘憂物驩言命壺觴萬事付酣適永懐東籬人俛仰已陳迹　王
翰〈題菊〉我憶故園時繞籬種佳菊交葉長青蔥餘英吐芳馥别年二十載粲粲抱幽獨豈無桃李顔歲晩同草木及茲覩餘芳使我淚盈掬離披已欲摧瀟灑猶在目雨露豈所偏歲月不可復歸去來南山餐英坐空谷　戴良〈對菊聯句〉翡翠翦秋葉金瓊鏤寒英良駢枝競戢戢植𠏉紛亭亭翰逞芳固的皪𨷵𡡾益晶熒璜幽姿匪人造逸態諒天成轅傍芽萌庶孽乳萼孕懷綳溫螫虎縮逗翳㾕蚝枯梮莖良遲倩飇陣颯疾役雷輥輷翰挐
楹互雜沓跂檻逓紛爭璜秋榮姿𡜮婐春粲失嫈嫇轅瑩奪鵝肪膩飛攘鷗毳輕溫韻冽帖疎穴迹祕慰羇傖良魏書奉延輔酈水滋甘馨翰締芳笑蘭友論雅傲梅兄璜摵摵感餘鎩采采憐孤撐轅譜之已百品詠之復千名溫或繁若朝弁或潔若藍瑛良或密若飄霰或粲若羅星翰或赴若輻輳或屹若峩屏璜或散若㽅豆或聚若輜軿轅或潤若璜佩或麗若金籯溫或鮮如鷺振或悴如魴赬良或斥如僕隸或積如雲仍翰或翩如春
蝶或熠如宵螢璜或偃如膂傴或昻如氣盈轅或揚如袂舉或側如杯傾溫或盛喜若笑或哀憂若酲良或即階陛立或俱盆盎升翰或儕處士逸或儷節婦貞璜或翔疑孔翥或峙訝鸞停轅或詫天姥巧或覘地媼靈溫朝采有元亮夕餐有屈平良用酬我嘉節來踐爾佳盟翰餖容交錯飣巵許逡廵行璜摘鮮盛棃栗傾濁饒醁𨤍轅起酬足蹂躪坐嚥腹膨脝溫陸味萃南品海腥極東烹良已暢一朝樂復哦千古情溫句竒嫓犖确韻古
鏗韶韺良馳驟門接武格𨷵掀鏖兵翰味辛薑桂性語險魅魈驚溫怯敵迹屢屏懾敗眼頻瞠良籍湜走且躓郊島弛復獰翰尊卑異川岳清濁分渭涇璜遐思時踸胃凝睇靡瞤睛轅顧慚駑駘力莫抗騏驥衡溫四美已云具二難亦既并翰愁去踰激矢歡來劇抽絣璜即此成放曠何用困拘儜良永緝婀娜佩庶濯塵垢纓翰　僧宗衍〈對菊有感〉百草競春色惟菊有秋芳豈不涉寒暑本性自有常疾風吹髙林木落天雨霜誰知籬落間
弱質懷剛腸不怨歳月暝所悲廹新陽永歌歸去來此意不能忘　明胡翰維〈南有佳鞠〉維南有佳鞠風露發清妍離離碧玉樹燦燦黄金錢色含坤裳美質抱日精圓藴靈自女几滋布瀰樊川既入神后品還充仙子餐中壽登百歲上壽延千年千年與百歲何異瞬息間獨有幽貞節可比金石堅托以奉君子歲晏期弗諼　王芾〈題秋菊軒〉九月霜露零秋氣已云肅草木盡凋悴而有籬下菊燦燦如有情盈盈抱幽獨我欲餐其英采之
不盈掬呼兒具雞黍白酒正可漉素心二三人于焉叙心曲陶然付一醉萬事亦已足詠歌柴桑詩千載有餘馥　李東陽〈墨菊二首〉白霜被原隰黃菊秋始花餘馨引遥袂采掇初還家秀色雖可玩玩久不復華入畫清且古為詩正而葩幽懐託揮寫庶用傳無涯持此問真幻無言空自嗟　畫菊不畫香香空詎堪掬畫菊不畫色色似花已俗都無色香在安用此為菊登堂見孤標入手宜可觸自非識菊者但看桃李足古色今不知世
人空有目　王問〈涇上觀菊〉涇上一老人愛菊如愛稼踏葉到林丘散襟茅茨下清歌吐芳音采采漸盈把睠言五色姿陽春似相假晩節良可親予懐自舒冩有物苟㑹心那辭在荒野歲晏不可留柴車夙云駕奕奕車馬客誰解閑行者　董其昌〈盆菊〉衆芳豈不妍秋英自清絶意與幽人會標名霜下傑容以桃李顔艶彼茱萸節翩翩五陵子佳色紛相悅積紫照朱茵堆黄象金埒賞韻一以乖籬堵寧辭拙亭亭盆中菊偏承美人擷香
分甘谷幽色借冰壺潔對此讀離騷心魂生瑩徹悠然見西山孤峰正嶔櫱
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／五言律詩(P.6-1)..[文淵閣四庫全書本]
〔五言律詩〕
〔增〕唐太宗〈賦得殘菊〉階蘭凝曙霜岸菊照晨光露濃晞曉笑風勁淺殘香細葉凋輕翠圓花飛碎黄還持今歲色復結後年芳　駱賓王〈秋菊〉擢秀三秋晩
開芳十歩中分黄俱笑日含翠共搖風碎影涵流動浮香隔岸通金翹徒可泛玉斚竟誰同　李嶠〈詠菊〉玉律三秋暮金精九日開榮舒洛媛浦香泛野人杯靃靡寒潭側丰茸曉岸隈黄花今日晩無復白衣來
〔原〕李白〈感遇〉可嘆東籬菊莖疎葉且微雖言異蘭蕙亦自有芳菲未泛盈樽酒徒沾清露輝當榮君不採飄落欲何依
〔增〕盧綸〈九日奉陪令公登白樓同詠菊〉瓊樽猶有菊可以獻留侯願比三花秀非同百卉秋金英分藥細玉
露結房稠黄雀知恩在銜飛亦上樓　朱灣〈秋夜宴王郎中宅賦得露中菊〉衆芳春競發寒菊露偏滋受氣何曾異開花獨自遲晩成猶有分欲採未過時忍棄東籬下看隨秋草衰　耿湋〈賦得寒蜂採菊蘂〉遊颺下晴空尋芳到菊叢帶聲來蘂上連影在香中去住霑餘霧髙低順過風終慙異蝴蝶不與夢魂通　顧非熊〈萬年厲員外宅賞殘菊〉纔過重陽後人心已為殘近霜須苦惜帶蝶更宜看色減頻經雨香銷恐漸寒今朝陶令宅不
醉𨚫應難　姚合〈病中辱朱諫議惠甘菊藥苗因以詩贈〉蕭蕭一畝宮種菊十餘叢採摘和芳露封題寄病翁熟移茶鼎裏餐稱石甌中香氣將何比從來味不同　李商隱〈菊〉暗暗淡淡紫融融冶冶黄陶令籬邊色羅含宅裏香幾時禁重露實是怯殘陽願泛金鸚鵡升君白玉堂　許棠〈白菊〉所尚雪霜姿非關落帽期香飄風外别影到月中疑發在林彫後繁當露冷時人間稀有此自古乃無詩　李建勲〈採菊〉簇簇競相鮮一枝開幾番
味甘資麴糵香好勝蘭蓀古道風搖逺荒籬露壓繁盈筐時採得服餌近知門　蕭彧〈賦得菊送德林郎中學士赴東府〉離情折楊柳此别異春哉含露東籬艶汎香南浦杯惜持行次贈留插醉中廻暮齒如能制玉山甘判頹　張蠙〈白菊〉秋天木葉乾猶有白花殘舉世稀栽得豪家𨚫畫看片苔相應綠諸卉獨宜寒幾度攜佳客登髙欲折難
〔原〕羅隱〈詠菊〉籬落歲云暮數枝聊自芳雪裁纖蘂密金拆小苞香千載白衣酒一生青女霜春
叢莫輕薄彼此有行藏
〔增〕僧無可〈詠菊〉東籬搖落後密艶被寒催夾雨驚新拆經霜忽盡開野香盈客袖禁蘂泛天杯不共春蘭並悠揚逺蝶來　僧廣宣〈九日菊花詠應詔〉可訝東籬菊能知節𠉀芳細枝青玉潤繁蘂碎金香爽氣浮朝露濃滋帶夜霜汎杯傳壽酒應共樂時康　宋韓𤦺〈菊〉萬卉趁枯死香金𨷵晚葩甘名應得露野色豈如家俗態惜遲暮芳情誰怨嗟重陽樽酒伴不見牡丹花　〈菊觴〉九日陪嘉客金英泛酒船醱醅時
上下浮蟻自周旋香逐榴花發甘嗤柏葉先坐中宜醉挹仙錄載延年　〈重九席上賦金鈴菊〉黄金綴菊鈴兗地獨馳名細蘂浮杯雅香筩貯露清風休沉夜警雨碎入寒聲自此傳仙種秋芳冠玉京　邵雍〈和張二少卿丈白菊〉清淡曉凝霜疎枝殿顥商自知能潔白誰念獨芬芳豈為瓊無艶還驚雪有香素英浮玉液一色混瑤觴　司馬光〈和李殿丞倉中對菊〉髙士寄朝市迥然心迹殊秋風太倉裏黄菊滿庭隅陶令成詩後王公送酒
無遙知壓俗事未免强躊躇　文案漸消散倉閑吏已稀庭空數蝶下夜靜一螢飛愛賞忽成句淹留時忘歸髙情雖不繫遇此獨依依　凉風正蕭瑟朋好復徘徊幽興𣺌不盡芳樽時一開餘英蓋紅葉墜露濕蒼苔從此東籬下應忘歸去來　〈和江鄰幾金鈴菊〉何處見佳菊秋風汶水陽酒浮金鐸細露汎蜜房香不謂紅塵地相逢君子堂依然故人意不减舊芬芳　〈詠菊〉瑣瑣南陽菊秋潭歲自開孤根擁紅葉落蘂𡡾蒼苔正以參靈
藥因之植紫臺願兼金掌露同入柏梁杯　〈野菊〉野菊未嘗種秋花何處來羞隨衆草後故犯早霜開寒蝶舞不去夜蛩吟更哀幽人自移席小摘泛清杯　孔平仲〈對菊有懐郎祖仁〉庭下金鈴菊花開已十分多情能惠我對景獨思君秀色三秋好清香一室聞扁舟今夜雨何處宿江雲　戴昺〈十日取野菊從酒〉野徑菊仍好村壚酒亦嘉未應今日蘂便是背時花心在家千里身猶客九華官程難久駐風雨暮山斜　金党懐英〈黄菊集
句〉九月欲將盡鮮鮮金作堆遶籬殘艶密擁鼻細香來五色中偏貴羣花落始開可憐陶靖節共此一傾杯　元蒲道源〈九月十八日黄菊始開時且禁釀漫成示徳衡弟〉苒苒秋事杪幽叢花始黄直須彫衆卉纔許見孤芳重露洗金質嚴風吹綠裳陶翁如有酒何日不重陽　范梈〈九日諸生攜酒至城東看菊〉楚楚臨堦菊重陽特地開慰人良有意報汝愧無才巷杵聞雞發鄰觴送蟹來采英吾欲寄悵望𠋣江臺　明髙啓〈王公子宅五
月菊〉秋英忽夏發宛在阿戎家細認驚初見髙吟喜共誇不依寒竹雨欲映午榴霞我意甘遲暮樽前有此花　何景明〈汝慶宅紅菊〉紅菊開時暮𠅘𠅘冠物華亦知顔色好不是艶陽花羅𦂶嬌秋日樓臺𡡾晩霞清香如不改常傍美人家　〈八月二十八日子容過對菊〉近節逢花放開樽集異鄉乾坤共一笑風雨似重陽誰識暮蟬意獨憐秋樹芳他時益爛熳邀爾醉西堂　〈汝濟夜過同以行對菊花〉搖落相過地芳菲晩更親酒醺留𡡾
眼燈色笑生春風雨新晴夜江山未老身百年如不醉恐負此花神
〔原〕李夢陽〈菊花〉不隨羣草出能後百花榮氣為凌秋健香緣飲露清細開宜避世獨立毎含情可道蓬蒿地東籬萬代名
〔增〕陳憲章〈前菊會〉荒村開紫菊細雨隔蒼梧漂泊逢山鬼歸來覓酒徒佳期賓不赴幽賞子何孤為罰南山老青錢買百壺　〈後菊會〉餘花留醉客缺月到疎梧我老真違世人生各有徒交遊今日少宇宙此𠅘孤慣得趨時理千金買一壺　〈後菊
會再次李九淵韻〉黄花憎競賞人事奪幽期長夜來尋醉微霜落滿枝行藏深琖酒風月小囊詩長嘯東軒下蒼髯白接䍦　留連杯酒下重疊菊花期熟犬知過客寒蜂亦戀枝溪山廻月色香影入梅詩地窄君休舞傾斜爾接䍦　〈楚雲臺觀民澤所栽菊寄民澤用昨九日韻時民澤還五羊未返〉當軒玉朶孤植竹翠莖扶香細風初動神清俗本無寒深溪井涸月出山瓢疎何處異鄉客永懐歌茱萸　〈野菊吟寄子長再次前韻〉野菊生
何處尋香杖偶扶孤標猶訝絶佳色舊知無老弄真成獨秋來不作疎金樽誰九日引滿對茱萸　〈吳明府送菊次韻答之〉黄菊有名花淵明無酒官酒多人自醉花好月同看老未厭人世天教共歲寒未應攜不去髙歩蓬萊山
〔原〕申時行〈菊畦〉誅茆疏野徑種菊擬山家秀擢三秋幹竒分五色葩凌霜留晩節殿歲奪春華為道餐英好東籬興獨賒　唐文獻西苑宸遊地東籬菊已花當年誇野色此日艶天葩輕白凌寒露深紅散晩霞
秋英疑可茹無復楚人嗟
子／醫家／御定佩文齋廣群芳譜／花譜　卷二十二至卷五十三／卷五十　菊花三／集藻／七言律詩(P.13-1)..[文淵閣四庫全書本]
〔七言律詩〕
〔增〕唐白居易〈酬皇甫郎中對菊花見憶〉愛菊髙人吟逸韻悲秋病客感衰懐黄花助興方攜酒紅葉添愁正滿堦居士葷腥今已斷仙郎杯杓為誰排愧君相憶東籬下擬廢重陽一日齋　李商隱〈野菊〉苦竹園南椒塢邊微香冉冉淚涓涓已悲節物同寒鴈忍委芳心與暮蟬細路獨來當此夕清樽相伴省他年紫雲新苑移花處不取霜栽近御筵　〈和馬郎中移白菊見示〉
陶詩只採黄金實郢曲新傳白雪英素色不同籬下發繁花疑自月中生浮杯小摘開雲母帶露旋移綴水精偏稱含香五字客從茲得地始芳榮　李山甫〈劉員外寄移菊〉秋來緣樹復緣墻怕共平蕪一例荒顔色不能隨地變風流唯解逐人香煙含細葉交加碧露拆寒英次第黄深謝栽培與知賞但慚終歲待重陽　皮日休〈和魯望白菊〉已過重陽半月天琅華千㸃照寒煙蘂香亦似浮金靨花様還如鏤玉錢玩影馮妃堪比艶鍊形
蕭史好爭妍無由摘向牙箱裏飛上方諸贈列仙　陸龜蒙〈幽居有白菊一叢因而成詠呈知己〉還是延年一種材即將瑤朶冒霜開不如紅艶臨歌扇欲伴黄英入酒杯陶令接䍦堪岸著梁王髙屋好𣣱來月中若有閑田地為勸姮娥作意栽　〈重憶白菊〉我憐貞白重寒芳前後叢生夾小堂月朶暮開無絶艶風莖時動有竒香何慙謝雪清才詠不羨劉梅貴主妝更憶幽窓凝一夢夜來村落有微霜　鄭璧〈白菊〉白艶輕明帶露痕始知
佳色重難羣終朝疑笑梁王雪盡日慵飛蜀帝魂燕語似翻瑤渚浪鴈風疑卷玉綃紋瓊妃若會寛裁翦堪作蟾宫夜舞裙　司馬都〈白菊〉耻共金英一例開素芳須待早霜催遶籬看見成瑤圃汎酒初迷傍玉杯映水好將蘋作伴犯寒疑與雪為媒夫君每尚風流事應為徐妃致此栽　張賁〈白菊〉雪采冰姿號女華寄聲多是地仙家有時南國和霜立幾處東籬伴月斜謝客瓊枝空貯恨𡊮郎金鈿不成夸自知終古清香在更出梅妝弄
晩霞　宋韓𤦺〈九日賞菊未開席上次韻答崔象之寺丞〉誰知九日接賓觴未放寒花拆露房早是生來悲晩節那堪開不在重陽滿頭且應良辰插一夜寧衰淺意香守待金鈴披絶艶共君搴蘂醉餘芳　〈和崔象之紫菊〉紫菊披風碎曉霞年年霜晩賞竒葩嘉名自合開仙府麗色何妨奪錦砂雨徑蕭疎凌蘚暈露叢芬馥敵蘭芽孤標只取當筵重不似尋常泛酒花　〈八月十九日賞菊〉春英無不惜開遲秋菊常懐素景悲慣負晩霜甘
索寞忽逢先閏促離披欲移庭檻嫌傷早擬泛賔罍未入時自是寒花當守分一違佳節速人嗤　王安石〈和晩菊〉不得黄花九日吹空看野葉翠葳蕤淵明酩酊知何處子美蕭條向此時委翳似甘終草莽栽培空欲傍藩籬可憐蜂蝶飄零後始有閑人把一枝　蘇轍〈戲題菊花〉春初種菊助槃蔬秋晩開花插滿壺微物不多分地力終年乃爾任人須天隨匕箸幾時輟彭澤樽罍未遽無更擬食根花落後一依本草太傷渠　徐積〈菊花〉
為汝花中開最孤詩翁可惜屢提壺𨚫應有意酬青眼渾似傾心向白鬚擊銅鉢時吟更好擲金錢後醉相娱楊妃只有黄裙在且問風霜留得無　劉子翬〈詠菊〉青叢馥郁早抽芽金蘂斕斑晩著花秋意祇應宜淡泊化工可是惜鉛華輕煙細雨重陽節曲檻疎籬五柳家暮醉朝吟供採摘更憐寒蝶共生涯　楊萬里〈野菊〉未與騷人當糗糧况隨流俗作重陽政緣在野有幽色肯為無人減妙香已晩相逢半山碧便忙也折一枝黄花應
冷笑東籬族猶向陶翁覓寵光　〈九日菊未花〉舊説黄楊厄閏年今年併厄菊花天但挼青蘂浮新酒何必黄金鑄小錢半醉嚼香霜月底一枝𨚫老鬢絲邊阿誰會得開遲意暗展重陽十月前　〈九日郡中送白菊〉未應白菊减于黄金作鈿心玉作裳一夜西風開痩蕾兩年南海伴重陽若言佳節如常日為底寒花分外香挼蘂浮杯莫多著一枝留插鬢邊霜　陳傅良〈和林宗易菊花韻〉一歲所餘秋有幾重陽偏與老相催每憐白髪能
長健雖愛黄花亦懶栽好景游從須好友新詩風味似新醅人生適意無過此恣聽東籬早晏開　潘紫巖香名不枉入騷壇最愛霜林耐歲寒切莫逢人嘆遲暮何曾委地有飄殘人如靖節本堪採世欠靈均少得餐甚矣吾衰閉門坐籬邊自折一枝看
〔原〕方九功露冷江蘋鴈度時蕭蕭黄菊滿疎籬寒枝帶雨開仍艶晩節凌霜賞未遲移傍小簷承𦂶席縱觀深夜倒金巵摘來冉冉香盈把共泛西風醉莫辭　莫惜寒花開太晩孤懐
深喜客來䨇疎枝最耐存霜圃晩節偏宜映月窓同調自應蘭是籍濁醪何有玉為缸籬邊無限陶潛興倒著綸巾醉未降
〔增〕金元好問〈野菊座主閑閑公命作〉柴桑人去已千年細菊斑斑也自圓共愛鮮明照秋色争敎狼籍卧疎煙荒畦斷壟新霜後痩蝶寒螿晩景前只恐春叢笑遲暮題詩端為發幽妍　晩景蕭疎畫不成晩花作意出繁英鮮明獨向霜露見爛熳𨚫隨蒿艾生南國騷人知有待西風蝴蝶更多情南山正在悠然處
安得芳樽與細傾　〈為鮮于彦魯賦十月菊〉清霜淅淅散銀沙驚見芳叢閲歲華借暖定誰留翠被鍊顔端自有丹砂秋香舊入騷人賦晩節今傳好事家不是西風苦留客衰遲久已避梅花　元王惲〈桃花菊〉淚灑明妃寄露葩換根非為貯丹砂黄輕白碎空多種碧爛紅鮮自一家騷客賦詩憐晩節野人修譜是頭花九秋霜露無情甚時約行雲䕶彩霞　馬祖常〈䨇頭菊〉金屈巵邊醉袖垂秋雲如幄貯仙姿寒生小靨廻鸞動香入流蘇
睡鴨移結綬巧承西顥曲落鈿羞帶月支睂青霜為我催顦顇銀屋何人怨别離　〈菊枕〉東籬采采數枝霜包裹西風入夢凉半夜歸心三徑逺一嚢秋色四屏香牀頭未覺黄金盡鏡底難敎白髪長幾度醉來消不得卧收清氣入詩腸　明髙啓〈晩香軒〉不畏風霜向晩欺獨開衆卉已凋時地荒老圃苔三徑節過重陽雨一籬秋色蒼𣴭人醉少寒香落寞蝶先知山翁獨念同衰晩坐對幽軒每賦詩
〔原〕李東陽〈楊妃菊〉誰采繁花席上題
偶將名姓託唐妃日烘花萼醺時面雨換華清沐後衣隔座似邀秦國語揮毫未放謫仙歸欲從顔色窺生相已落詩家第二機
〔增〕李東陽〈月下賞菊柬邃庵太常先生〉不隨春蝶夢滕王又送秋蟬過綠楊佳客到時非舊雨好花開處亦重陽為園恨少青山地插帽羞看綠鬢郎長對此花還此客縱敎多病也身康　〈十月賞菊體齋席上限韻〉尋芳何意到君家雨過髙城少暮沙此夜幽歡還月下去年孤館各天涯狂思晩節曾吹帽壽
擬春期及進瓜不是老來詩骨健誰能白髪對黄花　〈後園種菊經月忽見數花用亨父韻并呈城東賞菊諸君〉幽花種得偶相忘歩轉南簷𨚫背堂但有芳心寧擇地更無佳客亦宜觴登臨憶負重陽雨採掇愁沾昨夜霜滿袖餘香試披拂晩來風力正悠揚　〈九日盆菊盛開將出郭有作〉買得長安擔上秋南山只在屋西頭花開正好逢佳節身病那堪復逺遊昨夜月明空對酒晩來風𢚩怕登樓多情重有燈前約為報花神作意留
〈周原己席上賦十月菊〉布袍蕭索不勝凉坐愛芳心共日光何用門前看五柳始知秋後有重陽故園栽處田應熟小市開時藥正香自古交期須歲晩相過不敢避風霜　〈冬月對菊用陳玉汝韻〉搖落霜空萬木飛一枝無柰賞心微未成老圃應須學若在南山便合歸人道秋香非昨夜天留晩色共斜暉陶翁可是忘機者猶自含情待白衣　吳寛〈原己宅賞菊〉休從雲外望天香誰似蕭然林下妝嫩蘂漸成黄面老低枝猶比白衣長曾
隨枸杞添風味𨚫笑芙蓉住水鄉詩社清忙今又動看花直擬過重陽　〈次韻李士英劉道亨過園居看菊〉詩人渾不厭貧家閒就荒園看菊花傾倒臘醅瓶未罄品題秋色句争嘉殘英抱節真霜傑本草言功有日華醉後𨚫勞歸騎晩西風烏帽數枝斜　陳憲章〈九日晩對菊次容處士韻是日縣主曹侯二尹邵侯持酒過白沙李九淵容貫各館鄉中未還〉一年佳節到黄花霜在籬根月在沙今日縣侯親送酒幾時詩客報還家疎枝向
晩青如許老鬢逢秋白未涯更欲西良開酒𧣴勝遊堪泛五更槎　〈再用韻〉焉知老子非元亮請看黄花滿白沙賸有香醪供采采何須蠟屐到家家屢經細雨開花面獨立西風背水涯欲把一株種蟾闕恐驚天女笑乘槎　〈次趙提學十月賞菊韻〉不論開早與開遲到處逢花把一枝清獻插來紗帽重陶潜醉倒葛巾𣣱青藜不赴先生召白雪虚傳幼婦詞𨚫對藥欄何意緒江門店酒獨斟時　〈答吳樂善送菊〉兩莖何處萎霜根路入廬
山不問村佳節總非前日月新香猶裊舊龍門氣清天與金行秀色淺人知土德尊今日淵明不能領倒巾簷下弄詩魂　何孟春〈送菊涯翁〉山徑曾陪九日遊數枝還為一尊留買從逺市聊供節栽向名園合擅秋漸老有人憐客瘦乍寒無計替蜂愁多情不用防吹帽短髪猶禁插滿頭　熊卓〈汪司驥席上對菊〉錦席秋軒流客觴堦除遲菊戀年芳翠條苒苒初經雨青蘂娟娟欲𠉀霜幸為分回供閴寂空然别去夢寒香小車如覓東溪
路古屋疎籬是醉鄉　喬長史〈詠醉楊妃菊〉嬝娜嬌姿不耐霜芳根移得在昭陽帶將春色三分艶散作秋隂滿院香傾日尚疑聞羯鼔臨風猶似舞霓裳祇愁野鹿偸銜去寂寞棃園空斷腸
〔原〕王世貞貪看晩節傲霜颸淡色幽香冷不辭入坐叵羅爭自引歸來欵叚未須騎推敲月下猶孤語競病風流彼一時若使東籬主人在攢睂那肯和新詩
〔增〕申時行〈對菊〉獨坐髙齋汎羽觴且看叢菊𡡾重陽繁英乍吐丹霞色冷艶全分白雪
香好共清幽矜晩節偏從搖落殿秋光疎花短髪能相𠋣三徑猶憐歲月長　〈婁東荊石公餉菊賦謝〉一水能通貫月槎九秋偏贈傲霜花瓊枝濯濯深含露紫艶叢叢細吐霞開傍松軒成晩節分來蓬島是仙葩試論禁苑追陪日何似園林樂事賒　〈茅亭看菊〉小結茅齋掩蓽門翛然風物似山村一丘髙卧身仍健三徑新鋤菊尚存麗色盈盈開錦障幽香冉冉注清尊誰知搖落風霜𠉀偏荷栽培雨露恩
〔原〕馬德澄秋深菊圃吹寒風
報道阿家花早叢鶯羽半遮西子白鶴翎斜映太真紅參差萬朶霜天曉稠疊千枝煙雨空肯與山樵分秀色移栽不逺過墻東　吳執御水浸長天搖砌明𠅘𠅘珠玉綻秋英晩香冷秀經霜後淡意疎容與景迎籬下留連非藉酒雨中尋覓最多情飛塵不到莎㕔下愛爾幽香浸骨清
子／醫家／御定佩文齋廣群芳譜／花譜　卷二十二至卷五十三／卷五十三　萬年花等／長樂花(P.28-1)..[文淵閣四庫全書本]
長樂花
〔集藻〕
〔賦〕
〔増〕晉傅元〈紫華賦并序〉紫華一名長樂生扵蜀其東界特饒中國竒而種之余嘉其華純耐久可厯冬而服故與友生各為之賦有遐方之竒草禀二氣之純精仰紫微之景曜因令色以定名剛莖勁立纖條繁列從回風以揺動紛蘭暢而蕙潔蔚青葱以增茂並含華而未𤼵扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而奪人目精下無物以借喻上取象扵朝霞妙萬物而比艶莫兹草之可嘉　唐蘇頲〈長樂花賦并序〉蜀太守庭際有紫華草秋早始繁英露洗冬早尚直本霜封蕪雜大同扵衆卉盛衰小異扵羣物予訝而未識吏或告余曰此長虞所賦蜀長樂花也故心賞焉因口授書吏遂墨而成作恨不見古人所為得髣髴其㫖爾夫長者以短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令名兮在茲徒見其豐族苯䔿髙標璀璨莖丹外而縞中葉縹分以紅貫綴緑穎之重疊索紫蕤之爛熳廹而象之君子其常或㣲或章聳危冠兮䙬若綬默退静其何望逺以意之佳人欲翔炫炫煌煌重羅綺兮撲瑶翠蹇来思而未嘗匪以幽兮自直匪以直兮自蔵匪以晚兮自耀匪以耀兮自强文濁露之均灑庇清舒之泛光本無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰與夫玉堂金閣之偏賞白日青春之特麗嵗不與兮時向闌風蕭蕭兮夜漫漫賔逺鴻扵沙塞呌離鶴扵江干君曽不見三月華矣盡林間之槁木千霜殞矣亦庭下之枯蘭懿此常度凌扵早寒假春期而不彩雖秋令而不殘衝雨霰之飛薄任雲山之險難芳弗珍扵靃靡節恒慕扵檀欒吾則知𣗳背之奚托傾心之可安如後凋之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或珍兮君是恵彤庭赫兮朱草駢交屈軼兮友賔連伊榛莽而荒此君曷為而賦㫋
子／醫家／御定佩文齋廣群芳譜／木譜　卷六十八至卷八十一／卷七十　松三／集藻／詩散句(P.16-1)..[文淵閣四庫全書本]
〔詩散句〕
〔増〕晉嵇康遥望山上松隆冬𣡸青蔥自遇一何髙獨立迥無雙　袁宏森森千丈松磊砢非一節雖無榱桷麗較為棟梁傑　唐王績松生北巖下由来人徑
絶布葉捎雲烟插根擁巖穴　唐扶日射蒼鱗動塵迎翠箒廻嫩茸含細粉初葉泛新杯　宋石延年菌生枝上雨龍起宂中雷怪影漫溪側寒根纒石回　晉阮籍澤中生喬松萬世未可期　陶潜懐此貞秀姿卓為霜下傑
〔原〕宋鮑照願君松柏心採照無窮極　梁吴均白雲光彩麗青松意氣多
〔増〕唐孟浩然寥落幽居心颼飀青松樹
〔原〕李白開花必早落桃李不如松　巫山小揺落碧色見松林　松柏本孤植難為桃李顔
勗君青松心努力保霜雪
〔増〕李白長松入雲漢逺望不盈尺　五峰轉月色百里行松聲　錯落千丈松虯龍盤古根　杜甫土室延白光松門耿疎影　栁宗元日出霧露餘青松如膏沐　元稹君㸔孤松樹左右蘿蔦纒　臺下三四松低昂勢前𨚫　白居易愛君抱晩節憐君含直文　臨風有清韻向日無曲隂　衆目悅芳艷松獨守其貞　邵謁孤松自有色豈奪衆草榮　宋司馬光藏春在何許𣡸𣡸萬松林　蘇軾林中百尺
松歳久蒼鱗蹙　養此霜雪根遲彼鸞鳯吟　黄庭堅青松出㵎壑十里聞風聲　孫文懿疎影碎夜月寒聲攪秋風　金蔡松年髙陵五六松潭水涵清隂　元楊載長松䕃泉水四時清如秋
〔原〕唐李白南窓蕭瑟松風起憑誰一聽清心耳
〔増〕韓愈山紅澗碧紛爛熳時見松櫪皆十圍　白居易有松百尺大十圍生在澗底寒且卑　煙葉葱蘢蒼麂尾霜皮剥落紫龍鱗　惟憶夜深新雪後新昌臺上七株松　廖匡國曽於西晉封
中散又向東吴作大夫
〔原〕宋石延年影揺千尺龍蛇動聲撼半天風雨寒　王令𨚫笑五株喬嶽子𡧓將直節事嬴秦　文同若遇風雷湏守護恐生頭角似飛騰　蘇軾百年父老知誰在惟有雙松識使君　張舜民要有堂堂冠劒叟蒼然千萬甲夫中　張商英如障如屏如繡畫似幢似盖似旌旗
〔増〕范成大松節焦膏當燭籠凝烟如墨染房櫳　金蔡松年老松閱世幾千尺玉骨冷風戰天碧　晉左思𣡸鬱澗底松　劉琨繫馬
長松下　許詢青松凝素髓　湛方生林松冬夏青　梁江淹青松挺秀萼　唐太宗巖松千丈蓋　王績澗松寒轉直　王丘松風鳴珮環　王維松樹有秦官　青松學大夫　日色冷青松　孟浩然谷轉松翠宻　李白松寒不改容　翠色明雲松　松古漸無煙　長松鳴夜風
〔原〕杜甫溪回松風長　松門似畫圖　㸔松露滴身
〔増〕杜甫碧色見松林　冬嶺秀孤松　青松寒不落
〔原〕韓愈青鸞倚長松
〔増〕白居易松張翠
傘盖　龍蟠松矯矯　澗逺松如畫　孟郊青松多夀色　萬松無一斜　松氣清耳目　姚合㸔月嫌松宻　李商隱張琴和古松　紫閣舞雲松　朱慶餘山深松翠冷　司空圖松凉夏健人　韓偓松長見日多　裴說無風松自吟　杜荀鶴松頭穿破雲　李中清風生古松　張蠙松髙影上樓　松合徑先秋　僧卿雲松徑雨餘香　宋錢惟演松疎露下凉　余靖松溪千盖雨　司馬光秀直寒松節　蘇軾長松度翠蔓　陸
游露濃松鬛長　戴昺松凉鶴夢清　吴儆松風六月寒　元袁桷松聳翠崚嶒　唐王維種松皆作老龍鱗　李白枯松倒挂倚絶壁
〔原〕杜甫新松恨不髙千尺　踈松隔水奏笙簧
〔増〕杜甫松髙擬對阮生論　韋應物碧澗蒼松五粒稀　白居易寒松縱老風標在　秋風拂松疎韻落　李商隱青松手植變龍文　方干小松出屋和巢長　唐球松織香梢古道寒　杜荀鶴澗底松揺千尺雨　韓偓長松夜落釵千股　韋荘松
装粉穂臨窓亞　宋蘇軾澗底松根斫雪腴　范成大松根當路龍筋痩　金王寂一軒松䕃碧油幢　元袁桷松吼龍吟萬壑奔　陳樵千歳孤松生緑煙
子／醫家／御定佩文齋廣群芳譜／卉譜　卷八十七至卷九十二／卷九十一　萍等／苔／集藻／七言古詩(P.24-2)..[文淵閣四庫全書本]
〔七言古詩〕
〔増〕唐顧雲〈苔歌〉檻前溪奪秋空色百丈潭心數砂礫松筠條條長碧苔苔色碧于秋水碧波廻梳開孔雀尾根細貼著盤陀石撥浪輕拈出少時一髻濃煙三四尺山光日華亂相射靜縷藍鬐勻襞積試把臨流抖擻看琉璃珠子淚雙滴如看玉女洗頭處解破雲鬟收未得即是仙宮欲製六銖衣染絲未倩鮫人織採之不敢盈篚篋苦把龍神河伯惜瓊蘇玉鹽爛熳煮嚥入
丹田續靈液會待功成插翅飛蓬萊頂上尋仙客
子／醫家／群芳譜／元部／天譜／卷之三　天譜三／雪／麗藻散語(P.87-1)..[明末刻本]
○麗藻散語如彼雨雪先集維霰　上天同雲雨雪紛紛　令我來斯雨雪霏霏【俱詩】　藐姑射之山有神人居焉肌膚若氷雪綽約如處子不食五榖吸風飲露乘雲氣御飛龍而游乎四海之外【莊子】　宋玉對楚王曰昔有歌于郢中者其為陽春白雪國中屬而和者不過數十人是其曲彌高其和彌寡　髣髴兮若輕雲之蔽月飄颻兮若流風之廻雪【曹子建】　群公對雪尚隆之曰麫堆金井誰調湯餅吳永素曰玉滿天山難刻佩環坐間服其淸韵【姑臧記】贊資淸以化乘風以霏值象能鮮卽潔成暉【羊孚】　洗慾界之齷齪洒火坑之煩惱填世路之坎坷喚夜氣之淸曉【陳仲醇】表縈樓栖檻凝璧臺之
九重落葉飄花似芳林之二月豈惟洛神呈象來舞帝宮故亦海騎相趨下朝仙闕東臯欣而望歲南史慶而書祥【李嶠】賦歲將暮時漸昏寒風積愁雲繁梁王不悅遊于兔園俄而微霰零寒雪下王乃歌北風于衞詩咏南山于周雅授簡于司馬相如曰為寡人賦之相如曰臣聞雪宮建于東國雪山峙于西域岐旦發詠于來思姬滿申歌于黃竹曹風以麻衣比色楚謠以幽蘭儷曲盈尺則呈瑞于豐年袤丈則表沴于陰德雪之時義遠矣哉若乃玄律窮嚴氣升焦泉涸湯谷凝火井滅溫泉氷于是河海生雲朔漠飛沙霰淅洒而先集雪紛紜而遂多始緣甍而冐棟終開簾而入隙旣因方而為珪亦遇圓而成璧盻隰則萬頃同縞瞻山則千岩俱白其狀靄靄浮浮漉漉奕奕聯翩飛洒徘徊委積于是臺
如重璧逵如連璐庭列瑤堦林挺瓊樹皎鶴奪鮮白鷴失素至夫廻霰縈積之勢飛聚凝曜之奇固轉展而無窮嗟難得而備知【謝惠連雪賦】歌行皇穹何處飛瓊屑散下人間作春雪五花馬踏白雲衢七香車碾瑤墀月蘇嵒乳洞擁山家澗藤古栗盤銀蛇寒郊複叠鋪柳絮古磧爛熳吹蘆花流泉不下孤汀咽斷臂老猿聲欲絕鳥啄氷潭玉鏡開風𩫈簷溜水晶折拂戶初疑粉蝶飛看山又訝白鷗㱕孫康凍死讀書幃火井不㬉溫泉微　超然臺上雪城郭山川兩奇絕海風吹破碧琉璃時見三山白銀闕　蓋公堂前雪綠窓朱戶相明滅就中山堂雪更奇枯松怪石亂瓊絲【蘇東坡】詩五言不粧空散粉無𣗳獨飄花【唐太宗】　洒篁留直節著柳送長條　騁巧先投隙潛光亂入池　隨車
翻縞帶逐馬散銀盃【韓退之】　練練峰上雪纖纖雲表霓【杜子美】　仙人寧底巧剪水作花飛【陸暢】　兒吟雛鳳語翁坐凍鴟蹲【歐文忠】　千門委圭璧曉日爛不收　刻獸堆鹽虎為山倒玉人【俱黃山谷】　尖峰排玉筍圓石叠銀盃【劉師道】　竹外雪蕭蕭天涯暮寂寥【馮琢菴】　終南陰嶺秀積雪浮雲端林表明霽色城中增暮寒【祖咏】　耻均班女扇羞儷魯人衣浮光亂粉璧積照朗彤闈【劉孝綽】　飛雪帶春風徘徊亂繞空君看似花處偏在洛陽東【劉方平】　玉堦映瑤雪擁爐時並肩纖手撫郞背低聲問郞寒【屠隆】　雪霰飄何甚因風裊更斜臘前偏為穀春閏未凝花曙色開銀甃寒光入絳紗床頭社酒熟扶醉到鄰家【唐荊川】唐公名順之武進人會元都憲　雲葉兼天合氷花到地融片輕猶帶雨勢穩不隨風多病愁春冷將㱕
喜歲豐郢中誰作賦白雪苦難工　何意氷霜色能先桃李開偶分淸禁影不為艷陽來白日雙扉掩淸宵短棹囬靑山渾欲老玉樹莫相猜【俱馮琢菴】　石磴三千級况當雨雪時靑苔寒宿靄古木淡春姿峰亂皆攢玉花輕稍翳枝此中饒秀色應不減峨嵋【方扶子】方公名廣德南陽人進士　溪雲常不斷雨雪自多端收得聽泉意分來衆嶺寒煙凝成秀壁晴瀉作哀湍貪就山房息火邊逢嬾殘【譚元春】譚公字友夏三楚名士丁卯解元七言瑤臺雪花數千點片片吹落春風香【李白】　風雲快約千絲雨天地共無一點塵【石敏若】　蝶遺粉翼輕難拾鶴墜霜毛散未摶【崔德符】　老石益深鹽虎陷冷枝檠重玉龍寒【韓魏公】　閑思北闕銀宮畔誰架丹山白鳳皇【晏殊】　五更曉色來書幌半夜寒聲落画簷　應為王孫朝上國珠幢玉節與排衙【俱東坡】　戰
退玉龍三百萬敗鱗殘甲滿天飛【張元昊】　袖裏玉霜三百斛化為飛雪向人間【高麗女狀元】　風捲寒雲暮雪晴江煙洗盡柳條輕簷前數片無人掃又得書窗一夜明【戎昱】　亂飄僧舍茶煙濕密洒歌樓酒力微江上晚來堪画處漁人披得一簑㱕【鄭谷】　六出飛花處處飄黏窗拂砌上寒條朱門到晚難盈尺盡是三軍喜氣消【章孝標】　六出裝成百獸王日頭出後便郞當撑眉拄眼人誰怕想汝應無熱肚腸【張文潛咏雪獅子】　淸浹曉林初落索冷和弄雨轉飄蕭堪憐雀避來閑地最愛僧衝過短橋【林逋】　茅君失却三神鶴王母應添五色鱗草木未香花事動乾坤不夜月華新【舒亶】　九陌淒風戰齒牙銀盃逐馬帶隨車也知不作堅牢玉無奈能開頃刻花　門外山光馬亦驚階前屐齒我先行
風光悞入長春苑雲月長臨不夜城【俱東坡】　龍噴雨花天作瑞象占雲葉氣生和月明蟹過銀沙岸風細魚吹玉海波【楊維楨】　天山雪後北風寒抱得琵琶馬上彈曲罷不知靑海月徘徊猶作漢宮看【李于鱗】李公名攀龍歷城人學憲　八月天山雪作花合圍千騎渡龍沙傳呼莫射南飛雁欲寄平安到漢家【鄧定宇】鄧公名以讚江西人會元侍郞　寒氣先侵玉女眉淸光旋繞省郞闈梅花大庾嶺頭發柳絮章臺街裏飛欲舞定隨曹植馬有情應點謝莊衣龍山萬里無多遠留待行人二月㱕【李義山】　大江西面小溪斜入竹穿松似若耶兩㟁岩風吹玉樹一灘明月灑銀砂因尋野渡逢漁舍更泊前灣上酒家去去不知㱕路遠棹聲煙裏獨嘔啞【韋莊】　旋撲珠簷過短墻輕于柳絮重于霜已隨江令誇瓊樹又入盧家妬玉堂侵夜可能爭桂魄忍寒應欲
試梅粧關河凍合東西路腸斷班騅送陸郞【李商隱】　樓頭初日始翻鴉陌上晴泥已沒車凍合玉樓寒起粟光搖銀海道家以肩為玉樓目為銀海眩生花遺蝗入地應千尺宿麥連雲有幾家老病自嗟詩力退空吟氷柱憶劉乂劉乂韓文公門人作雪車氷柱詩【蘇東坡】　雲重寒空思寂寥玉塵如糝滿春朝片纔著地輕輕陷力不禁風旋旋消惹砌任他香粉妬縈樷自學小梅嬌誰家醉捲朱簾看絃管堂深㬉易調【秦韜玉】　天術晴雪照簾櫳萬戶千門似郢中先向曉營添朔氣却隨春仗轉條風上林花信梅邊出太液波聲柳外通郢客高歌誰屬和巴人下曲本難工【楊升菴】　天門晴雪映朝冠步澀頻扶白玉欄為語後人須把滑正憂高處不勝寒飢烏隔竹飡應盡馴象當庭踏又殘莫向都人誇瑞兆近郊或恐有袁安【吳匏菴】吳公名寬蘇州人狀元　使程歲晚下長安雪滿關河
行路難遠水不流瓊作岸亂山半出玉成巒凍雲接地㱕鴻斷古戍無人還自寒疑入剡中迷去住一航夜色寄蓬看【張虛菴】　篋笥玄經草已成園廬高臥謝浮名當窓一榻雲常白遶舍千岩雪乍晴散髮豈知軒冕貴初衣不改薜蘿情滄浪亭榭臨江渚日暮行歌自濯纓【方九功】　春水誰移閬苑來瓊為島嶼玉為臺虛疑郢里歌聲動却訝吳門練影開萬樹生花供染翰千岩浮白佐啣盃東林舊社堪乘興不必山陰泛棹廻【申瑤泉】　淒景能將傲骨支樓頭風景晚晴時千家雪色明空閣一樹鴉聲入薄帷逸興久知逃阮酒閑情猶愛看陶詩知君長坐虛窗月月在虛窗君不知【孫淇澳】　時西夏用兵晏元献為樞密大雪置酒公以是詩譏之恍然天地半夜白群雞失曉不及鳴淸晨拜表東上閣鬱鬱瑞氣盈空庭退朝騎馬下銀闕馬滑不慣行瑤瓊晚
趨賓舘賀太尉坐覺滿路流歌聲便開西園掃徑歩正見玉樹花凋零小軒却坐對山石拂拂酒面紅顏生主人與國共休戚不惟喜悅將豐登誰憐鉄甲冷徹骨四十餘萬屯邊兵【歐文忠】詞　悠颺颺做盡輕模樣半夜蕭蕭窗外響多在梅邊竹上○朱樓向晚簾開六花片片飛來無奈薰爐煙霧騰騰扶上金釵【孫夫人淸平樂】　雲垂幙陰風慘淡天花落天花落千林瓊玖滿空鸞鶴【張安國憶秦娥】
子／醫家／群芳譜／元部／歲譜／歲譜一　歲　春／春／正月／麗藻散語(P.32-1)..[明末刻本]
○麗藻散語三之日于耜【詩】　三始如淳【鮑宣】　攝提貞于孟陬【楚詞】　招搖東
指【黎季明】　三微月令陽氣始施萬物始動【白虎通】　孟春之月惟氣權輿和氣初動有穆其舒【魏文帝】　七十二候之初三百六旬之首　律煖而池氷銷玉風和而園柳綻金飲竹葉之一觴粧梅花之滿靣【韓鄂】　日往月來元正首祚太蔟告辰微陽始布罄無不宜和神養素【王羲之】　翼翼京邑巍巍紫極庭燎光舒華燈火熾俯而察之如亢燭龍而炤玄方仰而觀焉若披丹霞而鑒九陽【傅玄】啟北斗周天送玄冥之故節東風拂地啟靑陽之芳辰梅花舒兩歲之裝柏葉汎三光之酒飄颻餘雪入簫管以成歌皎潔輕氷對蟾光而寫鏡敬想足下神遊書帳性縱琴堂談叢發流水之源筆陣引崩雲之勢昔時文會長思風月之交今日言離永嘆參商之隔但某執鞭賤品耕鑿腐流沉形南畝之間
滯迹東臯之上長懷盛德聊吐愚衷謹憑黃耳之傳佇望白雲之信【昭明太子】歌行帝握千秋曆天開萬國歡鶯花周正月燈火漢長安長安正月璇璣正萬戶陽春布天令新歲風光属上元中原物力方全盛五都萬寳集燕臺航海梯山入貢廻白環銀甕殊方至翡翠明珠萬里來薄暮千門凝瑞靄當天片月流光彩十二樓臺天不夜三千世界春如海萬歲山前望翠蕐九光燈裏簇明霞六宮盡罷魚龍戲千炬爭開菡萏花六宮千炬紛相似星橋直接銀河起赤帝真乘火德符玉皇端拱紅雲裏燈烟散入五侯家炊金饌玉闘驕奢桂燼蘭膏九微火珠簾繡七香車長安少年喜賓客馳騖東城復南陌百萬縱博輸不辭十千活酒貧何惜夜深縱酒復徵歌歸路曾無醉尉訶六街明月吹笙管十
里香風散綺羅綺羅笙管春如繡窮簷蔀屋寒如舊誰家朝突靜無烟誰家夜色明如晝夜夜都城望月新年年郡國告灾頻願將
聖主光明燭普照氷天桂海人【馮琢菴】　風吹一夜西湖雪湖上桃花欝不發蜒蜿六橋玉作堤參差三竺銀為闕新晴破霧不可狀千峰萬峰列屏障空靑倒浸湖水濶石徑斜盤龍井上龍井流泉汩汩鳴欹簾恠石片雲生雪裏探奇探不足還過烟霞與石屋穴空返照西巖紫林深烟暝南屏綠黃昏擊柝生暮寒何處吹簫度新曲六出九枝光闘妍千門萬戶火燻天複閣平鋪白玉瓦孤城乍湧黃金盤複閣孤城何𡽱嵲白玉黃金爭皎潔踈星離離芒欲垂急管嘈嘈悲乍咽如花少女嬌輕盈映雪王孫馬蹀躞少女王孫綵袖聯壚頭陌上兩相憐壚頭俠客遺金彈陌上妖姬
落翠鈿西出錢塘送明月舞雪廻風聲漸歇近水人家盡掩扉極浦漁燈半明滅朝遊龍井暮虎林扶桑月吐日西沉宋家陵闕衰草深岳墳風木號怒陰乍喧乍寂不可尋問君底事勞奔走逢時無如開笑口人生百歲真可哀百歲觀燈能幾回【于若瀛】詩五言九陌連燈影千門慶月蕐　紅入桃花嫩靑歸桺葉新　酒壚先疊鼓燈市早投瓊　葦桃猶在戶椒柏已稱觴歲美風先應朝回日漸長【蘇軾】　帝宮通夕燎天門拂曙開瑞雲生寳𪔂榮光上露臺【蕭懿】　問春從此去幾日到秦原慿寄還鄉夢殷勤入故園【桺宗元】　曉日千門啟初春入舍歸贈蘭聞宿昔談樹隱芳菲【沈佺期】　入春纔七日離家已二年人歸落雁後思發在花前【薛道衡】　小雨暗人日春愁連上元水生桃菜渚烟濕
落梅村【蘇東坡】　元日到人日未有不陰時氷雪鸎難至春寒花較遲雲隨白水落風振紫山悲蓬鬂稀踈久無勞北素絲【杜子美】　九陌連燈影千門徧月蕐傾城出馬騎匝路轉香車爛熳惟愁曉周旋不問家更聞淸管發處處落梅花【郭利正】　月上九門開星河繞露臺君方枕中夢我亦化人來光動星毬縋香餘步輦回相從穿萬馬衰病若為陪　人日傷心極天時觸目新殘梅詩興晚細草夢魂春挑菜年年俗飛蓬處處身蟇頤頻雨及髣髴見東津【俱蘇軾】　火樹銀花合星橋鐡鎖開暗塵隨馬去明月逐人來遊妓皆穠李行歌盡落梅金吾不禁月玉漏莫相催【蘇味道】　元日王正月傳呼晚殿班千官齊鵠立萬國候龍顏辨色旌旗入衝星劔佩還
聖躬無乃倦幾欲問當關【李夢陽】李公號空同慶陽人江西提學　火樹連龍
苑烟花繞鷲峰詞人高宴會令節喜過逢閣度銀河上窓含寳月重九衢風起夜處處有歌鍾【何景明】何公號大復信陽人陜西提學副使七言一枚煎餅補天穿　十方桂魄千門曉萬斛蓮花一夜開　自知年紀偏應少先把屠蘇不讓春倘更數年逢此日還應惆悵羡他人　老病行穿萬馬群九衢人散月紛紛歸來一點殘燈在猶有傳柑遺細君【蘇東坡】　端門魏闕欝崢嶸燈火城中輦路平不待上林鶯百囀教坊先已進新聲【秦少遊】　魚龍曼衍六街呈金鎖通宵啟玉京冉冉遊塵生輦道遲遲春箭入歌聲寳坊月皎龍燈淡紫管風微鶴焰平宴罷南端天欲曉回瞻河漢尚盈盈【夏英公】　靑帝東來日馭遲煗烟輕逐曉風吹罽袍公子樽前覺錦帳佳人夢裡知雪圃乍開紅菜甲綵旛新剪綠楊絲殷勤為作宜春曲題向花
牋帖繡楣【韋莊】　雪消華月滿仙臺萬燭當樓寳扇開䨇鳳雲中扶輦下六鰲海上駕山來鎬京春酒霑春宴汾水秋風陋漢才一曲昇平人盡樂君王又進紫霞盃【王珪】　此日此時人共得一談一笑倍相看樽前柏葉休隨酒勝裡金花巧耐寒佩劍衝星聊暫拔匣琹流水自須彈早春重引江湖興直道無憂行路難【杜少陵】　高列千峰寳炬森端門方喜翠蕐臨宸遊不為三元夜樂事還同萬衆心天上淸光留此夕人間和氣閤春陰要知盡慶蕐封祝四十餘年惠愛深【蔡君謨】　喜近元宵雪更晴千門翠竹結高棚珠簾半捲將團月玉指初調未合笙新放蕐燈連九陌舊傳金鑰啟重城少年結伴嬉遊去遮莫雞聲下五更【十三夜】　燈光漸比夜來饒人海魚龍混暮潮月照梅花青鎖闥烟籠楊桺赤
闌橋鈿車過去拋珠果寳騎重來聽玉簫共約更深歸及早大家明日看通宵【十四夜】　一派春聲送管絃九衢燈燭上熏天風回鰲背星毬亂雲散魚鱗璧月圓逐隊馬翻塵似海踏歌人盻夜如年歸遲不属金吾禁爭覔遺簪與墜鈿【十五夜】　次第看燈俗舊傳寳箏重按十三絃人心未必今宵異兔魄還如昨夜圓尚覺繁蕐誇樂土何須廣樂聽鈞天追驩獨羡兒童徤盡對梅花憶徃年【十六夜】　繡簾窣地護輕寒明月來遲鳳蠟殘風掃烟花春爛熳雲沉星斗夜闌珊醉敲馬鐙還家去誰抱龍香隔夜彈試看燒燈如白日鰲山無影黑漫漫【十七夜俱劉邦彥】　長安燈燭接烟霄小酌清談興自饒人世幾能兼四美月蕐况不减元宵九衢羅綺驕春色萬戶笙歌託聖朝乍似火城催劔佩曉來轉覺漢
宮遙【馮琢菴咏十六夜】　雲霞駘蕩曉光和手折梅花對酒歌暮齒不嫌來日短霜髭較似去年多東風漸属靑陽候流水微生綠玉波鳥弄新音晴晝永相看不飲奈春何【文徵明】　勞生九十漫隨緣老病支離幸自全百歲幾人登耄耋一身五世見曾玄袛將去日占來日誰謂增年是减年次第梅花春滿目可容愁到酒樽前【前人】　空庭草色映簾明短髩春風細細生簷澑收聲殘雪盡空花落几曉寒輕非賢寧畏蛇年至多難欣占糓日晴詩思攪人眠不得山禽屋角有新聲【前人】　東風依舊是天涯坐對椒盤懶頌花䨇闕未曾瞻日表半生真覺負年蕐宦情老去仍憂國客况閑來倍憶家稍喜靑春堪作伴故山遙指海邊霞【馮琢菴】　及時膏雨已闌珊黃道春泥曉未乾白靣郞敲金凳過紅粧人
揭繡簾看管絃沸月喧和氣燈火燒空奪夜寒咫尺鳳樓開雉扇玉皇仙仗紫雲端　軒后凝圖玉律懸蓂堦授節下堯天乾艸更記頒正月宇宙爭傳曆萬年漫訝陽春聯紫極廻看象緯麗瑤編皇輿此日宜無外共慶神功格上天【陶石簣】陶公名望齡會稽人會元　千戶鼇山百仭堤六龍飛共五雲齊笙簫響振鈞天樂燈燭光㴠太乙藜賜荔亂拋金闕下傳柑紛出御城西微臣目極宮墻斷瓊樹瑤花思轉迷【何棟如元宵】詞簾幕東風寒料峭雪裏香梅先報春來早紅蠟枝頭䨇燕小金刀剪綵呈纖巧　旋煖金爐熏蕙藻酒入橫波困不禁煩惱繡被五更春睡好羅幃不覺紗窓曉【歐文忠蝶戀花】　一夜東風不見桺梢變雪御樓烟煖對鼇山綵結簫鼓向晚鳳輦初回空闕千門燈火九逵風月　繡閣人人乍嬉遊困又歇
艷粧初試把珠簾半揭嬌羞向人手撚玉梅低說相逢長是上元時節【孫巨源傳言玉女】　紫禁烟花一萬重鼇山宮闕隱晴空玉皇端拱彤雲上人物嬉遊陸海中　星轉斗駕回龍五侯池館醉春風而今白髮三千丈愁對寒燈數點紅
子／醫家／群芳譜／亨部／榖譜／綠豆／典故(P.53-1)..[明末刻本]
○典故東極之東有傾離之豆見日卽傾葉食之歷歲不饑豆莖皆大若指而綠色爛熳數畝【拾遺記】　石崇為客作豆粥咄嗟便辦恒冬天得韭萍虀王愷為搤腕乃密貨崇
帳下都督問所以都督曰豆至難煮唯預作熟客至但作白粥以投之韭萍虀是搗韭根雜以麥苗爾【世說】　同年友唐公諱之夔號抱一西粵人也言其地無綠豆每承舍入京包中止帶斗餘多則至某江輒遇風浪不能渡到彼中比於藥物凡患時疾者用等秤買一家煮豆香味四𨔶兩隣對門患病人聞其氣輒愈
子／醫家／群芳譜／亨部／蔬譜／蔬譜二／葫蘆／茄子／麗藻散語等(P.42-1)..[明末刻本]
○麗藻散語盛冬育笋新菜增伽【揚雄】頌身累百贅頸附千疣採之不勤茹之滑柔【張浮林】詩五言寒瓜方臥壟秋菰正滿陂紫茄紛爛熳綠芋鬰參差【隱侯】七言君家水茄白銀色殊勝埧裏紫彭亨蜀人生踈不下箸吾與北人俱眼明【黃魯直咏銀茄】
子／醫家／群芳譜／亨部／果譜／果譜一／棃／麗藻散語等(P.33-1)..[明末刻本]
○麗藻散語張公大谷之梨【潘岳】　味出靈關之陰旨介玉津之澨將恐帝臺妙棠安期靈棗不得孤擅玉盤獨甘仙席【謝眺】　飛茂實于河陽傳芳名于金谷紫澗稱其殊旨玄光表其仙族【盧照鄰】啟睢陽東苑子圍三尺新豊箭谷枝垂六斤未有生因
汾水產自桐丘影連鄧橘林交苑柿遠薦中厨爰頒下室事同靈棗有願還年恐似仙桃無因𤲢核【庾子慎】詩五言色好勝梨頰　梨花白雪香【杜甫】　梨花獨送春【杜牧】　臨風千點雪【周朴】　月色見梨花【山谷】　梨花春二月杜宇夜三更【陳三嶼】　尚記梨花村依依聞暗香【歐陽公】　三月雪連夜未應傷物蕐只緣春欲盡留着伴梨花【杜少陵】　淡客逢寒食烟村爛熳芳謫仙天上去白雪世間香【王梅溪】　艷淨如籠月香寒未逐風桃花徒點地剛被笑顏紅【錢起】　巧解迎人意捷能亂蝶飛春風時入戶幾片落朝衣【皇甫冉】　園思前法部淚濕舊宮妃月白鞦韆地風吹蛺蝶衣強傾寒食酒老漸覺歡微【梅聖俞】　沙頭十日春當年誰手種風飄香味改雪壓枝自重看花思食實知味少人
共霜降百工休把酒約寬縱【山谷】　玉壘稱津潤金谷訝芳菲詎意龍樓下素蕋映朱扉雜雨疑露落因風似蝶飛豈不憐飄墜願入九重闈【劉孝綽】　綠陰寒食晚猶自滿空園雨歇芳菲白蜂稀寂寞繁一枝橫野路數樹出江村悵望頻回首何人共酒樽【溫憲】　共飲梨花下梨花插滿頭淸香來玉樹白蟻泛金甌粧靚靑娥妬光凝粉蝶羞年年寒食夜吟繞不勝愁【侯穆】七言風寒露重梨花濕【白居易】　梨花明白夜東風【宋子虛】　雨暗梨花春自光【孔方平】　亂飄梨雪曉來天【劉筠】　滿樓明月梨花白　梨花院落溶溶月柳絮池塘淡淡風【古詩】　風入池塘落柳絮月來院落伴梨花【詩話】　庭暗梨花疑有月堤晴楊柳自生烟【陳三嶼】　玉容寂寞淚闌干梨花一枝春帶雨【白樂天】　最似孀
閨少年婦白粧素袖碧紗裙【前人】　獨臥郡齋寥落意隔簾微雨濕梨花【呂溫】　閑吹玉殿昭蕐琯醉折梨園縹蒂花【杜牧之】　梨花院落無人處竊取寧王玉笛吹【張祐】　一片朝容粉靣寒雨餘仍帶淚闌干【曾文朝】　朝來紅雨低含淚競寫真妃寂寞粧【韓忠獻】　常滋沆瀣生肌脆不假胭脂上臉紅【前人】　忽見梨花點綴開蕭然冷浸姮娥影【玉山集】　桃蹊惆悵不能過紅艷紛紛落地多聞道郭西千樹雪欲將君去醉如何【韓退之】　洛陽城外淸明節百花落盡梨花發今日相逢瘴海頭共驚爛熳開正月【前人】　槿籬芳艷近樵家壠麥靑靑一徑斜寂寞遊人寒食後夜來風雨送梨花【溫庭筠】　梨花淡白柳深青柳絮飛時花滿城惆悵東籬一株雪人生能得幾淸明【蘇東坡】　靑女朝來冷透肌殘
春小雨更霏微流鶯恠的爭來徃為擲金梭織玉衣【張芸叟】　冷香銷盡晚風吹脉脉無言對落揮舊日郊西千樹雪今隨蝴蝶作團飛【謝無逸】　剪剪輕風漠漠寒玉肌蕭索粉香殘一枝帶雨墻頭去不用行人着眼看【前人】　玉作精神雪作膚雨中嬌韻越淸癯若人會得嫣然態寫作楊妃出浴圖【趙福元】　二月春風楊柳靑知郞繫馬在長亭相思情味如酲酒折盡梨花嗅不醒【何菊潭】　風開笑頰輕桃艷雨帶啼痕自玉容蝶舞只疑殘靨墜月明惟覺異香濃【韓忠獻】　繽紛紫雪浮鬚細冷淡淸姿奪玉光剛笑何郞曾傅粉絕憐苟令愛薰香【阮南溪】　寒食北園春已深梨花滿枝雪圍徧靑春每向風外得秀艷應難雪中見【文與可】　尋常百種花齊飛偏摘梨花與白人今日江頭兩三樹可憐和葉
度殘春【元稹】　等待淸明得得芳團枝晴雪暖生香洗粧自有風流態却笑紅深暎海棠【呂中孚】　紗窓日落漸黃昏金屋無人見淚痕寂寞空庭春欲晚梨花滿地不關門【劉方平】　弄晴數點梨梢雨門外畫橋寒食路杜鵑飛破草間烟蛺蝶惹殘花底霧【謝無逸】　開向春殘不恨遲綠楊窣地最相宜征西幕府煎茶地一幅邊鸞画折枝　粉淡香淸自一家未容桃李占年華常思南鄭淸明路醉袖迎風雪一杈　嘉陵江色嫩如藍鳳集山光照馬銜楊柳梨花迎客處至今時夢到城南【俱陸放翁】　一林輕素媚春光透骨濃薰百和香消得太真吹玉笛小庭人散月如霜【叚繼昌】　物蕐無賴酒初醒奕奕梨花照晚晴恠的山禽啼不歇十分春色近淸明【文衡山】　粉翅還嫌蝶太輕雪衣偏喜燕多情寧
王玉笛知何處寂寞黃昏伴月明【張新】　朝來帶雨一枝春薄薄香羅蹙葉勻冷艷未饒梅共色靚粧長與月為隣許同蝶夣還如蝶似替人愁却笑人須到年年寒食夜情懷為爾倍傷神【朱淑真】　螙樹枝高茁朵稠嫩苞開破雪搓毬碎粘粉紫鬚齊吐潤卷丹黃葉半抽月影好窓留好夢雨聲深院鎖深愁瓊苞已實香猶在散入長安賣酒樓【張建】　剪水凝霜妬蝶群曲闌風味玉淸溫粉痕浥露春含淚夜色籠烟月斷魂十里香雲迷短夣誰家細雨鎖重門洗籹見說淸明近旋典春衣置酒樽【文衡山】詞鏤雪成花檀作蘃愛伴秋千搖曳春風裏翠袖年年寒食淚為伊牽惹愁無際　幽艷偏宜春雨細紅粉闌干有個人相似鈿合金釵誰與寄丹靑傳得凄凉意【王道輔蝶戀花】　减翠凋紅正是靑春
杪深院嫋香風看梨花一枝開蚤瓏𤧚快靣依約認嬌顰天淡淡月溶溶春意知多少　淸明池舘芳信年年好更向五侯家把江梅風光占了休教寂寞孤負向人心檀板響寳杯傾潘鬢從他老【曾海野驀山溪】　玉容寂莫誰為主寒食心情愁幾許前身清淡似梅粧遙夜依稀畱月住　香迷蝴蝶飛時路雪枉秋千來往處黃昏著了素衣裳深閉重門聽夜雨【史邦卿玉樓春】
子／醫家／群芳譜／亨部／果譜／果譜二／桃(P.1-1)..[明末刻本]
二如亭群芳譜果部卷之二
濟南　王象晉藎臣甫　纂輯
松江　陳繼儒仲醇甫
虞山　毛鳳苞子晉甫　仝較
寧波　姚元台子雲甫
濟南　男王與齡　孫士鵠曾孫啟渾詮次
果譜二
【桃】西方之木也乃五木之精枝幹扶疎處處有
之葉狹而長二月開花有紅白粉紅深粉紅之殊他如單瓣大紅千瓣桃紅之變也單瓣白桃千瓣白桃之變也爛熳芳菲其色甚媚花早易植木少則花盛實甘子繁故字從木從兆十億曰兆言多也性酸甘熱可食多食令人有熱能發丹石毒生桃尤不宜多食有損無益性早實三年便結子五年卽老結子便細十年卽死　云伐去老樹另生新條亦是一法以皮緊也若四年後用刀自樹本竪劙其皮至
生枝處使膠盡出則多活數年江南稱五月桃最佳種類頗多有崑崙桃一名王母桃一名仙人桃一名冬桃出洛中形如葀蔞表裡徹赤得霜始熟味甘美日月桃一枝二花或紅或白扁桃出波斯國形扁肉澀不堪食核狀如盒樹高五六丈圍四五尺葉似桃而闊大三月開白花花落結實如桃彼地名波淡樹仁甘美番人珍之新羅桃子可食性熱方桃形微方餅子桃狀如香餅味甘油桃小於衆桃有赤斑點光如塗油月令中桃始華卽此花多子小不堪啗惟取仁文選所謂山桃發紅萼是也出汴中巨核桃霜下始花盛暑方熟出常山漢明帝時獻緋桃俗名蘇州桃花
如剪羢比諸桃開遲而色可愛瑞仙桃色深紅花最密絳桃千瓣二色桃色粉紅花開稍遲千瓣極佳金桃形長色黃如金肉粘核多蛀熟遲用柿接者味甘色黃銀桃形圓色靑白肉不粘核六月中熟千葉桃花色淡結實少美人桃花粉紅千葉又名人面桃不實鴛鴦桃千葉深紅開最後結實必雙李桃花深紅形圓色靑肉不粘核其實光澤如李一名光桃十月桃花紅形圓色靑肉粘核味甘酸十月中成熟一名古冬桃又名雪桃毛桃卽爾雅所謂褫桃小而多毛核粘味惡不堪食其仁充滿多脂可入藥水蜜桃獨上海有之而顧尚寳西園所出尤佳其味亞於生荔枝雷震紅每雷雨過輒見一紅
暈更為難得【張七澤】他如紅桃緗桃白桃烏桃皆以色名五月早桃秋桃霜桃皆以時名胭脂桃絡絲桃皆以形名王敬美有言桃花種最多若金桃蜜桃灰桃之類多植園中取果其可供玩者莫如碧桃人面桃二種緋桃乏韵卽不種亦可壽星桃樹矮而花能結大桃亦奇種可玩桃殊不堪食
子／醫家／群芳譜／亨部／果譜／果譜二／桃／典故(P.6-2)..[明末刻本]
○典故六月煮桃山桃也煮以為豆實六月之令也【夏小正】　玉衡星之精散為桃【春秋運斗樞】　桃有華桃性早華又華于仲春故周南以興女之年時俱富【埤雅】　桃李醜核桃曰膽膽擇取其美者茢苕也之【爾雅】　桃茢以除不祥今人以桃枝洒地辟惡【侯鯖錄】　桃之精生在鬼門以制百鬼故今作桃梗人着門以厭邪【典術】　刻桃李為符【明堂】　梟桃在樹不落殺百鬼【本草】　插桃于戶連灰其下童
子不畏而鬼畏之【莊子】　上古之時有兄弟二人荼與鬱律度朔山上桃樹下簡百鬼妄禍人則縛以葦索執以食虎于是縣官以臘除夕餙桃人垂葦索画虎于門【風俗通】　取孤桃南北行枝長三尺折以為券塗以三歲雄雞血安栖下則雞夜鳴【淮南畢方術】　元日進桃酒葢桃者五行之精厭邪氣制百鬼今人又進屠蘇酒膠牙餳【荊楚歲時記】　魏文矦見箕季從者食其桃箕季禁之文矦曰箕季豈愛桃哉是教我下無犯上也【新序】　漢武帝上林苑有緗桃紫文桃金城桃霜桃【西京雜記】　石虎苑中有勾鼻桃重二斤半【鄴中記】　御苑千葉桃花開明皇折一枝簪貴妃髻曰此花亦能助嬌【開元遺事】　明皇宴桃樹下曰不特萱草忘憂此花亦能消恨　天寳時宮中下紅雨如桃花太真用染衣
裾　老子西遊省太真王母共食碧桃紫梨【尹喜內傳】　安期生以醉墨洒石上皆成桃花　漢永平中劉晨阮肇共入天台迷不得返粮盡得山上數桃啖之遂不飢下山見溪邊有二女因邀還家諭婢云劉阮二郞雖向得瓊實猶尚虛𡚁可速作食　洛城華林園內有冬桃十月始熟形如栝蔞食之解勞一名王母桃【酉陽雜俎】　術士王瓊妙于化物無所不能方冬以藥栽培桃杏數株一夕繁英盡發芳蕋濃艷月餘方卸　茅山乾元觀姜麻子閻蓬頭弟子也從揚州乞爛桃核數石空山月明中種之不避豺虎自茶菴至觀中有桃花五里餘　志勤禪師在溈山囚桃花悟道偈曰自從一見桃花後三十年來更不疑　世人見古德有見桃花悟者便爭頌桃花便將桃花作飯吃吃此飯五十年轉沒
交涉正如張長史見擔夫與公主爭路而得書法欲學長史書日就擔夫求之豈可得哉　劉綱與妻樊夫人俱有道術各自言勝中庭有大桃樹夫妻各呪其一桃便闘相擊良久所呪樹走出籬外　張陵沛人也弟子趙升就陵受學陵已屢試之第七試陵與諸弟子登雲台山絕崖上有一桃樹旁生石壁下臨不測去三四丈有大桃實陵謂諸弟子曰得此桃者當告以要道弟子皆流汗無敢視者升獨曰神仙所護何險之有乃從上自擲正投桃樹上取桃滿懷而石壁峭峻不能得還乃擲百枚與陵陵分桃賜諸弟子餘二枚陵自食一留一以待升伸手引升升忽已還乃以向一桃與升【俱神仙傳】　長白山相傳古肅然山也峴南有鐘鳴燕世桑門釋惠霄者自廣固至北峴聽鐘聲稍前忽見一寺門
宇炳煥遂求食見一沙彌摘一桃與霄須臾又與一桃語霄曰至此已淹留可去矣霄出廻顧失寺至廣固見弟子言失和尚已二年矣霄始知二桃兆二年也　子產治鄭桃棗之蔭于街者莫援也　昔彌子瑕有寵于衛君食桃而甘以其半啖君君曰愛我哉忘其口而啖寡人及彌子色衰愛弛衛君罪之曰是嘗啖我以餘桃者【俱韓子】　秦吏趙凱以私恨告國民吳且生盗食宗廟御桃且生對曰民不敢食王曰剖其腹出其桃史記惡而書之曰食桃之肉當有遺核不知此而剖人腹以求桃非理也【周書】　孟嘗君將入秦蘇秦徃見孟嘗君曰人事者吾已知之所未聞者鬼事耳秦曰臣之來固且以鬼事見君矣臣來過淄水上有土偶人焉與桃梗相與語桃梗謂上偶人曰子西岸之土也埏子以為
人至歲八月降雨下淄水至則子殘矣土偶曰不然吾西岸之土殘則復西岸耳子東園之桃梗也刻削子以為人降雨下淄水至流子而去則子漂漂者將如何今秦四運之國譬如虎口而君入之則臣不知君所如矣孟嘗君乃止【戰國策】　咸通中許明奴家嫗入山林採樵于南山見一人坐石上方食桃甚大問嫗曰我許明奴之祖宣平與汝一桃食之不可將出嫗食桃甚美其後增食日漸童顏入山不㱕行疾如飛【五色線】　金母降謝自然將桃一枝懸臂上有三十顆碧色大如椀云此猶是小者【集仙錄】　北齊盧士琛妻崔氏有方學春日以桃花和雪與兒頮面呪曰取紅花取白雪與兒洗面作光悅取白雪取紅花與兒洗面作妍華　桓崖在京下有好桃桓玄就求種不得佳者玄曰德之休明
則肅慎貢其楛矢如其不爾籬落間物亦不可得【世說】　史論在齊州時出獵至一縣界憇蘭若中覺桃香異常訪其僧僧不及隱言近有人施二桃因從經案下取出獻論大如飯椀時飢盡食之核大如雞卵論因詰其所自僧笑向實謬言之此桃去此十餘里道路危險貧道偶行脚見之覺異因掇數枚論曰今去騎從與和尚偕徃僧不得已導論北去荒榛中經五里許抵一水僧曰恐中丞不能渡此論志决徃乃依僧解衣戴之而浮登岸又經西北涉二小水上山越澗數里至一處奇泉怪石非人境也有桃數百株幹掃地高二三尺其香破鼻論與僧各食一蔕腹果然矣論解衣將盡力苞之僧曰此或靈境不可多取貧道嘗聽長老說昔日有人亦嘗至此懷五六枚迷不得出論亦疑僧非常取兩箇
而返僧切戒論不得言論至州使招僧僧已逝矣【孔氏六帖】　潘岳為河陽令栽桃李號河陽滿縣花　劉公幹居鄴下一日桃李爛熳值諸公子延賞久之方去公幹問僕曰損花乎僕曰無但愛賞而已公幹曰珍重輕薄子不損折使老夫酒興不空也遂飲花下作放歌行　蔡君謨水晶枕中有桃一枝宛如新折　唐崔護舉進士不第淸明獨遊都城南得村居花木叢萃叩門久之有女子自門隙問對曰尋春獨行酒渴求飲女子啟關以盂水至獨倚小桃柯佇立而屬意殊厚崔辭起送至門如不勝情而入後絕不復至及來歲淸明徑徃尋之門庭如故而扃矣因題詩于左扉云去年今日此門中人面桃花相映紅人面不知何處去桃花依舊笑春風後數日復徃聞其中哭聲護叩門有老父出曰君
非崔護耶曰然曰君殺吾父吾女笄年未嫁自去年以來常恍惚如有所失比日與之出㱕見左扉字入門遂病絕食數日而死崔大感慟請入哭之尚儼然在皮崔舉女首枕以股大呼曰護在斯護在斯須更開目半日復活老父大喜以女㱕之【本事詩集】　錢伸仲于錫山所居作芳美亭種桃數千株蔡載作詩曰高人不惜地自種無邊春莫隨流水去恐汙世間塵　石曼卿通判海州以山嶺高峻人路不通略無花卉點綴照映使人以泥褁桃核拋擲于山嶺上一二歲間花發滿山爛如錦繡【談圃】　范文正公女孫病狂嘗閉一室窗外有大桃樹一株花適盛開一夕斷欞登木食桃花幾盡自是遂愈　簡州天水一碧放目無際春月桃花甚繁　彬州東萬王城多桃李實採食之甚甘或摘而携去必
忘㱕路　南康五山上有石桃故老云古有桃樹生于嶺巔隱淪之士將大取其實因變成石云云　古田黃蘖山多桃樹下有桃塢桃湖桃洲春月不減武陵【花史】　木子之山有積石之桃焉大如十斛籠　府城東舊傳劉阮采藥于此春月桃花萬樹儼若桃源【玄中記】　漵浦一名華蓋山昔人嘗種桃千樹至今呼桃花圃　黃蘖山下春風微和夭桃夾岸一勝境也【俱花史】　會寧桃花山土石赤似桃花　府谷桃花洞產硃砂四季洞門若桃花色　桃花有一種盛開時垂絲一二尺者採之煉以松脂纏織成履甚輕【靑州雜記】　洛陽人家寒食食桃花粥【金門歲節錄】　魯哀公賜孔子桃與黍孔子先飯黍而後食桃公曰以黍雪桃爾對曰黍五榖之長桃六果之下君子不以貴雪賤【韓子】
子／醫家／群芳譜／亨部／果譜／果譜二／桃／麗藻散語等(P.11-2)..[明末刻本]
○麗藻散語桃之夭夭灼灼其華　花如桃李【詩】　仲春之月桃始華【禮】　春種桃李夏食其實秋得其陰【歲華紀麗】　桃李不言下自成蹊　桃李倩餐于一時時至而殺至于松柏經隆冬而不凋蒙霜雪而不變可謂得其性矣【荀卿】　桃與李嬌上春【江淹】　艷陽桃李節此世俗之春非仙境之春也【鮑明遠】記晉太元中武陵人捕魚為業緣溪行忘路之遠近忽逢桃花林夾岸數百歩中無雜樹芳草鮮美落英繽紛漁人甚異之復前行欲窮其林林盡水源便得一山山有小口髣髴若有光便舍舩從口入初極狹纔通人復行數十歩豁然開朗土地平曠屋舍儼然有良田美池桑竹之屬阡陌交通雞犬相聞其中徃來種作男女衣着悉如外人黃髮垂髫並怡然自樂見漁人乃大驚問所從
來具荅之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢無論魏晉此人一一為具言所聞皆嘆惋餘人各復延至其家皆出酒食停數日辭去此中人語云不足為外人道也旣出得其船便扶向路處處志之及郡下詣太守說如此太守卽遣人隨其徃尋向所誌遂迷不復得路南陽劉子驥高尚士也聞之欣然欲徃未果尋病終後遂無問津者【陶靖節桃花源記】序夫天地者萬物之逆旅光陰者百代之過客而浮生若夢為懽幾何古人秉燭夜遊良有以也况陽春召我以煙景大塊假我以文章會桃李之芳園序天倫之樂事羣季俊秀皆為惠連吾人詠歌獨慙康樂幽賞未已高談轉淸開瓊筵
以坐花飛羽觴而醉月不有佳作何伸雅懷如詩不成罰依金谷酒數【李白】賦有東園之珍果兮承陰陽之靈和結柔根以列樹兮艷長畝而駢羅夏日先熟初進廟堂辛氏踐秋厥味益長亦有冬桃冷侔氷霜放神適意恣口所嘗華升御于內庭兮餙佳人之令顏實充虛而療飢兮信功烈之難原嘉放牛于斯林兮悅萬國之乂安望海島而慷慨兮懷度朔之靈山何茲樹之獨茂兮條枝紛而麗閑根龍虬而雲結兮彌萬里而屈盤禦百鬼之妖慝兮列神荼以司奸辟凶邪而濟正兮豈唯榮美之足言【晉傅玄桃花賦】　予嘗慕宋廣平之為相貞姿勁質剛態毅狀疑其鐵腸與石心不解吐惋媚辭然覩其所作梅花賦淸便富艷得南朝徐庾體殊不類其為人也後蘇相味道得而稱之廣平之名遂振
嗚呼夫廣平之才使不為是賦則蘇公果暇知其人哉將廣平困于窮阨于躓強為是也耶日休于文尚矣狀花卉體風物非有所諷輒抑而不發因感廣平之所作復為桃花賦其辭曰伊祈氏之作春也有艷外之艷華中之華衆木不得融為桃花厥花伊何其實美多臺隸衆芳緣飾陽和開破嫩萼壓低柔柯其色則不淡不深若素練輕茜玉顏半酡若夫美景妍時春含曉滋密如不幹繁若無枝妦妦婉婉夭夭怡怡或俛者若想或閉者如癡或向者如步或倚者如疲或溫黁而可薰或婑媠而莫持或幽柔而旁午或撦冶而倒披或翹矣如望或凝然若思或奕傑以作態或窈窕而騁姿日將明兮似喜天將慘兮若悲近榆錢兮粧翠靨映楊柳兮顰愁眉輕紅拖裳動則裊香宛若鄭袖初見楚王夜景皎
潔閧然秀發又若嫦娥欲奔明月蝶散蜂寂當閨脉脉又若妲己未聞裂帛或開故楚艷艷春曙又若息媯含情不語或臨金塘或交綺井又若西子浣紗見影玉露厭浥沃紅墜溼又若驪姬將譖而泣或在水濱或臨江浦又若神女見鄭交甫或臨廣筵或當高會又若韓娥將歌斂態微動輕風婆娑煗紅又若飛燕舞于掌中半霑斜吹或動或止又若文姬將賦而思丰茸旖旎互交逓倚又若麗華侍燕初醉狂風狂雨一陣紅去又若褒姒初隨戎虜滿地春色階前砌側又若戚姬死于鞫域花品之中此花最異以衆為繁以多見鄙自是物情非關春意若氏族之斥素流品秩之卑寒士他目則目他耳則耳或以昵而稱珍或以踈而見貴或有實而花乖或有花而實悴至若實可充腹花可娛目匪乎茲花
他則碌碌我欲品花此為第一懼俗情之橫議惟獨斷之一己我目吾目我耳吾耳妍𡟎决于吾口取舍决于吾志豈惟草木之獨然信為國兮如是【皮日休桃花賦并序】　果實多品惟桃可佳夭夭其色灼灼其華或成仙而益壽或制鬼而祛邪或美后妃之德或報瓊瑤之華驚蟄應氣而斯盛農人為候而無差陟雲臺而臨崖布綺遊武陵而夾岸舒霞妬媢常聞於武女愛惡潛移於子瑕至若綏山刻木神荼索葦犯上旣戒於文侯雪賤復聞於夫子神女嘗食於二郎齊相亦殺乎三士崑崙以霜實稱奇磅磄以寒英表異旄榹異狀而同名侯白殊味而俱美别有綺葉金城之號紫文緗核之名雖云六果之下誠為五木之精高丘飡膠而輕舉師門食葩而道成復有棓羿之事畏漢之情玄冬霜林之茂
朱夏荳實之英至於漢皇罷種方朔潛偷僵李傷嗟於見累土偶哀憐於載浮樊氏競術於靈變蔡誕託詐於仙遊亦有種列三名實盈十斛太淸漬花而療疾抱朴服膠而絕榖或呪之而頮面或出之而剖腹豈若饗碧實於酉遊標嘉名于仙籙【宋博士吳淑】歌無棣城邊春欲暮臥龍岡上花如霧年年醉徹武陵煙至今記得桃源路桃源遍地桃花水翠屏高傍層城起寧可餘姿點綠蕪肯將浮艷誇穠李始看一徑盤空曲漸入千枝散朝旭滿樹殘霞爛不收一天香雨飛紅玉白雲深鎖揚子居靑山自愛陶公廬平蕪十里閒看鳥春水一竿不羡魚大隱何須分出處賞心豈必長林麓桃李濃滋華省陰公門自是韶華主綏山一顆憶仙家絕勝河陽萬樹花歲歲願公懸水鏡長將秋實代春華【馮琢
菴】　憶昨東園桃李紅碧枝與君此時初别離金瓶落井無消息令人行嘆復坐思坐思行難成楚越春風玉顏畏銷歇碧窗紛紛下落花靑樓寂寂空明月兩不見但相思空留錦字表心素至今緘愁不忍窺【李白】　此溝灣環復淸泚水木芙容相映美夕陽欲下不肯下為戀璚瑤塢中綺紅者為璚白者瑤白梅紅梅樹樹嬌白消仍發九光李紅悴還開千葉桃老夫久知空卽色何必紛紛辨紅白卽今枯瘦一枝橫隔水看山醉亦得　閩中喬木俱成林林家主人饒隱心時竹葉千斛酒來座桃花萬樹陰澹日輕煙釀芳暝翠羽黃鸝喚粧醒開處疑蒸紫帽霞澆時欲涸栴檀井祝君度索三千春有子仍為金母珍漢帝方徵上林植可容長作武陵人【俱王鳳洲】　神仙擁出蓬萊宮羅幃繡幙圍香風雲
鬟繞繞梳翡翠赬顏滴滴勻猩紅千嬌百媚粲相逐爛醉芳春逞芳馥朝陽影裏粲紅瓊晨霞香中咽寒玉承恩侍宴靑帝前錦衣半脫酣晝眠鶯鶯燕燕扶不起巧呼苦喚殊可憐傍欄無力嬌欲語花群本是桃源女幾年流水飯胡麻今在武陵溪上住【趙福元】　望夷宮中鹿為馬秦人半死長城下避世不獨商山翁亦有桃源種桃者一來種桃不計春採花食實枝為薪兒孫生長與世隔知有父子無君臣漁郞放舟迷遠近花間忽見驚相問世上空知古有秦山中豈料今為晉聞道長安吹戰塵春風回首一霑巾重華一去寧復得天下紛紛經幾秦【王介甫桃源行】　漁舟逐水愛山春兩岸桃花夾去津坐看紅樹不知遠行盡淸溪忽見人山口潛行始隈隩山開曠望旋平陸遙看一處攢雲樹近入千
家散花竹樵客初傳漢姓名居人未改秦衣服居人共住武陵源還從物外起田園月明松下房櫳靜日出雲中雞犬喧驚聞俗客爭來集競引還家問都邑平明閭巷掃花開薄暮漁樵乘水入初因避地去人間及至成仙遂不還峽裡誰知有人事世中遙望空雲山不疑靈境難聞見塵心未盡思鄉縣出洞無論隔山水辭家終擬長游衍自謂經過舊不迷安知峰壑今來變當時只記入山深靑溪幾度到雲林春來遍是桃花水不辨仙源何處尋【王維桃花源行時年十九】　神仙有無何渺茫桃源之說誠荒唐流水盤廻山百轉生綃數幅垂中堂武陵太守好事者題緘遠寄南宮下南宮先生欣得之波濤入筆驅文辭文工画妙各臻極異境恍惚移于斯架岩鑿谷開宮室接屋連墻千萬日嬴顛劉蹶了
不聞地拆天分非所恤種桃處處惟開花川源遠近蒸紅霞初來猶自念鄉邑歲久此地還成家漁舟之子來何所物色相猜更問語大蛇中斷喪前王群馬南渡開新主聽終詞絕共悽然自說今經六百年當時萬事皆眼見不知幾許猶流傳爭持酒食來相饋禮數不同樽俎異月明半宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離别難為情船開棹進一回顧萬里蒼蒼煙水暮世俗寧知偽與真至今傳者武陵人【韓昌黎】詩五言初桃麗新采【簡文帝】　花蹊傍樹裝【唐太宗】　火繞緗桃塢　嶺桃紅錦黦【俱杜牧】　五桃新作花【王維】　紅人桃花嫩　栽桃爛熳紅　桃陰想舊蹊　二月桃花浪　艷陽桃李節【俱杜甫】　桃枝綴紅糝【韓文公】　桃源識
故蹊　桃源迷舊路【劉長卿】　溪水桃源路【馮琢菴】　夏園桃已熟紅臉點胭脂　向日分千笑迎風共一春　敷水小橋東涓涓照霧叢【溫飛卿】　花在舞樓空年年照舊叢【許渾】　開花必早落桃李不如松　桃李何處開此花非我春　桃李出深井花艷驚上春　自憐十五餘顏色桃李紅　憶與君別年種桃齊蛾眉　一往桃花源千春隔流水　奈何夭桃色坐嘆葑菲詩　所以桃李樹吐花竟不言【俱李白】　紅入桃花嫩靑㱕柳葉新　桃紅容若玉定似昔人迷　如行武陵暮欲問桃源宿　小桃知客意春盡始開花【俱杜甫】　爭開不待葉密綴欲無條【東坡】　莫迷行路客不似武陵回【韓忠獻】　為問東山上桃花幾樹開【馮琢菴】　禾黍不陽艷竟栽桃李春翻令力耕者半作賣花人【鄭谷】
殘夜迷春曉夭桃祛夜寒何人未粧洗先傍玉闌干【崔德符】　在處飄紅雨臨窗照夕陽何時淸禁裡一醉伴仙郞【王梅溪】　行逢二三月九州花相映川原曉服鮮桃李晨籹靚【韓文公】　天津三月時千門桃與李朝為斷腸花暮逐東流水　桃花四面發桃葉一枝開欲暮黃鸝囀傷心玉鏡臺淸箏向明月半夜春風來【王昌齡】　桃花如美人服飾靚以豐徘徊顧香影似為悅己容數枝有餘妍窈窕禁省中【韓子蒼】　初桃麗新彩照地吐其芳枝間留紫燕葉底發輕香飛花入露井交幹拂華堂若映窗前柳端疑紅粉粧【簡文帝】　傳道東柯谷深藏數十家對門藤葢瓦映竹水穿沙瘦地翻宜粟陽坡可種瓜舩人相近報但恐失桃花【杜甫】　一覩傾城貌千山斂夕霏露桃羞比艷汀月借生輝躡蹬雲迎
襪凌波水濺衣餘芳吹不散常繞渚煙飛【陸卿子】　桃花春水生白石今出沒搖蕩女蘿枝半掩靑天月不知舊行徑初拳幾枝蕨三載夜郎還於茲鍊金骨【李白】　分得玄都種依然玉洞春逶迤成曲徑爛熳及芳辰錦壘溪邊浪紅銷雨後塵武陵差可擬吾豈避秦人【申瑤泉】　一曲桃園樹平沙十里春落花紅勝錦藉草綠如茵野興邀詩伴村沽覓酒隣怕逢漁父問疑是避秦人【方九功】　世人種桃李皆在金張門攀折爭捷徑及此春風暄一朝天霜下榮耀難久存安知南山桂綠葉垂芳根淸陰亦可託何惜樹君園　桃花開東園含笑誇白日偶蒙東風榮生此艷陽質豈無佳人色但恐花不實宛轉龍火飛零落早相失詎知南山松獨立自蕭瑟　勸君莫拒盃春風笑人來桃李如舊識傾花向我
開流鶯啼碧樹明月窺金罍昨日朱顏子今日白髮催棘生石虎殿鹿走姑蘇臺自古帝王宅城闕閉黃埃君若不飲酒昔人安在哉　吳地桑葉綠吳蚕已三眠我家寄東魯誰種龜陰田春事已不及江行復湛然南風吹㱕心飛墮酒樓前樓東一樹桃枝葉拂靑煙此樹我所種別來向三年桃今與樓齊我行尚未旋嬌女出平陽折花倚桃邊折花不見我淚下如流泉小兒名伯禽與姊亦齊肩雙行桃樹下撫背復誰憐念此失次第肝腸日憂煎裂素寫遠意因之汶陽川【俱李白】　嬴氏亂天紀賢者避其世黃綺之商山伊人亦云逝往迹侵復湮來徑遂蕪廢相命肆農耕日入從所憩桑竹垂餘蔭菽稷隨時藝春蚕取長絲秋熟靡王稅荒路曖交通雞犬互鳴吠俎豆猶古法衣裳無新製童孺縱行歌斑
白歡遊詣草榮識節和木衰知風厲雖無紀曆誌四時自成歲怡然有餘樂于何勞智慧奇蹤隱五百一朝敞神界淳薄旣異源旋復還幽蔽借問遊方士焉測塵囂外願言躡輕風高舉尋吾𢍆【淵明】七言夾岸桃花錦浪紅【李白】　桃花亂落如紅雨　剪綃裁錦一重重【白樂天】　百媚桃花如欲語　桃花點地紅斑斑【高適】　桃花氣㬉眼如醉　不分桃花紅勝錦　紅芳落盡井邊桃　短短桃花臨水岸　點法桃花施小紅【俱杜甫】　玉自不言如桃李魚目笑之卞和耻　靑軒桃李能幾何流光欺人忽蹉跎【李太白】　此花不逐東流水晉客何因入洞來　日暮殘紅空落地無人解惜為誰開【白樂天】　還向萬莖深竹裡一枝斜臥碧流中【元槙】　重門深鎖無人見惟有碧桃千樹花【郞士元】　桃
花盡日隨流水洞在淸溪何處邊【張顛】　妃子紅酣對此君風流如在武陵春【白氏集】　母家昇上瑤池品先得春風一面粧【石曼卿】　綠萼紅葩曉態新風流如陣戰愁人【祌明逸】　草上紅多枝上稀芳條綠萼憶來時【歐陽公】　年年二月賣花天惟有小桃偏占先【梅聖俞】　十月江南號小春新陽已放一枝新【張芸叟】　一日出遊三日醉自知慙負小桃開　人間日月知多少坐見桃花爛熳時【俱劉原父】　可笑夭桃奈雪風山家墻外見疎紅【蔡君謨】　三月宮桃滿上林一花千萼費春心　一花五出尚可飲何况重重叠叠開【俱陶弼】　莫向東風恨開晚鳳城猶有未㱕人【王岐公】　春風過柳如絲綠晴日蒸桃出小紅【王介甫】　漁郎更覓桃源路除是人間别有天【朱文公】　小桃洗面添光澤未點
胭脂已自紅【竹窗畸士】　桃源自有長生路却是秦皇不得知【元友山】　問余何事栖碧山笑而不荅心自閑桃花流水杳然去别有天地非人間【李白】　緋桃一樹獨後發意若待我留芳菲淸香嫩蕋含不吐日日怪我來何遲【歐陽公】　手種桃李非無主野老墻低還是家恰似春風相欺得夜來吹折數枝花　奉乞桃栽一百根春前為送浣花村河陽縣裡雖無數濯錦江邊未滿園【俱杜甫】　紫陌紅塵拂面來無人不道看花回玄都觀裏桃千樹盡是劉郎去後栽　百畝庭中半是苔桃花淨盡菜花開種桃道士㱕何處前度劉郞今又來　山桃紅花滿上頭蜀江春水拍山流花紅易衰似郞意水流無限似儂愁【俱劉禹錫】　芙容脂肉綠雲鬟罨画樓臺靑黛山千樹桃花萬年藥不知何事憶人間【元
稹】　黃師塔前江水東春光因嬾傍微風桃花一簇開無主可愛深紅映淺紅【杜甫】　百葉雙桃晚更紅臨窗暎竹見玲瓏應知侍史㱕天上故伴仙郎宿禁中【韓愈】　細腰宮裏露桃新默默無言幾度春至竟息忘緣底事可憐金谷墮樓人【杜牧】　東風漸急夕陽斜一樹夭桃數日華為惜紅芳今夜裡不知和月落誰家【來鵠】　山桃野杏兩三栽樹樹繁花去後開今日主人相引看誰知曾是客移來【雍陶】　天上碧桃和露種日邊紅杏倚雲栽芙容生在秋江上不向東風怨未開【高蟾】　樹頭樹底覓殘紅一片西飛一片東自是桃花貪結子錯教人恨五更風【王建】　小樓西望那人家出屋香稍幾樹花只恐東風能作惡亂紅如雨墮窗紗【劉原父】　千朵穠芳倚樹斜一枝枝綴亂雲霞慿君莫厭臨風看
占斷春光是此花【白敏中】　衣裁緗纈態纖穠猶在瑤池午醉中嫌近淸明時節冷趂渠新火一番紅【曾裘父】　習習香薰薄薄煙杏遲梅早不同妍山亝盡日無鶯蚌只與幽人伴醉眠【种明逸】　舞衫歌扇舊因緣萬事傷心在目前雲物不殊鄉國異夭桃窗下背花眠【孫蕡】　一年春事又成空擁鼻微吟半醉中夾道桃花三月暮馬蹄無處避殘紅【張公舉】　空堦日晚雨纔乾小婢相隨倚画闌金釵悞掛緋桃上羅袂愁依翠竹寒【孫蕙】　孔雀屏開春夢幽水晶簾捲篆煙浮深宮盡日渾無事閒看桃花落御溝【杜贊】　風掃桃花片片飛夜闌不寐倚屏圍聲聲杜宇催㱕去不向郞啼向妾啼【鄧志謨】　秋夜佳人歌木蘭瀟湘幅上水雲寒誰教蕙帳留春色九月桃花鏡裏看【孫齊之】　芳郊晴日草萋萋千
樹桃花一鳥啼無數落紅隨水去又分春色入城西【丘陵】　不騁嬌姿媚艷陽却來冐雪並寒芳應嫌春色繁華態故學梅花淺淡粧【徐臣】　綠淺紅深醉眼濃殢人何處不迷踪飛時莫浪隨流水自有春濤可化龍【張銘盤】　雨後桃花作片飛風前柳絮點人衣春㱕不用怨風雨無雨無風春亦㱕【黃靜齊】　盡是劉郞手自栽劉郞去後幾番開東君有意能相顧蛺蝶無情也不來【朱淑真】　恰匝西園一徑通猗經霜盡野塘空桃花錯認東風㬉却與芙容闘小紅【趙信菴】　雙槳春風欵欵移斜陽平半落芳池不妨暫向橋邊駐更為桃花了一詩【陳月潭】　桃源花發幾番春聞說漁郞此問津秦帝謾勞方士遣神仙已是避秦人【蕭氷崖】　度索山頭駐彩霞蓬萊宮闕卽仙家共傳西苑千秋實已着東風一
樹花【焦漪園】　施朱施粉色俱好傾國傾城艷不同疑是蕋宮雙姊妹一時携手嫁東風【邵康節三色桃】　采藥人㱕聞木氣尋仙路遠夢桃花買來山釀全如水易解昏昏到日斜【陸雲西】　欲留王母盤中核兼采秦人洞裡薪此事渺茫花笑我不如聮賞故園春【王梅溪】　桃源只在市城邊錦瑟明粧滿画舩莫怪道人回首處朝來暮去已年年【孫淇澳】　夭桃灼灼倚窗前春色繽紛帶紫煙昨夜雨聲來枕上惜花人聽不曾眠【儲氏】　小徑升堂舊不斜五株桃樹亦從遮高秋總饋貧人實來歲還舒滿眼花簾戶每宜通乳燕兒童莫信打慈鵶寡妻群盗非今日天下車書正一家【杜甫】　煗觸衣襟漠漠香間梅遮柳不勝芳數枝艷拂文君酒半里紅欹宋玉墻盡日無人疑悵望有時經雨乍淒涼舊山山
下還如此回首東風一斷腸【羅隱】　洛陽城東桃李花飛來飛去落誰家幽閨女兒愛顏色坐見落花長嘆息今歲花開君不待明年花開復誰在故人不共洛陽東今來空對落花風年年歲歲花相似歲歲年年人不同【賈曾】　笑披初服返林臯小築精廬牓慕陶已買扁舟浮綠水更依踈柳插紅桃春風荏苒來三徑歲月侵尋入二毛却笑文章緣業在篋書重簡課兒曹【張虛菴】　江上人家桃樹枝春寒細雨入疎籬影遭碧水潛勾引風妬紅花却倒吹吹花困嬾旁舟楫水光風力俱相怯赤憎輕薄遮人懷珍重分明不來折溼久飛遲半欲高縈沙惹草細于毛蜜蜂蝴蝶生成性偷眼蜻蜓避百勞【杜甫】　竹徑寥寥空碧苔雙星忽漫照高臺唾飛白玉風前落舄度靑雲江上來螭尾淸班原帝侍虎頭詞
客總仙才相逢莫問年來事惟有桃花似舊開【曹大章】　上苑夭桃自作行劉郞去後幾回芳厭從年少追新賞閒對宮花識舊香欲贈佳人非泛洧好紉幽佩與沉湘鶴林神女無消息為問何由返帝鄉【東坡】　誰家有女腰如束雙眸剪水肌凝玉褪紅香汗溼鮫綃低壓嬌花鬢雲綠春光瀲灧春晝長春風撲面春花香一聲環珮鳴丁當自臨鸞鏡勻新粧【趙信菴】　萬山廻合似天台二月桃花已遍開映水却疑乘浪煗緣崖故是倚雲栽亂紅飛雨沾衣袂碎錦分霞入酒盃謾道武陵仙路遠探奇有客問津來【申瑤泉】　露井花時露未晞紫文丹萼闘芳菲佳人南國還嬌艷仙種西池定是非浥雨别含濃淡態籠煙怯逗淺深暉祗緣瓊貌難為侶獨傍房陵片玉飛【方廣德】詞瑤草一何碧春入武陵溪
溪上夭桃無數花上有黃鸝我欲穿花尋路直入白雲深處浩氣展虹霓祗恐花深處紅露溼人衣○坐白石欹玉枕拂金徽謫仙何處無人伴我白螺盃我為靈芝仙草不為朱唇丹臉長嘯亦何為醉舞下山去明月逐人㱕【黃山谷水調歌頭】　嶺梅香雪飄零盡繁杏枝頭猶未小桃一種妖嬈偏占春工用意微噴丹砂半含朝露粉墻低倚是誰家小女嬌癡怨别空凝涕東風裡○好是佳人半醉近橫波一枝爭媚玄都觀裡武陵溪上空隨流水悵恨如紅雨風不定五更天氣念當年門裡如今陌上酒離人淚【晁次膺水龍吟】　碧桃天上栽和露不是凡花數亂山深處水縈廻可惜一枝如画向誰開○輕寒細雨情何限不道春難管為君沉醉一何妨只怕酒醒時候斷人腸【秦少游虞美人】　醉漾輕舟
信流引到花深處塵緣相悞無計花間住○煙水茫茫回首斜陽暮山無數亂紅如雨不記來時路【秦少游點絳唇】　穠艷嬌春春娩婉雨借風饒學得宮粧淺愛把綠睂都不展無言脉脉情何恨○花下當時紅粉面準擬新年都向花前見爭奈武陵人易散丹靑傳得閨中怨【王導輔蝶戀花】　十年花底承朝露看到江南樹洛陽城裡又東風未必桃花得似舊時紅○胭脂睡起春纔好應恨人空老心情雖在只吟詩白髮劉郞孤負可憐枝【陳去非虞美人】　柳帶榆錢又還是淸明寒食正滿園羅綺滿城簫笛花樹得晴紅欲染遠山過雨靑如滴問江南池館有誰來江南客○烏衣巷今猶昔烏衣事今難覓但年年燕子晚煙斜日抖擻一春塵土債悲涼萬古英雄迹且芳樽隨分趂芳時休虛擲【鄭履齋
滿江紅】
子／醫家／群芳譜／亨部／果譜／果譜二／杏／麗藻散語等(P.29-2)..[明末刻本]
○麗藻散語杏者東方歲星之精也【典術】　五沃之土其木宜杏【管子】　桃杏郁棣華實照爛【潘岳閑居賦】詩五言花開連錦帳【姚合】　煙溼杏花鬚　紅簇交枝杏【李賀】　曾伴曲江春【文與可】　淺紅欺醉粉【梅聖俞】　梅杏半含黃　盈盈當雪杏艷艷待香梅【杜甫】　孤村芳草遠斜日杏花飛【寇萊公】　艷蕋粘紅蠟仙葩總薄羅【梅聖俞】　月淡斜分影池淸淡寫真【文與可】　帶雲猶誤雪映日欲欺霞紫陌傳香遠紅泉落影斜【沈亞之】　文杏裁為梁香茅結為宇不知棟裡雲去作人間雨【王維】　殷紅鄙桃艷淡白笑梨花落處飄微霰繁時叠亂霞【孫何】　萬樹江邊杏新開一夜紅滿園深淺色照在
碧波中【王涯】　年年曲江望花發卽經過未飲心先醉臨風思倍多【劉禹錫】　道白非真白言紅不若紅請君紅白外別眼看天工【楊廷秀】　春色芳盈野枝枝綻曉英依稀映村塢爛熳開山城好折待賓侶金盤襯紅瓊【周庾信】　春意竟相妬杏花應最嬌紅輕欲愁殺粉薄似啼消願作南華夢翩翩繞此條【吳融】　不覺梅欺雪輕紅照碧池小桃新謝後雙燕却來時香屬登龍客煙籠宿蝶枝臨軒須邀取風雨易離披【鄭谷】　坊開裴墅錦花發董林株望欲迷瓊苑栽疑近白榆微風舒露臉小雨溼煙鬚春意枝頭閙從敎醉玉壺【申瑤泉】　零露泣月蕋溫風散晴葩天工了不睡連夜開此花芳心誰剪刻天質自淸華惱客香無有弄粧影橫斜中山古戰國殺氣凌高牙叢臺餘袨服易水雄悲笳自從此花
發玉肌洗塵沙坐令遊俠窟化作溫柔家我老念江梅不飲空咨嗟劉郞㱕何日紅桃爍殘霞明年花開時舉酒望三巴【東坡多葉杏】七言種杏仙家近白榆【杜甫】　杏園淡泊開花鳳【白樂天】　柳絲牽水杏花紅【鄭谷】　杏艷桃花奪晚霞【唐彥謙】　霏微紅雨杏花天【韋莊】　莫怪杏園憔悴去滿城多少插花人【杜牧】　大道靑樓御苑東玉欄仙杏壓枝紅【韋莊】　粥香餳白杏花天省對流鶯坐綺筵【李商隱】　紅芳紫萼却春寒蓓蕾粘枝密作團　絕憐欲白仍紅處正是微開半吐時　行穿小樹尋晴朵自挽芳條嗅嫩香【楊廷秀】　落梅香斷無消息一樹春風屬杏花【施芸隱】　客裡不知春早晚失驚紅雨到墻陰【鄭安晚】　忽憶芳時頻酩酊却尋醉處重徘徊杏花結子春深後誰斛多情又獨來
怪君把酒偏惆悵曾是貞元花下人自别花來多少事東風二十四回春【俱白樂天】　二十餘年作逐臣㱕來還見曲江春遊人莫笑白頭醉老醉花間有幾人【劉禹錫】　劉郞不用閑惆悵且作花間共醉人等是正元舊朝士幾員同見太和春【元微之】　落花流水認天台半醉閒吟獨自來惆悵仙翁何處去滿庭紅杏碧桃開【高駢】　登龍曾入少年場錫宴瓊林醉御觴爭戴滿頭紅爛熳至今猶雜桂枝香　桃紅李白欲爭春素態嬌姿雨未勻日暮墻頭試回首不施朱粉是東隣【俱王元之】　我是朱陳舊使君勸農曾入杏花村如今風物𨚗堪話縣吏催錢夜打門【東坡】　淺注胭脂剪絳綃獨將嬌艷冠花曹春心自得東皇意遠勝玄都觀裡桃【宋淑真】　白白紅紅一樹春晴光耀眼看難真無端昨夜
蕭蕭雨細錦全機却作茵　紅藍細細糝晴苞紫玉森森走膩條枯梗折枝無一寸併驅春色犇花梢　不信東皇也有私如何偏寵杏花枝于中更出紅千葉且道化工奇不奇【俱楊廷秀】　江梅已過杏花初尚怯春寒着蘂疎待得重來幾枝在半隨蝶翅半蜂鬚【呂東萊】　上林佳處午橋邊半染頳霞半着烟記得曲江春日裡一枝曾占百花先【申瑤泉】　曲江池畔題詩處燕子飛時花正開報道狀元㱕去也馬頭春色日邊來【張銘盤】　蓓蕾枝稍血點乾粉紅腮頰露春寒不禁烟雨輕欺着只好亭臺愛惜看　偎柳傍桃斜欲墜等鶯期蝶猛成團京城巷陌新晴後買得風流更一般【林和靖】　顆顆粧成藥竈牙白邊開處迓彤霞直宜相閣栽培物更是仙人種植花高行出群猶仰慕香名超格合共誇
諸賢繼有尋芳會欲奉歡遊決自差【韓忠獻黃杏花】　杏花飛簾散餘春明月入戶窺幽人褰衣步月踏花影烱如流水涵靑蘋花間置酒淸香發爭挽長條落香雪山城薄酒不堪飲勸君且吸盃中月洞簫聲斷月明中惟憂月落酒盃空明朝卷地東風惡但見落葉栖殘紅【蘇東坡】　居隣北郭古寺空杏花兩株能白紅曲江滿園不可到看此寧避雨與風二年流竄出嶺外所見草木多異同冬寒不嚴地常洩陽氣亂發無元功浮花浪蕋鎮常有纔開還落瘴霧中山留躑躅少意思照耀黃紫徒為叢鷓鴣鉤輈猿呌歇香靄深谷攢靑楓豈如此樹一來翫若在京國情何窮今旦胡為忽怊悵萬片飄泊隨西東明年更發應更好道人莫忘鄰家翁【韓昌黎】詞杏花過雨漸殘紅零落胭脂顏色流水飄香人
漸遠難託春心脉脉恨别王孫墻陰目斷手把靑梅摘金鞍何處綠楊依舊南陌○消散雲雨須臾多情因甚有輕離輕拆燕語千般爭解說些子伊家消息厚約深盟除非重見見了方端的而今無奈寸腸于恨堆積【沈公述念奴嬌】　紅杏一枝遙見凝露粉愁香怨吹開吹謝任春風恨流鶯不能拘管○曲池連夜雨綠水上碎紅千片直擬移來向深院任彫零不孤雙眼【杜安世憶漢月】　胭脂膩粉光輕正新晴枝上閙紅無處着近淸明○仙娥進酒多情向花下相閙盈盈不惜十分傾玉斝惜彫零【曾海野侍宸宴春光好】　烟冷金爐夢回鴛帳餘香嫩更無人問一枕江南恨○消瘦休文頓覺春衫褪清明近杏花吹盡薄暮東風緊【趙元鎮點絳唇】
子／醫家／群芳譜／亨部／果譜／果譜四／百合(P.16-2)..[明末刻本]
【百合】一名摩羅春生苗高二三尺榦粗如箭葉
生四面如雞距又似柳葉靑色葉近莖微紫莖端碧白四五月開花甚大有麝香麝香花微黃甚香珍珠花紅有黑點莖葉中有紫珠珍珠根如蒜而大重疊生二三十瓣味甘平無毒主邪氣腹脹心痛喉痺補中益氣定心志殺蠱毒療癰腫止顛狂涕淚產後血病蒸煮食之擣粉作麫食最益人和肉更佳秋分節取其瓣分種之五寸一科宜雞糞宜肥地頻澆則花開爛熳淸香滿庭春分不可移二年一分
不可枯死
子／醫家／群芳譜／亨部／果譜／果譜四／藕／麗藻散語等(P.35-1)..[明末刻本]
○麗藻散語隰有荷華　彼澤之陂有蒲與荷【詩】　荷為衣兮蕙為帶　雧芙蓉
以為裳　搴芙容于木末【離騷】　焚芰製而裂荷衣【北山移文】　灼若芙容出綠波【曹植】　河北擢歌之妹江南採蓮之女春水廣兮檝潺湲秋風駛兮舟容與【江淹】　澤芝芳艷擅奇水屬煉氣紅荷比符縹玉【顏延之】傳君子諱蓮或又謂諱菡萏字芙蕖相傳為神仙家流世居太華山玉井中始祖有諱碧藕者壽千歲成周時因西王母進見穆天子陪宴瑤池上子孫散處其根泒世襲其名亦曰藕咸潔白聰明意氣淸虛自以仙流弗與生民伍隱遁不見于世苟可蔽身雖污泥重淵沒齒不怨時人為之謠曰平生水雲姿七星羅心胸豈無絲毫益上禆天子聰而不自薦達胡為乎泥中藕聞亦不介意世有好而訪之者輒強與㱕竟不辤謝第求澡雪以徃任其指使或療渴治病養老慈幼娛賓客供
祭祀靡不順承雖刳股臠體不憚藕生茄茄端楷離立屹然有出塵之志茄生荷荷為人圓渾能紉緝為衣與楚畹蘭氏齊名見稱于三閭大夫又嘗為桮棬屈體輪菌如象鼻狀授客吸酒號碧筒杯東坡見其遺製酌酒試之嘆曰碧盌旣作象鼻彎白酒猶帶荷心苦藝絕當時後人無能效之者傳十葉至君子君子質羸氣盈心芳貌溢內視欿然不足外觀珮服鮮整光燁可愛盡得羽化之術飄然有高世之志因辟榖于人間世無所好惟日引淸漣以自娛濯古有東昏侯寵貴嬪愛君子姿色令與潘妃進履君子愀然侯範金肖像代焉唐明皇鑿太液池與楊貴妃游宴其中近臣將相或不得時至君子侍從其間不少刻舍左右會祿山之亂遂引去釋有金仙氏雅知君子齋潔留叅侍世尊君子惡其異
己不果留釋剡木勒像遣之自是流落江湖甘同草芥不希薦達番禺程九齡遇諸巷望見驚喜亟拜曰吾先夫子從周先生遊周先生友愛君子君子吾先夫子師友也敢不拜時薰風徐來君子欣然起舞笑媚相迎恨相見之晚九齡固請以㱕下榻佇壺汲淸漣以奉顧諸子姓曰君子吾方外友也可善事之日鉤簾去屏蔽洒掃左右惟恐失君子歡君子不時見每盛夏東日方興振衣起立吟風洒露逍遙欣躍已而徘徊顧望移午歛體握固噤不露半唇數日卸服委其心而蛻去至時復來來去皆在壺中人莫能窺其跡九齡益奇之謂曰昔費長房遇壺公能荅鬼使社今吾其為長房乎因自號小壺公神仙家自希夷之後不傳世無能知者君子知之亦欲傳世顧非其人雖傳不解嘗以其畧示九齡
不盡解因俟其去而視其遺玉蛹纍纍私啖之瓊液滿嚥兩臉駸駸君子之色君子㱕九齡有異人過而相曰何物老媼生此寧馨兒神淸骨潤徃來人世壽未可量也昔見其浴漢昭帝柳池中芳氣襲人又見其在華山頂上人得其丹服之輒羽化今已數百年顧在此九齡聞之愈敬信奉之不少怠【葉受】說水陸草木之花可愛者甚蕃昔陶淵明愛菊自李唐以來世人甚愛牡丹予獨愛蓮出淤泥而不染濯漣漪而不妖中通外直不蔓不枝香遠益淸亭亭淨植可遠觀而不可褻翫焉予謂菊花之隱逸者也牡丹花之富貴者也蓮花之君子者也噫菊之愛陶後鮮有聞蓮之愛同予者何人牡丹之愛宜乎衆矣【周茂叔】　藕藏于水其自處卑無所加焉其所與汙潔白自若中有孔焉不偶不生若此
可以偶物矣茄無附枝泥不能汙水不能沒挺出而立若此可以加物矣蓮旣有以自白又會而屬焉若此可以連物矣𧂄實若𦥜隨昏昕闔闢焉蕸假根以立而不如藕之有所偶假莖以出而不如茄之有所加假華以生而不如蓮之有所連𧂄之有也若此可謂遐矣夫物者終必吐連物者終于散偶物者或析之加物亦不可謂常故遐在此不在彼也蔤退藏于無用而可用可見者本焉若此可以密矣合此衆美則可以荷物可以為芙可以為渠故曰荷芙蕖【字說】賦感衣裳于楚賦詠憂思于陳詩訪群英之艷絕標高名于澤芝會春陂乎夕張搴芙容而水嬉抽我衿之桂蘭點子吻之瑜辭選群芳之徽號抱茲性之淸芬稟若華之驚絕測淲池之光潔爍彤輝之明媚粲雕霞之繁悅顧椒
丘而非偶豈圓桃而而能埒彪炳以蒨藻翠景而紅波靑房兮規接紫的兮圓羅樹妖遙之弱𠏉散菡萏之輕荷上星光而倒景下龍鱗而隱波戱錦鱗而夕映曜繡羽以晨過結游童之湘吹起榜妾之紅歌僃日月之溫麗非盛明而謂何若乃當融風之暄盪承暑雨之平渥被瑤塘之周流繞金渠之屈曲排積霧而楊芳鏡洞泉而含綠葉析水以為珠條集露而成玉潤蓬山之瓊膏輝䓤河之銀燭冠五華於仙草超四照於靈木雜衆姿於開卷閱群貌於昏明無長袖之容止信一笑之空城森紫葉以上擢紛湘蕋而下傾根雖割而琯徹柯旣解而絲縈感盛衰之可懷質始終而常淸故其為方也綢繆其為媚也奔發對粧則色姝比蘭則香越汎明綵於宵波飛澄華於曉月陋荊姬之朱顏笑夏女之光髮
恨狎世而貽賤徒愛存而賞沒雖凌群以擅奇終從歲而零歇【鮑明遠】　非登高可以賦者唯採蓮而已矣况洞庭兮紫波復瀟湘兮綠水或暑雨兮朝霽乍涼飈兮暮起黛葉靑跗烟周五湖紅葩蘤電鑠千里尤見重于幽客信作謠于君子爾其珍族廣茂淑類博傳藻河渭之空曲被沮漳之淪連燭燈灣而爛爛亘沙漲之田田豈值水區澤國江漘海壖是以吳娃越艷鄭婉秦妍感靈翹于上節悅瑞色于中年錦帆映浦羅衣塞川飛木蘭之画楫駕芙容之綺船問子何去幽澤採蓮已矣哉誠不知其所以然賞由物召興以情遷故其遊泳一致悲欣萬緒至若金室麗妃璇宮佚女傷鳳臺之寂莫厭鸞扃之閑處侍飲南津陪歡北渚見磯岸之紆直覿旌旄之低舉上苑神池芳林御陂樓陰架沚殿彩乘
漪張拜洛之容衛僃橫汾之羽儀簫鼓發兮龍文動鱗羽喧兮鷁首移咸靚粧而麗服各分鶩而並馳蘋縈槳碍荇觸舩危視雲霞之沃蕩望林泉之蔽虧洪川泱泱兮菡萏積綠水湛湛兮芙蕖披惜時歲兮易晚傷君王兮未知折紺房與緗菂攬紅葩及碧枝廻綃裙兮竊獨嘆歩羅襪兮私自奇莫不驚香悼色畏别傷離復有濯宮年少期門公子翠髮蛾眉頳唇皓齒傅粉蘭堂之上偷香椒房之裏亦復衘恩激誓佩寵緘愁承好賜之珍席奉嬉宴之彩斿繡棟曛兮翠羽帳瑤塘曙兮靑翰舟搴條拾蕋沿波泝流池心寛而藻薄浦口窄而萍稠和撓姬之衛吹接榜女之齊謳去復去兮水色夕採復採兮荷華秋願承歡而卒歲長接席而寡仇于時薊北無事關西始樂霧盡江垠氣恬海寞消怪氣于沅澧照
榮光於河洛殊方異類舞詠相錯王公卿士歌吹並作則有侯家瑣第戚里芳園穿池岸之曲蓄水河陽之源隄防谷口島嶼轘轅嘉木畢植靈草具繁沉桂北之丹藕播荊南之紫根鬱淒淒而霧合燦曄曄而霞翻泊乎氣徹都鄙景華川陸麥雨微涼梅颸淺燠命妖侶于石城嘯娛朋于金谷乃使綠珠捧棹靑琴理舳樽芳醪藉珍餗汎玉潭之瀰漫遶金渠之隈隩石近水而苔濃岸連山而樹複排芰末而爭遠託蘆間而競逐赴汨凌波飛袿振羅風低綠幹水濺黃螺上客喧兮樂未已美人醉兮顏將𨠑畏蓮色之如臉願衣香兮勝荷徘徊郢調悽慘燕歌念窮歡于水涘誓畢賞于川阿結漢女邀湘娥北溪蕋尚密南汀花更多恨光景兮不駐指芳馨兮謂何若乃南郢義妻東吳信婦結褵整佩承筐奉
帚忽君子兮有行復良人兮遠征南討九真百粵北戍雞田雁城念去魂駭相視骨驚臨春渚兮一送見秋潭兮四平與子之别烟波望絕念子之寒江山路難水淡淡兮蓮華紫風䬃䬃兮荷葉丹剪瑤帶而猶欷折瓊英而不歡旣而緣隈逗浦還栧㱕㯭睠芳草兮已殘憶離居兮方苦延素頸於極漲攘皓腕兮神滸惜佳期兮末由徒增思兮何補又若倡姬蕩勝命侶招群淇上洛表湘臯汝墳望洲中兮翡翠色動浦水兮驪龍文願解佩以邀子思搴裳而從君悲時暮愁日曛鳴鐶釧兮響窈窕艷珠翠兮光繽紛憐曙埜之絳氣愛晴天之碧雲棹廵汀而柳拂舩向渚而菱分掇翠莖以翳景襲朱萼以為裠挺楫凌亂風流雨散鳴根絡繹霧罷烟釋狀飛虯之蜿蜿若驚鴻之奕奕艇怯奔潮篙憎淺石絲著手
而偏遶刺牽衣而屢襞乃有貴子王孫乘間縱觀何平叔之符彩潘安仁之藻翰稅龍馬于金隄命烏舟于石岸錦纜翻洒銀檣照爛日側光沉風驚浪深紆北渚之新贈恣東溪之密尋鴛鴦繡彩之文履瑇瑁瓊華之寳琴扣舷擊榜吳歈越吟溱與洧兮葉履水淮與濟兮花冐潯值明月之夕出逢丹霞之夜臨茱萸歌兮軫妾思芍藥曲兮傷人心伊採蓮之賤事信忘情之盖寡雖迹兆于水鄉遂風行于天下感極哀樂聲參鄭雅是以緬察谷底窮覽地維北盡豐鎬澇潏南究巴沲越沂莫不候期應節沿濤汎湄薄言採之興言報之發文扃之麗什動幽幌之情詩使人結眷令人想思宜其色震百草香奪九芝棲碧羽之神雀負靑𦫉之寳龜紫秩流記丹經秘詞豈徒加繡柱之光彩曄文井之華滋已矣哉
向使時無其族代乏厥類獨秀上淸之境不生中國之地學鸞鳳而時來與鶼鶼而間至必能使衆瑞彩沒群貺色沮湯武齋戒伊臯延佇豈俾夫秦童趙僕倡姬艷女狎而翫之擷而採之乎時有東鄙幽人西園舊客常陪帝子之輿經侍天人之籍咏綠竹于風曉賦彤管于月夕暑徃寒來忽矣悠哉蓬飄梗逝天涯海際似還卭之寥廓同適越之滛滯蕭索窮途飄颻一隅昔聞七澤今過五湖聽菱歌兮幾曲視蓮房兮幾株非鄴地之宴語異睢苑之歡娛况復殊方別域重瀛複嶂虞翻則故鄉寥落許靖則生涯惆悵感芳草之及時懼修名之或喪誓剗跡穎上棲影渭陽枕箕岫之孤石泛磻溪之小塘飧素實兮吸絳芳荷為衣兮芰為裳永潔己于丘壑長寄心于君王【王勃】　若夫西城秘掖北禁仙流見
白露之先降悲紅蕖之已秋昔之菡萏齊秀芳敷競發君門閟兮九重兵衛儼兮千列綠蔕靑枝緣溝覆池映蓮旗兮搖艷揮長劎兮陸離疏瀍兮裂縠交流兮湘沃四繞兮丹禁三匝兮承明曉而望之若霓裳宛轉朝玉京夕而察之若霞標的爍散赤城旣如秦女艷日兮鳳鳴又似洛妃拾翠兮鴻驚足使瑤草罷色芳樹無情複道兮詰曲離宮兮相屬飛閣兮周廬金鋪兮壁除君之駕兮𦲁蓮之葉兮扶疎萬乘顧兮駐綵騎六宮喜兮停羅裾仰仙遊而德澤縱玄覽而神虛豈與夫溪澗兮沼沚自生兮自死海坼兮江沱萬萬兮烟波泛漢女遊湘娥佩鳴玉戱淸渦中流欲渡兮木蘭楫幽泉一曲兮採蓮歌江南兮峴北汀洲兮北極旣有芳兮襄城長無艷兮水國豈知移植天泉香飄列仙嬌紫臺之月露
含玉宇之風烟雜葩兮照燭衆彩兮相宣鳥翡翠兮丹靑翰樹珊瑚兮林碧鮮夫其生也春風盡蕩爍日相煎夭桃盡兮穠李滅出大堤兮艷欲燃夫其謝也秋灰度管金氣騰天宮槐棘兮井桐變搖寒波兮風颯然㱕根息艷兮八九月乘化無窮兮千萬年越人望兮已長久鄭女採兮無由緣何淺蔕之能固何穠香之獨全别有待制揚雄悲秋宋玉夏之來兮翫早紅秋之暮兮悲餘綠禮盛燕臺人非楚材雲霧圖兮蘭為閣金銀酒兮蓮作盃落英兮徘徊風轉兮哀哀入黃扉兮洒錦石縈白蘋兮覆綠苔寒暑忙忙兮代謝故葉新花兮徃來何秋日之可表託芙蓉以為媒【宋之問】　曲沼微陽橫塘細雨墮虹梁而窺影倚風臺而欲舞覆翠被以熏香燃犀燈而照浦雙心並根千株泣露送艇子于西州聞棹
謳于北渚迎桃根而待檝逢宓妃而未渡迫而視之靚若星妃臨水而脉脉盈盈遠而望之杳如峽女行雲而朝朝暮暮東西隨葉隱上下逐波浮已見雙魚能比目應笑鴛鴦會白頭昔聞妃子貴東昏地上金花不染塵空留此日田田葉不見當時步歩人【歐文忠】　有韡者華婉如淸揚菡萏為簪芙蓉為裳出五沃之上腴兮苞九疑之奇芳繄中通而外直兮洵篤實而輝光德可比于君子兮又奚遜夫國香羌託種于靈沼兮載移根于長樂挺翠盖之團團兮月朱華之灼灼枝承蕤以婀娜兮何揚翹之磊落揉珠菂以成葩兮煥重英之出萼森一穎于芝房兮儼敷榮于菌閣朝晞髮于扶桑兮若葵赤之常傾夕弄影于望舒兮象桂輪之載盈峩星冠于絳闕兮散霞標于赤城鳳羽矯其翩翩兮蜃樓起而
崢嶸恣意態之橫出紛可炳于丹靑彼新宮之嶻嶪兮固神靈之所宅薰風扇其淳和兮甘雨滋其薌澤卿雲助其爛熳兮膏露增其的皪夫惟孕粹而鍾祥兮肆焜煌而舄奕乃其含芬桂掖流曄椒塗承恩輝于黼幄兮分繡采于翟褕映画堂之甲帳兮迎紫罽之金輿燦榮光于華渚兮欝佳氣于蓬壺宮伯忻忻而告瑞慈顏穆穆其懽愉何司花之特巧殆坤元之出符
天子乃考祥圖披𩄇契徵素蓮于王母遡石蕖于炎帝或一房而百子或一花而千歲兆多壽而多男允卜年而卜世【申瑤泉】歌郞採蓮妾採蓮蓮花實妾生子郎今採取應相憐開似妾初年蓮房結暖香雖斷絲牽連【鄭菊山】　蘭膏墜髮紅玉春燕釵梳頭拋盤雲城邊楊柳向橋晚門前溝水波粼粼麒麟公子
朝天客珂馬璫璫度春陌掌中無力舞衣輕剪斷鮫綃破春碧抱月飄煙一尺腰麝臍龍髓憐嬌嬈秋羅拂水碎光𨔝露重花多香不銷鸂鶒交交塘水滿綠芒如粟蓮莖短一夜西風送雨來粉痕雰落愁紅淺舩頭折藕絲暗牽藕根蓮子相留連郞心似月月未缺十五十六淸光圓【溫庭筠】　採蓮㱕綠水芙蓉衣秋風起浪鳧雁飛桂棹蘭橈下長浦羅裙玉腕輕搖櫓葉嶼花潭極望平江謳越吹相思苦相思苦佳期不可駐塞外征夫猶未還江南採蓮今已暮採蓮花渠今那必盡娼家官道城南把桑葉何如江上採蓮花蓮花復蓮花花葉何稠叠葉翠本羞眉花紅強似頰佳人不在茲悵望别離時牽花憐共蒂折藕愛連絲故情無處所新物徒華滋不惜西津交珮解還羞北海雁書遲采蓮歌有節采蓮
夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外征客關山路幾重【王勃】詩五言朱華冐綠池【曹子建】　藕隱玲瓏玉【碧衣女子】　魚戲動新荷【謝玄暉】　佳人雪藕絲　江蓮搖白羽　紅膩小池蓮　荷靜納涼時【俱杜甫】　曉露洗紅蓮【韋應物】　荷花嬌欲語愁殺蕩舟人　素手把芙容虛歩躡太淸　美人出南國灼灼美容姿　芙容老秋霜團扇羞網絲【俱太白】　白蓮方出水碧柳未鳴蟬【劉夢得】　荷背風翻白蓮腮雨褪紅【東坡】　玉盃承露重鈿扇起風多【楊文公】　碧葉喜翻風紅英宜照日【江浩】　都無色可並不奈此香荷【李義山】　城晚通雲霧亭深到芰荷　美人艷新粧歛袂照秋水【秦少游】　微風搖紫柄輕露拂朱房【沈約】　歲
暮寒飈及秋水落芙蕖【陸韓卿】　錦帶雜花鈿羅衣垂素川【吳均】　亂香淸宿醉濃艷破狂愁　交陰分擢秀並葉爛齊芳【俱劉原父】　摘取芙容花莫摘芙容葉將㱕夫壻看顏色何如妾【王昌齡】　荷葉罩芙容圜靑映嫩紅佳人南陌上翠盖立春風【曹修古】　鑑湖三百里菡萏發荷花五月西施采人看隘若耶　翠盖臨風迥氷華浥露鮮舞衣淸縞袂倒影爛珠纏【韓愈】　棹發千花動風傳一水香傍人持並蒂含笑打鴛鴦【常倫】　灼灼荷花瑞亭亭出水中一莖孤引綠雙影共分紅色奪歌人臉香亂舞衣風名蓮自可念况復兩心同【朱超】　輕舸迎上客悠悠湖上來當軒對樽酒四面芙容開【王維】　落日晴江裏荊歌艷楚腰採蓮從小慣十五卽乘潮【劉方平】　蓮花比妾貌妾貌花不如蓮子比妾心
妾心應更苦【宗臣】　與歡遊池上荷生滿綠池朱花似歡面素藕似歡肌【屠隆】　入港採芙容芙容動㴸淰游魚聚蜂房吹作波心錦【于若瀛】　涉江弄秋水愛此荷花鮮扳荷弄其珠蕩漾不成圓佳期綵雲重欲贈隔遠天相思無由見悵望涼風前　碧荷生幽泉朝日艷且鮮秋花冐綠水密葉羅靑烟秀色空絕世馨香竟誰傳坐看飛霜滿凋此紅芳年結根未得所願託華池邊　芙容嬌綠波桃李誇白日偶蒙春風榮生此艷陽質豈無佳人色但恐花不實宛轉龍火飛零落花相失誰知凌寒松千載長守一【俱太白】　早被嬋娟誤欲粧臨鏡慵承恩不在貌敎妾若為容風暖鳥聲碎日高花影重年年越溪女相憶採芙容【杜荀寉】　桃杏二三月此花泥滓中人心正畏暑水面獨搖風淨剎如金涌嘉賓
照幕紅誰歌采菱曲舟在曉霞東【宋豊稷】　日氣沉山紫荷花照水明香含風細細影浸月盈盈妃子華淸浴神君洛浦行向人嬌欲語解語恐傾城【張祥鳶】　碧沼渟寒玉紅蕖映淥波粧凝朝日麗香逐晚風多游戲金鱗出驚飛翠羽過納涼依水榭還續采蓮歌【申瑤泉】　坐對芙容沼行歌棠棣吟相依香漠漠獨立影沉沉人自憐芳艷誰當識苦心秋風漸蕭索結子已如今【馮琢菴】　竹醉客皆醉亭幽興亦幽荷錢魚暗嚙蒲劎蝶虛遊雙鶴如人立一山當水浮拈盃登水閣恍若泛扁舟【雷思霈】　萬頃金沙裏誰將玉節栽絲應鮫乞與珠是蚌分來盤貯氷猶結刀侵雪易催防風骨外折混沌竅中開月寺僧家鉢風亭酒客盃胸中秋氣入牙角雨聲回自媿塵泥賤得蒙樽俎陪與君消酷暑瓜李莫相
猜【陶弼】　水榭臨文漪晨曦出暘谷宛彼芙蕖花嫣然媚初旭煥若丹霞敷燁如錦雲簇穠艷復芬馡可以娛心目須臾日漸中歛華閟淸馥匪乏傾陽姿將無避炎燠舒卷固有時昕晡逓相續努力愛朝暉寸陰如寸玉【申瑤泉】　蓮實大如指分甘念母慈共房頭艥艥更深兄弟思實中有薏荷拳如小兒手令我憶諸雛迎門索梨棗蓮心政自苦食苦何能甘甘飡恐腊毒素食則懷慙蓮生淤泥中不與泥同調食蓮誰不甘知味良獨少吾家雙井塘十里秋風香安得同袍子㱕製芙容裳【黃山谷】　菡萏初舒艷奇芬暈碧霄中洲欣邂逅南浦自招搖瑩色涵香霧新袍坼絳綃娉婷自珍愛穠郁更淸超照水臨靑鏡偎蘋倚彩翹駢枝疑貫寵並萼似爭嬌綽約霞初映披敷烟正銷鬚蕤金粉嫩房闖玉冠喬
月下仙人氅風前公子袍淸虛雲歩溼沉浸瀣津饒濯濯靈修質盈盈神女標孤貞無漫蔓雅則絕纖妖喜動文鴛舞光搖錦鯉跳瓊根託紺潔翠盖障炎囂靚賞聮瑤席芳搴集桂橈姚園多猥俗陶徑亦蕭條華井分流潤天池引脉遙須移玄圃種莫向若耶漂木末興幽詫濂溪結冥招懷之思遠道秋入髩蕭蕭【王燁】七言白玉花開綠錦池【吳融】　寳陀光彩射晴暉【百氏集】　水國烟鄉足芰荷【陸龜蒙】　靑春波浪芙容園　芙容別殿暗焚香　雨潤紅蕖暗暗香　並蒂芙容本自雙　點池荷葉叠靑錢　棹拂荷珠碎却圓　不妨遊子芰荷衣　芙容小苑入邊愁　露冷蓮房墜粉紅【俱杜子美】　素房含霞玉𠜍鮮紺葉搖風鈿扇圓【白樂天】　膩玉肌膚碧玉房纍纍波面襯紅粧【高九萬】　荷葉
曉看元不溼却疑悞聽五更風【江古心】　竹樹雨餘添翠靄芰荷風起動淸秋　一色藕花三十里淡粧濃抹錦靑紅【虞可齋】　翠盖不能擎雨露鴛鴦應怨夜寒多【吳菊潭】　芙容出水弄嬌斜紅紅白白各一家【杜祁公】　池面風來波灧灧陂間露下葉田田誰於水上張靑盖罩却紅粧吐採蓮【歐文忠】　翠盖紅幢耀日鮮西湖佳麗會群仙波平十里鋪雲錦風度淸香趂画舩【楊巽齋】　扇颭宮羅衣浸床湘妃晚浴試紅粧闌干月滿難成夢風露侵人徹骨涼【陳古澗】　水邊舟子競招招陌上車塵晚更囂只有幽人無个事荷花深處弄輕橈【劉漫塘】　一様娉婷絕代無水宮魚貫出瓊鋪緣何買得凌波女為有荷盤萬斛珠【鄭安晚】　雨餘無事倚闌干媚水荷花粉未乾十萬瓊珠天不惜綠盤檠出與人
看【王月浦】　嬌紅婭姹不勝姿只許行人半面窺恰似姑蘇明月夜水晶宮殿貯西施【趙竹隱】　荷葉羅裙一色裁芙容向臉兩邊開亂入池中看不見聞歌始覺有人來【王昌齡】　芙容脂肉綠雲鬟圖画樓閣靑黛山千樹桃花萬年藥不知何事憶人間【元微之】　搖落秋天酒易醒淒淒長似别離情黃昏倚柱不㱕去腸斷綠荷風雨聲【韋莊】　荷花布錦柳乖絲一片丹靑太液池御榻獨留淸暑殿宮娥空唱采蓮詞【薛惠】　輕雲疎雨一時來忽見荷花並蒂開睡起南薰情思嬾夢深遙過楚王臺【丘雲霄】　群英的歷點蒼苔朵朵芙容並蒂開只恐西風易零落殿芳故寫嶺頭梅【于念東】　輕霜約水淡無痕竹裏芙容意態新葦荻半欹來白鳥看山大抵屬閒人　朝來急雨涌山泉洗出芙容意態妍嬝嬝
數莖欹竹嶼美人和露入淇園【俱丁明登】　朵朵紅蓮映綠池微風吹動影參差深閨寂莫嫌長晝一點芳心只自知【馬德澧】　曲曲闌干水殿涼紅綃扇底芰荷香按歌誤觸鴛鴦起宮漏今宵分外長【鄭德明】　九疑山下分奇種三子房中吐瑞姿朵朵黃雲團羽扇為迎金母下瑤池【申瑤泉】　晚涼風度玉池香看盡㱕鴉入建章妾貌不如蓮様好莫將明月比寒塘【沈明臣】　藕花塘上雨霏霏無數蓮房著水垂羞見鴛鴦交頸臥却將荷葉盖頭㱕【許成名】　紅白蓮花開共塘兩般顏色一般香恰如漢殿三千女半是濃粧半淡粧　司花手法我能知說破當知未大奇亂剪素羅粧一樹畧將數朵蘸胭脂【楊誠齋】　鑿破蒼苔漲作池芰荷分得綠參差曉開一朵烟波上似画真妃出浴時【杜祁公】　貪看
翠盖擁紅粧不覺湖邊一夜霜卷却天機雲錦叚從教疋練寫秋光【東坡】　漢室嬋娟雙姊妹天台縹緲兩神仙當時儘有風流過謫向人間作瑞蓮【邵康節】　素蕋多蒙别艷欺此花真的在瑤池還應有恨無人覺月曉風淸欲墮時【陸龜蒙】　移舟水濺差差綠倚檻風搖柄柄香多謝浣溪人未折雨中留得盖鴛鴦【鄭谷】　絕似蓮花水面浮綠雲香溼一沙鷗何時摘取池中葉駕作中流太乙舟【陶學士】陶公名安■■人開國功臣　四面花開玉露滋曉風翻雨葉垂垂泉明酒思濂溪癖慿仗盆池借一枝【徐存齋】徐公名階華亭人一甲大學士　綠窗蟬靜日偏長懶爇金爐百和香莫摘池中蓮子看个中多半是空房【孟淑卿女郞】　稽首慈雲大士前莫生西土莫生天願將一滴楊枝水洒作人間並蒂蓮【小靑女郞】　翠盖佳人臨水立寂莫雨中相對泣溫泉洗
出玉肌寒檀粉不施香汗溼一陣風來碧浪翻珍珠零落難收拾【任思菴】　太華峰頭玉井蓮開花十丈藕如舩冷比雪霜甘比蜜一片入口沉疴痊我欲求之不憚遠靑壁無路難夤緣安得長梯上摘實下種七澤根株連【韓文公】　若耶溪傍採蓮女笑摘荷花共人語日照新籹水底明香飄紅袂空中舉岸上誰家遊冶郞三三五五映垂楊紫騮嘶入落花去見此踟蹰空斷腸【李太白】　綠荷舒卷涼風曉紅萼開縈紫菂重雙女漢臯爭笑臉二妃湘浦並愁容自含秋露貞姿結不曉春妖艷態濃終恐玉京仙子識却持㱕種碧蓮峰【李紳】　芙容池裏葉田田一本雙枝照碧泉濃麗共妍香各散東西分艷蒂相連自知政術無他異縱是禎祥亦偶然四野人聞知盡喜爭來入廓看嘉蓮【姚合】　水殿盈盈萬
玉妃凌波長是步炎暉迢遙玉井峰頭見縹緲瑤池月下㱕洛浦露繁珠作珮楚臺風急翠成幃若教解語應愁絕聞道金籠鎖雪衣【黃佐】　耶溪新綠露嬌癡兩面紅粧倚一枝水月精魂同結願風花情性合相思趙家阿妹春眠起楊氏諸姨晚浴時今日六郞憔悴盡為渠還賦斷腸詩【沈周】　九月江南花事休芙容宛轉在中洲美人笑隔盈盈水落日還生渺渺愁露洗玉盤金殿冷風吹羅帶錦城秋相看未用傷遲暮别有池塘一種幽【文衡山】　芙蕖香靄水雲多覽勝新從學士過紅艷晴薰霞作錦氷綃寒伴玉為河如翻墮珥依仙渚若浣明籹出素波欲采芳華勞遠贈秋風其奈獨看何　秘省仙居别苑東池開新長芰荷紅幽芳渺渺三湘外疎影亭亭一水中香溼瓊衣迷曉霧塵銷羅襪起秋風
玉堂㱕後靑藜照競擬金蓮出上宮　曲徑方池别館東荷開殊勝昔年紅虛瞻玉井靑冥上似覩金蓮紫禁中佳實豫知深雨露苦心原自耐霜風亭亭獨立烟波冷肯羨春華在漢宮【俱陸平泉】　芙容池苑起淸秋漢武泉聲落御溝他日江山映蓬髩幾年楊柳别漁舟竹間駐馬題詩去物外何人識醉遊盡把㱕心付紅葉晚來隨水向東流【才調集】　斑簾十二卷輕碧秋水芙容隔画闌綵扇迎風霞透影錦袍弄月酒生寒湘魂翠袖留江浦仙掌紅雲溼露盤秪恐淮南霜信早絳紗籠燭夜深看【薩天錫】　梅雨絲絲草閣涼匡床玄坐漫焚香四簷綠樹繁陰合一卷黃庭白晝長細和禽言成樂府寬裁荷葉製衣裳笑看溪水明于玉新水朝添一尺長【張祥鳶】　湖上峰稠亂晚晴每逢佳處問山名偶因
寺好頻停舫貪為波澄不記𦨻斜抱連環千嶂合平分雙鏡六橋橫更堪歲晏芙蓉冷水國西風日夜淸【張虛菴】　一天霞采正流虹出水芙蕖欲吐紅縱是連宵困寒雨終然危幹獨凌風乾坤尚欝胚胎裏身世都忘水玉中慎爾芳馨良自愛晴光早晚總天功【孫淇澳】　西山靑落影娥池仗外芙容入照時薄雨未消初日暈曉風欲語向人枝六宮香粉流紅膩三殿浮涼湛綠漪的的夜舒人不見集靈臺畔露華知【王衡】　東山未許謝公閒別墅偏開荷葉灣郭外沙堤新舊築馬前雲樹有無間歌聞花底遙分韵影溼池邊近解顏濯魄氷壺誰得似擎盃坐聽水潺潺【姚子雲】子雲慈谿人名士詞獵獵風蒲初暑過蕭然庭戶秋淸野航渡口帶烟橫晚山千萬叠別鶴兩三聲○秋水芙蕖聊盪槳一樽同破愁城蓼花灘上
白鷗明暮雲連極浦急雨暗長汀【蘇養直臨江仙】　雨過回塘圓荷嫩綠新抽越女輕盈画橈穩送蘭舟波光艷粉紅相間脉脉嬌羞菱歌隱隱漸遙依約凝眸○隄上郞心波間粧影遲留不覺㱕時暮天碧月如鉤風蟬噪晚餘霞映幾點沙鷗漁笛不道有人獨倚危樓【晁旡咎新荷葉】　雨過蒲桃新漲綠蒼玉盤傾墮碎珠千斛姬㜮擁前紅簇簇溫泉初試真妃浴○驛使南來丹荔熟故剪輕綃一色頒時服嬌汗易晞凝醉玉淸涼不用香綿撲【宋景文蝶戀花】　妖艷秋蓮生别浦紅臉靑腰舊識凌波女照影弄粧嬌欲語西風豈是繁華主○可恨良晨天不與纔過斜陽又值黃昏雨朝落暮開空自許竟無人解知心苦【晏叔元蝶戀花】　荷葉田田靑照水孤舟挽在花陰底昨夜消疎雨墜愁不寐朝來又
覺西風起○雨擺風搖金蕋碎合歡枝上香房翠蓮子與人長厮類無好意年年苦在中心裏　為愛蓮房都一柄雙苞雙蕋雙紅影雨勢不來風色定池水靜仙郞綵女臨鸞鏡○妾有容華君不省花今恩愛猶相並花却有情人薄倖心耿耿因花又染相思病　葉有淸風花有露葉籠花罩鴛鴦侶白錦頂絲紅錦羽蓮女妬驚飛不許長相聚○日脚沉紅天色暮靑涼傘上微微雨早是水寒無宿處須回歩枉教雨裏分飛去　一曲天香金粉膩蓮子心中自有深深意意密蓮深秋正媚將花寄恨無人會○橋上少年橋下水小棹㱕時不許牽紅袂浪濺荷心圓又碎無端欲墮相思淚　水浸秋荷風皺浪縹渺仙舟只似秋江上和露采蓮愁一餉看花却是啼紅様○折得蓮莖絲未放蓮斷絲牽特地成
惆悵㱕棹莫愁花蕩漾江頭有个人相望　越女採蓮秋水畔窄袖輕羅暗露雙金釧照影摘花花似面芳心只共絲爭亂○鸂鶒灘頭風浪晚霧重烟昏不見來時伴隱隱歌聲㱕棹遠離愁引著江南岸【漁家傲俱歐文忠】　常記漢亭日暮沉醉不知㱕路興盡欲回舟誤入藕花深處爭渡爭渡驚起一行鷗鷺【李易安如夢令】　若耶溪路別岸花無數歛嬌紅向人語與綠荷相阻恨回首西風波淼淼三十六陂烟雨○新籹明照水汀渚生香不嫁東風被誰誤遣踟蹰客意千里綿綿仙浪遠何處凌波微歩想南浦潮生画橈㱕正月曉風淸斷腸疑佇【康伯可洞仙歌】　南軒面對芙容浦宜風宜月還宜雨紅少綠多時簾前光景奇○繩床烏木几盡日繁香裏睡起一篇新與花為主人【陳簡齋菩薩蠻】　楊
柳回塘鴛鴦別浦綠萍漲斷蓮舟路定無蜂蝶慕幽香紅衣脫盡芳心苦○返照迎潮行雲帶雨依依似與騷人語當年不肯嫁東風無端却被秋風誤【賀方回踏莎行】　我愛荷花花最軟錦拶雲挨朵朵嬌如顫一陣微風來自遠紅低欲醮涼波淺○莫是羊家張靜婉抱月飄煙舞得腰肢倦偷把翠羅香被展無眠却又頻翻轉【蔣竹山蝶戀花】　曉日初開露未晞夕陽輕散雨還微暗搖錦霧游鯈戲斜映紅雲屬玉飛○情脉脉恨依依沙邊空見棹舩㱕何人解舞新聲曲一試纖腰六尺圍【葉石林鷓鴣天】　蓼花汀側朝靄依依弄色知何許湘女淡籹羽節飛來等秋碧輕裙素綃識誰與明璫競餙無言處相倚遡風應有柔情正堆積○當年駐香鷁記草媚羅裙波映文席斜陽返照暮雨溼愛天際涼入
愁寂念疇昔漫說泰華峯頭幽夢尋覓而今兩髩如花白但一線才思半星心力新詞奇句便做有怎道得【張□蘭陵王】　曉來閑立回塘一襟香玉颭雲鬆風外數枝涼○相並渾如私語惱人腸飛去方知白鷺在花旁【張約齋烏夜啼】　閙紅一舸記來時長與鵷鷺為侶三十六陂人未到水佩風裳無數翠葉吹涼玉容銷酒更洒菰蒲雨嫣然搖動冷香飛上詩句○日暮靑盖亭亭人不見爭忍凌波去只恐舞衣寒易落愁入西風南浦高柳垂陰老魚吹浪留我花間住田田多少幾廽沙際㱕路【姜堯章念奴嬌】　水楓葉下乍湖光淸淺涼生商素西帝宸遊羅翠盖擁出三千宮女絳采嬌春鉛華掩晝占斷鴛鴦浦歌聲搖曳浣紗人在何處○一枝廣寒宮殿冷落凄愁苦雪艷氷肌羞淡泊偷把胭脂勺注
媚臉籠霞芳心泣露不肯為雲雨金波影裏為誰長恁凝竚【僧仲殊念奴嬌】　風雨霎時晴荷葉靑靑雙鬟捧著小紅燈報道綠紗廊底下蕉月分明【陳眉公浪淘沙】
子／醫家／群芳譜／利部／竹譜／竹／麗藻散語等(P.12-1)..[明末刻本]
○麗藻散語揚州厥貢篠簜　荊州厥貢惟箘簵篠箭也簜大竹也箘簵竹名皆可為矢楛【書】　如竹苞矣　其簌維何維筍及蒲【詩】　渭川千畝竹其人與千戶侯等【史記】　山谷賦苦笋云苦而有味如忠諫之可活國多而不害如舉士而能得賢可謂得擘笋三昧記秋八月　劉氏徙竹凡百餘
本列于室之東西軒泉之南北隅克全其根不傷其性載舊土而植新地烟翠靄靄寒聲蕭然適有問者曰樹椅桐可以伐琴瑟植樝梨可以代甘實苟愛其堅貞豈無松桂也何不雜列其間荅曰君子比德于竹焉原夫勁本堅節不受雪霜剛也綠葉淒淒翠筠浮浮柔也虛心而直無所隱蔽忠也不孤根以挺聳必相依以林秀義也雖春陽氣王終不與衆木闘榮謙也四時一貫榮衰不殊常也垂蕡實以遲鳳樂賢也歲擢笋以成榦進德也及乎將用則裂為簡牘于是寫詩書彖象之詞留示百代微則聖啟之道墜地而不聞矣後人又何所宗歟至若鏃而箭之插羽而飛可以征不庭可以除民害此文武之兼用也又劃而破之為篾席敷之于宗廟可以展孝敬截而之為箎為簫為笙為篁吹之成虞
韶可以和人神此禮樂之並行也夫此數德可以配君子故岩夫列之于庭不植他木欲令獨擅其美且無以雜之乎竊懼來者之未諭故書曰劉氏植竹記尚德也【劉岩夫】　司先生顏其讀書之舍曰萬玉山房而屬世貞為之記夫萬玉者萬竹也竹何以稱玉也曰君子比德于玉已而比玉于竹今夫玉中實竹中虛竹磊何而多節玉渾淪而已胡以比也然玉溫潤而澤縝密以栗竹之質同也玉有禮地之珪曰琅玕之靑碧竹之色同也叩之淸越以長竹之音同也音之在樂有八而各居其一又同也玉稱君子竹亦稱君子又同也胡弗比也始司先生之問舍于江陵也謀所樹客或進曰公不聞之腐史江陵千樹橘乎哉苞可噉也市之入與千戶侯等先生笑曰不爾吾且樹竹客曰渭濱之千畝入與
江陵等歟先生曰非是之謂也吾生平慕君子之佩玉而居貧不可致則有竹在令斥傍舍之隙悉移竹而加培溉焉旣成臨風而聽之琮琮琤琤與天籟合攸然若韶濩之入耳過雨而撫之靑蔥峭蒨與天並色濯濯若璆琳之寓目暑而就之驕陽翔舞而不敢下枕流而翫之蔚藍之光下上相接吾安知夫竹乎玉乎吾適吾宇而神吾境暢吾五官濯吾心腑而已且去吾舍數百武則悍王之宮也其橫行若埽矣又去之則大相之府也其熱可炙手矣又去之故郢都西通巫巴東有雲夢之饒其市囂若蜩螗矣然竟不能越吾所謂萬玉者而闌入吾之山房交于吾之視聽而蕩吾志吾豈以渭濱千畝為戶侯計哉不然吾何不因地之宜而樹之橘也司先生居民部以見推擇天官數遷選部郞至容臺卿
于是不得長有茲舍而命工貌其凡恒挾以自隨諸通人名士皆為詩歌詠之而今宗伯徐公子言序之司先生意猶未已以書屬世貞俾為記世貞治弇中有竹萬个然不能守舍而去之金陵安能為先生記雖然使余能如司先生貌之而又咏歌之序之其亦可以無係于舍已或曰子之言甚得司先生意其比竹于玉甚辯不然楚之玉也不且以為周之璞也耶【王鳳洲】　黃岡之地多竹大者如椽竹工破之刳去其節用代陶瓦比屋皆然以其價廉而工省也予城西北隅雉堞圮毀蓁莽荒檅因作小樓二間與月波樓通遠吞山光平挹江瀨幽閑遼敻不可具狀夏宜急雨有瀑布聲冬宜密雪有碎玉聲宜鼓琴琴調虛暢宜咏詩詩韵淸絕宜圍棋子聲丁丁然宜投壺矢聲錚錚然皆竹樓之所助也公
退之暇披寉氅戴華陽巾手執周易一卷焚香默坐銷遣世慮江山之外第見風帆沙鳥烟雲竹樹而已待其酒力醒茶烟歇送夕陽迎素月亦謫居之勝槩也彼齊雲落星高則高矣井幹麗譙華則華矣止于貯妓女藏歌舞非騷人之事吾所不取吾聞竹工云竹之為瓦僅十稔若重覆之得二十稔噫吾以至道乙未歲自翰林出滁上丙申移廣陵丁酉又入西掖戊戌歲除日有齊安之命己亥閏三月到郡四年之間奔走不暇未知明年又在何處豈懼竹樓之易朽乎幸後之人與我同志嗣而葺之庶斯樓之不朽也咸平二年八月十五日記【王元之黃州竹樓記】賦學圃中種竹數竿不二年蓊然成林日婆娑其間若相忘者今將秩滿欲與圃别不能忘情為作賦以表其德詞曰興趙藏符伐吳成象
鸞鳳聲容龍蛇動盪知惟孔子智比辟支一本林立安有二岐直而不窒圓而不倚節操如是可謂君子【桑民懌】　秋孟之夕覺非道人寓宿于主人之軒見植竹焉外方中堅峭然觚稜扣之如石有聲硜硜予怪其不類衆竹戲若有評曰后皇植物各𢌿以形洪纖肥瘠莫殫其名毫忽無僣若冶剖型爾竹之產為類實繁寄哀瀟湘託興淇園嶧陽之才聲叶鳴鳳箘簵之堅荊揚効貢黃岡如椽用代陶瓦篲條叢生束之盈把由衙雞脛般腸射同蘇麻篔簹笆箄鍾龍體柔為𥲊節促為豐刃毒為篻依木為弓毳毛為狗扶老為笻名雖萬變莫不示圓于外而抱虛于中故能文理縝密節槩疏通迎刃而解落籜以從桃笙籧笛織翠生風纜維砥柱力綰艨干旄孑孑旌旗蔽空彤管煒煒橫出詞鋒簫韶九奏
至和攸同他如器使惟適所逢皆所以弼成人用翼贊天工爾之為質外方內塞肌不柔順性復挺特櫽括莫施何堪組織豈非才不適用而名浮其實乎言旣而去逡廵就睡夢一玄叟頎然而長雙眉入髩氅衣無裳頭角峭厲棖立木僵歷階而進出聲琅琅凡今之人喜圓惡方頃聞誚譏顧不敢當予非舍圓而不居盖亦天賦之有常矧夫方圓不侔自昔為訒豨膏棘軸不能獨運鑿枘異投終底于吝黯直見疏弘詐乃近正論天人江都遠擯詼諧詭奇金馬日進固知鬻圓以自私不若執方以自信也且物生而才罕卽安處雕龍斵削自致困苦樗櫟擁腫斧斤莫尋桐杉赭野枳棘成林天嗇我才實非我仇以才莫全我獲實優方將勵吾之方堅吾之塞保天之全資地之力長吾兒孫同居壽域邀凉月
于江上疏泠風于淇澳知我愛我過從成癖敲門竟造不辨主客札瘥奚生逍遙甚適彼以才而用世視予孰得而孰失予驚而寤萬籟俱寂明月入戶涼在巾舄惟見此君挺然于庭粉壁鑄形一塵不驚脩柯滴露鏘然成聲予爽然如失惕然而惺乃歌曰圓以智行兮方以義守智或有窮兮義則可久以虛而通兮以實而塞通或潰决兮惟塞乃格才應時用兮拙為世損用則精弊兮損則全神竹兮竹兮予將謂汝為方兮而不識汝之大圓傳先生姓竹名榦字子直號淸虛居士始祖名籦黃帝時避蚩尤亂隱居嶰谷帝平涿鹿治定將作咸池之樂訪律呂材于群臣伶倫以籦對帝命使持節鉞召之籦甘山谷不肯應詔使者肩曳以行詣闕猶僵仆不起帝慰諭再四乃就斷制敷宣徵角含嚼羽宮樂
大成絪縕和群生樂文鳥巢閣瑞獸遊郊帝奇其功欲封之籦聞而嘆曰寵利居成功非臣之福况以口舌得官乎乃上疏乞骸骨㱕嶰谷帝不允留樂府封同姓居嶰谷者以萬計籦卒帝思悼不已蔭其子為湘江侯至有虞舜陟方崩蒼梧野二妃慟哭候扶持嬛疚身染血淚痕不可洗人嘉其忠號斑氏二妃卒湘人廟于江滸曰湘君侯不自安徙淇澳子孫玉立根盤而固支繁而衍世以淸潔自勵耿耿之操直與氷雪爭衡有猗猗子者文學斐然虛懷待物衛武公托為布衣交武公晚年進德皆其切磋事載國風孫枝散處四方皆以籦裔得賜氏不可一一數其尤著者曰山陰氏渭川氏毛氏苦氏淡氏䈽氏爆氏箭氏篠氏至晉有林氏渭川所居延蔓千畝人稱萬戶侯山陰孤介寡同獨王猷延之三
徑呼以君而不名毛有名楚者好申韓刑名之學嫉惡如仇名𥿄者受學蔡倫雅好筆墨官秘書著作郞篠之顯者曰竿曰杖竿好漁隱釣磯杖能扶人之顛危國老多賴之後遇鍊師授刃圭化為龍箭曰矢者有武才能致遠盖其造詣有的也爆事神荼能以火作霹靂聲驅山魈頗自重今除夕多以楮生代䈽淡苦三子者好軒岐術善療瘋痰渴熱遇病者輒解衣為劑吐液為湯急於救人如此林生于兩晉間淸而不隘和而不流士大夫傾慕之山阮康伶輩競為風流蕩廢禮法日就林觴詠風月林不能拒然屹立溪壑未嘗少亂識者知為節介君子也林數傳而為筠孤高絕俗好空寂之學於潛上人搆軒禮之東坡詩云無竹令人俗指筠也竹氏之宗代多聞人如此筠又數傳而生節節生榦是為先
生疎暢洒落神采若飛羽儀如鸞鳳欣然而形蒼然而色下實上虛中通外直有君子操拂雲冲霄玉立風塵之表翩翩飄飄真神仙侶也所居或深山窮谷雲溪月徑或困守籬落或飄泊舍宇要之隨寓而安時則臨風而舞掃月而眠意適如也趣向甚正獨好儒者之學率其徒徃從方子方子與之處其徒數十人皆衣綠飧風吸露以為食環繞門墻布列階下風雪不退雖夜未嘗就寢烟雨中時或垂頭而睡風觸之輒省擊節微吟聲入枕畔鏘然可愛本根雖固惜枝葉或被纏繞每以蔫實語與之榦能虛心聽受輒作點頭狀與徂徠木公孤山梅先生友善一日從容問榦曰梅生木公與子孰優曰含英咀華流芳百世吾不如梅生挺然獨秀壁立萬仞吾不如木公至于有主則虛秉直不回吾于二子
亦有微長若乃寧耐歲寒不以盛衰改此吾三人之所同也願屈至軒下合公為四幸堪歲寒方子曰梅生有寒酸氣木公自立太峻不免假秦封以驕士孰若吾子勁節凌寒而文采外見淸氣襲人今且與子為歲寒交也日立玉堦寸地隨議二子之任使耳榦不豫退乃上書力疏二子材可用推引弗置方子頷之明日命使徃孤山梅生辭曰聞江城有玉笛者欲褫吾魄俟少過夏五當徃就東閣徃徂徠木公辭曰以吾從大夫之後不可徒行也方子惡其迂不復召遂專與榦為忘形交【方淸】　此君之先出自震澤有號蒼筤子者與蒼頡同時頡觀鳥跡制字蒼筤子有記載之功帝皆賜姓命以字為蒼氏蒼筤子生篠禹修方貢以其材也上之其後有國封孤竹君生籊籊逸去釣于衛詩人咏淇澳以美
之天下想見其風采籊生篠篠生庭筠母慈氏庭筠在綳緥中已有奇骨濯濯如傅粉然及長淸癯玉立七賢六逸皆從之遊王子猷最喜之嘗曰不可一日無此君世以目之不名也此君性強項未嘗折節下人得黃老深根固蔕之術蟠隱林麓間與徂徠十八公新甫柏直臭味之同素相友善帝嘗特起三人俱至上林愛其風操遷直御史府拜十八公為大夫獨此君不受爵帝館於行宮留以自近嘗訪養性之道此君曰虛心直己至道自凝帝欽其言又嘗撫其腹曰此中何有曰空洞無物當容數十百人耳帝為之笑有說之曰君有長材典樂府則簫韶九成直史館則汗靑有日入武庫則羽鏃宣威薦宗廟則簠簋甚餙盖迎刃而解盛篾以加者也時方多難何不捐軀出力掃氛祲箠四夷以成不朽
之名而反韞其楨榦甘與草木俱腐邪此君曰鳳鳥不至吾已矣夫與其排雲呌閶闔披腹呈琅玕孰若樂行憂違確乎不可拔也遂營嶰谷將老焉此君常齋居每歲惟五月十三日霑醉醉則外其形骸或為人徙至他所不知也故當時為之語曰此君經年常淸齋一日不齋醉如泥有時倒載過習池芒然乘墜俱不知晚歲益枯槁言無枝葉以蘭焚漆割為戒竟保其天年云帝思之命墨工圖其形像以張座隅仍賜號曰靖節處士諸子皆嶄嶄露頭角曰萌最爽美陸沉于世為識者賞味爭挽致之俎豆于諸公之間猶子曰篔苦節肉食者憚之其他支𣲖繁衍靑紫曄然居湘中者斑斑以文采稱居渭川者千畝致富時比之封君居武夷者榦弱而毛髯人以為蛻骨仙云【劉子翬】　管若虛字直節號中
虛子其先衛人也先世有事軒轅者製律呂協月筩以明君德以通八風天下大服遂為宗廟官專門傳子孫經事歷代功成之君若堯大章舜大韶禹大夏湯大濩文武淸廟之樂皆管氏所調也故王者有事太廟必先召之否則衆音殘缺神人弗和衛有居淇上者其人美丰姿多德度蚤與武公同學切磋琢磨以成有斐之德衛人思之其先又有同太公釣隱渭川者族至千餘家當時稱其與千戶侯等漢有產鄠杜間者名陸鄠杜有竹林號陸■海客蔣氏舍下者名三徑皆渭川人風流瀟洒人鮮及之至晉有曰林者以放曠鳴江左常從稽康輩七賢游林第號此君王子猷深重之高風淸節至今在人耳目此君歷數世至溪居徂徠山薄勢利尚豪邁日設酒肴召李白輩六逸士飲白後入翰林薦之朝名顯于唐後有名
龍者官金陵多才榦遷署鎮江因家丹陽宋尹袁燦公餘造宅下與厥子石嘯詠竟日其龍孫曰玉版師少謝塵俗虛心禪理東坡同劉器之叅焉因贈以詩其胄歷宋迄元以迨
國朝南自閩廣北極幽陵族屬蕃衍若虛性質堅剛姿容美盛自始生已有高節心無私曲旣長吟咏風晨月夕有所激卽淸吟琳瑯聞者嘆曰洋洋乎盈耳哉此管氏子聲詩也誠所謂鏗金戛玉陽春寡和者矣且器宇弘敞襟度瀟洒世之避煩熱者多徃依之蜀人葉恒盛大庾人白知春素重其節求與之交每接遇二人私語曰有若無實若虛犯而不校管氏子有之吾與若有愧焉若虛聞之益虛已遜碩膚恒盛嘗曰吾慨天下物直而才者多夭折枉而不才者恒保貞固是以椅桐梓漆未嘗成大拱樗櫟桑榖更歲月而恒存天耶
人耶若虛曰不然物之生以天而遇以時顧所養若何耳得其養則無物不長失其養不伐于斧斤害于牛羊者幾希又烏望其才且壽哉今子謂不才而壽才而夭豈其然哉竊□評之狀魁梧挺挺大節天下稱才稱壽者莫如恒盛神姿淸徹素有丰采則知春獨擅其才惜玉質易衰風韻不耐耳如若虛者翠氛可掬淸味婉如用舍隨緣修短安命所謂夭壽不貳者吾于二子亦有微長二子服其確論【洪璐】　夫人竹氏名笯小字玲瓏自號抱節君其先為孤竹君之子曰元曰智武王伐紂諫不聽遂不食周粟餓于首陽山且死召其族吿曰吾不食百世後當有不食飲者為吾女氏以救世之濁熱越若干世為宋元祐果生夫人夫人生而瘠如成干將作羅織巧彗其中空洞無他腸又善滑稽圓轉雖
與人狎其情邈然如木偶氏誚夫人者無螽斯分而善之者則無內荒長舌之禍也嘗見聘趙氏子克家奴畜之豫章黃太史庭堅聞其人作詩謔之以為憩臂休膝辱夫人而况又奴之乎夫人亦犯而不挍夫人自以家世素淸節終耻屈身于人鈆華絲枲弗御雖荊釵棘簪之微一皆棄斥由王后嬪妃下至公卿百執事無不器重之召亦無不徃然所在抱節終身未嘗少污其潔先是得長生久𧵋之術于羿娥氏用能辟榖導引以應鼻祖氏之言其踪跡詭祕當炎而出方秋卽遁去囊括其身自比璽甕人或謂尸解竟不知其終【楊鉄】崖辭悵二妃之淚竹圓紅滴滴兮臨乎煙沚疎枝與修幹兮吟哀風之不已搖勁節而錦舒兮垂高陰而自美招翔鸞與翠鳳兮緝晴霞之數里繁柯重乎舜祠兮瘦影
叠乎湘水諒高節之自任兮匪庭篠之云比鄙衆蔭之延接兮耻凡羽之栖止入淸溪之浪聲兮無笙簧之相擬葉翻次波兮騷屑之風露滴煙蒙兮濯纓之子悵靈均之節兮依然想貞姿兮千年若此【劉蛻騷】歌江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賓客皆嘆息憐我老病贈兩莖出入爪甲鏗有聲老夫復欲東南征乘濟鼓枻白帝城路幽必為鬼神奪仗劎或與蛟龍爭重為吿曰杖兮杖兮爾之生也甚正直慎勿見水踴躍學變化為龍使我不得爾之扶持滅跡于君山湖上之靑峰噫風塵澒洞兮豺虎咬人忽失雙杖兮吾將曷從【杜甫】　江西毛笋未出尖雪中土膏養新甜先生别得煮□法丁寧勿用醯與塩岩下淸泉須旋汲熬出霜根生
蜜汁寒牙嚼出氷霜聲餘瀝仍和月光吸菘羔楮雞浪得名不如來叅玉版僧醉裏何須酒解酲此羹一碗爽然醒大都煮菜皆如此淡處當知有真味先生此法未要傳為公作經藏名山【楊廷秀】　植物之中竹難寫古今雖画無似者蕭郞下筆獨逼真丹靑已來唯一人人画竹身肥擁腫蕭画勁瘦節節竦人画竹稍死羸垂蕭画枝活葉葉動不根而生從意生不笋而成由筆成野塘水邊欹岸側森森兩叢十五莖嬋娟不失筠粉態蕭索盡得風煙情舉頭忽見不似画低耳靜聽疑有聲西叢士莖勁而健曾向天竺寺前石上見東叢八莖疎且寒憶曾湘妃廟裏雨中看幽姿遠思少人别與君相顧空長嘆蕭郞蕭郞老可惜手戰眼昏頭雪色自言便是絕筆時從今此竹尤難得【白居易】　野夫策杖村南
復村北處處東君恡消息瞥然縞素一枝橫又見琳瑯數竿碧一枝春之先數竿冬之後俯仰天地間與爾成三友衡門掩臥不一旬淇園大瘦無精神樵靑已侵翠鳳尾颶母吹散玉龍鱗賴得吳鎮及王冕前與二友傳其真虛堂展看僅盈尺二友居然侍吾側問之不言對以臆眉宇肅肅吐佳色吾不能學范詹事西遣關中使却寄江南春消芳悴粉何足論吾不能學家騎曹不可一日無所至植此君封籬護籜何紛紜二友寓吾簏儼若洛下東西兩頭屋一頭剪得瀟湘雲一頭小貯羅浮玉鎮也九咽吐吸天漿腴冕亦磊砢節目非凡夫扶輿淸氣合此圖快矣乎快矣乎此圖此友吾不孤【王鳳洲】　何人寫此靑琅玕滿堂爽颯生秋寒居然坐我三徑下數莖不動風珊珊柏溪先生隱於酒戲拈禿筆大
如帚一幅淋漓竹亦醉醉竹合與先生友矗三株狀殊絕迥若蒼虬立烟雪别有一枝秀且長靑鸞整翮從風翔葛陂化龍去已久至今屏障生輝光我觀此圖懷耿耿墨花亂落團圞影素節偏宜君子堂虛中獨立尚書省尚書華省鳳池隅新長孫枝引鳳雛夔龍禮樂方大備伶倫之管公所須此君何可一日無【馮琢菴】詩五言種竹交加翠　霜埋翠竹根　竹送淸溪月　通竹溜涓涓　竹皮寒舊翠　竹深留客處　竹高鳴翡翠　秋風楚竹吟　美花多映竹　秋竹隱疎花　三盃竹葉春　自須開竹逕　野寺江天豁山扉花竹幽　常靜憐雲竹忘㱕步月臺　花濃春寺靜竹細野池幽　古墻猶竹色虛閣自松聲　竹亝燒藥竈花嶼讀書床　翠乾危棧竹紅膩小湖蓮　相近竹差
參相過人不知　王劉美竹潤裴李春蘭榮　名園依綠水野竹上靑霄　自茲籓籬曠更覺松竹幽　老思笻竹杖冬愛錦衾眠　野水平橋路春沙映竹村　平生憩息地必種數竿竹　叢篁底地碧高柳半天靑　密竹復冬笋淸池可方舟　舍傍連高竹疎籬帶晚花　雪裡江舩渡風前徑竹斜　綠垂風折竹紅綻雨肥梅　自聞茅屋趣只愛竹床眠【俱杜甫】　竹徑通幽處禪房花木深　名香連竹徑淸梵出花臺　客路緣楓岸家人掃竹林【韓翊】　遙想蘭亭下淸風滿竹林【崔峒】　竹香滿幽寂粉節塗生翠【李賀】　裂竹見直紋破竹見貞心【孟郊】　稚子脫錦綳駢頭香玉滑　竹吹留歌扇蓮香入舞衣【儲光羲】　江湖誰得似小艇竹林西　水竹宜歌鳥烟霞媚酒人【俱馮琢菴】　摘花不插髮
采柏動盈掬天寒翠袖藩日暮依脩竹【杜甫】　獨坐幽篁裡彈琴復長嘯深林人不知明月來相照【王維】　來過竹裏館日與道相親出入惟山鳥幽深無世人　明流紆且直綠篠密復深一徑通山路行歌望舊岑【俱裴迪】　滿地種琅玕脩枝蔭茅屋微風如有會一一鳴寒玉　本是瀟湘人最愛瀟湘竹何處丘中琴歷歷瀟湘曲【俱馮琢菴】　淸溪繞一灣種竹只數个朝來風籜疎落水靑萍破【于若瀛】　竹林吾所惜新笋好看守萬籜抱龍兒攢迸溢林藪籜龍正稱寃莫教入汝口【盧仝】　掩顰來玉塞顧影戀金門翠竹勞光彩銀屏役夢魂羅衣香未歇猶是漢宮春【楊慎】　外方而內虛得道已無上不作魚郞竿還劚仙人杖【陳眉公】　野竹攢石生蒼煙映江島翠色落波深虛聲帶寒草龍吟曾未聽鳳
竹吹應好不覺蒲柳凋貞心常自保【李白】　綠竹半含籜新梢纔出墻色侵書帙晚陰過酒樽涼雨洗涓涓淨風吹細細香但令無剪伐會見拂雲長　峽內淹留客溪邊四五家古苔生迮地秋竹隱疎花塞俗人無井山田飯有沙西江使舩至時復問京華　靑冥亦自守軟弱強扶持味苦夏虫避叢卑春鳥疑軟岸曾不重剪伐欲無辤幸近幽人屋霜根結在茲　晚起家何事無營地轉幽竹光團野色山影漾江流廢學從兒嬾長貧任婦愁百年渾得醉一月不梳頭【俱杜甫】　欲借淇園勝凌霜挺萬竿月來金影碎風動玉聲寒障暑陰堪息停雲秀可飡相過惟二仲盡日倚琅玕【申瑤泉】　惟我金蘭友宜過水竹居春深寒食後人醉海棠初對𡱈花陰靜慿闌樹影疎時時能命駕敢謂此吾廬【馮琢菴】
綠笋半含籜新梢纔作林色連梧井近根入槿籬深雅有凌寒操能虛應世心拂雲不須待常對小庭陰【于念東】　有竹見庭好當盃意轉親淸聲風間出文影日斜陳檻近迎根直天空寫葉真知君杜寒暑長伴瘦吟身　歲暮看吾輩蕭疎賴此君橫枝馴怪石直節藐寒雲松傲低為伴梅淸艷不群有時當積雪秉燭倚宵分【俱戈莊樂】戈豈庵名汕常熟□徵士　幽居思伴侶唯有此君宜蕭䬃旣同我淸空亦可師吟時聲應和步處影追隨不作人間態炎涼意便移【王德操】德操名人鑑長洲人隱士　庭竹翠交加虛窗罩碧紗盤裁金線草臺長玉簪花雨過留殘日雲㱕帶晚霞未能消暑悶閑步聽池蛙【陳氏】　茲軒最洒落瀝瀝種琅玕正晝薄雲稀蕭蕭風雨寒翠陰涼晏坐疎韵成淸歡錦籜裁夏扇玉筍供春盤晴蝸潛葉底瞑雀投林端幽興遇物愜
高懷隨處安且免一日無何須千畝寬【司馬君實】　此州乃竹鄉春笋滿山谷山夫折盈把抱來早市鬻物以多為賤雙錢易一束置之吹甑中與飯同時熟紫籜折故錦素肌擘新玉每日遂加飡經時不思肉久為京洛客此味常不足且食勿踟蹰南風吹作竹【白居易】　笋添南陌竹日日成淸閟縹節已儲霜黃苞猶揜翠出闌抽五六當戶羅三四高標陵秋嚴貞色奪春媚稀生巧補林併出疑爭地縱橫乍依木爛熳忽無次風枝未飄吹露粉先含淚何人可携玩淸景空瞪視【韓愈】　花妍兒女姿零落一何速竹比君子德猗猗寒更綠京師多名園車馬分馳逐春風紅紫時見此蒼翠玉淩亂迸靑苔蕭疎拂華屋森森日影閑濯濯生意足幸此接淸賞寧辭薦芳醁黃昏人去鎖深廊枝上月明春鳥宿【歐
陽永叔】　我有江陰竹能令朱夏寒陰通積水內高人浮雲端甚疑鬼物慿不顧剪伐殘東偏苦面勢戶牖永可安愛惜已六載茲晨去千竿蕭蕭見白目洶洶開奔湍度堂匪華麗養拙異考槃草茅雖薙葺衰病方少寬洗然順所適此足代加飡寂無斤斧響庶遂憩息歡【杜甫】　昔公憐我直比之秋竹竿秋來苦相憶種竹庭前看失地顏色改傷根枝葉殘淸風猶淅淅高節空團團鳴蟬聒暮景跳蛙築幽欄塵土復晝夜稍雲良獨難丹丘信云遠安得臨仙壇㳂瘴冬草綠何人驚歲寒可憐亭亭幹一一靑琅玕孤鳳竟不至坐傷時節闌【元稹】　北饌厭羊酪南庖豐笋菜自北初落南幾為兒所賣習知價廉平百態事烹宰鹽稀枯腊瘦蜜漬真味壞就根煨茁美豈念炮烙債咀吞千畝餘胸次不蠆芥二妙
谷能詩才名動江介論詩多佳句膾炙甘我嘬思君恩養竹萬籟聽秋噫從此繕籓籬下令禁漁來【黃山谷】七言風含翠篠涓涓靜　竹寒沙碧浣花谿　惡竹應須斬萬竿　春日鶯啼修竹裡　靑靑竹筍迎舩出白白江魚入饌來　榿林碍日近風葉籠竹和烟滴露梢　白沙翠竹江村暮相向柴門月色新　竹裡行厨洗玉盤花邊立馬簇金鞍　不見湘妃鼓瑟時至今斑竹臨江活　子規夜啼山竹裂王母晝下白雲翻　雙峯寂寂對春臺萬竹靑靑送客盃　已傳童子騎靑竹總擬橋頭待使君　拾遺曾奏數行書嬾性從來水竹居【俱杜子美】　已從子美得桃竹不向安期覓棗瓜【東坡】　惟有蕭蕭庭下竹當年曾對舞衣斑　百尺樓邊人語靜千竿竹外月華升【俱馮琢菴】　華軒靄靄
他年到錦竹亭亭出縣高江上舍前無此物幸分蒼翠拂波濤　堂西長笋别開門塹北行椒却背村梅熟許同朱老喫松高擬對阮生論【杜甫】　一枝斑竹渡湘沅萬里行人感别魂知是娥皇廟前物遠隨風雨送啼痕【元稹】　負郭依山一徑深萬竿如束翠沉沉從來愛物多成癖辛苦移家為竹林【李涉】　一雷驚起籜龍兒戢戢滿山人未知急喚蒼頭斸煙雨明朝吹作碧參差　溪上殘春黃鳥稀辛夷花盡杏花飛始憐幽竹山窗下不改淸陰待我㱕【錢定】　斫取靑光寫楚詞膩香春粉黑離離無情有恨無人見露壓烟籠千萬枝【李長吉】　新篁小閣午風飄何處朱唇印洞簫鴛鴦慣從花下立一雙添出許多嬌　蕭蕭幾榦碧琅玕高節偏宜歲暮看點染秋房淨如洗瀟湘江上不知寒【丁明登】　窗
前脩竹兩三竿蒼翠尤宜雨後看玉輦不來門自掩水禽啼過玉闌干【聶大年】　短墻修竹繞空庭画檻朱欄夜不扃極目烟霞秋色裡亂山重叠半含靑【陸卿子】　竹萌含露供朝飡餘籜猶堪劉氏冠不道道人心死盡雨來猶作化龍看【王鳳洲】　幾點苔痕上翠筠千秋常見淚痕新從他帝子誇江渚不是蒼梧望裡人【前人】　翠筠點點滴珊瑚帝子春魂若可呼夜半洞庭風雨過不將淸淚滴蒼梧【陳眉公】　不用山僧供帳迎世間無此竹風淸獨拳一手支頤臥偷眼看雲生未生【葛敏修】　斸取江干老竹根携㱕家去長兒孫他年勁節干霄起韶得丹山彩鳳騫【王藎臣】　無數春笋滿林生柴門密掩斷人行會須上番看成竹客至從嗔不出迎【趙白】　藜藿盤中忽眼明駢頭脫襁白玉嬰極知耿介種
性别苦節乃與生俱生我見魏證殊媚嫵約束兒童勿多取人才自古要養成放使于霄戰風雨　宜烟宜雨又宜風拂水藏春復間松移得蕭騷從遠寺洗來疎淨見前峯侵堦蘚拆春穿迸繞逕莎微夏蔭濃無賴杏花多意緒數枝芽翠好相容【鄭谷】　龍鱗滿床波浪溼血光點點湘娥泣一片晴霞凍不飛深沉盡訝鮫人立百朵桃花蜀纈明珊瑚枕滑葛衣輕閑窗獨臥曉不起冷浸覊魂錦江裡　濃綠疎莖遶湘水春風抽出鮫龍尾色抱霜花粉黛光枝撑蜀錦紅霞起交戛敲欹無俗聲滿林風曳刀槍橫瘢痕苦雨洗不落猶帶湘娥淚血腥【俱才調集】　南軒移植自西壇瘦玉亭亭十數竿得法未應輸老柏植根兼得近幽蘭雖無濃艷包春色自許貞心老歲寒百卉千花盡零落請君來向此中看【趙
□】　分得亭亭綠玉枝雨餘生意滿階除凌霄已展疎疎葉護粉聊營短短籬肯信移來真是醉不愁俗在未能醫人間此夜頻前席涼月虛窗更自宜【文徵明】　浮雲忽自散琳琅解籜依然抱雪霜應是鳳苞揚素彩非關蝶翅膩瓊芳鉛華半染湘妃淚玉筍微含漢署香不見侍中頻拭面曉來新雨沐蒼筤【申瑤泉】　萬竿晴拂渭川烟解籜瓊枝自皛然湘水裙搖珠珮冷葛陂雲護玉龍眠看來翻恨何郞妬栽處應將漢署連六月林間猶帶雪可留淸韵待群賢【鄧雲霄】　新抽翠篠碧于妝皜質輝輝抱節長操榦未須逢越女解苞疑是試何郞痕銷乍染三湘淚素積猶疑五月霜僕射盤中勞記事未裁斑管已含光【于若瀛】　綠蔭休誇蔣詡居輸君筆底有璚琚節經凍雪凌風勁色擬鮮霞向日舒截管
定諧丹穴鳥採竿應致錦江魚豈緣帝子曾相倚淚洒枝頭血未除【林若撫】若撫名雲鳳長洲人文學　吾宗雅語世所聞何可一日無此君汝今卜居但種竹凡草不敢驕相群籜龍个个迸春雨尾鳳枝枝干碧雲晨呼阿段汲溪潤洗出瀟湘雙淚文慎莫學辟疆驅大令又莫學張鷹迯右軍扁舟但過醫俗士把臂相將醉夕曛【王鳳洲】　竹里名依華子岡何年移傍此君堂鮮筠裛露丹珠細勁節凌霄綠玉長數畝繁陰飄陸海萬竿疎雨過瀟湘樽邀梁孝園中月袖拂元卿徑裡霜羗笛未裁龍競奏秦簫欲截鳳先翔㛹娟隔幔琴徽冷蔥蒨臨池水脉香居士風流還洛下故人消息半山陽異時看去同誰好獨有王猷興更長【吳川樓】吳公名國倫字明卿興國人官叅政　招得涼風散墨花脩脩竹篠傍闌芽孤芳怕有當門忌疎節愁將野萼遮破硯鉏教數蕋拆管
城栽取幾竿斜三湘綠雪疑相似九畹朱莖總不差羅袖雙携香馥郁素紈一展翠交加葳蕤紅藥空春雨錯落靑山自晚霞珍重画圖幽絕意女郞若個似君家【馬德澄】
子／醫家／群芳譜／貞部／花譜／花譜一／紫薇(P.8-2)..[明末刻本]
【紫薇】一名百日紅一名怕癢花一名猴刺脫樹身光滑花六瓣色微紅紫皺蒂長一二分每瓣又各一蒂長分許蠟跗茸萼赤莖葉對生
一枝數穎一穎數花每微風至妖嬌顫動舞燕驚鴻未足為喻人以手爪其膚徹頂動搖故名怕癢四五月始花開謝接續可至八九月故又名百日紅省中多植此花取其耐久且爛熳可愛也紫色之外又有紅白二色其紫帶藍焰者名翠薇
子／醫家／群芳譜／貞部／花譜／花譜一／紫薇／典故(P.9-2)..[明末刻本]
○典故唐制中書舍人知制誥開元號紫薇省姚崇為紫薇令又改中書舍人為紫薇舍人【唐書】　虛白臺前有紫薇兩株俗傳樂天所種　哲宗朝邇英閣講論語終篇賜執政講讀官吏宮宴遣中使賜御書詩各一章東坡得樂天紫薇絕句【東坡集】　紫薇有四種紅紫淡紅白紫卻是正色閩花物物勝蘇杭獨紫薇作淡紅色最醜本野花種也白薇近來有之示異可耳殊無足貴臭梧桐者吾地野生花色淡人無植之者淮揚間成大𣗳花微者縉紳家植之中庭或云後庭花也獨閩中此花紅鮮異常能開百日亦名百日紅花作長鬚亦與吾地臭梧桐不同園林中植之灼灼出矮墻上至生深澗中清泉白石斐亹奪目每欲携子歸種之未得後當問閩人取種永嘉人謂之丁香花【王敬美】　紫薇迎
秋卽放秋盡尚花俗呼為百日紅盖開可百日也有淺紅深紅二種又聞有白者未及見花攢枝杪若剪輕縠盛開時爛熳如火𠏉無皮愈大愈光瑩枝葉亦柔媚可愛卽合抱者以指搔其根枝梢輒動丙申寓所有小圃方塘之側三株約可拱把繁英照水與朱魚數十頭相錯不可為狀真妙品也【于念東】
子／醫家／群芳譜／貞部／花譜／花譜一／紫薇／麗藻詩五言等(P.10-1)..[明末刻本]
○麗藻詩五言天上絲綸閣如今萬里賖飄零空自嘆曾對紫薇花【王右丞】　盛夏綠遮眼此花紅滿堂自慚終日對不是紫薇郎【王梅溪】　堂前紫薇花堂下紅藥砌繁華天上春逼仄人間世【曾文昭】　明月生東海清輝濕未乾天空雲影散林靜竹光寒影浸銀河白香飛桂子丹紫薇低覆砌冉冉露花團【張祥鳶】　種自金華省分來竹素堂
蟠枝凝瑞露接葉逗清光不向仙郎伴還移野老傍三秋花爛熳相遲一飛觴【潘允哲】　明麗碧天霞丰茸紫綬花香聞荀令宅艷入孝王家幾歲自榮辱高情方嘆嗟有人移上苑猶足占年華【劉禹錫】　亭亭紫薇花向我如有意高烟晚溟濛淸露晨點綴豈無陽春月所得時節異靜女不爭寵幽姿如自喜【歐文忠】　誰妙精花品殊號標紫薇貴應隨赤馭種合近黃扉樹動情何密花濃艷欲飛數枝臨省戶幾朵入宮闈趙后鳴金瑟秦娥卷繡帷無情笑梅白淺俗厭桃緋【張俞】　幾年丹霄上出入金華省暫别萬年枝看花桂陽嶺南方足奇木公府成佳境紫茸垂組綬金縷攢鋒穎露溽暗傳香風輕徐弄影興生紅藥後愛與甘棠並不學夭桃姿浮華在俄頃【劉禹錫】七言薄膚癢不勝輕爪嫩幹生
宜近禁廬【梅聖俞】　一樹濃姿獨看來秋庭暮雨洗塵埃天涯地角同榮謝豈必移根上苑栽【李義山】　曉凝露瑞一枝新不占園林最上春桃李無言又何在向風偏笑艷陽人【杜牧之】　西掖重雲關禁署北山踈雨點朝衣千門柳色連靑瑣三殿花香入紫薇【岑參】　絲綸閣下文章靜鐘鼓樓中刻漏長坐對黃昏誰是伴紫薇花對紫薇郎　一叢暗淡將何比淺碧籠裙襯紫巾除却微之應見愛人間少有别花人【白樂天】　人言清禁紫薇郎草詔紫薇花影傍山木不知官况别也隨紅日上東廊【陶弼】　禁門深瑣寂無譁濃墨淋漓兩相麻唱徹五更天未曉一池月浸紫薇花【洪平齋】　風標雅合對詞臣映砌窺窓伴演綸忽發一枝深谷裡似知茅屋有詩人【劉後村】　綠槐夾道集昏鴉勑使傳宣坐賜
茶歸到玉堂淸不寐月鉤初上紫薇花【周益公】　虛白堂前合抱花秋風落日照橫斜閱人此地知多少物化無涯生有涯　折得芳蕤兩眼花題詩相報字橫斜篋中尚有𢇁綸句坐覺天光照海涯【俱東坡】　晴霞艷艷覆簷牙絳雪霏霏點砌沙莫管身非香案吏也移床對紫薇花【楊廷秀】　紫薇花對紫薇翁名目雖同人不同獨占芳菲當夏景不將顏色托東風潯陽官舍䨇高樹興善僧庭一大叢何似蘇州安歇處木蘭堂下月明中【白樂天】　禁中五月紫薇木閣後近聞新着花薄薄嫩膚搔鳥爪離離碎葉剪城霞鳳凰浴出池波靜鳷鵲陰來日影斜六十無名空執筆顛毛應笑映簪花【梅聖俞】　小欄曲曲紫薇開曲徑條條長翠苔殘暑已隨凉雨退清風况逐故人來群鷗慣狎慚真隱五馬輕辭恥
自媒短杖角巾行樂處綠陰千頃水瀠廻【張祥鳶】詞今古凡花詞人尚作詞稱慶紫薇名盛似得花之聖　為底時人一曲希流咏花端正花無節病亦歸之命【陳肥遯點絳唇】　此木生林野自唐家置絲綸託根其下常伴詞臣揮帝制因號紫薇堪詫料想紫薇躔降種紫薇郎况是名同者兼二美作佳話　一株乃肯臨茅舍肌膚薄長身挺立扶踈瀟洒定怯麻姑爬癢爪只許素商陶冶擎絳雪柔枝低亞我意香山東坡老只小詩便為增價後當有繼風雅【祝和父】
子／醫家／群芳譜／貞部／花譜／花譜一／玉蘭花／麗藻散語等(P.16-1)..[明末刻本]
○麗藻散語林蘭近雪而揚綺　玉蘭早於辛夷故宋人名以迎春今廣中尚仍此名千𠏉萬蘂不葉而花當其盛時可稱玉樹樹有極大者籠盖一庭然樹大則花漸小不可不知余童時猶見人珍重今不然矣【王敬美】詩五言暫藉辛夷質仍分簷蔔光微風催萬舞好雨淨千粧月向瑤臺並春還錦障藏高枝凝漢掌艷蘂勝唐昌神女曾捐珮宮妃欲試香誰為後庭奏一曲按霓裳【王世禎】七言霓裳片片晚粧新束
素亭亭玉殿春已向丹霞生淺暈故將清露作芳塵【眭石】　綽約新粧玉有輝素娥千隊雪成圍我知姑射真仙子天遣霓裳試羽衣影落空堦初月冷香生别院晚風微玉環飛燕元相敵笑比江梅不恨肥【文衡山】　葱蘢芳樹雨初乾樽酒花前洽笑歡日晃簾櫳晴噴雪風廻齋閣氣生蘭參差玉珮排空出爛熳香鱗擁醉看自是東君苦留客莫敎絃管易吹殘【陸平泉】　千花紅紫艷陽看素質搖光獨立難但有一枝堪比玉何須九畹始徵蘭唐昌的的春猶淺漢掌亭亭露欲漙幾曲後庭傳樂府張星和月正闌干【張茂吳】
子／醫家／群芳譜／貞部／花譜／花譜一／扶桑木／麗藻序等(P.41-1)..[明末刻本]
○麗藻序明道中予為漳州軍事判官晚秋至州西耕園驛庭有佛桑數十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一
首慶曆七年予使本路明年夏四月自汀來漳復至是驛花尚仍舊追感昔游因紀前事併載舊篇龕於西壁云【蔡君謨】詩五言野人家家焰燒紅有扶桑【蔡君謨】七言焰焰燒空紅佛桑【東坡】　使軺迢逓到天涯候館遷延感歲華白髮却攀臨砌樹靑條猶放過墻花悲來惟有金城切醉後曾乘客海槎欲問昔游無處所晚烟生水日沉沙　溪館初寒似早春寒花相倚媚行人可憐萬木凋零盡獨見繁枝爛熳新淸艷夜沾雲表露幽香時過轍中塵名園不肯爭顏色灼灼夭桃野水濱【俱蔡君謨】　南無麗卉闘猩紅凈土門傳到此中欲供如來嫌色重謂藏宣聖訝枝同葉深似有慈雲擁蘂圻偏驚慧日烘賞玩何妨三宿戀只愁曉破大虛空【桑民懌味佛桑】
子／醫家／群芳譜／貞部／花譜／花譜二／牡丹／移植(P.9-2)..[明末刻本]
○移植移牡丹宜秋分後如天氣尚熱或遇陰雨九月亦可須全根寬掘以漸至近勿損細根將宿土洗淨再用酒洗每窠用熟糞上一斗白蘞末一斤拌勻再下小麥數十粒于窠底然後植于窠中以細土覆滿將牡丹提與地平使其根直易生土須與幹上舊痕平不可太低太高勿築實勿脚踏隨以河水或雨水澆之窠滿卽止待土微乾畧添細土覆蓋過三四日再澆封培根土宜成小堆以手拍實免風入吹壞花根每本約離三尺使葉相接而枝不相擦風通氣透而日色不入乃佳不可太密防枝相磨致損花芽不可太
稀恐日晒土熱致傷嫩根小雪前後用草薦遮障勿使透風若欲遠移將根用水洗淨取紅淤土羅細末趂濕勻粘花根隨用軟綿花自細根尖纏至老根再用麻紕纏定以水洒之枝上紅芽用香油𥿄或礬綿𥿄包扎籠住不得損動卽萬里可致也或曰中秋為牡丹生曰移栽必旺分花揀長成大顆茂盛者一叢七八枝或十數枝持作一把摔去土細視有根者劈開或一二枝或三四枝作一窠用輕粉加硫黃少許碾為末和黃土成泥將根上劈破處擦勻方置窠內栽如前法種花六月中看枝間角微開露見黑子收置向風處晒一日以濕土拌收瓦器中至秋分前後三五日擇善地調畦土要極細畦中滿澆水候乾以水試子擇其沉者用細土拌白蘞末種之隔五寸一枚下子畢上加細土
一寸冬時蓋以落葉來春二月內用水澆常令潤濕三月生苗最宜愛護六月中以箔遮日勿致晒損夜則露之至次年八月移栽若待角乾收子出者甚少卽出亦不旺以子乾而津脉少耳接花花不接不佳接花須秋社後重陽前過此不宜將單葉花本如指大者離地二三寸許斜削一半取千葉牡丹新嫩旺條亦用利刀斜削一半上畱二三眼貼于小牡丹削處合如一株麻紕緊札泥封嚴密兩瓦合之壅以軟土罩以蒻葉勿令見風日向南畱一小戶以達氣至來春驚蟄後去瓦土隨以草薦圍之仍樹棘數枝以禦霜茂者當年有花是謂貼接或將小牡丹新苗旺盛者離地二三寸用利刀截斷以尖刀劐一小口取上品牡丹枝上有一二芽者截二三寸長一段兩邊斜削插于劐處比量𠯳
合麻紕札緊細濕上壅高一尺瓦盆蓋頂待二七開視茂者其芽紅白鮮麗長及一寸此極旺者若未發再培之三七開看活者卽發否則腐斃活者仍用土培盆合至春分去土恐有烈風仍用盆蓋時常撿點至三月中方放開全見風日又恐茂者長高被風吹折仍以草罩罩之接頭枝如及時截取者藏新簍潤土十餘日行數百里亦可接活立春若是子日茄根上接之不出一月花卽爛熳二三月間取芍藥根大如蘿蔔者削尖如馬耳將牡丹枝劈開如燕尾插下縳緊以肥泥培之卽活當年有花一二年牡丹生根割去芍藥根成真牡丹矣又椿樹接者高丈餘可於樓上賞玩唐人所謂樓子牡丹也　牡丹一接便活者逐年有花若初接不活削去再接只當年有花　牡丹本出中州江陰人能以芍
藥根接之今遂繁滋百種𢆱出余澹圃中絕盛遂冠一州其中如綠蝴蝶大紅獅頭舞青霓尺素最難得開南都牡丹讓江陰獨西瓜瓤為絕品余亦致之矣後當于中州購得黃樓子一生便無餘憾人言牡丹性瘦不喜糞又言夏時宜頻澆水亦殊不然余圃中亦用糞乃佳又中州土燥故宜澆水吾地濕安可頻澆大都此物宜於沙土耳南都人言分牡丹種時須直其根屈之則死深其坑以竹虛插培土後拔去之此種法宜知【王敬美】澆花尋常澆灌或日未出或夜旣靜最要有常正月一次須天氣和暖如凍未解切不可澆二月三次三月五次四月花開不必澆澆則花開不齊如有雨任之亦不宜聚水于根㫄花卸後宜養花一日一次十餘日後暫止視該澆方澆六月暑中忌澆恐損其根鬚來
春花不茂雖旱亦不澆七月後七八日一澆八月剪枯枝並葉上炕土五六日一澆九月三五日一澆澆頻恐發秋葉來春不茂如天氣寒則澆更宜稀此時枝上槖芽漸出可見澆灌之功也十月十一月一次或二次須天氣和暖日上時方澆適可卽止勿傷水或以宰猪湯連餘垢候冷透澆一二次則肥壯宜花十二月地凍不可澆春間開凍時去炕土澆時緩緩為妙不可濕其𠏉雨水河水為上甜水次之醎水不宜最忌犬糞養花凡打掐牡丹在花卸後五月間止𤲢當頂一芽𠊓枝餘朵摘去則花大欲存二枝𤲢二紅芽存三枝𤲢三紅芽其餘盡用竹針挑去芽上二層葉枝為花棚芽下護枝名花床養命護胎尤宜愛惜花自有紅芽至開時正十箇月故曰花胎培養常在八九月時隔二年一
次取角屑硫黃碾如麵拌細土粉挑動花根壅入土一寸外用土培約高二三寸地氣旣暖入春漸有花蕾多則懼分其脉俟如彈子大時捻之不實者摘去止𤲢中心大者二三朵氣聚則花肥開時甚大色亦鮮艷開時必用高幕遮日則耐久花纔落便剪其蒂恐結子則奪來春之氣剪勿太長恐損花芽伏中仍要遮護花芽勿令晒損候日不甚炎方撤去八月望後剪去葉𤲢梗寸許存其津脉不上溢以養槖芽其花棚花床慎不可剪九月初培以細土使下另生芽冬至北面竪草薦以障風寒冬至日研鍾乳粉和硫黃少許置根下土中不茂者亦茂每掐一枝須用泥封紙固否則久必成孔蜂入水灌連身皆枯慎之衛花牡丹根甜多引蟲食栽時置白蘝末于根下虫不敢近花開漸小由蠧虫
害之尋其穴針以硫黃末其㫄枝葉有小孔乃虫所藏處或針入硫黃或以百部塞之則虫死而花復盛又有一種小蜂能蛀枝梗秋冬卽藏枝梗中又有紅色蠧虫能蛀木心尋其穴填硫黃末或杉木釘釘之花生白蟻以真麻油從有孔處澆之則蟻死而花愈茂又法于秋冬葉落時看有穴枯枝拆開捉盡其虫亦妙又五月五日用好明雄黃研細水調每根下澆一小鍾不生虫桂及烏賊魚骨刺入花梗必死又最忌麝香桐油生漆一着其氣味卽時萎落汴中種花者園㫄種辟麝數株枝葉類冬青花時辟麝正發新葉氣味臭辣能辟麝凡花為麝傷焚艾及雄黃末上風薰之能觧其毒忌用熱手摩撫搖撼忌栽木斛不耐久花㫄勿令長草奪土脉不可踏實地氣不升初開時勿令穢人僧尼及有體氣
者採折使花不茂變花周日用曰愚聞熟地栯生菜蘭持硫黃末篩于其上盆覆之卽時可待用以變白牡丹為五色皆以沃其根紫草汁則變紫紅花汁則變紅又根下放白术末諸般顏色皆變腰金又白花初開用筆蘸白礬水描過待乾以螣黃和粉調淡黃色描之卽成黃牡丹恐為雨濕再描清礬水一次剪花花宜就觀不可輕剪欲剪亦須短其枝庶不傷𠏉又須急剪庶不傷根旣剪旋以蠟封其枝剪下花先燒斷處亦以蠟封其蒂置瓶中可供數日玩或養以蜂蜜芍藥亦然如已萎者剪去下截爛處用竹架之水缸中盡浸枝梗一夕復鮮若欲寄遠蠟封後每朵褁以菜葉安竹籠中勿致搖動馬上急逓可致數百里煎花牡丹花煎法與玉蘭同可食可蜜浸
子／醫家／群芳譜／貞部／花譜／花譜二／酴醿(P.51-1)..[明末刻本]
【酴醿】一名獨歩春一名百宜枝一名瓊綬帶一名雪纓絡一名沉香蜜友藤身灌生靑莖多刺一穎三葉如品字形面光綠背翠色多缺刻花靑跗紅萼及開時變白大朵千瓣香微而淸盤作高架二三月間爛熳可觀盛開時折置書冊中冬取插鬢猶有餘香本名荼䕷
一種色黃似酒故加酉字
子／醫家／群芳譜／貞部／花譜／花譜二／酴醿／麗藻詩五言等(P.52-1)..[明末刻本]
○麗藻詩五言簇簇霜葩密層層玉葉同【梅聖俞】　無華真國色有韻自天香【宋景文】　國艷寧施粉天香自染衣【曾文昭】　玉女雕瓊蕋仙禽自菊衣【晏元獻】　點點檀心小盈盈玉面嬌【古詩】　叢葉扶金蕋微風動弱枝【徐致中】　穠因天與色麗共日爭光剪碧排千萼研朱粲萬房【白樂天】　烟條染石綠粉蕋撲鵞黃根動彤雲湧枝搖赤羽翔【前人】　故作荼䕷架金沙秪謾栽似矜顏色好飛度雪前開【王介甫】　來自蠶叢國香傳弱水神析酲疑破鼻併艷欲留春【宋景文】　淸氣透水檻榮蔭在天家翠輦宸游後球欄晝影斜【吳充】　風枝張雨葢露臉汗何郞收拾㱕𨤍醁芳姿韻更香【王梅溪】　雨過無桃李唯餘雪覆𡓜靑天暎妙質白日照繁香影動春微透花寒韻更長風流到尊酒猶足
助詩狂【陳簡齋】　皓齒舞霓裳飄飄翠帶長何郞初傅粉荀令乍薰香玉蕋休誇白金沙敢並芳可憐蜂與蝶早晚引風狂【王藎臣】　倡女卷春裾迎風戲玉除近叢看影密隔樹望花稀橫枝斜綰袖嫩葉下牽裾𡓜高攀不及花新摘未舒莫疑插鬢少分人猶有餘【梁元帝】　新花臨曲池佳麗復相隨鮮紅同暎水輕香共逐吹繞梁尋多處窺叢見好枝今新猶恨少將故復嫌萎釵邊爛熳插無處不相宜【梁劉瑗】　荼䕷不爭春寂寞開最晚靑蛟走玉骨羽葢懸朱幰不粧艷已絕無風香自遠淒涼吳宮闕紅粉埋故苑餘香入此花千載尚悽惋【蘇東坡】　下騰赤蛟身上抽碧龍頭千枝蟠一葢一葢簪萬毬花開帶月看香要和露收一點落衣袂經月氣未休一摘入釀甕經歲味尚留【謝堯仁】　梅殘紅葉遲
此物共春暉名字因壺酒風流付枕幃墬鈿香徑草飄香淨壁衣玉氣晴虹發沉材鋸屑霏直枝多可厭可忍摘令稀常恨金沙學顰時正可揮【黃山谷】　乍見疑回面遙觀誤斷腸風朝舞飛燕雨夜泣蕭娘桃李慙無語芝蘭遜不芳山榴何細碎石竹苦尋常蕙慘隈欄避蓮羞近葉藏怯敎蕉葉顫妒得柳花狂豈可輕嘲咏應須痛比方【白樂天】七言風動翠條腰嫋娜【白樂天】　姑射真人玉骨香淡月微風惜良夜【盧元贊】　高唐神女蘭供澤姑射仙人雪瑩肌【楊元素】　殘春鈴閣無公事來就酴醿放晚衙【王盧溪】　不作殘春十日飲定知無奈此花何　強挽春風留一醉露香還可折朝酲【劉原父】　走上松稍繞却好為他滿插一頭花　借令落盡仍香雪且道開時是底花【俱楊廷秀】　可憐標格
真淸絕說與金沙莫效顰【古詩】　玉立春深雪不如生香透骨雪應無【張南軒】　靑蛟暖雪拏雲上白雪深春壓架香【徐溪月】　可憐收拾㱕屏枕頗欲浮沉付酒盃【吳履齋】　喚將梅蕋要同韻羞殺梨花不敢香【晏元獻】　平生為愛此花濃仰面常迎落絮風每至春㱕有遺恨典刑猶在酒盃中【韓維】　淸明時節散天香輕染鵞兒一抹黃最是風流堪賞處美人取作浥羅裳【歐陽公】　漢宮嬌額半塗黃肌骨濃熏班艷香日色漸遲風力細倚闌偷舞白霓裳　沉水衣籠白玉苗不蒙湔拂苦無𦕼煩君斫取西莊柳扶起春風萬萬條　荼醿一架最先來夾竹金沙次第栽濃綠扶疎雲對起醉紅撩亂雪先開【俱山谷】　長憶故山寒食夜野荼䕷發暗香來分無素手簪羅髻且折霜蕤浸玉醅【東坡】　後圃荼
䕷手自栽淸于芍藥釅于梅舊來酒客今無幾三嗅馨香懶舉杯【蘇潁濱】　氷肥雪艷暎殘春燠日熏風入四隣任是主人能愛惜也𢬵一半與遊人【張芸叟】　明紅暗紫競芬菲送盡東風不自知占得餘香慰愁眼百芳無得似荼䕷【劉原父】　東皇收拾春㱕去獨遣荼䕷殿後塵憐我寒窓賦愁寂時看玉面送殘春【王盧溪】　雪𠏉雲條一架春酒中風度夢中聞東風不是無顏色過了梅花便是君【盧滿江】　香雪支離半墬風柔條無奈不成叢阿蠻如許風流骨打困秋千細雨中【謝幼謙】　春風滿架索春饒三月梁園雪未消賸馥何人炷蘭麝柔條無力帶瓊瑤【戴石屏】　一鉤斜影上荼䕷羅帶飄風不自持背却小姑私拜月水晶簾外又來窺【陳眉公】　紛紛紅紫落莓苔帶月和烟特地開疑是玉妃新
浴出翠雲梯上舞風臺【徐竹隱】　雨後溪流半沒沙粉𡓜賣酒是誰家客中不覺春深淺開了荼䕷一架花　一春多雨少晴光眼底靑春去意忙已恨點衣紅作陣絕憐滿架雪生香【俱湛道山】　穠華先占早春芳色别仙容五様籹歩屧東郊風力軟吹來只是一般香【百花新咏】　一年春事到荼䕷香雪紛紛又撲衣盡把檀心好看取與留春住莫敎㱕【任拙齋】　荼䕷架倒無人架全似老夫狂醉時昨夜一番溪雨橫又添苔蘚到花枝【周方泉】　曉啼朱露渾無力繡簇羅裙不着行若綴壽陽公主額六宮爭肯學梅籹【李嶠】　瓊林殿側玉鉤欄雪覆新花四月閑密影酡容千客坐柔條何處萬㡣蟠【劉原父】　雨後荼䕷將結局花時芍藥正催籹道人不管春深淺贏得山中歲月長【王庵僧】　獨嫌朱臉花
顏俗全學瑤臺玉女籹素月共成中夜色好風分散四隣香【桯金紫】　京師三月荼䕷開高架交垂自為洞素蕋層層紫蕋香釀㱕光祿春生甕東陌西阡走鈿車芳林廣囿飛朱鞚【梅聖俞】　肌膚氷雪熏沉水百草千花莫比方露溼何郞試湯餅日熏荀令炷爐香風流徹骨成春酒夢寐宜人入枕囊輸與能詩王主簿瑤臺影裏據胡床【黃山谷】　榮華休羨黑頭公且對芳晨賞麗叢十萬靑條寒挂雨三千粉面笑臨風莫將擬雪才情賦盍與觀梅况味同只恐春㱕有遺恨典刑猶𡉈濁醪中【劉彥冲】　花神未許春㱕去故遣仙姿殿衆芳白玉體輕蟾魄瑩素紗囊薄麝臍香夢思洛浦嬋娟態愁記瑤臺淡淨籹勾引詩人淸絕處一枝和雨𡉈東𡓜【朱淑真】　靑蛟蛻骨萬條長玉架盤雲護曉霜外面看來些
子葉中間着得許多香一枝縞色分明好百卉含羞不敢芳飛殺銜花雙海燕被渠勾引一春忙【劉溪翁】　裊裊長數尋靑靑不作林一莖獨秀當庭心數枝分作滿庭陰春日遲遲欲將半庭影泠冷正堪玩枝上嬌鶯不畏人葉底蛾飛自相亂秦家女兒愛芳菲画眉相喚採萎蕤高處紅鬚欲就手低邊綠刺已牽衣蒲萄架上朝光滿楊柳園中暝鳥飛連袂踏歌從此去風吹香氣逐人㱕【儲光羲】　花飛十不啻五六靑子團枝朱紅簇江南桃李總成陰不論少城與韋曲荼䕷珍重不浪開晚堆綠雲點水玉體熏山麝非一臍水洗銀河費千斛滴成小蓓密於糝亂走長條柔可束醉眸須及月下來破鼻試從風裏觸先生未必被花惱偶與門人暮春浴為怜壓架十萬枝小立㫄邊領新馥剩𢬵好語寵瓊蕤
更掇靑英付𨤍醁先生何得便杜門霜鬢猶煩玉堂宿【楊廷秀】詞紅紫飄零綠滿城春風於此獨留情誰將十幅吳綾被撲向熏籠一夜明○風不定雨初晴曉來苔上拾殘英速敎貯向鴛鴦枕猶有餘香入夢淸【晁次膺鷓鴣天】　千種繁香香已去翩然無迹誰信道荼䕷枝上靜中收得曉鏡洗籹非粉白晚衣弄舞餘衫碧粲寳鈿珠珥不勝持濃陰夕○金剪度還堪惜霜葉墬無從覓知多少好詞淸夢釀成氷骨天女散花無聖酒仙人種玉慙香德悵攀條記得鬢絲靑東風客【趙德莊滿江紅】　鶯喚屏山驚覺嬌羞須倩郞扶荼䕷斗帳冷熏爐翠穿金落索香汎玉流蘇○長記枕痕消醉色日高猶倦籹梳一枝春瘦想如初夢迷芳草路望斷素鱗書【張仲宗臨江仙】　不恨綠陰桃李過荼䕷正向人開
一樽淸夜月徘徊花如人意好月為此花來○未信人間香有許却疑同住瑤臺紛紛殘雪墮深杯直敎攀折盡猶勝酒醒回【韓南澗臨江仙】　去年同醉荼䕷花下徤筆賦新詞今年君去荼䕷欲破誰與醉為期○舊曲重歌斟别酒風露泣花枝漳水能長湘水遠流不盡兩相思【向薌林少年遊】　翠羽衣裳白玉人不將朱粉污天真淸風為伴月為隣○枕上解隨良夜夢壺中别是一家春同心少綰更尖新【向薌林浣溪沙】　紅退小園桃杏綠生芳草池塘誰家芍藥殿春光不似荼䕷官様○翠葢更蒙朱幰熏爐剩熨沉香娟娟風露滿衣裳獨歩瑤臺月上【向薌林西江月】　羽葢垂垂玉英亂簇春光滿韻香淸遠煖日烘庭院○露浥瓊枝臉透何郞暈凝餘恨古人不見誰與花公論　野態芳姿枝頭占
得春長久怕鉤衣袖不放攀花手○試問東山花似當時否還依舊謫仙去後風月今誰有【俱王梅溪點絳脣】　紅紫凋零化工特地剪玉裁瓊碧葉叢芳檀心點素香雪團英○柔風喚起娉婷似無力斜欹翠屏細細吹香盈盈浥露花裏傾城【趙坦菴柳梢靑】　司春有序排次到荼䕷預報𡉈庭知蕋珠宮裏晨籹罷披香殿下曉班齊探花正驅使遙問賞花期○元不遜梅花浮月影也不妒梨花帶雨枝偏恨柳綠條垂與其向晚包團絮不如對酒折芳蕤謝東君收拾𡉈牡丹時【劉後村最高樓】　曾與瑤姬約恍相逢翠裳搖曳珠瓔聯絡風露靑冥非人世攬結玉龍驂鶴愛不奈千條輕弱禱祝花神憐惜取到開時晴雨須斟酌枝上雪莫消却○惱人還似中狂藥凭危欄燭光交暎樂聲遙作身上春衫香
重透看到參橫月落筭茉莉猶低一着坐有緱山王郞子倚玉簫度曲難為酢君不顧鑄成錯【劉後村】　想赴瑤池約向東風名姬駿馬翠韀金絡太液池邊鵠羣下又似南樓呼鶴画不就穠纖嬌弱羅帕封香來天上瀉銅盤沆瀣供淸酌春去也被留却○芳䰟再返應無藥似詩吟綠衣黃裏感傷而作愛惜尚嫌蜂採去何况流鶯蹙落且放下珠簾遮着除却江南黃九外有何人敢與花酬酢君認取莫敎錯【劉後村黃荼䕷】　淺把宮黃約細端相普陀岩裏金身珠珞萼綠華輕羅韈小飛下祥雲彩鶴朵朵賽蜂腰纖弱已被色香撩病思儘鵞兒酒美無多酌看不足怕殘却○人間難得傷春藥更枝頭流鶯喚起少年狂作留取姚家花相伴羞與萬紅同落臉肯讓臘梅先着樂府今無黃絹手問斯人淸唱
何人酢休草草認題錯【同上】　院宇重重掩醉沉沉庭陰午繡簾高捲金鴨香濃薰寶篆驚起雕梁語燕正架上荼䕷開遍嫩萼梢頭舒素怎似月娥初試宮籹淺風力嫩異香軟○佳人無意拈針線遶朱欄六曲徘徊為他留戀試把花心輕輕數暗卜㱕期近遠奈數了依然重怨把酒問春春不管枉敎人只恁空腸斷腸斷處今消遣【劉龍洲俱賀新郞】　今夜荼䕷風起應是玉消瓊碎淡蕩滿城春惱破愁人春睡須醉須醉莫待黃梅雨細　【□如夢令】　羞朱妒粉染霧裁雲淡然蒼佩仙裳半額蜂籹莫道梳洗家常碧羅亂縈小帶翠虬寒一架春香淸思苦倚晴嬌無力如待韓郎○密幄籠芳吟夜任露沾輕袖月轉空梁弱骨柔姿偏解勾引詩狂遺鈿碎金滿地悞無情風送韶光閑晝永看靑靑垂蔓過
𡓜【史可堂聲聲慢】
子／醫家／群芳譜／貞部／花譜／花譜三／菊(P.30-2)..[明末刻本]
【菊】一名治蘠一名日精一名節花一名傅公一名周盈一名延年一名更生一名陰威一名朱嬴一名帝女花埤雅云菊本作蘜從鞠窮也花事至此而窮盡也宿根在土逐年生芽莖有稜嫩時柔老則硬高有至丈餘者葉綠形如木槿而大尖長而香花有千葉單葉有心無心有子無子黃白紅紫粉紅間色淺深大小之殊味有甘苦之辨大要以黃為上白
次之性喜陰惡水種須高地初秋烈日尤其所畏本草及千金方皆言菊有子將花之乾者令近溼土不必埋入土明年自有萌芽則有子之驗也味苦甘平無毒昔有謂其能除風熱益肝補陰蓋不知其得金水之精英能益金水二臟也補水所以制火益金所以平木木平則風息火降則熱除用治諸風頭目其旨深微黃者入金水陰分白者入金水陽
分紅者行婦人血分皆可入藥久服令人長生明目治頭風安腸胃去目翳除胸中煩熱四肢遊氣久服輕身延年或用之而無効者不得真菊耳菊之紫莖黃色冗心氣香而味甘者為真菊當多種其類有甘菊一名真菊一名家菊一名茶菊花正黃小如指頂外尖瓣內細萼柄細而長味甘而辛氣香而烈葉似小金鈴而尖更多亞淺氣味似薄荷枝幹嫩則靑老則紫實如葶藶而細種之亦生苗人家種以供蔬茹凡菊葉皆深綠而厚味極苦或有毛惟此葉淡綠柔瑩味微甘咀嚼香味俱勝擷
以作羹及泛茶極有風致都勝一名勝金黃一名大金黃一名添色喜容蓓蕾殷紅瓣闊而短花瓣大者皆有雙畫直紋內外大小重叠相次面黃背紅開也黃暈漸大紅暈漸小突起如傘頂葉綠皺而尖其亞深瘦則如指肥則如掌莖紫而細勁直如鉄瘦矬肥則高可至六七尺葉常不壞小花中之極美者也九月末開出陳州御愛出京師開以九月末一名笑靨一名喜容淡黃千葉花如小錢大葉有雙紋齊短而闊葉端皆有兩缺內外鱗次上二三層花色鮮明下層淺色帶微白心十餘縷色明黃葉比諸菊最小而靑每葉不過如指面大或云出禁中因得名金芍藥一名金寳相一名賽金蓮一名金牡丹一名金骨朵蓓蕾黃紅花金光愈開愈黃徑可三寸原稱之氣香瓣闊葉綠
而澤稀而弓長而大亞深枝幹順直而扶疎高可六七尺菊中極品黃鶴翎蓓蕾朱紅如泥金瓣而紅背黃開也外暈黃而中暈紅葉靑弓而稀大而長多尖如刺枝幹紫黑勁直如鉄高可七八尺韵度超脫菊中之仙品也蜜寉翎久不可見白者次之粉者又次之紫者為下木香菊多葉畧似御衣黃初開淺鵞黃久則淡白花葉尖薄盛開則微卷芳氣最烈一名腦子菊大金黃花頭大如折三錢心瓣黃皆一色其瓣五六層花片亦大一枝之杪多獨生一花枝上更無從蕋綠葉亦大其梗濃紫色小金黃花頭大如折二心瓣黃皆一色開未多日其瓣鱗鱗六層而細態度秀麗經多日則面上短瓣亦長至于整整而齊不止六層蓋為狀先後不同也如此穠密狀如笑靨花有
富貴氣開早勝金黃花頭大過折二錢明黃瓣靑黃心瓣有五六層花片比大金黃差小上有細脉枝杪凡三四花一枝之中有少從蕋顏色鮮明玩之快人心目但條梗纖弱難得團簇作大本須留意扶植乃成黃羅繖花深黃徑可二寸體薄中有頂瓣紋似羅下垂如傘柄長而勁葉綠而稀厚而長亞深枝幹細直勁如鉄高可六七尺報君知一名九日黃一名早黃一名蟹爪黃花黃赤而有寳色開于霜降前久而愈艷徑二寸有半氣香瓣末稍岐有尖突起葉靑而稀長而大亞深莖紫枝幹勁挺高可八九尺金鎖口一名黃錦鱗一名錦鱗菊瓣葉莖幹頗類黃鶴翎開亦同時體厚瑩潤絕類西施瓣背深紅面正黃瓣展則外暈黃而內暈紅旣徹則一黃菊耳徑
可二寸有半沈註深紅千瓣週邊黃色半開時紅黃相雜如錦銀鎖口花初黃後淡週邊白色如銀半開時黃白相雜可愛上二花可為絕品非其他小巧者可比鴛鴦錦一名四面佛一名鸞交鳳友一名孔雀尾初作蓓蕾時每一蒂卽迸成三四亦有至五六者其瓣面重黃而背重紅開也奇怪一分為三截下截皆黃中截則紅其頂又紅四面支撑紅黃交雜如錦開徹四面盡露紅背盡隱厚徑二寸餘上尖高二寸如樓臺氣香葉黑綠澤皺而瓦有稜角其尖最多亞甚深葉根多宜莖紫枝幹勁挺高可四五尺御袍黃一名瓊英黃一名紫梗御袍黃一名柘袍黃一名大御袍黃花如小錢大初開中赤旣開瑩黃徑三寸半瓣闊開早瓣末如有細毛開最久殘則紅葉綠稀而長厚
而大亞深葉根靑淨莖葉枝幹扶疎高可一丈狀類御愛但心有大小之分靑梗御袍黃一名御衣黃一名淺色御袍黃朵瓣葉幹俱類小御袍黃但瓣疎而莖淸耳范譜曰千瓣初開深鵞黃而差疎瘦久則變白側金盞此品類大金黃其大過之有及一寸八分者瓣有四層皆整齊花片亦闊大明黃色深黃心一枝之杪獨生一花枝中更無從蕋名以側金盞者以其花大而重欹側而生也葉綠而大梗淡紫狀元黃一名小金蓮其花焦黃燄燄始終一色瓣疎細而茸作饅頭之形徑二寸許蕚深綠開甚早氣香葉綠而大長而瓦厚而綿似金芍藥而尖葉根淸淨莖淡紅枝幹順直扶疎高七八尺剪金毬一名剪金黃一名金鳳毛一名金樓子一名密剪毬其色
瑩黃瓣末細碎如剪頂突有細萼相雜茸茸氣香其殘也紅葉靑而綠皺而稠肥而厚闊而短亞深葉根冗其枝幹勁挺高可五六尺黃繡毬一名金繡毬一名黃羅衫一名木犀毬一名金毬花深黃葉色稍淡而高大晚黃毬深黃千瓣開極大十采毬黃千瓣如毬大金毬金黃千瓣瓣反成毬小金毬一名毬子菊一名毬子黃一名金纓菊一名金彈子深黃千瓣中邊一色花較小突起如毬毬子開以九月中深黃千葉尖細重叠皆有倫理一枝之杪叢生百餘花若小毬菊諸黃花最小無過此者然枝靑葉碧花色鮮明相映尤好金鈴菊花頭甚小如鈴之圓深黃一色其幹之長與人等或言有高近一丈者可以上架亦可蟠結為塔故又名
塔子菊一枝之上花與葉層層相間有之不獨生于枝頭綠葉尖長七出凡菊葉多五出金萬鈴開以九月末深黃千葉菊以黃為正鈴以金為質是菊正黃色而葉有鐸形則于名實兩無愧也菊有花密枝偏者謂之鞍子菊與此花一種特以地脉肥瘠使之然爾又有大黃鈴大金鈴蜂鈴之類或形色不正較之此花大非倫比小金鈴一名饅頭菊花似大金鈴而小外單瓣中筒瓣葉似甘菊而厚大開以十月夏金鈴出西京開以六月深黃千葉與金萬鈴相類而花頭瘦小不甚鮮茂以生非其時故也秋金鈴出西京開以九月中深黃雙紋重葉花中細蕋皆出小鈴萼中亦如鈴葉但比花葉短廣而靑有如蜂鈴狀初出時京師戚里相傳以為愛翫蜂鈴開以
九月中千葉深黃花形圓小而中有鈴葉擁聚蜂起細視若有蜂窠之狀似金萬鈴獨以花形差小而尖又有細蕋出鈴葉中以此別爾大金鈴開以九月末深黃有鈴者皆如鐸之形而此花之中實皆五出細花下有大葉開之每葉有雙紋枝與常菊相似葉大而疎一枝不過十數葉俗名大金鈴花形似秋萬鈴千葉小金錢畧似明州黃花葉中外叠叠整齊心甚大單葉小金錢花心尤大開最早重陽前已爛熳小金錢開早大于小錢明黃瓣深黃心其瓣齊齊三層花瓣展其心則舒而為筩大金錢開遲大僅及折二心瓣明黃一色其瓣五層此花不獨生于枝頭乃與葉層層相間而生香色與態度皆勝金錢出西京開以九月末深黃雙紋
重葉似大金菊而花形圓齊頗類滴滴金人未有識者或以為棠棣菊或以為大金鈴但以花葉瓣之乃可見荔枝菊花頭大于小錢明黃細瓣層層鱗次不齊中央無心鬚乃簇簇未展小葉至開遍凡十餘層其形頗圓故名荔枝菊香淸甚姚江士友云其花黃狀似楊梅金荔枝一名荔枝黃花金黃徑二寸餘厚半之瓣短而尖開遲葉靑而稠大而尖其亞淺高可三四尺荔枝紅一名紅荔枝紅黃千瓣棣棠出西京開以九月末雙紋多葉自中至外長短相次如千葉棣棠狀凡黃菊類多小花如都勝御愛雖稍大而色皆淺黃其最大者若大金鈴菊則又單葉淺蒲無甚佳處惟此花深黃多葉大于諸菊而又枝葉甚靑一枝叢生至十餘朵花葉相映顏色鮮好金䭔
子花比甘菊差大纖穠酷似棣棠色艷如赤金它花色皆不及蓋奇品也葉亦似窠株不甚高金陵最多開早九煉金一名滲金黃一名銷金菊花似棣棠菊而稍大瓣似荔枝菊而稍禿開于九月前外暈金黃中暈焦黃葉綠狹而尖亞深葉根多冗莖紫而細勁直如鉄高可一丈黃二色九月末開鵞黃雙紋多葉一花之間自有深淡兩色然此花甚類薔薇菊惟形差小又近蕋多有亂葉不然亦不辨其異種也橙菊花瓣與諸菊絕異黃色不甚深其瓣成筩排𥪡生于萼上小片婉孌至于成團衆瓣之下又有統裙一層承之亦猶橙皮之外包也其中無心小御袍黃一名深色御袍黃花全似御袍黃瓣稍細開頗遲心起突色如深鵞黃菊瘦有心不突黃萬卷
一名金盤橙其色金黃徑二寸有半厚三之二其外夾瓣其中筩瓣開遲葉靑而稠大而瓦其末團其亞深葉根多冗枝幹偃蹇而粗大高五六尺鄧州黃開以九月末單葉雙紋深于鵞黃而淺于鬱金中有細葉出鈴萼上形様甚似鄧州白但差小耳按陶隱居云南陽酈縣有黃菊而白以五月採今人間相傳多以白菊為貴又採以九月頗與古說相異惟黃菊味甘氣香枝𠏉葉形全類白菊疑弘景所說卽此金絲菊花頭大過折二深黃細瓣凡五層一簇黃心甚小與瓣一色顏色可愛名為金絲者以其花瓣顯然起紋綹也十月方開此花根荄極壯垂絲菊花蕋深黃莖極柔細隨風動搖如垂絲海棠錦牡丹花之紅黃赤黃者多以錦名花之豐碩而矬者多以牡丹
名或又名秋牡丹檀香毬色老黃形團瓣圓厚開徹整齊徑幾三寸厚三之二氣香葉𠏉短蹙麝香黃花心豐腴旁短葉密承之格極高勝亦有白者大畧似白佛頂而勝之遠甚吳中比年始有黃寒菊花頭大如小錢心瓣皆深黃色瓣有五層甚細開至多日心與瓣并而為一不止五層重數甚多聳突而高其香與態度皆可愛狀類金鈴菊差大耳薔薇九月末開深黃雙紋單葉有黃細蕋出小鈴萼中枝𠏉差細葉有枝股而圓又薔薇有紅黃千葉單葉兩種而單葉者差尖人間謂之野薔薇蓋以單葉爾鵞毛開以九月淡黃纖如細毛生于花萼上凡菊大率花心皆細葉如下有大葉承之間謂之杔葉今鵞毛花自內自外葉皆一等但長短上下有次爾花形
小于萬鈴亦近年花也金孔雀一名金褥菊蓓蕾甚巨初開金黃旣開赤黃徑三寸半厚稱之其氣不嘉瓣尖而下垂隨開隨悴葉靑而濁長大而皺其亞深根冗甚枝𠏉偃蹇而粗大高可一丈黃五九菊花鵞黃色外尖瓣一層中瓣茸茸然徑僅如錢夏秋二度開葉靑而稠長而多尖其亞深葉根有冗枝𠏉細而高僅二三尺九日黃大如小錢黃瓣黃心心帶微靑瓣有三層狀類小金錢但此花開在金錢之前也開時或有不甚盛者惟地土得宜方盛綠葉甚小枝梗細瘦殿秋黃一名黃芙容一名金芙容一名近秋黃一名晚節黃一名大蠟瓣花蜜蠟色徑二寸有半瓣闊微皺開于秋末葉靑稀厚而瓦大如掌亞深枝𠏉粗勁如樹高可八九尺小殿秋黃
朵瓣葉𠏉俱似殿秋黃而淸雅過之叠羅黃狀如小金黃花葉尖瘦如剪羅縠三兩花自作一高枝出叢上態度瀟洒繖蓋黃花似御袍黃而小柄長而細萼黃莖靑小金眼一名楊梅毬一名金帶圍一名腰金紫與大金眼同花朵差小枝𠏉稍細高僅三四尺太真黃花如小金錢色鮮明此花小甚黃木香一名木香菊深黃小千瓣花僅如錢黃剪羢色金黃黃粉團黃花千瓣中心微赤黃蠟瓣花淡黃錦雀舌一名金雀舌重黃多瓣瓣微尖如雀舌金玲瓏一名錦玲瓏一名金絡索金黃千瓣瓣卷如玲瓏錦絲桃一名錦蘇桃瓣背紫而面黃餘類紫絲桃黃牡丹其花鵞黃其背色稍大金紐
絲一名金撚線一名出谷箋一名金紋絲色瑩黃開遲高可一丈瘦則薄而小肥則與銀紐絲同錦西施紅黃多瓣形態似黃西施黃西施嫩黃多瓣瑪瑙西施紅黃多瓣二色瑪瑙金紅淡黃二色千瓣錦褒姒金黃千瓣似粉褒姒而韵態尤勝鴛鴦菊一名合歡金千朵小黃花皆並蒂葉深碧波斯菊花頭極大一枝只一葩喜倒垂下久則微捲淡黃千瓣茉莉菊花頭巧小淡淡黃色一蕋只十五六瓣或止二十片一點綠心其狀似茉莉花不類諸菊葉卽菊也每枝條之上抽出十餘層小枝枝皆簇簇有蕋紫粉團黃花千瓣中心微赤錦麒麟一名回回菊其花極耐霜露徑可二寸萼黃瓣初赤紅旣開則面金黃而
背赤紅葉綠而黑長厚而尖其亞深葉根有冗高可五六尺鶯羽黃一名鶯乳黃嫩黃千瓣如大錢鵞兒黃一名鵞毛黃開以九月末淡黃纖細如毛生于花萼上樓子佛頂花鵞黃其瓣大約四層下一層瓣單而大二層數叠稍縮三層亦數叠又縮第四層黃萼細鈴茸茸然突起作頂徑僅如錢經霜卽白其葉微似錦繡毬靑而皺長厚而尖其亞淺葉根有冗其枝𠏉勁直高可四五尺凡花之外有大瓣而中有細萼茸茸然突起作頂似鈴非鈴似管非管者不問千瓣多瓣單瓣皆當從佛頂之稱惟鈴管分明者則不可得而混也黃佛頂一名佛頭菊一名黃餅子一名觀音菊黃千瓣中心細瓣高起花徑寸餘心突起似佛頂四邊單瓣瓣色深黃黃佛頭花頭
不及小錢明黃色狀如金鈴菊中外不辨心瓣但見混同純是碎葉突起甚高又有白佛頭菊之黃心也佛頭菊無心中邊亦同小黃佛頂一名單葉小金錢花佛頭頗瘦花心微窪兔色黃蓓蕾葉幹俱似繡芙容瓣似荔枝菊色似兔毛徑僅二寸殊不足觀野菊亦有三兩種花頭甚小單層心與瓣皆明黃色枝莖極細多依倚他草木而長别有一種其花初開心如旱蓮草開至涉日則旋吐出蜂鬚周圍蒙茸然如蓮花鬚之狀枝莖頗大綠葉五出能仁寺側府城墻上最多　【以上黃色】　九華菊此淵明所賞今越俗多呼為大笑瓣兩層者曰九華白瓣黃心花頭極大有闊及二寸四五分者其態異常為白色之冠香亦淸勝枝葉疎散九月半方開昔淵明嘗言
秋菊盈園詩集中僅存九華之一名喜容千葉花初開微黃花心極小花中色深外微暈淡欣然丰艷有喜色甚稱其名久則變白尤耐封植可以引長七八尺至一丈亦可攬結白花中高品也金盃玉盤中心黃四旁淺白大葉三數層花頭徑三寸菊之大者不過此本出江東比年稍移栽吳中粉團亦名玉毬此品與諸菊絕異含蕋時色淺黃帶微靑花瓣成筩排𥪡生于萼上其中央初看一似無心狀如燈菊盛開則變作一團純白色形甚圓香甚烈至白瓣凋謝方見瓣下有如心者甚大白瓣皆匼匝出于上經霜則變紫色尤佳綠葉甚粗其梗柔弱龍腦一名小銀臺出京師開以九月末類金萬鈴而葉尖花色類人間紫鬰金而外葉純白香氣芬烈甚似龍腦是香與色俱
可貴也新羅一名玉梅一名倭菊出海外開以九月末千葉純白長短相次花葉尖薄鮮明瑩徹若瓊瑤始開有靑黃細葉如花蕋之狀盛開後細葉舒展始見蕋枝正紫葉靑支股甚小凡菊類多尖闕而此花之蕋分為五出如人之有支股與花相映標韵高雅非尋常比玉毬出陳州開以九月末多葉白花近蕋微有紅色花外大葉有雙紋瑩白齊長而蕋中小葉如剪茸初開時有殼靑久乃退去盛開後小葉舒展皆與花外長葉相次側垂以玉毬目之者以其有圓聚之形也枝幹不甚麄葉尖長無殘闕枝葉皆有浮毛頗與諸菊異然顏色標致固自不凡近年以來方有此本出爐銀一名銀紅西施一名粉芙蓉花寳色瓣厚大初微紅後蒼白如銀出爐終始可愛徑三寸許形
團葉靑而黃有紋蠟色皺而瓦長厚而尖葉根冗莖靑枝幹屈曲高僅三四尺白繡毬一名銀繡毬一名白羅衫一名瓊繡毬一名玉繡毬一名白木犀一名玉毬色靑白而有光燄花抱蒂大于鵞卵其瓣有紋中有細萼開最久殘則牙紅葉稀而靑長大而多尖亞深枝幹勁直而扶疎高可一丈玉牡丹一名靑心玉牡丹一名蓮花菊花千瓣潔白如玉徑二寸許中暈靑碧開早開徹疎爽葉靑而稀長而厚狹而尖亞深葉根有冗莖淡紅枝幹勁挺高僅二三尺玉芙蓉一名酴醿菊一名銀芙容初開微黃後純白徑二寸有半香甚開早瓣厚而瑩疎而爽開最久其殘也粉紅葉靛色微似銀芍藥皺而尖葉根多冗莖亦靛色枝幹偃蹇高僅三四尺銀紐絲一名白萬卷一
名萬卷書一名銀絞絲一名撚銀條一名鵞毛菊一名銀撚絲初微黃後瑩白如雪徑可三寸體薄開早氣香味甘萼黃開徹瓣紐則萼亦不見瓣如𥿄撚殘則淡紅葉靑而稠亞淺枝榦勁直扶疎高可六七尺一搻雪一名勝瓊花花碩大有寳色其瓣茸茸然如雪花之六出葉似白西施而長大幹枝順直高大玉寳相白多瓣初開微紅花徑三尺許上可坐人其瓣如大杓容二三升或以為粉雀舌非也蠟瓣西施一名蜜西蠟瓣花不甚大而溫然玉質其品甚高此外有紅蠟瓣大蠟瓣雖冒蠟瓣之名而實不相似惟紫蠟瓣花畧相似而枝葉又全不類白叠羅一名新羅菊一名叠雪羅一名玉梅一名白叠雪一名倭菊蓓蕾難開中暈靑而微黃開徹瑩白如雪徑可三
寸厚三之二其瓣羅紋其殘粉紅葉靑而稠大而仰其末團其亞深枝幹勁挺高僅三四尺一團雪一名白雪團一名簇香毬一名闘嬋娟花極白晶瑩瓣如勺長而厚疎朗香淸中萼黃開遟最久徑可二寸殘時紫紅葉稀似艾白而靑大而長尖而厚闊如掌亞最深葉極耐日深冬五色斑然如画枝幹勁直高可六七尺玉玲瓏一名玉連環蓓蕾初淡黃而微靑漸作牙紅旣開純白其瓣初仰而後覆葉靑長而濶厚而大有稜角葉根淨秋有采色莖淡紅枝幹順直高可至丈玉鈴開以九月中純白千葉中有細鈴甚類大金鈴凡白花中如玉毬紅羅形態高雅而此花可與爭勝白麝香似麝香黃花差小亦豐腴韵勝蓮花菊如小白蓮花多葉而無心花頭疎極
瀟散淸絕一枝只一葩綠葉甚纖巧萬鈴菊中心淡黃䭔子旁白花葉繞之花端極尖香尤淸烈月下白一名玉兔華花靑白色如月下觀之徑僅二寸其形團其瓣細而厚葉靑似水晶毬長而狹其背弓其亞淺其枝幹勁挺高可三四尺水晶毬其花瑩白而嫩初開微靑徑二寸許其瓣細而茸中微有黃萼初褊薄後乃暄泛葉稀而弓靑而滑肥而厚大而長亞淺根有冗莖靑枝幹挺勁高可七八尺芙容菊開就者如小木芙容尤穠盛者如樓子芍藥但難培植多不能繁象牙毬其花豐碩初開黃白色其後牙色微作鴨卵之形柄弱不任其花色稠靑而毛莖亦靑劈破玉小白花每瓣有黃紋如線界之為二大笑白瓣黃心本與九華同種其單
層者為大笑花頭差小不及兩層者之大其葉類栗木葉亦名栗葉菊徘徊淡白瓣黃心色帶微綠瓣有四層初開時先吐瓣三四片只開就一邊未及其餘開至旬日方及周徧花頭乃見團圓按字書徘徊為不進此花之開若是其名不妄十月初方開或有一枝花頭多者至攢聚五六顆近似淮南菊佛頂亦名佛頭菊中黃心極大四旁白花一層繞之初秋先開白色漸沁微紅玉樓春一名土粉西花初桃紅後蒼白徑可二寸有半瓣厚而大瑩而潤開疎爽葉靑而毛稀可數大如茄葉亞淺枝幹勁直如木高可六七尺酴醿出相州開以九月末純白千葉自中至外長短相次花之大小正如酴醿而枝幹纖柔頗有態度若花葉稍圓加以檀蕋真酴醿也玉盆出滑州開
以九月末多葉黃心內深外淡而下有闊白大葉連綴承之有如盆盂中盛花狀世人相傳為玉盆菊者大率皆黃心碎葉初不知其得名之繇後請于識者乃知物之見名于人者必有形似之實云波斯花頭極大一枝只一葩喜倒垂下久則微捲如髮之鬈白西施一名白粉西一名白二色花初微紅其中暈紅而黃旣則白而瑩徑三寸以上厚二寸許瓣參差開早葉靑而稠狹而尖其亞深葉枝多冗枝幹偃蹇高僅三四尺銀盆出西京開以九月中花皆細鈴比夏秋萬鈴差疎而形色似之鈴葉之下别有雙紋白葉謂之銀盆者以其下葉正白故也此菊近來未多見木香菊大過小錢白瓣淡黃心瓣有三四層頗細狀如春架中木香花又如初開纏枝白但此花頭舒展稍
平坦耳亦有黃色者銀盤白瓣二層黃心突起頗高花頭或大或小不同想地有肥瘠故也鄧州白九月末開單葉雙紋白葉中有細蕋出鈴萼中凡菊單葉如薔薇菊之類大率花葉花葉卽花瓣圓密相次而此花葉皆尖細相去稀疎然香比諸菊甚烈又為藥中所用盖鄧州菊潭所出枝𠏉甚纖柔葉端有支股而長亦不甚靑白菊單葉白花蕋與鄧州白相類但花葉差闊相次圓密而枝葉麄繁人多謂此為之鄧州白今正之金盞銀臺一名銀臺一名萬鈴菊一名銀萬管花外單瓣或夾瓣薄而尖白而瑩中筒瓣初鵞黃後牙色徑可二寸殘則淡紅葉靑而狹長而多尖其亞深葉根冗甚枝幹細偃蹇高可五六尺佛頂菊大過折二或如折三單層白瓣突起淡黃心初
如楊梅之肉蕾後皆舒為筩子狀如蜂窠末後突起甚高又且最大枝𠏉堅粗葉亦粗厚又名佛頭菊　一種每枝多直生上只一花少有㫄出枝　一種每一枝頭分為三四小枝各一花淮南菊一種白瓣黃心瓣有四層上層抱心微帶黃色下層黯淡純白大不及折二枝頭一簇六七花一種淡白瓣淡黃心顏色不相染惹瓣有四層一枝攢聚六七花其枝杪六花如六面仗鼓相抵惟中央一花大于折三此則所產之地力有不同也大率此花自有三節不同初開花面微帶黃色中節變白至十月開過見霜則變淡紫色且初開之瓣只見四層開至多日乃至六七層花頭亦加大焉茉莉菊花葉繁全似茉莉綠葉亦似之長大而圓淨萬鈴菊心茸茸突起花多半開者如鈴
玉盤菊黃心突起淡白綠邊粉薔薇花似紫薔薇而粉色玉甌菊或云甌子菊卽纏枝白菊也其開層數未及多者以其花瓣環拱如甌盞之狀也至十月經霜則變紫色白褒姒一名銀褒姒多瓣小花此花四色錦者為最紫者次之粉者又次之白其尤勝者銀杏菊淡白時有微紅花葉尖綠葉全似銀杏葉銀芍藥一名芙容菊一名樓子菊一名瓊芍藥一名太液蓮一名銀牡丹一名銀骨朵初似金芍藥後瑩白香甚殘色淡紅葉亞深與金芍藥同小銀臺一名龍腦菊一名腦子菊一名瑤井欄花類金盞銀臺外瓣圓厚色正白中筒瓣色黃開甚早葉厚而深綠高大白五九菊一名銀鈴菊一名夏玉鈴外瓣一層純白其中鈴萼淡黃
徑僅如錢夏秋二度開葉靑長大而尖亞深葉根有冗高僅二三尺八𠎣菊花初靑白色後粉色一花七八蕋葉尖長而靑白粉團一名玉粉團千瓣白花似粉團蠟瓣粉西施一名粉西嬌一名西施嬌葉𠏉全類三蠟瓣似粉西施而差小瓣厚不瑩白牡丹純白鷺鷥菊出嚴州花如茸毛純白色中心有一叢簇起如鷺鷥頭蘸金白一名蘸金香白千瓣瓣邊有黃色似蘸瓊玲瓏白千瓣參差不齊碧蕋玲瓏白千瓣葉色深綠白佛頂一名瓊盆菊一名佛頂菊一名佛頭菊一名銀盆菊一名大餅子菊單瓣中心細瓣突起如黃佛頂小白佛頂一名小佛頂心大突起似佛頂單瓣白絨毬花粉白餘類紫
絨毬白剪絨一名剪鵞毛一名剪鵞翎色雪白銀荔枝大槩似金荔枝白木香一名木香菊一名玉錢菊白千瓣小花徑如錢碧桃菊其花純白葉與紫芍藥相似艾葉菊心小葉單綠葉尖長似蓬艾白鶴頂似鶴頂紅而色較白白鶴翎一名銀寉翎一名銀雀舌一名玉雀舌花純白與粉寉翎同瓣皆有尖下垂白麝香似麝香黃花差小豐腴粉蝴蝶一名玉蝴蝶一名白蛺蝶千瓣小白花白蠟瓣一名玉菡萏花純白與粉蠟瓣同腦子菊花瓣微皺縮如腦子狀纏枝菊花瓣薄開過轉紅色樓子菊層層狀如樓子單心菊細花心瓣大五月菊花心極大每一鬚皆中空
攢成一匾毬子紅白單葉繞承之每枝只一花徑二寸葉似茼蒿夏中開近年院體画草虫喜以此菊寫生殿秋白一名玉玟瑰花朵葉幹俱類殿秋黃寒菊大過小錢短白瓣開多日其瓣方增長明黃心心乃攢聚碎葉突起頗高枝條柔細十月方開　【以上白色】　狀元紫花似紫玉蓮而色深順聖淺紫出陳州鄧州九月中方開多葉葉比諸菊最大一花不過六七葉而每葉盤叠凡三四重花葉空處間有筒葉輔之大率花枝幹類垂絲棣棠但色紫花大爾菊中惟此最大而風流態度又為可貴獨根色非黃白不得與諸菊爭先耳紫牡丹一名紫西施一名山桃紅一名檀心紫花初開紅黃間雜如錦後粉紫徑可三寸瓣比次而整齊開遲氣香葉綠而
澤長厚而尖其亞深葉根有冗枝幹肥壯高僅三四尺碧江霞紫花靑蒂蒂角突出花外小花花之奇異者雙飛燕一名紫雙飛淡紫千瓣每花有二心瓣斜捲如飛燕之翅孩兒菊紫萼白心茸茸然葉上有光與它菊異紫茉莉似梅花菊而紫花雖小而標格瀟洒氣味芬馥不可以常品目之朝天紫一名順聖紫蓓蕾靑碧花初深紫後淺紫氣香瓣初如兔耳後尖而覆鬅鬆而整齊徑二寸有半葉綠而稀尖亞細密如縷葉根淸淨枝幹細紫勁而直高可五六尺剪霞綃紫多瓣瓣邊如剪其花徑二寸許瓣疎而大其邊如繡佛座蓮紫千瓣瓣頗大且開殿衆菊或以為紫牡丹非瑞香紫一名錦瑞香花淡紫如瑞香色徑寸許瓣
疎尖而𥪡枝葉類金荔枝紫絲桃一名紫蘇桃一名曉天霞蓓蕾靑綠花茄色中暈濃而外暈稍淡瓣長而尖初如勺後平鋪瓣上有紋色更紫花徑二寸有半厚稱之開徹鬅鬆明潤枝葉俱類紫玉蓮墨菊一名早紫花似紫霞觴而厚大色紫黑穠艷開于九日前莖葉與紫袍金帶相似高可四五尺皆紫之極非世俗點染之說也夏萬鈴出鄜州開以五月紫色細鈴生于雙紋大葉之上以時别之者以有秋時紫花故也或以菊皆秋生花而疑此菊獨以夏盛按靈寳方曰菊花紫白又陶隱居云五月採今此花紫色而開于夏時是其得時之正也夫何疑哉秋萬鈴出鄜州開以九月中千葉淺紫其中細葉盡為五出鐸形而下有雙紋大葉承之諸菊如棣棠是其最大獨此
菊與順聖過焉環美可愛荔枝紫出西京九月中開千葉紫花葉捲為筒大小相間凡菊鈴并蕋皆生托葉之上葉背乃有花萼與枝相連而此菊上下左右攢聚而生故俗以為荔枝者以其花形正圓故也花有紅者與此同名而純紫者葢不多得紫褒姒似粉褒姒而色紫賽西施又名倚欄嬌淡紫小花頭倒側如醉紫芍藥一名紅剪春花先紅後紫復淡紅變蒼白徑可三寸厚稱之其瓣闊大而鬅鬆開早氣香葉薄綠而澤稀而多尖其枝𠏉順直高可四五尺繡毬出西京開以九月中千葉紫花葉尖闊相次叢生如金鈴花似荔枝菊花無筒葉而萼邊正平爾花形之大有若大金鈴菊者紫鶴翎一名紫粉盤一名紫雀舌花先淡紫後粉白色紫玉
蓮一名紫荷衣一名紫蠟瓣蓓蕾靑綠花紫而紅質如蠟徑可二寸瓣如勺終始上竪葉全似朝天紫瑪瑙盤淡紫赤心于瓣花極豐大紫薔薇花畧小似紫玉蓮而色淡紫羅繖一名紫羅袍花似紫寉翎小而厚色勻其瓣羅紋而細葉靑大而稠根多冗枝𠏉勁直高大紫繡毬一名紫羅衫其花粉紫得養則如紫牡丹之色蒨麗失養則靑紅黃白夾雜而不勻瓣結不舒葉類錦繡毬綠而混厚而皺紫剪絨四剪絨俱小巧紫者其名獨振金絲菊紫花黃心以蕋得名水紅蓮一名菡萏紅一名荷花毬一名粉牡丹一名紫粉蓮一名紫粉樓花粉紫初開似紫牡丹其後漸淡如水紅花色徑二寸形團瓣疎開早葉綠稀而可數闊大而厚皺而蹙似
芡葉枝𠏉勁直高可一丈或以為太液蓮非雞冠紫一名紫鳳冠千瓣高大起樓取象于雞冠花非以雞之冠為比也福州紫紫多瓣【以上紫色】　狀元紅花重紅徑可二寸厚半之瓣闊而短厚有紋其末黃其紅耐久開早葉似猫脚跡綠而麗亞深葉根冗枝幹如鉄高僅三四尺錦心繡口一名楊妃茜裾紅一名美人紅徑二寸許厚半之外大瓣一二層深桃紅中筒瓣突起初靑而後黃筒之中嬌紅而外粉筒之口金黃爛熳如錦香淸開與報君知同葉綠而澤團而弓稀而可數其缺刻如捷業枝幹紅紫細勁順直高可四五尺紫袍金帶一名紫重樓又一名紫綬金章蓓蕾有頂開稍遲初黑紅漸作鮮紅旣開彷彿亞腰葫蘆亞處無瓣黃蕋繞之
其徹也黃蕋不見攢簇成毬大如雞卵開極耐久葉綠而秀闊而長薄而多尖葉根有冗莖淡紅枝幹勁直高可三四尺大紅袍蓓蕾如泥金初開朱紅瓣尖細而長體厚徑可二寸以上殘色木紅葉靑澤厚而大亞深末團葉根淸淨莖靑枝幹肥壯順直高可四五尺紫霞觴一名紫霞杯花似狀元紅厚而大開早初重紅稍開卽木紅葉靑闊而皺亞深葉根多冗枝幹挺勁高可四五尺紅羅繖一名紫幢一名錦羅傘紫紅千瓣慶雲紅一名錦雲紅蓓蕾深桃紅開則紅黃並作瑪瑙色中暈穠而外暈淡其瓣尖細而鬅鬆徑二寸有半厚稱之葉靑澤厚而長稍尖亞深莖靑枝幹順直高可四五尺海雲紅一名海東紅一名相袍紅一名將袍紅一名揚州紅一名
舊朝服先殷紅漸作金紅久則木紅而□徑二寸有半其瓣初尖而後岐其萼黃其徹也鬅鬆其葉長而大靑而多尖其亞深枝幹壯大高可四五尺燕脂菊類桃花菊深紅殘紫比燕脂色尤重比年始有之此品旣出桃花菊遂無顏色盖奇品也縷金粧一名金線菊深紅千瓣中有黃線路出爐金一名錦芙容金紅千瓣色如爐金出火火煉金花徑僅寸許外尖瓣猩紅其中萼金黃朵垂其紅不變葉綠而澤稀而瓦長厚而尖亞深枝幹勁直高可四五尺木紅毬一名紅羅衫一名紅繡毬花初開殷紅稍開卽木紅徑可二寸有半瓣下覆如毬心萼黃甚莖葉枝𠏉頗類御袍黃高可五六尺紫骨朵一名大紅繡毬一名紅繡毬蓓蕾鮮紅頂如泥金開
甚早先紅紫後紫紅徑可二寸有半厚二寸瓣明潤豐滿如榴子其徹也攢簇如毬葉類紫霞觴葉綠而小根有冗枝榦勁直高可四五尺醉楊妃一名醉瓊環其色深桃紅久而不變其花疎爽而潤澤小徑近二寸以上厚半之其瓣尖而硬下覆如臍花繁而柄弱其英乃垂其葉靑厚短大而稠其尖多其亞淺葉根冗甚莖靑枝幹偃蹇高可五六尺太真紅嬌紅千瓣樓子紅蓓蕾甚巨開早初深黑漸作鮮紅瓣垂而長光燄奪目旣開徑二寸以上其萼如小錢初靑後黃其中隱然有頂有開數瓣上竪者莖葉如紫袍金帶枝幹高大可至四五尺紅萬卷一名紅紐絲深紅千瓣如萬卷書一捻紅花瓣上有紅點面徑三寸瓣大而圓紅剪絨初殷紅後木紅
徑寸有半其形薄而瓦其瓣末碎而茸攢簇如刺葉綠尖而小其亞淺其莖紅葉根淸淨枝幹扶疎高可三四尺錦繡毬一名錦羅衫蓓蕾如栗其花抱蒂其初殷紅旣開鮮紅漸作紅黃色瓣濶而短葉似紫繡毬稀而大皺而尖葉根有冗鶴頂紅一名不老紅花似晚香紅薄而小外暈粉紅中暈大紅開徹粉紅瓣下軃大紅瓣上攢如寉頂葉靑圓而小枝幹不甚高大鷄冠紅紅千瓣色如雞冠猩猩紅花似狀元紅而厚僅二寸開早色鮮紅耐久葉澤長而多尖莖靑枝榦挺勁高可四五尺繡芙容一名赤心黃一名老金黃初開赤紅旣開中暈赤而外暈黃其瓣面黃而背紅莖二寸有半厚半之開早稜層整齊葉靑澤而脆亞深葉根冗甚枝幹偃蹇而粗大
高可四五尺桃花菊一名桃紅菊花瓣如桃花粉紅色一蕋凡十三四片開時長短不齊經多日乃齊其心黃色內帶微綠此花嗅之無香惟撚破聞之方知有香至中秋便開開至十餘日漸變為白色或生靑虫食其花片則衰矣其綠葉甚細小錦荔枝金紅多瓣紅牡丹開早初殷紅後銀紅開最久紅茉莉似梅花菊而紅芙容菊狀如芙容紅色二色蓮一名賽紅荷一名西番蓮一名蠟瓣紅一名大紅蓮一名紅轉金一名錦蠟瓣花先茜紅後紅黃色其萼黃徑二寸許厚半之瓣如勺而毛末微皺上簇如蓮萼黃而大萼中或突起數瓣葉綠長大而多尖其亞深葉根有冗幹勁挺高可四五尺襄陽紅並蒂雙頭出九江彭澤賓州紅
一名岳州紅一名日輪紅重紅褊薄如鏇徑二寸中黃萼葉幹似紫霞觴土硃紅其色如土硃紅二色出西京開以九月末千葉叢有深淡紅兩色而花葉之中間生筒葉大小相應方盛開時筒之大者裂為一三與花葉相雜比茸茸然花心與筒葉中有靑黃色頗與諸菊異冬菊花薄而小徑僅寸半色深紅質如蠟瓣闊而短開極遲葉疎靑而澤初似銀芍藥其後弓而厚長而尖亞深尖多莖紫枝幹順直扶疎高可五六尺　【以上紅色】　桃花菊多葉至四五重粉紅色濃淡在桃杏紅梅之間未霜卽開最為妍麗中秋後便可賞粉鶴翎一名粉紐絲一名玉盤丹一名粉雀舌一名荷花紅花粉紅大如芍藥瓣尖長而大背淡紅初開鮮濃旣開四面支撑紫燄騰
耀後漸白紐絲葉靑而稀闊大如掌亞深葉根多冗枝幹順直而扶疎高可七八尺垂絲粉紅千瓣細如茸攢聚相次花下亦無托瓣枝幹纖弱其花淡紅似銀紐絲而瓣不紐其朵俱垂色態嬌艷與醉西施醉楊妃各不相涉或謂三名卽一物非也粉蠟瓣蓓蕾稀花微紅褪白質如蠟色徑可二寸有半厚稱之氣香瓣初仰而後覆其殘如紅粉塗抹葉靑長大而稀亞深葉根淸淨枝幹順直高可一丈粉西施一名紅西施一名紅粉西一名粉西花豐碩似白西施初開紅黃相雜有寳色開徹則淡粉紅瓣卷而紐背慘而紅如猱頭然柄弱不任葉靑而厚長而瓦狹而尖亞深葉根多冗枝幹亦類白西施合蟬菊九月末開粉紅筒瓣花形細者與蕋雜比方盛開時筒之
大者裂為兩翅如飛舞狀一枝之杪凡三四花洒金紅一名洒金香一名金錢豹淡紅千瓣瓣間有黃色如洒孩兒菊一名澤蘭花淡粉紅色筒瓣茸茸四五月卽開葉靑長狹多尖花葉皆香莖紫高數尺宜小兒佩一云置衣中髮中可辟汗紅粉團一名粉團花粉紅徑二寸厚半之中暈紅瓣短而多紋枝葉似金荔枝而靑樓子粉西施一名晚香紅一名秋牡丹一名紅粉樓一名車輪紅其花粉紅徑可三寸厚三之二其開也遲瓣圓而厚比次整齊中深紅突起上作重臺色易淡葉稠靑而毛狹而尖其亞深葉根冗甚枝幹亦與白西施同壯大過之醉西施淡紅千葉垂英似醉楊妃勝緋桃一名紅碧桃格局似碧桃色似秋海棠枝葉似紫芍
藥而高大不及粉褒姒花粉紅而小徑二寸有半瓣尖短厚而無紋葉綠而澤似狀元紅而尖其亞少葉根有冗枝幹偃蹇或遂以粉西施當之非也大楊妃一名楊妃菊一名瓊環菊粉紅千瓣散如亂茸而枝葉細小嫋嫋有態賽楊妃粉紅千瓣花畧小粉玲瓏一名紫丁香粉紅小花按沈譜玲瓏與萬卷萬管並載今人類多混稱不知玲瓏者疏朗通透之物卷則書卷画卷之類管則簫管筆管之類取象各不同百詠之連環絡索卽玲瓏之别號于命名之意寖失不可不辨垂絲粉紅出西京九月中開千葉葉細如茸攢聚相次而花下亦無托葉人以其枝葉纖柔故以垂絲目之八寳瑪瑙一名八寳菊千瓣粉紅花花具紅黃衆色紫芙
容一名勝芙容一名芙容菊千瓣開極大其葉尖而小粉萬卷粉紅千瓣粉繡毬千瓣淡紅花夏月佛頂菊五六月開色微紅佛見笑粉紅千瓣紅傅粉粉紅千瓣【以上粉紅色】　珠子菊白色見本草注云南京有一種開小花花瓣下如小珠子丹菊見嵇含菊銘云煌煌丹菊暮秋彌榮十様錦一本開花形模各異或多瓣或單瓣或大或小或如金鈴徃徃有六七色黃白雜様亦有微紫花頭小滿天星一名蜂鈴菊春苗掇去其顛岐而又掇掇而又岐至秋而一幹數千百朵二色西施一名紅二色一名黃二色一名二色白一名平分秋色徑可三寸厚半之開最久瓣葉枝幹皆與白西施同初開時數朵淡紅
數朵淡黃迥然不類半開時五彩寳色炫爛奪目開徹則皆淡桃紅色矣二色楊妃一名二梅一名金菊對芙容多瓣淺紅淡黃二色雙出如金銀花徑僅二寸其萼黃其瓣如兔耳其葉綠而不澤厚而尖皺而瓦赤金盤一名脂暈黃一名琥珀盃其花初開紅黃而赤金星浮動其後漸作醬色徑可二寸形薄而瓦瓣如杓而尖葉稀綠而澤其末團枝幹紫紅順直而扶疎高可一丈錦丁香花畧似紅剪絨大寸許瓣疎初開黃而紅後紅而黃色易衰葉綠厚而短尖而長檀香菊一名小檀香葉幹似檀香毬花亦相似梅花菊一名試梅菊一名銀丁香一名試梅粧一名壽陽粧一名銀梅每花不過數瓣瓣大如指頂每瓣卷皺密蹙下截深黃上截瑩白重臺彷
彿水仙花下垂成穟如梅花淸逸開早香甚葉綠大而皺尖而長其亞深葉根多冗其枝幹柔細而扶疎高可一丈或以為茉莉菊甚謬海棠菊一名錦菊一名海棠春一各海棠嬌一名海棠紅一名小桃紅一名鉄幹紅色類垂絲海棠徑寸有半形薄而瓦瓣短多紋而尖愈開愈奇有寳色中暈赤外暈黃邊暈純白或數色錯出變態不窮葉綠而澤厚而小亞深其枝幹勁直扶疎高可四五尺蜜西施密色千瓣蜜鶴翎蜜色千瓣與金鶴翎埒以為蜜繡毬非是蜜繡毬一名金翅毬一名金鳳團一名蜜西牡丹花蜜色瑩潤徑二寸餘氣香瓣舒開遲其淺也紅而麗葉靑而稠大而尖亞深葉根冗枝幹偃蹇高可四五尺紫絨毬一名紫絲毬一名紫蘇桃蓓蕾圓而綠如
小龍眼大其開也碧綠紅紫黃白諸色間雜而紫燄為多瓣細而鑲四面參差茸茸如剪徑僅寸許圓如毬葉類朝天紫小而靑尖亞似少葉根淸淨枝幹細直而勁高可四五尺僧衣褐一名緇衣菊深栩子色小刺蝟菊一名栗葉花如兔毛朵團瓣如蝟之刺大如雞卵葉長而尖枝幹勁挺高可三四尺以上異品凡黃白二色皆可入藥其莖靑而大作蒿艾氣者味苦不堪食薏也非菊也不惟無益且耗元氣菊之無子者名牡菊燒灰撒地能止鼃黽說出禮記
子／醫家／群芳譜／貞部／花譜／花譜三／菊／麗藻散語等(P.73-1)..[明末刻本]
○麗藻散語季秋之月菊有黃花【月令】　蘭有馨兮菊有芳【漢武秋風詞】　三徑就荒松菊猶存【陶靖節】　綠葉雲布黃蕋星羅【盧湛】　菊艸屬也以黃為正是以槩稱黃花記菊黃中之色香味和正花葉根實皆長生藥也北方隨秋之早晚獨嶺南不然至冬乃盛發嶺南地煗百卉造作無時而菊獨後開考其理菊性介烈不與百卉並盛衰須霜降乃發而嶺南常以冬至微霜故也其天姿高潔如此宜其通仙靈也吾在海南萟菊九畹以十一月望與客汎菊作重九書此為記【蘇東坡】序菊苗可以採花可以藥囊
可以枕釀可以飲所以高人隱士離落畦圃之蒔不可一日無此花也陶淵明植于三徑采于東籬裛露掇英汎以忘憂鍾會賦以五美謂圓華高懸準天極也純黃不雜后土色也早植晚發君子德也冒霜吐穎象勁直也杯中體輕神仙食也其為所重如此然品類有數十種而白菊一二年多有變黃者予在三水植白菊百餘株次年盡變為黃花今以色之黃白及雜色品類可見于吳門者二十有七種大小顏色殊異而不同自昔好事者為牡丹芍藥海棠竹筍作譜記者多矣獨菊花未有為之譜者殆亦菊花之缺文也余始以所見為之若夫耳目之未接品類之未備更俟愽雅君子與我同志者續之【史正志】　草木之有花浮冶而易壞凡天下輕脆難久之物皆以花比之宜非正人達士之所好然
余觀屈原之為文香草龍鳳以比忠正而菊與菌桂荃蕙蘭芷同為所取松者天下堅正之木也陶淵明乃以松配菊連語而稱之夫屈原淵明實皆正人達士其于菊貴重之如此是菊雖以花為名固與浮冶易壞之物不可同年而語也且菊固有異于物者凡花者以春盛而實者以秋成菊獨以秋花悅茂于風霜搖落之時此其得時者異也有花葉者花未必可食而康風子乃以食菊仙此其花異也花可食者根葉未必可食而陸龜蒙云春苗恣肥得以採擷供左右盃案本草云以正月取根此其根葉異也夫以一草之微自本至末有功於人如此加以色香態度纖妙閑雅可為丘壑燕靜之娛然則古人取以比德而配以歲寒之松夫豈徒然而已哉洛陽風俗大抵好花菊品比他州為盛劉原孫隱
居伊洛廣植諸菊朝夕嘯詠其側盖已有意譜之而未暇也崇寧甲申九月余為龍門之遊得至君居顧而樂之相與訂論因隨其名品論序于左以列諸譜之次【劉蒙】　山林好事者或以菊比君子其說以為歲華婉婉草木變衰乃獨燁然秀發傲睍風露此幽人逸士之操雖寂寥荒寒而味道之腴不改其樂月令以動植志氣候如桃桐華直云始華至菊獨曰菊有黃華豈以正色獨立不伍衆草變詞而言之歟【范至能菊譜序】傳先生姓黃字華其先日精者初生筮之繇曰燁燁煌煌綠衣黃裳德與坤協數用九彰九九相仍俾爾壽昌佐用炎皇啟于兌方世為中黃夫中五數也寄旺四時九九重陽數也兌秋方也雖寄旺四時而盛必于秋乎陶氏旺春劉氏旺夏陶劉氏謝而中黃氏其昌乎後日
精以養生術佐農皇氏壽登一百二十餘歲嘉其功封之雍州之土為壽鄉公賜姓中黃氏後有菭蘠者注姬公旦爾雅旦上其名綴衣薦服于帝帝服之喜特賜御愛黃至孫英其祚始落三湘與屈原同夕飡英子為華西入秦遇陽翟大賈衒金爭文價咸陽市華文五色備名揆次月令至今夏小正以華之善記節為名華後入漢以服餌法干上出入宮禁后妃侍兒咸與之飲酒乞其祝辭曰長壽長壽宣帝時華以外國肥甘進上嘗之喜曰金盞銀柈真神仙食也吾不能效武帝食露盤矣華嘗以氣岸高自標置曰予圜冠準天純色準地當贊天地開八荒壽域黃中通理獨暢四支非予前聞人佐農皇志也時陽九厄矣遂入平盖山煉九華大藥時時與好事者出沽酒市中見者咸呼為九華先生彭澤
令陶潛方棄官柴桑聞先生名特延致之後徙宅東潛不敢名惟以九華呼之潛當九月九日無酒與先生口講服餌法語之曰南山朝來致有佳氣耳少時江州刺史王弘送酒至潛以酒讓先生飲先生憙曰吾得拍浮此足矣潛平日交惟兩人先生與五鬣大夫也五鬣在先生上先生戲與五鬣較短長曰汝雖長遭斧創我雖短升中堂又以其能相殿最曰吾茹能使飢人辟粮汝能乎曰能吾飲能使癃殘人康寧壽考汝能乎曰能曰吾一出能使時王知正氣一灰迹能使諸蟈族吞其譟而不聲汝能乎曰不能矣曰不能何以上吾也五鬣亦曰吾一出能楝天子明堂不灰迹能染歷代之文章子能乎曰不能也曰此吾所以上子也潛聞而笑曰九華旣失五鬣亦未為得也二三子黜德滅巧將太上從
太上無名功故無窮于是二人者相與持酒懽甚潛頹然醉醉則遣客而二人者侍門下至蒙霜露不去先自譜其族凡一百六十三黜其冐姓名者曰滴金馬蘭童萬錢覆等凡六種題曰九華壽譜藏于家云【楊維禎】頌先民有作詠茲秋菊綠葉黃花菲菲彧彧芳踰蘭蕙茂過松竹其莖可玩其葩可服【成公綏】　英英麗草稟氣靈和春茂翠葉秋曜金華布濩高原蔓衍陵阿楊芳吐馥載芳載葩爰拾爰採投之醇酒御于王公以介眉壽【傅統妻辛氏】賦日之貞矣于彼重陽菊之榮矣于彼華芳含天地之貞氣吸日月之淳光雲布霧合箕舒翼張欎兮蔓衍郁兮芬芳珉枝金萼翠葉紅芒其在夕也言庭燎之晳晳其向晨也謂明星之煌煌爾其萬里年華九州春色花的爍兮如錦草綿連兮似織
當此時也和其光同其塵應春光而早植及夫秋星下照金氣上騰風蕭蕭兮瑟瑟霜刺刺兮稜稜當此時也弱其志強其骨獨歲寒而晚登【楊烱】　惟杞惟菊偕寒互綠或穎或苕烟披雨沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何【陸龜蒙杞菊賦】詩四言采采者菊芬其榮斯紫英黃萼照灼丹墀愷悌君子佩服攸宜王國是維大君是毘貽爾子孫百祿萃之　歲方晏矣霜落殘促誰其榮斯有英者菊豈微春華懿此貞色人之侮我混于薪棘詩人有言好是正直【俱蕭穎士】五言芳菊舒金英【唐德宗】　黃花催逸興【李白】　細葉抽輕翠圓花簇嫩黃【唐太宗】　雨荒深院菊霜倒半池蓮　異方初艷菊故里亦高桐　愁眼看
霜露寒城菊自花　羹煮秋蓴滑盃迎露菊新【俱杜甫】　擷其黃金蕋泛此白玉巵【歐文】　輕霜臨菊月細雨似梅天【王潛亝】　菊嫩金風起荷疎珠露圓將秋數行雁離夏幾聲蟬【古詩】　九日龍山飲黃花笑逐臣醉看風落帽舞愛月留人【李白】　每恨陶彭澤無錢對菊花如今九日至自覺酒須賖【杜甫】　白雁獨橫秋黃花伴醉遊眼看風物換愁殺仲宣樓【李夢陽】　九日不出門十日見黃菊灼灼尚繁英美人無消息【賈島】　強飲登高去無人送酒來遙憐故鄉菊應傍戰塲開【岑參】　紫菊宜新壽萸茱辟舊邪願陪長久宴歲歲捧香花【趙彥昭】　暗暗淡淡紫融融冶冶黃陶令籬邊宅羅含舍裏香【李義山】　粲粲黃金裾亭亭白玉膚極知時好異擬與歲寒俱墮地良不忍抱枝寧自枯【吳履亝】　辟惡
茱萸囊延年菊花酒與子結綢繆丹心此何有【郭元振】　九日山僧院東籬菊也黃俗人多汎酒誰解助茶香【釋皎然】　佳節逢吹帽黃金染菊叢淵明何處飲三徑冷香中【王十朋】　靑蕋冐珍叢幽姿含曉露政爾破荒寒詎免傷遲暮　味苦誰能愛香含只自珍長將潭底水普供世間人【俱楊誠亝】　冷艷吐金英疎香入玉斝偏宜處士居不種朱門下【于若瀛】　瑞塔千尋起仙輿九日來萸房陳寳席菊蕋散花臺御氣鵬霄近升高鳳野開天歌將梵樂空裡共徘徊　鳳剎侵雲半虹旌倚日邊散花多寳塔張樂布金田時菊芳仙醞秋蘭動睿篇香街稍欲晚淸蹕扈㱕天　金節三秋晚重陽九日歡仙盃還泛菊寳饌且調蘭御風雲霄近乘高宇宙寬今朝萬壽節宜向曲中彈【俱宋之問】　御氣幸金方
慿高薦羽觴魏文頒菊蕋漢武賜萸囊去寉留笙吹㱕鴻識舞行年年重九慶日日奉天長【□佺期】　可嘆東籬菊莖疎葉且微雖言異蘭蕙亦自有芳菲未泛盈樽酒徒沾淸露輝當榮君不採飄落欲何依【李太白】　寒花開已盡菊蕋獨盈枝舊摘人頻異輕香猶暫隨地偏初衣袷山擁更登危萬國皆戎馬酣歌淚欲垂【杜子美】　籬落歲云暮數枝聊自芳雪栽新蕋密金拆小包香千載白衣酒一生靑女霜春叢莫輕薄彼此有行藏【羅隱】　嫩菊含新彩遠山閉夕煙涼風驚綠樹淸韵入朱絃思婦機中錦征人塞外天雁飛魚在水書信若為傳【魚玄機】　不隨群草出能後百花榮氣為凌秋健香緣飲露淸細開宜避世獨立每含情可道蓬蒿地東籬萬代名【李夢陽】　誅茆疏野徑種菊擬山家秀擢三秋
幹奇芬五色葩凌霜留晚節殿歲奪春華為道飡英好東籬與獨賖【申瑤泉】　西苑宸遊地東籬菊已花當年誇野色此日麗天葩輕白凌寒露深紅散晚霞秋英疑可茹無復楚人嗟【唐文獻】　結廬在人境而無車馬喧問君何能爾心遠地自偏採菊東籬下悠然見南山山氣日夕佳飛鳥相與還此中有真意欲辨已忘言　秋菊有佳色裛露掇其英汎此忘憂物遠我遺世情一觴雖獨進盃進壺自傾日入群動息㱕鳥趨林鳴嘯傲東軒下聊復得此生【俱淵明】　今日雲景好水綠秋山明携壺酌流觴搴菊汎寒榮地遠松石古風揚絃管淸窺觴照歡顏獨笑還自傾落帽醉山月空歌懷友生【李白】　騷人足以思香草比君子況此霜下傑淸芬絕蘭茝氣稟金行秀德僃黃中美古來寉髮翁飡英飲其水
但恐蓬藋傷課童加料理【蘇允明】　故里樊川菊登高素滻源他時一笑後今日幾人存巫峽蟠江路終南對國門繫舟身萬里伏枕淚雙痕為客裁烏惜從兒具綠樽佳辰對群盗愁絕更堪論【杜甫】　菊以黃為正君子正其名所以東坡老欲埽紫與頳東臯千株菊畦圃吁未經單心復纏枝千葉并萬鈴庶以說耳目何用攙品評節物苟如此敢與時好爭高詠南山詩悠然念淵明【錢牧□】錢公名謙益常熟人探花大學士　和澤周三春燁燁涼秋節露凝無遊芬天高風景徹陵岑聳逸峯遙睇皆奇絕芳蘭開林耀靑松冠岩列懷此貞秀姿卓為霜中傑啣觴念幽人千載撫爾訣儉素不復轉厭厭覺良月【淵明】　家家菊盡黃梁園獨如霜瑩淨真琪樹分明對玉堂仙人披雪氅素女厭紅籹粉蝶來難見麻衣拂更香面風搖羽扇含露滴
瓊漿高艷遮銀井繁枝覆象床桂叢慙並發梅萼妬先芳一入瑤花詠從茲播樂章【劉禹錫】　越山春始寒霜菊晚愈好朝來出細蕋稍覺芳歲老孤根蔭長松獨秀無衆草晨光雖照耀秋雨半摧倒先生臥不出黃蕋紛一埽無人送酒壺空腸嚼珠寳香風入牙頰楚些發天藻新英蔚已滿宿根寒不槁揚揚弄芳蝶生死何足道頗訝昌黎公恨爾生不早【韓愈】七言樷菊兩開他日淚【杜少陵】　眼前景物年年别只有黃花似故人【古詩】　苦遭白髮不相放羞見黃花無數新【杜甫】　牢褁烏紗莫吹却免敎白髮見黃花【徐竹隱】　秋風為我語籬菊且耐寒香伴白雲【王滄灣】　草臥夕陽牛犢健菊留秋色蟹螯肥【方秋崖】　莫言滿眼無知己耐久黃花是故人【徐集孫】　猶作霓裳舞妖態零紅墜粉溼秋
痕【張芸窗楊妃菊】　何時一飽與子同更煎土茗浮甘菊【陸放翁】　不許秋風常管束競隨春卉闘芳菲　似嫌九月淸霜重亦對三春麗日開【咏春菊】　獨坐異香為異客每逢佳節倍思親遙知兄弟登高處遍插茱萸少一人【王維】　秋叢遶舍似陶家遍繞籬邊日漸斜不是花中偏愛菊此花開處更無花【元微之】　節去蜂愁蝶不知曉庭和露折殘枝自緣今日人心别未必秋香一夜衰【鄭谷】　花上淸光花下陰素娥惜此萬黃金一杯寒露三更後誰信幽人更苦心【張本】　闘雞臺下秋風裏白白黃黃無數花日暮城南城北道半隨榛棘上樵車【王庭堅】　九日東籬採菊英白衣遙見眼能明向今自有盃中物一叚風流可得成【韓子蒼】　一夜新霜著瓦輕芭蕉新折敗荷傾奈寒唯有東籬菊金粟初
開曉更淸【白樂天】　雪彩氷姿號女華寄身多是地仙家有時南國和霜立幾處東籬伴月斜【唐張賁】　秋風兩度身為客已見重陽未到家村酒不堪供節事祇將靑眼看黃花　誰將陶令黃金花幻作酴醿白玉香小草真成有風味東園添我老生涯【黃山谷】　共坐欄邊日欲斜更將金蕋泛流霞欲知却老延齡藥百草開時始見花【歐文忠】　城荒落葉風颼颼淮水茫茫古渡頭白首不堪行樂也黃花點點是離愁【趙信菴】　落託山園載酒來江梅含雪倚春臺菊花無藉秋光老猶自離披帶雨開　黃花照眼又經秋山自靑靑江自流多謝龍頭鰲禁客年年把酒對江樓　羞與春花艷冶同殷勤培溉待西風不須牽引淵明比隨分籬邊要幾叢【劉後村】　獨向隣園看菊回隔籬驚見一枝梅西風憐
我太寂寞特地遣花將句來【徐介軒】　莖細花黃葉又纖淸香濃烈味還甘祛風偏重山泉漬自古南陽有菊潭【文保雍】　妍㬉春風蕩物華初回午夢頗思茶難尋北苑浮香雪且就東籬擷嫩芽【鄭景龍】　築臺結閣兩爭華便覺流涎過麴車戶小難禁竹葉酒睡多須藉菊苗茶【洪遵】　盈盈宮額半塗黃不減花前舊様粧笑殺阿嬌金屋貯香衾寒怯夜來霜　越孃初試素羅裳愛向秋風學靚粧一夜不勝瓊佩冷晚香亭館有新霜【俱靳貴】　冷艷疎枝擢素秋結茅相對轉淸幽摘來自喜簪蓬髩只恐黃花笑白頭【申瑤泉】　黃花應不種朱門自合移根老瓦盆露委烟斜看不足呼兒長夜倒芳尊【于念東】　芳叢燁燁殿秋光嬌倚西風學道粧一自義熙人去後冷烟疎雨幾重陽【戴紫宸】戴公名君恩澧州人都御史　雨中百草秋
爛死堦下決明顏色鮮著葉滿枝翠羽盖開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣　澹雲微雨暮秋天為愛黃花帶晚烟聞說名園千百種願分秋色到籬邊【陸氏】　庭前甘菊移時晚靑蕋重陽不堪摘明日蕭條盡醉醒殘花爛熳開何益籬邊野外多衆芳采擷細瑣升中堂念茲空長大枝葉結根失所纏風霜【杜子美】　誰采繁花席上題偶將名姓託唐妃日烘花萼醺時面雨換華淸沐後衣隔坐似邀秦國語揮毫未放謫仙㱕欲從顏色窺生相已落詩家第二機【李東陽】　露冷江蘋㕍度時蕭蕭黃菊滿疎籬寒枝帶雨開仍艷晚節凌霜賞未遲移傍小簷承綺席縱觀深夜倒金巵摘來冉冉香盈把共泛西風醉莫辭　莫惜寒花開太晚孤懷深喜客
來雙疎枝最耐存霜圃晚節偏宜映月窗同調自應蘭是籍濁醪何有玉為缸籬邊無限陶潛與倒著綸巾醉未降【俱方九功】　水浸長天搖砌明亭亭珠玉綻秋英晚香冷秀經霜後淡意疎容與景迎籬下留連非藉酒雨中尋覓最多情飛塵不到莎廳下愛爾幽香浸骨淸【吳執御】　秋風菊圃吹寒風報道阿家花早樷鶯羽半遮西子白寉翎斜映太真紅參差萬朵霜天曉稠叠千枝烟雨空肯與山樵分秀色移栽不遠過墻東【馬德澄】　貪看晚節傲霜颸淡色幽香冷不辭入坐叵羅爭自引㱕來欵叚未須騎推敲月下猶孤語競病風流波一時若使東籬主人在攢眉𨚗肯和新詩【王世貞】詞去年秋晚此園中携手玩芳叢拈花嗅蕋惱烟撩霧沉醉倚西風○今年重對芳叢處追徃事又成空𩫈遍闌
杆向人無語惆悵滿枝紅【歐陽公少年遊】　老夫白髮尚兒戲廢圃一番料理飡飲落英并墜露重把離騷拈起冷艷幽香深黃淺白占斷西風裡飛來雙蝶繞叢欲去還止○嘗試銓次群芳梅花差可伯仲之間耳佛說諸天金世界未必莊嚴如此尚友靈均定交元亮結好天隨子籬邊坡下一盃聊泛霜蕋【劉後村念奴嬌】　與客携壺上翠微江涵秋影㕍初飛塵世難逢開口笑好花須插滿頭㱕○酩酊但酧佳節了登臨不用怨斜暉古徃今來誰不老多少牛山何必更沾衣【蘇東坡定風波】　黃菊滿東籬與客携壺上翠微已是有花兼有酒良期不用登臨怨落暉○滿酌不須辭莫待無花空折枝寂莫酒醒人散後堪悲節去花愁蝶不知【黃山谷南鄉子】　未老金莖些子正氣東籬淡薄齊芳分頭添
様白同局幾般黃向閑處須一一排行淺深饒間新粧那陶令漉他誰酒趂醒消詳○況是此花開後便蝶戀無花管甚蜂忙你從今採却蜜成房秋英試商量多少為誰甜得淸涼待說破長生真訣要飽風霜【陳龍川秋蘭香】　寒樷弄日寳鈿承露籬落亭亭相倚當年彭澤未㱕來料獨抱幽香一世○疎風冷雨淡烟殘照日日重陽天氣帽簷已是半欹斜問甕裡新蒭熟未【盧浦江鵲橋仙】　黃菊枝頭生曉寒人生莫放酒盃乾風前橫篴斜吹雨醉裡簪花倒著冠○身健在且加飡舞裙歌扇盡淸歡黃花白髮相牽挽付與時人冷眼看【鷓鴣天】　雅致裝庭宇黃花開淡佇細香明艷盡天與助秀色堪飡向曉自有真珠露剛被金錢妒擬買秋天容易獨歩○粉蝶無情蜂已去要上金樽惟有詩人曾許待
宴賞重陽恁時盡把芳心吐陶令經回顧免顦顇東籬冷烟疎雨【柳耆卿受恩深】　一種濃華别様粧留連春色到秋光解將天上千年艷翻作人間九月黃○凝薄霧傲繁霜東籬恰似武陵鄉有時醉眼偷相顧錯認陶潛作阮郞【張于湖鷓鴣天】　江水浸雲影鴻雁欲南飛携壺結客何處空翠緲烟霏塵世難逢一笑況有紫英黃菊須插滿頭㱕風景今朝是身世昔人非○酧佳節須酩酊莫相違人生如寄何事辛苦怨斜暉無盡今來古往何限春花秋月變化倐無依問取牛山客何必獨沾衣【朱文公水調歌頭】　薄霧濃雲愁永晝瑞腦噴香獸時節又重陽玉枕紗厨半夜秋初透　東籬把酒黃昏後有暗香盈袖莫道不消愁廉捲西風人似黃花瘦【李易安醉花陰】　憶得去年今日黃花正滿東籬曾
與主人臨小檻共折香英泛酒枝長條插髩垂○人貌不應遷換珍叢又覩芳菲重把一樽尋舊徑可惜光陰去似飛風高露冷時【晏叔原破陣子】
子／醫家／群芳譜／貞部／花譜／花譜四／芍藥／麗藻散語等(P.7-2)..[明末刻本]
○麗藻散語伊其相謔贈之以芍藥【詩】　芍藥離草也【韓詩外傳】敘天地之功至大而神非人力所能竊勝惟聖人為能體法其神以成天下之化其功葢出其下而曾不少加以力不然天地固亦有間而可窮其用矣余嘗論天下之物悉受天地之氣以生其小大短長辛酸甘苦與夫顏色之異計非人力之可容致巧于其間也今洛陽之牡丹維揚之芍藥受天地之氣以生而小大淺深一隨人力之工拙而移其天地所生之性故奇容異色間出於人間以人而盜天地之功而成之良可怪也然而天地之間事物紛紜出乎其前不得而曉者此其一也洛陽風土之詳已見於歐陽公之記此不復論維揚大
抵土壤肥膩於草木為宜禹貢曰厥草惟夭是也居人以治花相尚方九月十月時悉出其根滌以甘泉然後剝削老硬病腐之處揉調沙糞以培之易其故土凡花大約三年或二年一分不分則舊根老硬而侵蝕新芽故花不成就分之數則小而不舒不分與分之太數皆花之病也花顏色之淺深與葉蕋之繁盛皆出於培壅剝削之力花旣萎落亟剪去其子屈盤枝條使不離散脉理不上行而皆歸於根明年新花繁而色潤雜花根窠多不能致遠惟芍藥及時取根盡去本土貯以竹席之噐雖數千里之遠一人可負數百本而不勞至於他州則壅以沙糞雖不及維揚之盛而顏色亦非他州所有者比也亦有踰年卽變而不成者此亦繫土地之宜不宜而人力之至不至也花品舊傳龍興寺山子羅
漢觀音彌陀之四院冠於此州其後民間稍稍厚賂以丐其本培壅治事遂過於龍興之四院今則有朱氏之園最為冠絕南北二圃所種幾於五六萬株意其自古種花之盛未之有也朱氏當其花之盛開飾亭宇以待來遊者逾月不絕而朱氏未嘗厭也揚之人與西洛不異無貴賤皆喜戴花故開明橋之間方春之月拂旦有花市焉州宅舊有芍藥廳在都廳之後聚一州絕品於其中不下龍興朱氏之盛徃歲郡將召移新守未至監護不密悉為人盜去易以凡品自是芍藥廳徒有其名爾今芍藥有三十四品舊譜只取三十一種如緋單葉白單葉紅單葉不入名品之內其花皆六出維揚之人甚賤之余自熙寧八年季冬守官江都所見與夫所聞莫不詳熟又得八品焉非平日三十一品之比此皆
世之所難得今悉列於左舊譜三十一品分上中下七等此前人所定今更不易【王觀揚州芍藥譜敘】　天下名花洛陽牡丹廣陵芍藥為相侔埒禹貢記揚州草木夭喬聖人之言然未見其為夭喬也廣陵芍藥有自他方種來種之者經歲則盛至有十倍其初而勝廣陵所出遠甚地氣所宜信其為夭乎然則醫書本草所載雖小物方土所出山川原野氣力不同或相倍蓰十百如此花矣不可不詧也然芍藥之盛環廣陵四五十里之間為然外是則薄劣不及洛陽牡丹繇人力接種故歲歲變更日新而芍藥自以種傳獨得於天然非剪剔培壅灌溉以時亦不能全盛又有風雨寒暄氣節不齊故其名花絕品有至十四五年得一見者其開不能成或變為他品此天地尤物不與凡品同待其地利人力
天時參併具美然後一出意其造物亦自珍惜之爾芍藥始開時可畱七八日自廣陵南至姑蘇北入射陽東至通州海上西止滁和州數百里間人人厭觀矣廣陵至京師千五百里駿馬疾足可六七日至也上不以耳目之玩勤遠人而富啇大賈逐利纖嗇不顧又無好事有力者招致之故芍藥不得至京師而洛陽牡丹獨擅其名其移根北方者六年以徃則不及初年自是歲加劣矣故北方之見芍藥者皆其下者也然種芍藥為生者猶得厚價重刊云熙寧六年攽罷海陵至廣陵正四月花時會友傅欽之孫莘老偕行相與歷覽人家園圃及佛舍所種凡三萬餘株芍藥嫩好及雖好而不至者盡具矣扶風馬玿府大尹給事公子也博物好奇為余道芍藥本末及取廣陵人所第名品示予予按唐氏
藩鎮之盛揚州號為第一萬商千賈珍貨之所叢集百氏小說尚多記之而莫有言芍藥之美者非天地生物無祖於古而特隆於今也殆時所好尚不齊而古人未必能知正色爾白樂天詩言牡丹取叢大花繁者為佳此最洛人所卑下者古人之不知芍藥何疑然當時無記錄故後世莫知其詳今此復無傳說使後勝今猶不足恨或人情好尚更變駸駸日久則名花奇品遂將冺默無傳來者莫知有此不亦惜哉故因次序為譜三十一種皆使画工圖寫以示未嘗見者使知之其嘗見者固以吾言為信矣【劉貢夫譜序】論維揚東南一都會也自古號為繁盛唐末亂離群雄據有數經戰焚故遺基廢迹徃徃蕪沒而不可見今天下一綂井邑田野雖不及古之繁盛而人皆安生樂業不知有兵革之
患民間及春之月惟以治花木飾亭榭以徃來遊樂為事其幸矣哉揚之芍藥甲天下其盛不知起於何代觀其今日之盛古想亦不减於此矣或者以謂自有唐若張祐杜牧盧仝崔涯章孝標李嶸王播皆一時名士而工於詩者也或官於此或遊於此不為不久而畧無一言一句以及芍藥意其古未有之始盛於今未為通論也海棠之盛莫甚於西蜀而杜子美詩名又重于張祐諸公在蜀日久其詩數千篇而未嘗一言及海棠之盛張祐輩詩之不及芍藥不足疑也芍藥三十一品乃前人之所次余不敢輒易後八品乃得於民間而最佳者然花之名品時或變易又安知止此八品而已哉後將有出茲八品之外者余不得而知當俟來者以補之也【王觀】詩五言傍砌看紅藥【杜甫】　夾砌紅藥
欄【白居易】　凝脂新賜浴半面更啼紅【陳良】　煙輕瑠璃葉風亞珊瑚朵　仙禁生紅藥微芳不自持幸因淸絕地還遇豔陽時【張九齡】　跗萼晴相照芳香暖競飄波翻蜀地錦霞萃赤城標【劉原父】　千葉揚州種春深霸衆芳無言比君子窈窕有溫香【王梅溪】　月娥䨇䨇下楚艷枝枝浮洞裏逢故人綽約靑霄遊【孟郊】　斜月正當樓花霧壓城重起傍藥欄行花亦方在夢【李春伯】　醉紅如堕珥奈此惱人香政爾無言咲未應吳國亡【黃山谷題醉西施】　微雨溫淸曉老夫門未開煌煌玉仙子並擁翠蕤來胭脂洗盡不自惜為雨歸來更無力老夫五十尚可癡憑軒一賦會真詩【陳去非】　春色今方滿名花爾較遲含芳如有意呈彩亦當時調𪔂需仙液揮毫停鳳池天工知不淺一夜露華滋【眭石】　凡
卉與時謝妍華麗茲晨欹紅醉濃露窈窕畱餘春孤賞白日暮暄風動搖頻夜窗藹芳氣幽臥知相親願致溱洧贈悠悠南國人【柳子厚】　今日忽不樂折盡園中花園中亦何有芍藥饒殘葩久旱復遭雨紛披亂泥沙不折亦安用折去還可嗟奔擲諒未能送與謫仙家還將一枝春插向兩髻丫【蘇東坡】　紫禁肅陰陰彤庭赫弘敞風動萬年枝日華承露掌玲瓏結綺錢深沉映朱網紅藥當堦翻靑苔依砌上茲言翔鳳池鳴佩多淸響信美非吾室中園思偃仰朋情以欝陶春物方駘蕩安得凌風翮𦕼恣山泉響【謝玄暉】　罷草紫泥詔起吟紅藥詩詞頭封送後花口拆開時坐對鉤簾久行觀歩履遲兩三叢爛熳十二葉參差背日房微斂當堦朵旋欹釵莖抽碧股粉蕋撲黃絲動盪情無限低斜力不支周
回看未足化諭語難為勾漏丹砂裏僬僥火焰旗彤雲賸根蒂絳幘欠纓緌况有淸風動仍兼宿露垂疑香熏罨畫似淚着胭脂【白樂天】七言芍藥初登童子科【陳肥遯】　露紅𤎆紫不勝妍【曾南豐】　忽見孤芳欲斷魂【蔡君謨】　多情應認紫薇郞　丹砂纈玅深難染白玉冠巍瑩絕瑕　紅玉斵成樓突兀白雲爭簇髻巍峩　嬌紅鬧密輕多葉醉粉欹邪奈軟條　粉粧瑞玉千樷密冠縷真金半尺圍【俱韓魏公】　香于蘭芷偏饒艷画入縑綃未逼真【蔡君謨】　一枝賸欲簪䨇髻未有人間第一人【陳無己】　西掖階前辭御傘瓊林殿後媚天衣【張芸叟】　玉龍十二蓬山頂寳髻三千漢殿中　密葉自成金罽飾亂英誰緝紫茸香　半籹宮面迎風咲間色仙衣帶露收【俱陳輔良】　油壁車中同載女菱
花鏡裏並籹人【穆伯長】■自洗銅瓶插欹側要令書卷識奢華【趙紫芝】　今日堦前紅芍藥幾花欲老幾花新開時不欲比色相落後始知如𢆱身【白樂天】　浩態狂香昔未逢紅燈爍爍綠盤龍覺來獨坐忽驚恐身在仙宮第幾重【韓昌黎】　廣陵之花品絕高得地不移㱕造化旋心弱體不勝枝寳髻欹斜猶堕馬【韓忠獻】　阿姨天上舞霓裳姊妹庭前剪雪霜要與牡丹為近侍鉛華不御學梅籹【邵康節】　蚕老桑柔戴勝鳴翻堦芍藥占春榮牽風孫壽愁睂破帶雨驪姬淚眼橫【洪駒父】　含露仙姿近玉堂翻堦美態醉紅籹對花未免須酣舞到底昌黎是楚狂【邵康節】　酒酣誰欲張蛛網金鈿偏宜間寳冠露裛更深雲髻重蝶棲長苦玉樓寒【韓忠獻】　感傷綸閣多情客珍重維揚好事僧酌處酒杯㴱蘸
甲折來花朵細含稜　倚竹佳人翠袖長大寒猶着薄羅裳揚州近日紅千葉自恃風流學楚狂　春風十里珠簾捲彷彿三生杜牧之紅藥稍頭初繭栗揚州風物髩成絲【黃山谷】　一聲啼鴂画樓東魏紫姚黃掃地空多謝化工憐寂寞尚畱芍藥殿春風【蘇東坡】　日暮君王舉鳳觴醉來忽地倚紅籹雕欄芍藥親教折傳逓佳人嗅艷香【黃省曾】詞人間花老天涯春去揚州别是風光紅藥萬株佳名千種天然浩態狂香尊貴御衣黃未便敎西洛獨占花王困倚東風漢宮誰敢鬪新籹○年年高會維揚看家誇絕艷人詫奇芳結萼當屏聯葩就幄紅遮綠遶華堂花面映交相更秉簡觀洧幽意難忘罷酒風亭夢魂驚恐在仙鄉【晁旡咎望海潮】　一夢揚州事画堂㴱金瓶萬朵元戎高會座上祥雲層
臺起不减洛中姚魏歎别後關山迢逓國色天香何處在想東風猶憶狂書記驚歲月一彈指○數枝淸曉煩馳騎向小牕依稀重見蕪城妖麗料得花憐儂消瘦儂亦憐花憔悴謾悵望竹西歌吹老矣應無騎寉日但春衫點點當時泪那更有舊情味【劉後村賀新郞】　日借輕黃珠綴露困倚東風無限嬌春處看盡嬌紅渾謾語淡籹偏稱泥金縷○不共鉛黃爭勝負殿後開時故欲尋春去去似朝雲無定所那堪更着催花雨【陳兆湖蝶戀花】　把酒問花繭栗稍頭春今幾何咲身居近侍翻階萬玉面勻菩薩髻擁千螺一一牙籤英英碧字占定花間甲乙科㱕來也傍紫薇吟處揉作陽和○秪今花事無多看幾許風煙付與他待圍將翡翠怕蜂粘粉織成雲錦遣鳳銜梭誰剪并刀贈之燕玉莫負䨇娥嬌
溜波花應道儘花強人面底用能歌【方秋崖沁園春】　窗綃㴱掩護芳塵翠眉顰越精神幾雨幾晴做得這些春切莫近前輕着語題品錯怕渠嗔○碧壺誰貯玉粼粼醉香茵晚風頻吹得酒痕如洗一番新只恨謫仙渾懶却辜負那倚闌人【方秋崖江神子】　洛下根株江南栽種天香國色千金重花邊三閣建康春風前十里揚州夢○油壁輕車靑絲短鞚看花日日催賓從而今何許定王城一枝且為鄰翁送【張于湖踏莎行】　鶗鴂怨花殘誰道春闌多情紅藥待君看濃淡曉籹新意態獨占西園○風葉萬枝繁猶記平山五雲樓映玉成盤二十四橋明月下誰凭朱欄【韓南澗浪淘沙】　閑時盈盈向人自咲還無語牡丹飄雨開作群花主○柔美溫香剪染勞天女靑春去花間歌舞學箇狂韓愈【王梅溪
點綘唇】　熏風時候芍藥披晴晝天上玉欄千展一枰天家錦繡漢宮唐殿嬪御逞妖嬈飛燕女太真妃一樣新籹就○黃金撚線色與紅芳闘誰把綘綃衣誤將他胭脂漬透晚風生處襟袖捲濃香持玉斝秉紗籠倚醉聽更漏【陳濟翁驀山溪】　訪鶯花陳迹姚魏遺風綠陰成幄尚有餘香付寳堦紅藥淮海維揚物華天產未覺輸京洛時世新籹施朱傅粉依然相若○束素腰纖捻紅唇小鄣袖嬌羞倚闌柔弱玉珮瓊琚勸王孫行樂况是韶華為伊挽駐未放離情薄顧盻歌前留連醉裏莫敎零落【劉圻父醉蓬萊】　杜鵑啼老春紅翠陰滿眼愁無奈飛來何處鳳駢鸞馭霞琚雲珮風檻嬌凭露梢慵軃酒痕微退念洛陽人去香魂又返依然是風流在○十年一覺揚州春夢離愁似海浩態難留暗香吹散
幾時重會向樽前咲折一枝紅玉帽簷斜戴【盧浦泣水龍吟】　人生行樂算一春歡賞都來幾日綠暗紅稀春已去贏得星星髩白醉裏狂歌花前起舞𢬵罰金杯百倍淋漓宮錦忍辜妖艷姿色○須信殿得韶光只愁花謝又作經年别嫩紫嬌紅邀客語應為主人留客月落烏啼酒闌燭暗離緒傷吳越竹西歌吹不堪老去重憶【曾海野念奴嬌】　恨春易去甚春却向揚州住微雨正繭栗梢頭弄詩句虹橋二十四總是行雲處無語漸半脫宮衣咲相顧○金壺細葉千朵圍歌舞誰念我髮成絲來此共樽俎後日西園綠陰無數寂寞劉郞自修花譜【姜白石側犯】
子／醫家／群芳譜／貞部／花譜／花譜四／山丹(P.31-2)..[明末刻本]
【山丹】一名連珠一名紅花菜一名紅百合一名川強瞿根似百合體小而瓣少可食莖亦短小葉狹長而尖頗似桺葉與百合迥别四月開花有紅白二種六瓣不四垂至八月尚爛熳又有四時開花者名四季山丹結小子燕
齊人采其花晒乾名紅花菜氣味甘凉無毒治瘡腫驚邪活血一種高四五尺如萱花花大如碗紅斑黑點瓣俱反捲一葉生一子名回頭見子花又名番山丹一種高尺許花如硃砂茂者一𠏉兩三花無香亦喜鷄糞其性與百合同色可觀根同百合可食味少苦取種者辨之須每年八九月分種則盛
子／醫家／群芳譜／貞部／卉譜／卉譜二／蓼(P.17-1)..[明末刻本]
【蓼】一名水葒花其類甚多有靑蓼香蓼葉小狹而薄紫蓼赤蓼葉相似而厚馬蓼水蓼葉濶大上有黑點木蓼一名天蓼蔓生葉似柘六
蓼花皆紅白子皆大如胡麻赤黑而尖扁惟木蓼花黃白子皮生靑熟黑人所堪食者三種一靑蓼葉有圓有尖圓者勝一紫蓼相似而色紫一香蓼相似而香並不甚辛可食諸蓼春苗夏茂秋始花花開蓓虆而細長二寸枝枝下垂色粉紅可觀水邊更多故又名水葒花身高者丈餘節生如竹秋間爛熳可愛一種叢生高僅二尺許細莖弱葉似柳其味
香辣人名辣蓼並冬死惟香蓼宿根重生可為生菜靑蓼可入藥古人用蓼和羹後世飲食不復用人亦鮮種藝今但以平澤所生香靑紫三蓼為良辛溫無毒實主明目溫中耐風寒下水氣去𤻤瘍止霍亂去面浮腫療小兒頭瘡苗葉除大小腸邪氣利中益智一云靑色者蓼紫者荼
子／醫家／群芳譜／貞部／卉譜／卉譜二／卷耳／麗藻散語等(P.33-2)..[明末刻本]
○麗藻散語采采卷耳不盈傾筐【詩】詩五言江上秋已分林中瘴猶劇畦子告勞苦無以供日夕蓬莠猶不焦野蔬暗泉石卷耳况療風童兒且時摘侵星驅之去爛熳任遠適放筐亭午際洗剝相蒙羃登床半生熟下筯還小益加點瓜薤間依稀橘奴跡亂世誅求急黎民糠籺窄飽食復何心荒哉膏梁客富家厨肉臭戰地骸骨白寄語惡少年黃金且休擲【杜少陵】
子／雜家／夷門廣牘／茹草編　明‧周履靖編輯／卷二／杜鵑花(P.54-1)..[明萬曆周履靖輯刊]
杜鵑花
杜鵑花亦名山躑躅熒煌絳蕚舒爛熳胭脂簇蜀帝當年怨未消淚染枝頭盡成血不特繁華三月時鶴林重九開絶髙枝熖熖燃如火但使紅光照酒巵
（見圖）
摘花瓣湯淖過塩醯拌食
子／雜家／夷門廣牘／綠綺新聲　明‧徐時琪／卷二／梅花三弄　宮調(P.52-2)..[明萬曆周履靖輯刊]
第四叚
月　轉西樓梅稍又接婍妮橫斜　踈
土四
踈　宻宻　爛　　熳　燁燁　梅月
一三田四一弗云三田
交光白裡白噫嘻　　踈　踈　宻宻
七　　上七上一三田
爛　熳　燁燁　梅月交光白裡白甚矣
一三田　七上六上五丰
哉　梅又　　淸香　　　月又
立下上六三立下
潔白　　　　月　　與梅　　梅
田上六三下七上六三下七
與月　梅月　交光　此時　惟有道人
立
起來披襟　咏月　吟梅　淸香悠遠潔
立
白増倍畫角聲相催　玉漏又遲遲說
主應立
不盡　　梅月交光　更有多少淸趣
上六三立六
留與他冲雪　人兒　覇橋詩賦縵頻來
巾立三
梅自淸香月自潔白噫道人在那幽窓搜
四四五六六五四三勻
索暢哉
三三應
第十二叚
老枝　　嫩枝　攅銀花　爛熳
七立
春色未凋殘冰姿凝素　体　近前　看

難描　圖畫　無柰倚欄杆噫　北風
田立六七
寒朔風　寒影摇花落香　飄也月上
立巛
枝橫鵝翎碎　剪柳絮　　輕翻花開
三立下十大
花落又春媚　春殘別時　容易又見時
立大
最難說與他臘　月早些還
立
子／雜家／夷門廣牘／種樹書　唐‧郭槖馳／卷下／花(P.70-1)..[明萬曆周履靖輯刊]
立春如是子日於茄根上接牡丹花不出一月卽爛熳
子／雜家／夷門廣牘／續神仙傳　唐‧沈汾／卷上　飛昇一十六人内女眞三人／金可記(P.11-1)..[明萬曆周履靖輯刊]
金可記
金可記新羅人也賔貢進士性沉靜好道不尚華侈或服氣錬形自以為藥博學強記屬文清麗美姿容舉動言談逈有中華之風俄
擢第進居終南山子午谷中懷隱逸之趣手植竒花異果極多嘗焚香靜坐若有思念又誦道德及諸仙經不輟後三年思歸本國航海而去復來衣道服却入終南務行隂德人有所求無阻者精勤為事人不可諧也大中十一年十二月忽上表言臣奉玉皇詔為英文臺侍郎明年二月二十五日當上昇時宣宗極以為異遣中使徴入内固辭不就又求見玉皇詔辭以為别仙所掌不留人間遂賜宫女四人香藥金綵又遣中使二人專看侍
然可記獨居靜室宫女中使多不接近每夜聞室内常有人談笑聲中使竊窺之但見仙官仙女各坐龍鳳之上儼然相對復有侍衞非少而宫女中使不敢輙驚二月十五日春景妍媚花卉爛熳果有五雲唳鶴白□簫笙金石羽蓋瓊輪幡幢滿空仙仗極衆昇天而去朝列士庶觀者填隘山谷莫不瞻禮嘆異
子／雜家／夷門廣牘／續神仙傳　唐‧沈汾／卷中　隱化一十二人／李珏(P.10-2)..[明萬曆周履靖輯刊]
李珏
李玨廣陵江陽人也世居城市販糴自業而玨性逈端謹異於常輩年十五隨父販糴父適他行以玨專其事人有糴之與糴玨即授之以升斗俾令自量不計時之貴賤一斗只求兩文利以資父母歲月旣深衣物甚豐父怪而問之具以實對父曰吾之所業同流者衆無不用出入升斗出輕入重以窺厚利雖官司以春秋較推然終莫斷其弊吾早悟之但一升斗出入皆用之自以為無偏矣汝今更出入任之自量吾不可及也然衣食豐
給豈非神明之助也後父母殁世及玨年八十餘不改其業適李玨出相節制淮南而玨以新節使同姓名極以自驚乃改名寛李玨下車後數月修道齋次夜夢入洞府中見景色正春煙花爛熳翔鸞舞鶴彩雲瑞霞樓閣連延玨獨歩其下見石壁光瑩填金書字列人姓名内有李玨字長二尺餘玨視之極喜自謂生於明代歷顯官又昇宰輔能無功德及於天下今洞府有名我仙人也再三為喜方喜之際有二仙童自石壁左右出玨問
此何所也曰華陽洞天此姓名非相公也玨驚復問非玨何人也仙童曰此相公江陽部民也玨及曉歷記前事益自驚歎問於道士無有知者復思試召江陽官屬詰之亦莫知也乃令府城内外求訪同姓名者數日經營里巷相推乃得李寛舊名　及聞於玨乃以車轝迎之入府致淨室齋沐拜為道兄一家敬事朝夕參禮李寛情素恬澹道貌秀異鬚長尺餘皓然可愛年六十時曾有道者教其胎息亦不食玨愈敬之及月餘乃問道兄
平生得何道術服錬何藥玨曾夢入洞府見石壁姓名仙童所指是以迎請師事願以相授辭以不知道術服錬之事玨復虔拜以問寛所修如何寛以愚民不知所修遂具販糴以對玨再三審問咨嗟曰此常人之難事隂功不可及也復曰乃知世之富貴動靜有損雖在貧賤用心獲祐名書仙籍以警塵俗又問胎息不食之由亦以實對玨日師其胎息後李寛一百餘歲輕徤異常忽告子孫曰吾寄世多年雖然養氣亦無益汝軰一夕而卒
三日棺裂聲視之衣帶不解如蟬蛻焉已尸解矣
子／雜家／夷門廣牘／續神仙傳　唐‧沈汾／卷下　隱化八人／殷文祥(P.14-2)..[明萬曆周履靖輯刊]
殷文祥
殷七七名文祥又名道筌常自稱七七俗多
呼之不知何所人也遊行天下人見之不測其年壽面光白若四十許人到處或易其姓名不定曾於涇州賣藥時靈臺蕃漢疫病俱甚得藥者入口即愈皆謂之神聖得錢却施於人而嘗醉於城市間周寳舊於長安識之尋為涇源節度延之禮重慕之道術還元之事及寳移鎭浙西後數年七七忽到復賣藥寳聞之驚喜召之師敬益甚每自醉歌曰琴彈碧玉調藥錬白玉砂解醖逡廵酒能開頃刻花寳常試之悉有驗復求種瓜釣魚若
葛仙公也鶴林寺杜鵑高丈餘每春末花爛熳寺僧相傳言貞元年中有外國僧自天台鉢盂中以藥養其根來種之自後構飾花院鏁閉人或窺見女子紅裳艶麗遊於樹下有輙採花折枝者必為所祟俗傳女子花神也是以人共保惜故繁盛異於常花其花欲開探報分數節使賔僚官屬繼日賞翫其後一城士庶四方之人無不酒樂遊從連春入夏自旦及昏閭里之間殆于廢業寳一日謂七七曰鶴林之花天下竒花常聞能開頃刻花
此花可開否七七曰可也寳曰今重九將近能副此日乎七七乃前二日徃鶴林宿焉中夜女子來謂七七曰道者欲開此花耶七七乃問女子何人深夜到此女子曰妾為上玄所命下司此花然此花在人間已逾百年非即開閬苑去今與道者共開之非道者無以感妾於是女子瞥然不見來日晨起寺僧忽訝花漸拆蘂及九日爛熳如春乃以聞寳一城士庶驚異之遊賞復如春夏間數日花俄不見亦無花落在地七七偶到官僚家適
值賔會次主與賔趍而迎奉之有佐酒倡優共輕侮之七七乃白主人欲以二栗為令可乎咸喜謂必有戲術資於歡笑乃以栗廵行接者皆聞異香驚歎唯佐酒笑七七者二人化作石綴在於鼻掣拽不落但言穢氣不可堪聞二人共起狂舞花鈿委地相次悲啼粉黛交下及優伶輩一時亂舞鼓樂皆自作聲頗合節奏曲止而舞不已一席之人笑皆絶倒之祈謝於七七有頃石自鼻落復為栗傳之異香及花鈿粉黛悉如舊略無所損咸
敬事之七七酌水為酒削木為脯使人退行指船即駐呼鳥自墜唾魚却活撮土畫地狀山川形勢折茅聚蟻變城市人物有曾經行處見之言歷歷皆似但小狹耳凡諸術不可勝紀後二年薛朗劉浩作亂寳南奔杭州而寳總戎為政刑及無辜前上饒牧陳全裕經其境構之以禍斥其盡族寳八十三筋力尤壯女妓百數蓋得七七之術後為無辜及全裕作厲一旦忽殂七七劉浩軍變之時在甘露寺為衆僧推落北崖墮江死矣其後人見
在江西十餘年賣藥入蜀莫知所在鶴林寺花兵火焚寺樹失根株信歸閬苑矣
子／雜家／夷門廣牘／中峯禪師梅花百詠　元‧釋明本／半開梅(P.4-2)..[明萬曆周履靖輯刊]
半開梅
一片芳心早破寒踈英向暖點酥乹却愁爛熳成摇落春色平分正好看
子／雜家／夷門廣牘／香奩詩草　明‧桑貞白／上卷／淸閨四詠(P.62-1)..[明萬曆周履靖輯刊]
香奩詩草
嘉禾月桑貞白著
吴興鹿門茅坤批選
淸閨四詠
東風習習拂牎楣百舌新聲囀柳枝爛熳碧桃臨檻媚輕狂粉蝶繞欄奇鞦韆影落花隂重燕子巢成繡幙垂弄罷玉梭雞唱午小鬟汲水煮茶時
子／雜家／夷門廣牘／靑蓮觴咏　唐‧李白／卷下／歌十一首／醉後贈從甥高鎮(P.34-2)..[明萬曆周履靖輯刊]
醉後贈從甥高鎮
馬上相逢揖馬鞭客中相見客中憐欲邀擊筑
悲歌飲正值傾家無酒錢江東風光不借人枉殺落花空自春黃金逐手快意盡昨日破産今朝貧丈夫何事空嘯傲不如燒却頭上巾君為進士不得進我被秋霜生旅鬂時淸不及英豪人三尺童兒重廉藺匣中盤劔裝魚閑在腰間未用渠且將換酒與君醉醉歸託宿吳專諸
和
金鞍駿騎玉為鞭楚楚英才動客憐綺席謾張山驛館情深何惜酒家錢江花岸柳撩行人陌
上猶逢爛熳春嚢中黃金不足惜丈夫落落豈畏貧狂來且罄酒幾斗潦倒卸却烏角巾君應努力方始進博取烏紗稱緑髩世人誰不羡鄒枚宇内俱聞廉與藺解下鷫鸘且換魚滿斟高唱欲醉渠轟轟盡尓生平志還期氣量傚專諸
集／小說／醒世恒言／第二卷　三孝廉讓產立高名(P.17)
第二卷　三孝廉讓產立高名
紫荊枝下還家日，　花樓中合被時。　同氣從來兄與弟，　千秋羞詠豆萁詩。
這首詩，為勸人兄弟和順而作，用三個故事，看官聽在下一一分剖。第一句說：『紫荊枝下還家日。』昔時有田氏兄弟三人，從小同居合爨。長的娶妻，叫田大嫂，次的娶妻，叫田二嫂。妯娌和睦，並無閒言。惟第三的年小，隨哥嫂過日。後來長大娶妻，叫田三嫂。那田三嫂為人不賢，恃自己有些粧奩，看見夫家一鍋裏煮飯，一桌上吃食，不用私錢，不動私秤，便私房要喫些東西，也不方便。日夜在丈夫面前攛掇：『公堂錢庫田產，都是伯伯們掌管，一出一入，你全不知道。他是亮裏，你是暗裏。用一說十，用十說百，那裏曉得！目今雖說同居，到底有個散場。若還家道消乏下來，只苦得你年幼的。依我說，不如早早分析，將財產三分撥開，各人自去營運，不好麼？』田三一時被妻言所惑，認為有理，央親戚對哥哥說，要分析而居。田大、田二初時不肯，被田三夫婦內外連連催逼，只得依允，將所有房產錢穀之類，三分撥開，分毫不多，分毫不少。只有庭前一棵大紫荊樹，積祖傳下，極其茂盛，既要析居，這樹歸那一個？可惜正在開花之際，也說不得了。田大至公無私，議將此樹砍倒，將粗本分為三截，每人各得一截，其餘零枝碎葉，論秤分開。商議已妥，只待來日動手。次日天明，田大喚了兩個兄弟，同去砍樹。到得樹邊看時，枝枯葉萎，全無生氣。田大把手
一推，其樹應手而倒，根芽俱露。田大住手，向樹大哭。兩個兄弟道：『此樹值得甚麼！兄長何必如此痛惜！』田大道：『吾非哭此樹也。思我兄弟三人，產於一姓，同爺合母，比這樹枝枝葉葉，連根而生，分開不得，根生本，本生枝，枝生葉，所以榮盛。昨日議將此樹分為三截，那樹不忍活活分離，一夜自家枯死。我兄弟三人若分離了，亦如此樹枯死，豈有榮盛之日，吾所以悲哀耳。』田二、田三聞哥哥所言，至情感動：『可以人而不如樹乎？』遂相抱做一堆，痛哭不已。大家不忍分析，情願依舊同居合爨。三房妻子，聽得堂前哭聲，出來看時，方知其故。大嫂二嫂，各各歡喜。惟三嫂不願，口出怨言。田三要將妻逐出。兩個哥哥再三勸住。三嫂羞慚，還房自縊而死。此乃自作孽不可活。這話閣過不題。再說田大可惜那棵紫荊樹，再來看時，其樹無人整理，自然端正，枝枯再活，花萎重新，比前更加爛熳。田大喚兩個兄弟來看了，各人嗟訝不已。自此田氏累世同居。有詩為證：
紫荊花下說三田，　人合人離花亦然。　同氣連枝原不解，　家中莫聽婦人言。
集／小說／醒世恒言／第四卷　灌園叟晚逢仙女(P.70)
籬門外，正對一個大湖，名為朝天湖，俗名荷花蕩。這湖東連吳淞江，西通震澤，南接龐山湖。湖中景致，四時晴雨皆宜。秋先於岸傍堆土作堤，廣植桃柳。每至春時，紅綠間發，宛似西湖勝景。沿湖遍插芙蓉，湖中種五色蓮花。盛開之日，滿湖錦雲爛熳，香氣襲人，小舟蕩槳採菱，歌聲泠泠。遇斜風微起，偎船競渡，縱橫如飛。柳下漁人，艤船晒網。也有戲兒的，結網的，醉臥船頭的，沒水賭勝的，歡笑之音不絕。那賞蓮遊人，畫船簫管鱗集，至黃昏迴棹，燈火萬點，間以星影螢光，錯落難辨。深秋時，霜風初起，楓林漸染黃碧，野岸衰柳芙蓉，雜間白蘋紅蓼，掩映水際；蘆葦中鴻雁集，嘹嚦干雲，哀聲動人。隆冬天氣，彤雲密布，六花飛舞，上下一色。那四時景致，言之不盡。有詩為證：
朝天湖畔水連天，　不唱漁歌即採蓮。　小小茅堂花萬種，　主人日日對花眠。
按下散言，且說秋先每日清晨起來，掃淨花底落葉，汲水逐一灌溉。到晚上又澆一番。若有一花將開，不勝歡躍。或煖壺酒兒，或烹甌茶兒，向花深深作揖，先行澆奠，口稱花萬歲三聲，然後坐於其下，淺斟細嚼。酒酣興到，隨意歌嘯。身子倦時，就以石為枕，臥在根傍。自半含至盛開，未嘗暫離。如見日色烘烈，乃把拂醮水沃之。遇月夜，便連宵不寐。倘值了狂風暴雨，即披簑頂笠，周行花間檢視。遇有欹枝，以竹扶之。雖夜間，還起來巡看幾次。若花到謝時，則累日歎息，常至墮淚。又不捨得那些落花，以拂輕輕拂來，置於盤中，時嘗觀玩。直至乾枯，裝入淨甕。滿甕之日，再用茶酒澆奠，慘然若不忍釋。然後親捧其甕，深埋長堤之下，謂之『花。』倘有花片，被雨打泥污的，必以清水再四滌淨，然後送入湖中，謂之『浴花。』
集／小說／醒世恒言／第十一卷　蘇小妹三難新郎(P.196)
話說四川眉州，古詩謂之蜀郡，又曰嘉州，又曰眉山。山有順、峨眉，水有岷江、環湖，山川之秀，鍾於人物。生出個博學名儒來，姓蘇名洵，字明允，別號老泉。當時稱為老蘇。老蘇生下兩個孩兒：大蘇、小蘇。大蘇名軾，字子瞻，別號東坡；小蘇名轍，字子由，別號潁濱。二子都有文經武緯之才，博古通今之學，同科及第，名重朝廷，俱拜翰林學士之職。天下稱他兄弟，謂之二蘇。稱他父子，謂之三蘇。這也不在話下。更有一樁奇處，那山川之秀，偏萃於一門。兩個兒子未為希罕，又生個女兒，名曰小妹，其聰明絕世無雙，真個聞一知二，問十答十。因他父兄都是個大才子。朝談夕講，無非子史經書，目見耳聞，不少詩詞歌賦。自古道：近朱者赤，近墨者黑。況且小妹資性過人十倍，何事不曉。十歲上隨父兄居於京師，寓中有繡毬花一樹，時當春月，其花盛開。老泉賞玩了一回，取紙筆題詩。纔寫得四句，報說：門前客到。老泉閣筆而起。小妹閒步到父親書房之內，看見桌上有詩四句：
天巧玲瓏玉一丘，　迎眸爛熳總清幽。　白雲疑向枝間出，　明月應從此處留。
小妹覽畢，知是詠繡毬花所作，認得父親筆跡，遂不待思索，續成後四句云：
瓣瓣折開蝴蝶翅，　團團圍就水晶毬。　假饒借得香風送，　何羨梅花在隴頭。
集／小說／醒世恒言／第二十四卷　隋煬帝逸遊召譴(P.468)
每院，擇宮中佳麗謹厚有容色美人實之；選帝常幸御者為之首。分派宦者，主出入易市。又鑿五湖。每湖四方十里。東曰翠光湖，南曰迎陽湖，西曰金光湖，北曰潔水湖，中曰廣明湖。湖中積土石為山，構亭殿，屈曲環遶澄泓，皆窮極人間華麗。又鑿北海，周環四十里，中有三山，效蓬萊、方丈、瀛洲，其上皆臺榭迴廊，其下水深數丈。開通五湖北海，通行龍鳳舸。帝多泛東湖，因製湖上曲、望江南八闋云：
湖上月，偏照列仙家。水浸寒光鋪枕簟，浪搖晴影走金蛇，偏稱泛靈槎。　光景好，輕彩望中斜。清露冷侵銀兔影，西風吹落桂枝花，開宴思無涯。
其二云：
湖上柳，裏不勝催。宿霧洗開明媚眼，東風搖弄好腰肢，雨更相宜。　環曲岸，陰覆畫橋低。線拂行人春
晚後，絮飛晴雪煖風時，幽意更依依。
其三云：
湖上雪，風急墮還多。輕片有時敲竹戶，素華無韻入澄波，望外玉相磨。　湖水遠，天地色相和。仰面莫思梁苑賦，朝來且聽玉人歌，不醉擬如何？
其四云：
湖上草，碧翠浪通津。修帶不為歌舞緩，濃鋪堪作醉人，茵無意襯香衾。　晴霽後，顏色一般新。遊子不歸生滿地，佳人遠意正青春，留卒難伸。
其五云：
湖上花，天水浸靈芽。淺水邊勻玉粉，濃苞天外剪明霞，日在列仙家。　開爛熳，插鬢若相遮，水殿春寒幽冷艷，玉軒晴照暖添華，清賞思何賒。
其六云：
湖上女，精選正輕盈。猶恨戶離金殿侶，相將盡是採蓮人，清唱謾頻頻。　軒內好，嬉戲下龍津。玉管朱絃聞盡夜，踏青草事青春，玉輦從真。
其七云：
湖上酒，終日助清歡。檀板輕聲銀甲緩，醅浮香米玉蛆寒，醉眼暗相看。　春殿晚，仙豔奉杯盤。湖上風光真可愛，醉鄉天地就中寬，帝主正清安。
其八云：
湖上水，流遶禁園中。斜日煖搖清翠動，落花香暖眾紋紅，蘋末起清風。　閒縱目，魚躍小蓮東。汎汎輕搖蘭棹穩，沉沉寒影上仙宮，遠意更重重。
集／小說／醒世恒言／第二十五卷　獨孤生歸途鬧夢(P.482)
且說遐叔因進城不及，權在龍華寺中寄宿一宵。想起當初，從此送別，整整的過了三年，不知我白氏娘子安否何如？因誦襄陽孟浩然的詩，說道：『近家心轉切，不敢問來人。』吟數番，潸然淚下。坐到更深，尚未能睡。忽聽得牆外人語喧譁，漸漸的走進寺來。遐叔想道：『明明是人聲，須不是鬼。似這般夜靜，難道有甚官府到此？』正惶惑間，只見有十餘人，各執苕帚糞箕，將殿上掃除乾淨去訖。不多時，又見上百的人，也有舖設茵席的，也有陳列酒餚的，也有提燈燭的，也有抱樂器的，絡繹而至，擺設得十分齊整。遐叔想道：『我曉得了，今日清明佳節，一定是貴家子弟出郭遊春。因見月色如晝，殿庭下桃李盛開，爛熳如錦，來此賞翫。若見我時，必被他趕逐。不若且伏在後壁佛桌下，待他酒散，然後就寢。只是我恁般晦氣，在古廟中要討一覺安睡，也不能勾！』即起身躲在後壁，聲也不敢則。又隔了一回，只見六七個少年，服色不一，簇擁個女郎來到殿堂酒席之上。單推女郎坐在西首，卻是第一個坐位。諸少年皆環向而坐，都屬目在女郎身上。遐叔想道：『我猜是豪貴家遊春的，果然是了。只這女郎，不是個官妓，便是個上妓，何必這般趨奉他？難道有甚良家女子，肯和他們到此飲宴？莫不是強盜們強奪來的？或拐騙來的？』只見那女郎側身西坐，攢眉蹙額，有不勝怨恨的意思。遐叔凝雙眸，悄地偷看，宛似渾家白氏。喫了一驚，這身子就似吊在冰桶裏，遍體冷麻，把不住的寒顫。卻又想道：『呸！我好十分懞憧，娘子是個有節氣的，平昔間終日住在房裏，親戚們也不相見，如何肯隨這班人行走？世上面貌廝像的儘多，怎麼這個女郎就認做娘子？』雖這般想，終是放心不下。悄地的在黑影子裏一步步挨近前來，仔細再看，果然聲音舉止，無一件不是白氏，再無疑惑。卻又想道：『莫不我一時眼花錯認了？』又把眼來擦得十分明亮，再看時節，一發絲毫不差。卻又想道：『莫不我睡了去，在夢兒裏見他？』把眼羽疌羽疌，把
腳踏踏，分明是醒的，怎麼有此詫異的事！『難道他做閨女時尚能截髮自誓，今日卻做出這般勾當！豈為我久客西川，一定不回來了，遂改了節操？我想蘇秦落第，嗔他妻子不曾下機迎接。後來做了丞相，尚然不肯認他。不知我明早歸家，看他還有甚面目好來見我？』心裏不勝忿怒，磨拳擦掌的要打將出去。因見他人多夥眾，可不是倒捋虎鬚。且再含忍，看他怎生的下場。只見一個長鬚的，舉杯向白氏道：『古語云，一人向隅，滿坐不樂。我輩與小娘子雖然乍會，也是天緣。如此良辰美景，亦非易得。何苦恁般愁鬱？請放開懷抱，歡飲一杯；並求妙音，以助酒情。』那白氏本是強逼來的，心下十分恨他。欲待不歌，卻又想：『這班乃是無籍惡少我又孤身在此，怕觸怒了他，一時撒潑起來，豈不反受其辱！』只得拭乾眼淚，拔下金雀釵，按板而歌。歌云：
今夕何夕？存耶？沒耶？良人去兮天之涯，園樹傷心兮三見花！
集／小說／醒世恒言／第二十九卷　盧太學詩酒傲公侯(P.572)
汪知縣因不曾赴梅花之約，心下怏怏，指望盧柟另來相邀。誰知盧柟出自勉強，見他辭了，即撇過一邊，那肯又來相請。看看已到仲春時候，汪知縣又想到盧柟園上去遊春，差人先去致意。那差人來到盧家園中，只見園林織錦，堤草舖茵，鶯啼燕語，蝶亂蜂忙，景色十分艷麗。須臾，轉到桃蹊上，那花渾如萬片丹霞，千重紅錦，好不爛熳。有詩為證：
桃花開遍上林紅，　耀服繁華色艷濃。　含笑動人心意切，　幾多消息五更風。
盧柟正與賓客在花下擊鼓催花，豪歌狂飲，差人執帖子上前說知。盧柟乘酒興，對來人道：『你快回去與本
官說，若有高興，即刻就來，不必另約。』眾賓客道：『使不得！我們正在得趣之時，他若來了，就有許多文芻芻，怎能盡興﹖還是改日罷。』盧柟道：『說得有理，便是明日。』遂取個帖子，打發來人，回復知縣。你道天下有這樣不巧的事！次日，汪知縣剛剛要去遊春，誰想夫人有五個月身孕，忽然小產起來，暈倒在地，血污浸身子。嚇得知縣已是六神無主，還有甚心腸去喫酒，只得又差人辭了盧柟。這夫人一病直至三月下旬，方纔稍可。那時盧柟園中牡丹開放，冠絕一縣。真是好花，有牡丹詩為證：
洛陽千古鬥春芳，　富貴爭誇濃艷粧。　一自清平傳唱後，　至今人尚說花王。
集／小說／醒世恒言／第三十八卷　李道人獨步雲門(P.766)
李清不顧性命，鑽進小穴裏去，約莫的爬了六七里，覺得裏面漸漸高了二尺來多，左右是立不直的，只是爬地走。那老人家也不知天曉日暗，倦時就睡上一覺，饑時就把青泥喫上幾口，又爬了二十餘里。只見前面透出星也似一點亮光，想道：『且喜已有出路了。』再把青泥喫些，打起精神，一鑽鑽向前去，出了穴口，但見青的山，綠的水，又是一個境界。李清起來伸一伸腰，站一站腳，整衣拂履，望空謝道『慚愧！今朝脫得這一場大難！』依大路，走上十四五里，腹中漸漸饑餒，路上又沒一個人家賣得飯吃。總有得買，腰邊也沒錢鈔。穴裏的青泥，又不曾帶得些出來，看看走不動了。只見路傍碧靛青的流水，兩岸覆菊花，且去捧些水吃。豈知這水也不是容易吃的，仙家叫做『菊泉』最能延年卻病。那李清纔喫得幾口，便覺神清氣爽，手腳都輕快了。又走上十多里，忽望見樹頂露出琉璃瓦蓋造的屋脊，金碧閃爍，不知甚麼所在？飛撚的趕到那裏去看，卻是血紅的觀門，週圍都是白玉石砌就臺基。共有九層，每一層約有一丈多高。又沒個階坡，只得攀藤捫葛，拚命吊將上去。那門兒又閉，不敢擅自去扣，只得屏氣而待。直等到一佛出世，二佛升天，方纔有個青衣童子開門出來，喝道：『李清，你來此怎麼？』李清連忙的伏地叩頭，稱道：
『青州染匠李清，不揣凡庸，冒叩洞府，伏乞收為弟子，生死難忘！』那童子笑道：『我怎好收留得你？且引你進去懇求我主人便了。』那青衣童子，入去不久，便出來引李清進去，到玉墀之下，仰看壁上，華麗如天宮一般，端的好去處。但見：
朱甍耀日，碧瓦標霞。起百尺琉璃寶殿，甃九層白玉瑤臺。隱隱雕梁鐫玳瑁，行行繡柱嵌珊瑚。琳宮貝闕，飛簷長接彩雲浮；玉宇瓊樓，畫棟每含蒼霧宿。曲曲欄干圍瑪瑙，深深簾幕掛珍珠。青鸞玄鶴雙雙舞，白鹿丹麟對對遊。野外千花開爛熳，林間百鳥囀清幽。
叢書２／歲時習俗資料彙編／日涉編／卷一／正月二／六日／詩(P.164)..[明萬曆三十九年(1611)應城徐養量刊本]
詩
雪消山水見精神滿眼東風送早春明日杏園應爛熳便須期約看花人曾鞏字子固是日雪霽作
踏磧逢危馬臨江想臥龍江山供指顧樽俎奉從容峽水淺還漲巫雲淡復濃天教我輩合莫惜罄金鍾王十朋是日踏磧作
叢書２／歲時習俗資料彙編／日涉編／卷一／正月二／二十一日／詩(P.219)..[明萬曆三十九年(1611)應城徐養量刊本]
詩
自蒙蜀州人日作不意清詩久零落今晨散帙眼忽開迸淚幽吟事如昨嗚呼壯士多慷慨合沓高名動寥廓嘆我悽悽求友篇感時鬱鬱匡君略錦里春光空爛熳瑤墀侍臣巳冥寞瀟湘水國旁黿
鼉鄠杜秋天失鵰鶚東西南北更堪論白首扁舟病獨存遙拱北辰纏寇盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾闊服食劉安德業尊長笛誰能亂愁思昭州詞翰與招䰟杜工部開文書帙中因得故高剌史人日相憶見寄詩大曆五年正月二十一日追酬高公因寄漢中王瑀及昭州敬使君
叢書２／歲時習俗資料彙編／日涉編／卷三／三月一／清明／詩(P.369)..[明萬曆三十九年(1611)應城徐養量刊本]
東城酒散夕陽遲南陌鞦韆寂莫垂人與長缾臥芳草風將急管度青枝王介甫
春陰垂野草青青時有幽花一樹明曉泊孤舟古祠下滿窻風雨看潮生蘇子美
洛陽城外清明節百花零落棃花發今日相逢瘴海頭共驚爛熳開正月韓退之
林臥愁春盡開軒覽物華忽逢青鳥使邀我赤松家丹竈初開火仙桃正落花童顏若可駐何惜醉流霞孟浩然清明日宴梅道文房
叢書２／歲時習俗資料彙編／日涉編／卷六／六月二／十四日／詩(P.753)..[明萬曆三十九年(1611)應城徐養量刊本]
詩
楚色分形勢羊公壓大邦因依多士子參畫盡敦龎岳壁閑相對荀龍自有雙共將舡載酒同泛月
臨江遠樹懸金鏡深潭倒玉幢委波添凈練洞照滅凝釭闐咽沙頭市玲瓏竹岸牎巴童唱巫峽海客話神瀧已困連飛盞猶催未到缸飲荒情爛熳風掉樂琤樅勝事他年憶愁心此夜降知君皆逸韻須為應莛撞元稹六月十四池江翫月楚通志
叢書２／歲時習俗資料彙編／日涉編／卷九／九月二／七日(P.1070)..[明萬曆三十九年(1611)應城徐養量刊本]
潤州鶴林寺有杜鵑花每春爛熳周寶鎮浙西謂道人殷七七曰鶴林之花君能非時開否曰可乃九月七日宿鶴林寺中以俟杜鵑花開至九日杜鵑爛縵如
春出續仙傳
全椒縣有丁氏婦本丹陽人年十六適全椒民家其姑嚴酷笞捶不可堪九月七日縊死遂有靈江南婦女是日不作事避之呼為丁姑今祠尚在太平廣記
叢書２／歲時習俗資料彙編／日涉編／卷十／十月二／十四日／十五日／詩(P.1226)..[明萬曆三十九年(1611)應城徐養量刊本]
詩
小陽春動嚴風冽寒桃爛熳如錦纈天上人間樂事同姮娥亦愛好時節直待盈盈到三五雲頭放出團圓月此時天降玉麒麟不數當年珠樹列事文類聚
廬阜東北際岧嶢五峯尊中巖窮林繞青天白雲屯郡閣有佳眺徙倚空朝昏今晨幸休假發軔北
郭門牽蘿出林端躡後躋雲□高尋卻深宦小憇欣潺湲古殿宿寒靄新甍麗朝暾扶藜陟東岡夙昔規層軒卻倚千尋峭前窺百泉奔長風捲浮埃江湖渺相吞結架雖未諧雄瓌已難論同來俱勝流晤語仍王孫已踐支許諾不慙夙尚魂賦詩紀茲日歲晚期相敦下元莭假行視陂塘因與賓友携兒甥出郭登山歸賦詩呈郡中諸寮友朱文公作
叢書２／歲時習俗資料彙編／日涉編／卷十二／十二月二／一日／詩(P.1387)..[明萬曆三十九年(1611)應城徐養量刊本]
詩
今朝臘月春意動雲安縣前江可憐一聲何處送書鴈百丈誰家上瀨船未將梅蘂驚愁眼更取椒花媚遠天明光起草人所羡肺病幾時朝日邊
寒輕市上山煙碧日滿樓前江霧黃負鹽出井此溪女打鼓發船何郡郎新亭舉目風景切茂陵著書消渴長春花不愁不爛熳楚客唯聽棹相將
即看燕子入山扉豈有黃鸝歷翠微短短桃花臨水岸輕輕柳絮點人衣春來準擬開懷久老去親知見面稀他日一杯難強進重嗟筋力故山達工部十一月初一日作
子／雜家／說郛／卷十三　畫鑒／唐畫　五代附(P.2-1)..[上海涵芬樓排印本]
董元天眞爛熳平澹多　唐無此品在畢宏上此米元章議論唐畫山水至宋始備如元又在諸公之上樹石幽潤峰巒清深蚤年礬頭頗多暮年一洗舊習予于祕府見春龍出蟄圖孔子哭虞丘子春山圖溪岸圖秋山圖及窠石二幀于人間約見二十本皆其平生得意合作元之後有鍾陵僧巨然及劉道士劉與巨然同時畫亦同但劉畫則以道士在左巨然則以僧在左以此為別耳要皆各得元之一體至米氏父子用其遺法別出新意自成一家然得元之正傳者巨然為最也
董元夏山圖今在史崇文家天眞爛熳拍塞滿軸不為虛歇烘鎖之意而幽深古潤使人神情爽朗如人行山陰道中應接不暇豈意數尺敗素亦能若是耶
子／雜家／說郛／卷三十二　遯齋閒覽等／迷樓記(P.11-2)..[上海涵芬樓排印本]
迷樓記
煬帝晚年尤深迷女色他日顧謂近侍曰人主享天下之富亦欲極當年之樂自快其意今天下安富外內無事此吾得以遂其樂也今宮殿雖壯麗顯敞苦無曲房小室幽軒短檻若得此則吾期老于其中也近侍高昌奏曰臣有友項昇淛人也自言能構宮室帝翌日召而問之項昇曰臣乞先奏圖本後數日進圖帝覽大悅即日詔有司供具材木凡役夫數萬經歲而成樓閣高下軒窗掩映幽窗曲室玉闌朱楯互相連屬回環四合曲屋自通千門萬牖上下金碧金虬伏于棟下玉獸蹲于戶傍壁砌生光瑣窗射日工
巧之極自古無有也費用金玉帑庫為之一虛人誤入者雖終日不能出帝幸之大喜顧左右曰使真仙遊其中亦當自迷也可目之曰迷樓詔以五品官賜項昇仍給內庫帛千疋賞之詔選後宮良家女數千以居樓中每一幸有經月而不出是月大夫何稠進御童女車車之制度絕小祗容一人有機處于其中以機礙女之手足纖毫不能動帝以處女試之極喜召何稠語之曰卿之巧思一何神妙如此以千金贈之旌其巧也何稠出為人言車之機巧有識者曰此非盛德之器也稠又進轉關車車用挽之可以昇樓閣如行平地車中御女則自搖動帝尤喜悅帝語稠曰此車何名也稠曰臣任意造成未有名也願帝賜佳名帝曰卿任其巧意以成車朕得之任其意以自樂可名任意車也何稠再拜而去帝令畫工繪士女會合之圖數十幅懸于閣中其年上官時自江外得替回鑄烏銅屏八面其高五尺而闊三尺磨以成鑑為屏可環于
寢所詣闕投進帝以屏內迷樓而御女于其中纖毫皆入于鑑中帝大喜曰繪畫得其象耳此得人之真容也勝繪圖萬倍矣又以千金賜上官時帝日夕沉荒于迷樓罄竭其力亦多倦怠顧謂近侍曰朕憶初登極日多辛苦無睡得婦人枕而藉之方能合目才似夢則又覺今睡則冥冥不知返近女色則憊何也它日倭民王義上奏曰臣田野廢民作事皆不勝人又生于遼曠絕遠之域幸因入貢得備後宮掃除之役陛下特加愛遇臣常自宮以侍陛下自茲出入臥內周旋宮室方今親信無如臣者臣由是竊覽書殿中簡編反覆玩味微有所得臣聞精氣為人之聰明陛下當龍潛日先帝勤儉陛下鮮親聲色日近善人陛下精實于內神清于外故日夕無寢陛下自數年聲色無數盈滿後宮陛下日夕游宴于其中自非元日大辰陛下何嘗臨御前殿其餘多不受朝設或引見遠人非時慶賀亦日晏坐朝曾未移刻則聖躬起入後宮夫以
有限之體以投無盡之慾臣固知其竭也臣聞古者有老叟獨歌舞于磐石之上人詢之曰子何獨樂之多也叟曰吾有三樂子知之乎何也人生難遇太平世吾今不見兵革此一樂也人生難得支體全完吾今不殘廢此二樂也人生難得老壽吾今年八十矣是三樂也其人嘆賞而去陛下享天下之富貴聖貌軒逸章龍姿鳳而不自愛重其思慮固出于野叟之外臣蕞爾微軀難圖報効罔知忌諱上逆天顏因俯伏泣涕帝乃命引起翌日召義語之曰朕昨夜思汝言極有深理汝真愛我者也乃命義後宮擇一淨室而帝居其中宮女皆不得入居二日帝忿然而出曰安能悒悒居此乎若此雖壽千萬歲將安用也乃復入迷樓宮女無數不得進御者亦極眾後宮侯夫人有美色一日自經于棟下臂懸錦囊中有文左右取以進帝乃詩也自感三首云庭絕玉輦迹芳草漸成窠隱隱聞簫鼓君恩何處多欲泣不成淚悲來翻強歌庭花方爛
熳無計奈春何春陰正無際獨步意如何不及閒花草翻承雨露多看梅二首云砌雪無消日捲簾時自顰庭梅對我有憐意先露枝頭一點春香清寒豔好誰惜是天真玉梅謝後陽和至散與羣芳自在春妝成云妝成多自惜夢好却成悲不及楊花意春來到處飛遣意云祕峒扃仙卉雕房鎖玉人毛君真可戮不肯寫昭君自傷云初入承明日深深報未央長門七八載無復見君王春寒入骨清獨臥愁空房颯履步庭下幽懷空感傷平日新愛惜自待聊非常色美反成棄命薄何可量君恩實疎遠妾意徒徬徨家豈無骨肉偏親老北堂此身無羽翼何計出高牆性命誠所重棄割良可傷懸帛朱棟上肝腸如沸湯引頸又自惜有若絲牽腸毅然就死地從此歸冥鄉帝見其詩反覆傷感帝往視其尸曰此已死顏色猶美如桃花乃急召中使許廷輔曰朕向遣汝入後宮擇女入迷樓汝何故獨棄此人也乃令廷輔就獄賜自盡厚禮葬侯夫
人帝日誦詩酷好其文乃令樂府歌之帝又于後宮親擇女百人入迷樓大業八年方士□千進大丹帝服之蕩思愈不可制日夕御女數十人入夏帝煩燥日引飲已百盃而渴不止醫丞莫君錫上奏曰帝心脉煩盛真元太虛多飲即大疾生焉因進劑治之仍乞置冰盤于前俾帝日夕朝望之亦治煩燥之一術也自茲諸院美人各市冰為盤以望行幸京師冰為之踴貴藏冰之家皆獲千金大業九年帝將再幸江都有迷樓宮人靜夜抗歌云河南楊柳謝河北李花榮楊花飛去落何處李花結果自然成帝聞其歌披衣起聽召宮女問之云孰使汝歌也汝自為之耶宮女曰臣有弟在民間因得此歌曰道途兒童多唱此歌帝默然久之曰天啟之也天啟之也帝因索酒自歌云宮木陰濃燕子飛興衰自古漫成悲它日迷樓更好景宮中吐豔變紅輝歌竟不勝其悲近侍奏無故而悲又歌臣皆不曉帝曰休問它日自知也後帝幸江都唐帝
提兵號令入京見迷樓太宗曰此皆民膏血所為也乃命焚之經月火不滅前謠前詩皆見矣方知世代興亡非偶然也
子／雜家／說郛／卷三十二　遯齋閒覽等／海山記(P.14-2)..[上海涵芬樓排印本]
隋煬帝生于仁壽二年有紅光竟天宮中甚驚是時牛馬皆鳴帝母先夢龍出身中飛高十餘里龍墮地尾輒斷以其事奏于文帝帝沉吟默然不答帝三歲戲于文帝前文帝抱之臨軒愛玩親之甚久曰是兒極貴恐破吾家自茲雖愛帝而亦不快于帝十歲好觀書古今書傳至于方藥天文地理伎藝術數無不通曉然而性褊忍陰賊刻忌好鉤賾人情淺深時楊素有戰功方貴用帝傾意結之文帝得疾內外莫有知者時后亦不安旬餘日不通兩宮安否帝坐便室召素謀曰君國之元老能了吾家事者君也乃私執
素手曰使我得志我亦終身報公素曰待之當自有計素入問疾文帝見素起坐語素曰吾嘗親冒鋒刃出入矢石生死與子同之方享今日之貴吾自惟不免此疾不能臨天下汝立吾族中人吾不諱汝立吾兒勇為帝汝倍吾言吾去世亦殺汝此事吾不語人吾之死目不合素曰國本不可屢易臣不敢奉詔帝因忿懣乃大呼左右曰召我兒勇來乃氣哽塞回面向之不言素乃出語帝曰事未可更待之有頃左右出報素曰帝呼不應喉中呦呦有聲帝拜素願以終身累公素急入帝已崩矣乃不發喪明日素袖遺詔立帝時百官猶未知素執圭謂百官曰大行遺詔立帝有不從者戮于此左右扶帝上殿帝足弱欲倒者數四不能上素下去左右以手扶接帝帝執之乃上百官莫不嗟歎素歸家謂家人輩曰小兒子吾已提起教作大家即不知了當得否素恃有功見帝多呼為郎君侍宴內殿宮人偶覆酒污素衣素怒叱左右引下殿加撻
焉帝頗惡之隱忍不發一日帝與素釣魚于池帝與素並坐左右張傘以遮日帝起如廁回見素坐赭傘下風骨秀異堂堂然帝大疑忌帝多欲有所為素輒請而抑之由是愈有害素意會素死帝曰使素不死夷其九族先素欲入朝出見文帝執金鉞逐之曰此賊吾欲立勇汝竟不從吾言今必殺汝素驚呼入室召子弟而語曰吾必死以見文帝語之不移時素死帝自素死益無憚乃闢地周二百里為西苑役民力常萬數內為十六苑聚土石為山鑿池為五湖四海詔天下境內所有鳥獸艸木驛至京師天下共進花木艸卉鳥獸魚蟲莫知其數此不具載詔起西苑十六院名景明一迎暉二栖鸞三晨光四明霞五翠華六文安七積珍八影紋九儀鳳十仁智十一清脩十二寶林十三和明十四綺陰十五絳陽十六皆帝自製名院有二十人皆擇宮中佳麗謹厚有容色美人實之每一院選帝常幸御者為之首每院有宦者主出入易市又
鑿五湖每湖四方十里東曰翠光湖南曰迎陽湖西曰金光湖北曰潔水湖中曰廣明湖湖中積土石為山上構亭殿屈曲環繞澄碧皆窮極人間華麗又鑿北海周環四十里中有三山效蓬萊方丈瀛州上皆臺榭回廊水深數丈開溝通五湖四海溝盡通行龍鳳舸帝多泛東湖帝因製湖上曲望江南八闋云湖上月偏照列仙家水浸寒光鋪枕簟浪搖晴影走金蛇偏稱泛靈槎光景好輕彩望中斜清露冷浸銀兔影西風吹落桂枝花開宴思無涯湖上柳烟裏不勝垂宿霧洗開明媚眼東風搖弄好腰肢烟雨更相宜環曲岸陰覆畫橋低綫拂行人春晚後絮飛晴雪暖風時幽意更依依湖上雪風急墮還多輕片有時敲竹戶素花無韻入澄波望外玉相磨湖水遠天地色相和仰面莫思梁苑賦朝來且聽玉人歌不醉擬如何湖上艸碧翠浪通津修帶不為歌舞緩濃鋪堪作醉人茵無意襯香衾晴霽後顏色一般新游子不歸生滿地佳人
遠意寄青春留詠卒難伸湖上花天水浸靈芽淺蕊水邊勻玉粉濃苞天外剪明霞即在列仙家開爛熳插鬢若相遮水殿春寒幽冷豔玉軒晴照暖添華清賞思何賒湖上女精選正輕盈猶恨乍離金殿侶相將今是採蓮人清唱謾頻頻軒內好嬉戲下龍津玉管朱絃聞盡衣踏青鬭草事青春玉輦泛羣真湖上酒終日助清懽檀板輕聲銀甲緩醅浮香米玉蛆寒醉眼暗相看春殿晚仙豔奉杯盤湖上風光真可愛醉鄉天地就中寬皇帝正清安湖上水流繞禁園中斜日暖搖清翠動落花香暖眾紋紅蘋末起清風閒縱目魚躍小蓮東泛泛輕搖蘭棹穩沉沉寒影上仙宮遠意更重重帝嘗遊湖上多令宮中美女歌唱此曲大業六年後苑草木鳥獸繁息茂盛桃蹊李徑翠陰交合金猿青鹿動輒成羣自大內開為御道直通西苑夾道植長松高柳帝多幸苑中去來無時侍御多夾道而宿帝往往中夜即幸焉一夕帝泛舟遊北海惟宦人十
數輩帝升海山是時月色朦朧晚風輕軟浮浪無聲萬籟皆息帝意恍惚俄水上有一小舟祗容兩人帝謂為十六院中美人洎至首一人先登贊道陳後主謁帝帝亦忘其死帝幼年與後主甚善乃起迎之後主再拜帝亦鞠躬勞謝既坐後主曰憶昔與帝同隊遊戲情愛甚于同氣今陛下富有四海令人欽服始者謂帝將致理于三王之上今乃甚取當時之樂以快平生亦甚美事聞陛下已開隋渠引洪河之水東游維揚因作詩來奏乃探懷出詩上帝詩曰隋室開茲水初心謀太賒一千里力役百萬民吁嗟水殿不復返龍舟成小瑕溢流隨陡岸濁浪噴黃沙兩人迎客至三月柳飛花日脚沉雲外榆梢噪暝鴉如今遊子俗異日便天家且樂人間景休尋海上槎人喧舟艤岸風細錦帆斜莫言無後利千古壯京華帝觀詩拂衣怒曰死生命也興亡數也爾安知吾開河為後人之利帝怒叱之後主曰子之壯氣能得幾日其終始更不若吾
帝乃起逐之後主走曰且去且去後一年吳公臺下相見乃沒于水際帝方悟其死帝兀然不自知驚悸移時一日明霞院美人楊夫人喜報帝曰酸棗邑所進玉李一夕忽長清陰數畝帝沉默甚久曰何故而忽茂夫人云是夕院中人聞空中若有千百人語言切切云李木當茂洎曉看之已茂盛如此帝欲伐去左右或奏曰木德來助之應也又一夕晨光院周夫人來奏云院中楊梅一夕忽爾繁盛帝喜問曰楊梅之茂能如玉李乎或曰楊梅雖茂終不敵玉李之盛帝往兩院觀之亦自見玉李繁茂後梅李同時結果院妃來獻帝問二果孰勝院妃曰楊梅雖好味頗清酸終不若玉李之甘院中人多好玉李帝歎曰惡梅好李豈人情哉天意乎後帝將崩揚州一日院妃報楊梅已枯死帝果崩于揚州異乎一日洛水漁父獲生鯉一尾金鱗赭尾鮮明可愛帝問漁者之姓姓解未有名帝以朱筆于魚額上題解生字以記之乃放之北海中後
帝幸北海其鯉已長丈餘浮水見帝其魚不沒帝與蕭后及諸院妃嬪同看魚額朱字尚存惟解字無半尚隱隱角字存焉蕭后曰鯉有角龍也帝曰朕為人主豈不知此意遂引弓射之魚乃沉大業四年道州貢矮民王義眉目濃秀應對甚敏帝尤愛之從帝遊終不得入宮曰爾非宮中物也義乃自宮帝由是愈加怜愛得出入帝臥內寢義多臥御榻下帝游湖海回多宿十六院一夕帝中夜潛入棲鸞院時夏氣暄煩院妃牛慶兒臥于簾下初月照窗頗明朗慶兒睡中驚魘若不救者帝使義呼慶兒帝自扶起久方清醒帝曰汝夢中何故而如此慶兒曰妾夢中如常時帝握妾臂遊十六院至第十院帝入院坐殿上俄而火發妾乃奔走回視帝坐烈焰中妾驚呼人救帝久方睡覺帝怪自強解曰夢死得生火有威烈之勢吾居其中得威者也大業十年隋乃亡帝入第十院居火中此其應也龍舟為楊玄感所燒後敕揚州刺史再造制度又
華麗仍長廣于前舟舟成來進帝東幸維揚後宮十六院皆隨行西苑令馬守忠別帝曰願陛下早還都輦臣整頓西苑以待乘輿之來西苑風景臺殿如此陛下豈不思戀捨之而遠遊也又泣下帝亦愴然語守忠曰為吾好看西苑無令後人笑吾不解裝景趣也左右甚疑訝帝御龍舟中道夜半聞歌者甚悲其詞曰我兄征遼東餓死青山下今我挽龍舟又困隋隄道方今天下飢路糧無些小前去三千程此身安可保寒骨枕荒沙幽魂泣烟艸悲損門內妻望斷吾家老安得義男兒焚此無主屍引其孤魂回負其白骨歸帝聞其歌遽遣人求其歌者至曉不得其人帝頗彷徨通夕不寐揚州朝百官天下朝貢使無一人至者有來者在路遭兵奪去其貢物帝猶與羣臣議詔十三道起兵誅不朝貢者帝知世祚已去意欲遂幸永嘉羣臣皆不願從帝未遇害前數日帝亦微識玄象多夜起觀天乃召太史令袁充問曰天象如何充伏地泣涕
曰星文大惡賊星逼帝座甚急恐禍起旦夕願陛下遽修德滅之帝不樂乃起入便殿按膝俛首不語顧王義曰汝知天下之亂乎汝何故省言而不告我也義泣對曰臣遠方廢民得蒙上貢自入深宮久膺聖澤又常自宮以近陛下天下大亂固非今日履霜堅冰其來久矣臣料大禍事在不救帝曰子何不早教我也義曰臣不早言言即臣死久矣帝乃泣下曰卿為我陳成敗之理朕貴知也翌日義上書云臣本南楚卑薄之地逢聖明為治之時不愛此身願從入貢臣本侏儒性尤蒙滯出入金馬積有歲華濃被聖私皆踰素望侍從乘輿周旋臺閣臣雖至鄙酷好窮經頗知善惡之本源少識興亡之所以還往民間周知利害深蒙顧問方敢敷陳自陛下嗣守元符體臨大器聖神獨斷諫謀莫從獨發睿謀不容人獻大興西苑兩至遼東龍舟踰于萬艘宮闕徧于天下兵革常役百萬士民窮乎山谷征遼者百不存十歿葬者十未有一帑藏
全虛穀粟湧貴乘輿竟往行幸無時兵人侍從常踰萬人遂令四方失望天下為墟方今百家之村存者可計子弟死于兵役老弱困于蓬蒿兵屍如嶽餓莩盈郊狗彘厭人之肉鳶烏食人之餘臭聞千里骨積高原膏血草野狐彘大肥陰風無人之墟鬼哭寒草之下目斷平野千里無烟殘民剝落莫保朝昏父遺幼子妻號故夫孤苦何多飢荒尤甚亂離方始生死孰知人主愛人一何如此陛下植性毅然孰敢上諫或有鯁言又令賜死臣下相顧箝結自全龍逄復生安敢議諫上位近臣阿諛順旨迎合帝意造作拒諫皆出此途乃逢富貴陛下過惡從何得聞方今又敗遼師再幸東土社稷危于春雪干戈徧于四方生民已入塗炭官吏猶未敢言陛下自惟若何為計陛下欲幸永嘉坐延歲月神武威嚴一何銷鑠陛下欲興師則兵吏不順欲行幸則侍衞莫從適當此時如何自處陛下雖欲發憤修德特加愛民聖慈雖切救時天下不可復
得大勢已去時不再來巨廈將崩一木不能支洪河已決掬壤不能救臣本遠人不知忌諱事忽至此安敢不言臣今不死後必死兵敢獻此書延頸待盡帝省義奏曰自古安有不亡之國不死之主乎義曰陛下尚猶蔽飾己過陛下平日嘗言吾當跨三皇超五帝下視商周使萬世不可及今日其勢如何能自復回都輦乎帝乃泣涕而下拜再三嘉歎義曰臣昔不言誠愛生也今既具奏願以死謝也天下方亂陛下自愛少選報云義以自刎矣帝不勝悲傷特命厚葬焉不數日帝遇害時中夜聞外切切有聲帝急起衣冠御內殿坐未久左右伏兵俱起司馬戡攜刃向帝帝叱之曰吾終年重祿養汝吾無負汝汝何負吾帝常所幸朱貴兒在帝傍謂戡曰三日前帝慮侍衞薄秋小寒有詔宮人悉絮袍褲帝自臨視造數千袍兩日畢工前日賜公等豈不知也爾等何敢逼脅乘輿乃大罵戡戡曰臣實負陛下但今天下俱叛二京以為賊據陛下
歸亦無路臣生亦無門臣已萌逆節雖欲復已不可得也願得陛下首以謝天下乃持劍上殿帝復叱曰汝豈不知諸侯之血入地尚大旱况人主乎戡進帛帝入內閣自經貴兒猶大罵不息為亂兵所殺
子／雜家／說郛／卷六十一　清異錄／酒漿／麴世界(P.57-2)..[上海涵芬樓排印本]
麴世界河陽釋法常性英爽酷嗜酒無寒暑風雨常醉醉即熟寢覺即朗吟曰優游麴世界爛熳枕神仙嘗謂同志云酒天虛無酒地緜邈酒國安恬無君臣貴賤之拘無財利之圖無刑罰之避陶陶焉蕩蕩焉其樂莫可得而量也轉而入于飛蝶都則又瞢騰浩渺而不思覺也
子／雜家／說郛／卷七十　菊譜等／范村梅譜(P.14-2)..[上海涵芬樓排印本]
早梅花勝直腳梅吳中春曉二月始爛熳獨此品于冬至前已開故得早名錢塘湖上亦有一種尤開早予嘗重陽日親折之有橫枝對菊開之句行都賣花者爭先為奇冬初折未開枝置浴室中薰蒸令拆強名早梅終瑣碎無香予頃守桂林立春梅已過元夕則嚐青子皆非風土之正杜子美詩云梅蕋臘前破梅花年後多惟冬春之交正是花時耳
子／雜家／說郛續／㢧第十／北征錄(P.1-1)..[明刻本]
北征錄
明　金幼孜
永樂八年二月初十日上親征北虜是日駕出德勝門幼孜與光大胡公由安定門出兵甲車馬旌旗之盛耀于川陸風清日和埃塵不興鐃鼓之聲訇震山谷晚次清和十一日早發清河途間雪融泥深馬行甚滑晚次沙河勉仁始至十二日早寒發沙河午次龍虎臺十三日早發龍虎臺度居庸關關下人馬輳集僅容駕過如是者凡數處晚次永安甸大風未幾
陰晦須臾大雪少頃雪霽天宇澄淨雲霞五彩爛然照耀山谷西南諸山無雲巖壑積雪如銀臺玉闕東北諸山雲掩其半露出峯頂四顧皆奇觀上立帳殿前面東北諸山命某等西立觀山上曰雪後看止此景最佳雖有善畫者莫能圖其髣髴也十四日早發永安甸大風甚寒且行且獵幼孜觀騎逐兔不覺上馬過前上笑呼幼孜三人曰到此看山又是一種奇特也葢諸山雪霽千巖萬壑聳列霄漢瓊瑤璀璨光輝奪目眞奇觀也午後次懷來十五日早發懷來午
次鎮安驛十六日早發鎮安驛行數里道邊有土垣宛如一小城問人曰此元時官酒務每歲駕幸上都于此取酒午次雞鳴山相傳起于唐太宗征高麗至此登山雞鳴由是得名上指示幼孜三人曰此即雞鳴山昔順帝北遁其山忽崩有聲如雷其崩處汝等明日過時見之十七日發雞鳴山山甚峭上有斥堠下有故永寧寺基有歐陽玄所譔碑尚存其西北崩處土石猶新其下即渾河流出盧溝橋有石柱數十根陷於泥間其半出地上俗傳以為魯班造橋未成
而廢但無紀載可考竊以為遼金時所造者行里餘路甚窄僅可容兩馬人馬輳集危迫殊甚又行三四里度橋山下有土垣乃元時花園有舊柳數株尚存更行二十餘里過坳兒山路險如雞鳴山石巉然下壓下臨河水路陡絕有積雪凝附于岸雪上亦可行但坼裂可畏車行馬驟毛髮栗然過此山漸平上勒馬登高岡召幼孜等指諸山曰此天之所以限南北也且行且語上下馬少坐于山岡之上賜酒殽午次泥河十八日發泥河午次宣府上閱武營內夜雨
十九日微雨駐蹕宣府閱武營內二十日駐蹕宣府二十一日發宣府晚至宣平召幼孜等謂曰今滅此殘虜惟守開平興和寧夏甘肅大寧遼東則邊境可永無事矣二十四日早發宣平行數里度一河水迅疾及馬腹近岸冰未解水從下流人馬從冰上度間有缺處下見水流而薄處僅盈寸度此甚戰栗更行數里入山峽中行又數里上登山而行過山下平陸次萬全大風寒下微雪二十五日大風寒發萬全行數里至城下上謂幼孜三人曰此城朕所築過城北
見城西諸山積雪上曰此亦西山晴雪也過城北入德勝口上指關口曰如此險人馬安能度山皆碎石若堆粟然入關兩峽石壁崎峭如削時車馬輳集拆關垣以度過關由山峽中行地凍冰滑馬蹄時踣間度澗積雪未消從水梁上行大風甚寒下馬便旋靴底霑雪凝凍滑甚上馬尤難兩手攀鞍皆凍不能屈伸行二十餘里上野孤嶺上指東南諸峯曰至此看山則盡在下矣時風沙眯目小石擊面面為風所吹皆紫黑下山頂度關關門為車所塞從土隄而下地
滑馬多仆者午後至興和城北下營既而上召獨光大徃上曰足寒時不要即附火只頻行足自煖又曰金幼孜何在恐凍傷其足光大曰適同至僕者未到在彼控馬二十六日駐蹕興和上祭所過名山大川上駐馬於營前召幼孜等謂曰汝觀地勢遠見似高阜至即又平也此即陰山脊故寒過此又暖爾等昨日過關始見山險若因山為塹因壑為池守此誰能輕度幼孜等頓首曰誠如聖諭二十七日駐驆興和上閱武營外時天晴大風上曰爾等今日始知朔方
風氣忽天陰上曰雪且至命亟曰至營門雪下已而大風復晴二十八日風寒駐蹕興和上閱武營外二十九日獵者得黃羊至上召幼孜等三人觀之遂立語于帳殿前至二皷乃退三月一日晚上召至帳殿語至二皷上曰夜已深汝等且休息庶明日有精神歸帳房已三皷矣自是每宵或漏下或二更始出初二日駐蹕興和賜食黃羊初七日早發興和行數里過封王陀今名鳳凰山山西南有故城名沙城西北有海子鴽鵝鴻雁之類滿其中遠望如人立者坐者
行者謦欬者白者如雪黑者如墨或馳騎逐之即飛起人去旋下翩躚廻翔于水次過此海子又度數山岡午次鳴鑾戍上指示山謂幼孜三人曰此大伯顏山其西北有小伯顏山指其東北曰由此去開平復曰汝等觀此方知塞外風景讀書者但上見未若爾等今日親見之上又曰適所過沙城即元之中都此處最宜牧馬語久始退少頃上復謂曰汝等觀此四望空闊又與每日所見者異汝若倦時少睡半餉即起四面觀望以暢悅胸次幼孜等叩頭退初八日
駐蹕鳴鑾戍夜上坐帳殿前望北斗召幼孜等觀北辰正值頭上語至二皷乃出初九日駐蹕鳴鑾戍上大閱武誓師六軍列陣東西綿亘數十里師徒甚盛旗幟鮮明戈戟森列鐵騎騰踔鉦鼓震動上曰此陣孰敢嬰鋒爾等未經大陣見此似覺甚多見慣者自是未覺先是東風及鼓作徐轉南風上悅大飲將士午回營夜召幼孜三人至帳殿前語至二皷始出初十日早發鳴鑾戍上登山麓漸行徑山谷山平曠不甚高見鹿蛻角于地長數尺許槎牙如樹枝行數里
平山漸盡東北有山頗高如諸山上曰此即大伯顏山西北有山甚長隱隱如雲霧間如海波層疊上曰此即小伯顏山望之若高少焉至其下則又卑矣由是地平曠沙中多穴上指示曰此鼢鼠穴也馬行其上為所陷漸近一山下見諸軍於此掘井所出沙有純黃者其色如金白者其色如玉雪又有青黑者上令中使下馬取觀復以示幼孜三人觀之適中官射一野馬來進上召幼孜與光大勉仁及尚書方賓前觀上曰野馬如馬此野騾非野馬汝輩詳觀之比來
每物見之足廣聞見又行數里遠望如水近則如積雪乃是鹻地又行十餘里過凌霄峰即小伯顏山也上登山頂多石山下荒草無際北望數十里外又有平山甚長上曰人未經此者每言塞北事但想像耳安能得其眞也觀望良久乃下見草間有兩途如驛道上曰此黃羊野馬所行路也駐營凌霄峰比時少水軍士多不食者夜雪平地尺餘次日人馬得雪炊飯皆足十一日駐蹕凌霄峰北上召幼孜三人曰雖下雪不寒夜來無水人馬俱足矣食後天晴十三日
午復下雪夜漏下上召至帳□□至二皷雪霽月明寒風洒淅毛髮栗然久乃出十六日五皷駕發由東路幼孜三人向西路行三十里天明隨駕不及幼孜與光大由哨馬路迷入槖駞山谷中山重疊頂皆石山下有泉水一溝甚清飲馬其上泉多豐草閴無一人但見鹿蛻角滿地間見人家居址墳塋漸見有數卒驅驢過問大營所在皆不知前行數十里山轉深遂登高岡望川之西北蕭條無人始勒騎回至泉上有數十騎駐泉北問之皆不能知遂下馬略休息
忽有軍帥過見予三人亦下馬同坐草間問駐蹕處亦不知軍帥往東南山谷中尋大營幼孜三人由東北而往車馬來者漸多皆尋不得行十餘里遇去者漸回乃由東北山峽中行峽之南山皆土而北山盡石壁巉巖峭削有小石戴大石層疊高低宛如人所為者自興和至此地無寸木但荒草而已惟此石壁之半生栢樹一株甚青翠可愛如江南人家花圃所植幼孜呼光大曰此亦塞外一奇觀峽中行十餘里途窮復回穿過數山忽遇寧陽侯曰我已五處發馬
尋大營待回報相與同往飯畢久俟報馬不至日已暮上遣中官二人來問之曰大營在五雲關去此八十里寧陽侯領二千騎與幼孜三人偕行行數十里入山谷中下一山甚險時昏黑下馬徐行過此又上山相與盤旋于山頂上不知路所向更過兩山下山麓東南有間道可行時月色昏暗野燒漫山悲風蕭瑟行十數里度大川望東北行徑山麓有泉潺潺而流行數十里遇深澗馬不可度乃復回泉上下馬休息荒草間十七日早由山間望東南行逾數十里雪
益大隱隱聞銅角聲隔山谷間又過一山見隊伍前進即按馬行五六里往問之曰左掖軍馬言駕起往前五十里駐營遂同行午至錦水磧見上上喜曰汝等何來遲三人答以迷上問迷道之故遂僃言之上大笑曰爾等皆疲倦且休息出遇方尚書曰昨日上在途屢召不見謂必迷道凡遣傳令者三十輩來相尋今早又遣十餘人適又問爾三人來未幼孜自惟以一介書生荷蒙聖上眷顧頃刻不忘天地之德將何以為報十八日駐蹕錦水磧上念幼孜無馬鞍命
中官□旨與清遠侯討馬鞍一副送至帳房下遂詣上前叩頭謝十九日早發錦水磧行十餘里道邊有古城上指示曰此答魯城也朕嘗獵于此又行十餘里上登山射黃羊令幼孜隨觀午次環瓊圃自此皆沙陁出塞至此漸見有榆林烏鳶二十日次壓虜川水多鹹炊飯色皆變黃作氣息食不下咽日暮上召幼孜三人至帳殿前指示塞北山川上曰古交河在今哈剌火州因兩河相交故名水齧沙出碑曰唐之交河郡故知交河在彼二十一日駐蹕壓虜川二十
二日次金剛阜日暮上坐帳殿前令幼孜遠望極目可千里曠然無際地生沙蔥皮赤氣辛臭有沙蘆菔根白色大者徑寸長二尺許下支生小者如筋氣味辛辣微苦食之亦作蘆菔氣二十四日夜甚寒上召草勑硯水成氷二十五日早發金剛阜午次小甘泉有海子頗寬水甚清鹹不可飲中多水鳥胡騎云此名鴛鴦海子疑即鴛鴦濼也地志云鴛鴦濼在宣府此去宣府葢遠未敢必其然否夜召語至三皷乃出二十六日發小甘泉上召語虜中山川上曰女直有
山其巔有水色白草木皆白產虎豹亦白所謂長白山也天下山川多有奇異但人迹不至不能知耳此地去遼東可千餘里朕嘗問女直人故知之行十餘里上召令馬上草勑幼孜三人按轡徐行執筆書草成上已行三里餘飛鞚至上前視草觀畢令謄眞下馬坐地于膝上書之午次大甘泉二十七日上令衛士掘沙穴中跳兔與幼孜三人觀大如鼠其頭目毛色皆兔爪足則鼠尾長其端有毛或黑或白前足短後足長行則跳躍性狡如兔犬不能獲之疑即詩所
謂躍躍毚兔者也有鹽海子出鹽色白瑩潔如水晶疑即所謂水晶鹽也二十八日移營于大甘泉北十里屯駐二十九日午次清水源有鹽池鹽色或青或白軍士皆采食三十日駐蹕清水源去營六七里地忽出泉予與光大徃觀至則泉溢數畆人馬飲之俱足四月初三日進神應泉銘初五日午發清水源過此沙陀漸少時大風寒予戴帽上馬時被風吹斜側常以手執帽籠上顧而笑曰今日秀才酸矣晚至屯雲谷此處少水由清水源載水至此晨炊初六日早
發屯雲谷霜氣甚寒皆衣皮裘戴狐帽行十餘里上召曰云豳風一之日觱發二之日栗烈今已莠葽之時而氣尚栗烈人皆衣狐裘未經此者與之言自是不信光大曰誠所謂井蛙不可以語海夏蟲不可以語氷臣若不涉此亦不深信上笑曰爾等誠南士也午次玉雪岡見上于帳殿上見光大衣狐裘暖帽笑曰今為冷學士矣初七日發玉雪岡行十餘里過一大坡陀甚平曠遠見一山甚長一峯獨高秀拔如拱揖上指示曰此賽罕山蕐言好山也又曰阿十者
蕐言高山也其中人迹少至至則風雷交作故胡騎少登此若可常登一覽數百里已為其所窺矣午次玄石坡見山桃花數藂盛開草莽中忽覩此亦甚奇持上登山頂製銘書歲月紀行刻于石命光大書之并書玄石坡立馬峯六大字刻于石時無大筆用小羊毫筆鉤上石勒成甚壯偉可觀□有泉躍出于地如神應泉足飲人馬名曰天錫泉上命幼孜三人及尚書方賓侍郎金純往觀至見人馬填滿泉水上溢出泉復壅塞初八日次鳴轂鎮初九日早發鳴轂鎮
是程若遠然地甚平曠午至一山谷中有二舊井水可飲新掘井皆鹽苦午後忽微雨風作天氣清爽人馬不渴若暄熱人皆疺矣過數里兩皆山西山皆黑石礧砢層疊東南諸山皆土晚至歸化甸上與諸騎將前行眺望有泉出于地遂名曰靈秀泉適中官以玄石坡字來進觀畢命司禮監藏于篋十二日早發歸化甸由山谷中行地多鼠穴馬行其上輒踣行二十餘里地多美石有如琥珀玳瑁瑪瑙碧玉者其光瑩然同行好事者下馬拾以為玩午至楊林戍地
亦有美石但不如前所見者之佳晚有泉出于營之西南遂命名曰神貺泉十六日午次禽胡山營東北山頂有巨白石上命光大往書禽胡山靈濟泉大字十七日次香泉戍十八日早發香泉戍行沙陀中多山桃花滿地爛熳又有榆林藂生不甚高有鳥巢甚完固舉手可探之皆鷹隼巢也午後至廣武鎮川中有土城基問人云國初征和林時所築屯糧于此過川入山有泉流馬皆不飲泥臭故也西南山峯甚秀上欲刻石令方賓與幼孜三人上觀石登山下馬徧
觀無佳石得一石略平可書正書忽風雨作遂下山至營復命上面營前高峯而坐上曰人恒言此山有靈異適登此忽雲陰四合風泠然而至遂命之曰靈顯翠秀峯泉曰清流十九日發廣武鎮上登靈顯翠秀峯令幼孜三人從晚次高平陸無水于廣武鎮載水至此晚炊二十日次懷遠塞二十一日次捷勝岡有泉湧出名曰神獻泉上令光大書捷勝岡三大字于石山多雲母石并書雲石山三字刻于石二十二日早發捷勝岡行數十里但見荒山野草上曰四望
無際莫知其極此眞所謂大漠也午次清泠泊有泉湧出名曰瑞應泉二十三日午發清泠泊晚至雙秀峰是程無水自清泠泊載水炊飯適天陰風寒下雨人馬俱不渴二十四日早發雙秀峯踰時至威虜鎮泉曰永清二十五日午後發威虜鎮晚至紫霞峯二十六日至玄雲谷使臣舒百戶自瓦剌回上召幼孜三人隨駕同行聽其言瓦剌事夜命寫勑無卓以氊覆地伏而書之書畢已四皷矣二十七日次古梵場二十八日早發古梵場行數十里東北有山甚高廣
峯巒聳拔蒼翠奇秀類江南諸山山之下孤峯高起上多白石元氏諸王葬其下晚至長清塞有泉水甚清賜名曰玉蕐泉夜漏初下上立帳殿前指北斗曰至此則南望北斗矣語甚久方退三十日至順安鎮上立帳殿前指營外諸山曰此虜地諸山之入畵者遂令畵工圖之晚下雨五月初一日早微雨發順安鎮行十餘里山多白雲上召指示前山曰此即名白雲山又行數里白雲中有青氣接地望之如青山白雲上曰此山甚高大可觀幼孜以為信然上笑曰此
氣也非眞山若誠為山則天下之山無有過之者度一岡遙見臚朐河又過一岡上攬轡登其頂四望如下又行數里臨臚朐河立馬久之賜名曰飲馬河河水東北流水迅疾兩岸多山甚秀拔岸傍多榆柳水中有洲多蘆葦青草長尺餘傳云不可飼馬馬食多疾水多魚頃有以來進者駐營河上地名曰平漠鎮初二日駐蹕平漠鎮賜食御庖鮮魚初三日發平漠鎮由此順臚朐河東行午至祥雲巘上立帳殿前召語片時乃退初四日晨發祥雲巘午次蒼山峽峭馬
營已值胡騎四五人得箭一枝馬四疋來進初五日發蒼山峽午次雪臺戍地多野韮沙蔥人多采食又有金雀花花似決明莖似枸杞有刺葉小圓而末銳人采取其花食之又有一種黃花菜花大如茼蒿葉大如指長數尺人亦采食初六日次錦屏山初七日次王蕐峰初八日發玉蕐峰胡騎都指揮欵台獲虜一人至知虜在兀古兒扎河晚遂度飲馬河下營初九日上以輕騎逐虜人各齎糧二十日其餘軍士令清遠侯帥領駐劄河上扈從文臣止令尚書方賓及
光大勉仁數人隨行命幼孜畱營中初十日早雨駕將發余同光大詣帳殿見上請隨駕同往上曰爾不能戰陣往亦無益前途艱難朕一時顧盻有不及或為爾累爾畱此豈不安幼孜叩頭不勝感激食後送光大勉仁出營門馬上相別殊覺愴然是日哨馬營獲胡寇數人及羊馬輜重送至大營清遠侯復遣人護送馳詣上所葢欲以為鄉導也十五日早食後出城東回至清遠矦帳下坐移時得上追逐胡虜動靜十六日食後同張侍郎袁中書出城外登一小山四
望天宇空濶情懷甚適十九日食後聞捷音將至甚喜清遠侯來邀作午飯仍食鮮魚二十一日早飯出城外候駕光大勉仁先至營中相見且喜且戚時駕從城外過去城二十里安營至營中見上與語良久命寫平胡詔二十二日分軍由飲馬河先回上以騎兵追逐餘虜東行步行者俱不得從是日發平胡詔及書勑諭數道甚迫午後起營二十三日午大雨午後雨止發威遠戍晚至廣安鎮二十四日發廣安鎮由此循飲馬河南東北行午次蟠龍山大雨平地
水流暮雨止二十五日發蟠龍山雨意未止晚次臨清鎮二十六日午後離飲馬河取便道入山中晚次定邊鎮是程無水載水為早炊二十七日發定邊鎮午至河午食後渡河河水稍深據鞍不能渡幼孜三人俱脫衣乘散馬以渡水沒馬及腰以上暮至雙清源夜禁火不舉二十八日發雙清源午至河水益深多用柳枝縛筏以渡晚次平山甸上立帳殿前召幼孜三人問津河之由上嘆曰朕渡河時已命筏上渡汝何不由彼光大曰臣輩不知及至彼又無與臣言
者故不由彼渡上笑曰今日方為艱難汝得無懼乎因渡水得一木板上有虜字就以進上命譯史讀之乃祈雨之言也虜語謂之札達蕐言云詛風雨葢虜中有此術也二十九日次盤流戍六月初一日次凝翠岡初二日發凝翠岡午經濶灤海子上令幼孜數人徃觀去營可五六里有山如長堤以限水海子甚濶望之者無畔岸遙望水高如山但見白浪隱隱自高而下天下之物莫平於水嘗經江湖間望水無不平者獨此水遠見如山之高近處若極下此理極不
可曉觀畢復命上曰此水周圍千餘里幹難臚朐凡七河注其中故大也遂賜名曰玄冥池晚次玉帶河初三日次雄武鎮上召予同勉仁往光大看馬及退漏下已三皷矣初四日發雄武鎮晚次清胡原初五日次澄清河初六日發澄清河數里渡河穿入柳林中柳蒙密不可行下皆汙泥行五六十里下營大雨如注至晚不止又復起營夜次青楊戍初七日發青楊戍凡四渡河河水甚急午次克忒克剌蕐言半箇山山甚峻拔遠望如坡故名入此河稍峽山攢簇多
松林上曰此松林甚似江南至前山水益清秀可愛孰謂虜地有此奇觀也晚次蒼松峽隔岸坡陀間樹林蓊鬱宛如村落水邊榆柳繁茂荒草深數尺而草稍俱為物所食是日獲虜二人因問之知虜騎曾經此過一宿草為馬所食也初八日發蒼松峽渡泥河數次河狹水淺兩岸泥深人馬多陷晚渡黑松林蒼翠可愛遂下馬少憇復行十數里下營飼馬日沒復啟行夜入山谷中乘月倍道兼行上坡下澗不勝崎嶇月落路難行旌旗甲戈咫尺不能辨幼孜三人從
寶纛須臾莫知其處但前騎皆不行始下馬立半山間逾時復上馬下至平川路多沉淖且陷益難行而鄉道亦惑遂止次飛雲壑初九日發飛雲壑行二十餘里凡渡數山至一水泉處前哨馬已見虜列陣以待上諸將嚴陣先率數十騎登山以望地勢幼孜二人下馬被甲復上馬隨陣後渡一大山見虜出沒山谷中少頃遣人來偽降先是上度虜必偽乞降預書招降勑以待至是虜果來上在陣前召取勑幼孜遂馳馬至前以勑進上曰虜詐來請降朕亦紿之乃
以勑付來者去又行數十里駐兵于山谷中忽見陣動亟上馬前行俄聞砲聲左哨已與虜敵虜選鋒以當我中軍上麾宿衛即摧敗之虜勢披靡追奔數十餘里予三人同方尚書隨寳纛前進上已駐兵于靜虜鎮遣傳令都指揮王貴來收兵貴見予數人驚曰何故在此主上已久下營可亟回予數人遂回往返已百餘里初十日早發靜虜鎮命諸將皆由東行人渴甚以衣于草間且行且拽漬露水扭出飲之行數十里始得水晚次駐蹕峰十一日上先將精騎窮追
虜潰散者令予三人及文職扈從者皆隨都督金玉冀忠用領馬步後進午始行入山谷中漸見虜棄輜重晚次長秀川而輜重彌望十二日發長秀川隨川東南行虜棄牛羊狗馬滿山谷暮次回曲津十三日次廣漠戍歸大營上逐虜于山谷間復大則之久方回營幼孜三人見于帳殿上語破賊之故復加慰勞幼孜三人叩頭謝十四日發廣漠戍行數里渡河河濱泥深陷及馬腹餘虜尚出沒來窺我後上按兵河曲佯以數人載輜重于後以誘之虜見競奔而前銃
響伏發虜蒼黃渡河我騎乘之生擒數人餘皆死虜由是遂絕晚次蔚藍山十五日次寧武鎮十六日次紫雲谷十七日次玉潤山十八日次紫微岡十九日次青陽嶺二十日次青蕐原二十一日次淳化鎮二十二日早發淳化鎮渡河深及馬鞍既渡以為無水矣而入一澤中長六七里草深泥水相交復渡兩河泥陷及馬腹馬行泥潦中幾陷晚次秀水溪二十三日發秀水溪行十餘里入淙流峽甚險一水流其中路傾側臨水縈廻曲折如羊腸日凡七八渡登高下
低馬力疲倦逾數岡至營晚次峽中二十四日次錦雲峰二十五日次永寧戍二十六日次長樂鎮二十七日發長樂鎮草間多蚊大者如蜻蜓拂面嘬拂之不去晚次通川甸即應昌東二海子間上登山遙望指海邊石山曰此即三石山也營之西南曼陀羅山下有寺基元公主造寺出家于此國初廢二十八日次金沙苑二十九日發金沙苑是程多水途邊多榆柳沙陀高低樹青沙白甚可觀上曰此景猶小李金碧山水也行數十里有大海子水稍深先令軍士
伐木為橋以渡晚次玻瓈谷三十日次威信戍七月初一日次武平鎮初二日次開平營于幹耳朵蕐言宮殿也元時宮殿故址猶存荒臺斷礎零落荒煙野草間可為一慨初四日次環州上召賜瓜果初五日次李陵臺今名威虜驛連渡數河水深及馬鞍晚次寧安驛初七日發寧安驛經元西涼亭故址四面石墻未廢殿基樹木已成抱殿前栢兩行仍在但蕭條寂寞觀久悵然而出晚次盤谷鎮初八日發盤谷鎮入山峽中路甚險兩山相夾如行夾城中上曰此山
險阸若是雖有虜騎千羣豈能至此縱至此斷其歸路鮮有能出者晚次獨石初九日次龍門龍門兩山峙石崖千仞水流其中路由水中行山水泛時此處最險上指此山曰斷此路孰能度者崖石懸處甚平光大曰此處好鐫磨崖碑上曰朕意如此汝言正相合也初十日次燕然關十一日次長安嶺至此方出險十二日次鎮安驛十三日次懷來十四日次永安甸召賜瓜菓十五日度居庸關上令幼孜三人記關內橋自八達嶺出關口凡二十三橋晚次龍虎臺
十六日次清河十七日駕入北京
子／雜家／說郛續／㢧第二十四／客越志(P.1-1)..[明刻本]
客越志
吳郡王穉登
歲丙寅五月余方有事於故相國袁公之以十二日壬寅治裝余未識南行道里既從書肆買圖經載簏中又要友人管建初同去建初昔歲曾探禹穴為余談兩浙山川曲折若在掌上故遂挾之行黃徵君一之阮都尉時濟皆為詩贈別已而王青州伯仲從東海來聞余行作壯士言相賞易水悲風不覺蕭蕭座上生也坐久日斜不及發十三日早出金昌門十
五里寳帶橋作詩寄德安令殷君二十里吳江泊垂虹亭下與建初對月賦詩十四日雨舟人買簑笠早發二十里八尺又二十里平望大雨夾水居人甚稠蝦菜魚鹽與土同價岸右長梁石甃精楚流水作青黛色此去鶯脰湖僅半里雨昏風逆竹綆不前意殊悢悢三十里王江徑千家巨市地產吳綾為入越初程三十里嘉興春秋傳所稱檇李於越敗吳軍處河流湯湯設閘中流曰三清即四十八牐之一剽俗煮海邏者夜嚴桴鼓四起夾河軍壘上壯往年東方有
事諸樓船將軍建旗鼓地夜泊城北門雷雨大作十五日嘉興南行過三塔灣見田間空桑知蠶忌□過家兄在石門欲就問平安命舟師飛槳行十五里斗門十五里皂林徐海□時阮中丞在桐鄉嬰□自守宗將軍以無援戰歿於此　朝廷贈官官□子□司立廟戰塲曰忠□□□禮關中人官遊擊將□驍騰善戰約束部伍有古名將之風戲下六郡□家□飛射虎之士能談□侯將畧往往為之雪涕以此□知其得士心今其祠在水□□人多有薦蘋藻者五里
石門地饒桑田蠶絲成市四方大賈□以五月來貿絲積金如丘山家兄有年亦□顧余□中為言□□慰勞良苦雨濛濛不休倉忙解維十八里泊崇德□外燈下焚枯魚佐□夜雨益甚十六日稍霽四十五里塘拪河廣百尺隔河人聲□□□□□橫空如白虹沉沉下飲波上過塘拪□益濶桑益多魚亦□賤青田白鷺小船如瓜□葉□□□有濠濮□□□□吳山翠微神思飜飛不□□□四十五□□□□□□關司徒主事奉　命榷□其□□衙□甚□□□
於河中兩端鐵絙維之以譏舟楫大倍於吳中許市十七日新晴見青天人意欣暢入關泊德勝僮軰入城僦得邸舍過午併當箱篋擔夫三人尚有餘力此雖土人猛憨亦可知客子槖中如水耳兠子輕如馬蹄余以畏日獨買一巾車然不若兠子快意從武林門入風景大畧似兩都人家門外悉是冬青樹憶讀杭州志云洪武間都指揮徐司馬所栽今有如拱者當猶是其舊植蒼翠鱗鱗屋瓦盡碧畧如山家青靄人從樹裏行不見赤日小樓黑戶副以短扉緯蕭
作垣加墁其上門門金像奉浮屠氏甚崇每慧燈不戢即千家為墟故臨安大火非一燎矣婦人低鬟　粉傅面都作女郎籹又類青樓倚門伎小兒白雪椎□甚多美少年葢山川淑清生人韶秀亦如吳中然□□屋在八字橋人家甚湫欲遷入吳山上道士觀聞霜臺為隣遂不果買輿訪陸丈陸丈吳人余姻也為布政幕僚近擢海豐丞將去與余久別亟欲見時大方伯視事堂上不容闌入十八日路淖乾去訪陸丈相見烏烏有安仁拙政之歎行李已出關外空堂
如水吳山樹色半入衙齋吏散鴉啼廳事間有雲氣真仙吏也問秦觀察顧杭州俱出候使者於江上未歸命官厨飯余辭以西子久待為之嫣然而別遂要建初出遊同行者為黃秀才從錢唐門出山色層層如芙蓉千片欲插入人髩人家斷處見湖色一星兩星過溜水橋湖波注其下作瀑布聲憇昭慶律寺舊為浙西叢林第一設戒壇其中每歲上巳推高臘者一人登座說法雲水携錫來受戒者無慮千萬居士長者道品度門為之護法四方壇越布施金錢山積
大為常住之利今寺為兵燬開府胡公助資重建使者逐游僧戒壇不復開髠徒不逞幾有戎心恐亦小功之察也過寺折而西湖光如鏡千峯萬岫寫影其中入大佛禪寺寺在寳石山麓一峯數仞僅刻半面飾以黃金射水如月傳為始皇繫舟石傍有沁雪泉深廣可二尺大旱不枯黃塵赤日之困到此盡消遊侶一而出山巔保淑塔不及登緣岡被磴水竹樷樷丘丹谷翠人家如棊布鷄鳴犬吠皆在雲中矣北行二里葛嶺下為岳武穆王祠廟貌英英有中原金
□遺恨同遊肅拜相顧骨竦我軰白面生亦□□□淚下朱殿半圮官為修葺材噐苦□粉飾目□□□從廊間小門入當路有分屍檜□皇朝□□□□□檜中開下離上合以當商君車裂至今□□青塚一坏金甲葬其下無復有象祁連山色者範金作獄囚三反接五木鴈行跪其前中為秦檜□是其妻王氏□即万侯卨卨煆獄得為大理卿王氏東窓下共謀者也其軀盡為遊人擊碎守祠者加扄墓門乃已墓下邂逅黟中吳山人知李舍人來杭州□孤山別業
舍人家餘姚相國南渠公長子為人開美汎愛文□翩翩在都下與余交□□其來喜甚從孤山造□門方有貴游呵聲出□□□□□奏湖□□□僮軰□易莫敢問入謁四賢□四賢為唐李鄴侯泌□舍人居易宋蘇學士軾林□□先生逋三人皆□□□有惠政而林以山中逸民爼豆其間信纓緌之不足貴也山之陰即處士墓野梅數株偃其傍近土皆乾不知有酹椒漿否北為放鶴亭俗子酣嘯其中緬想在陰之聲低回久之而出踏歌蘇堤上桃葉柳絲存□
無幾湖中舊植藕花雲錦燦爛香氣十里皆豪家所據近柱後惠文惡其妨漁一時拔去刻石城闉著為令雖釣徒快心而湖色亡賴殊寂寂無可觀余意不若散水衡錢於種花之家而留花娛人庶幾兩利或者謂去花為西子洗籹無足恠也遊舩大小皆黑猶是南宋遺製惟一二有酒客餘皆野渡自橫觀察戒嚴人莫敢犯或官令張弛稍稍携壺間出而笙簧粉墨非復當時之舊矣過斷橋由故路入城歸問逆旅主人知秦觀察書來約□明日晚當過邸中是夕□
燈撰祭袁相公文夜分始寐十九日早訪李舍人□城中寓宅座上遇淨慈寺僧談藕花居之勝又聞□太史主其家太史鄞人相國門生薊門同遊也余□心豔藕花又欲見□君商畧相國文字別李君李□□遊孤山辭以明日出湧金門西過清波門外沿□人家鑿陂種藕青葉□□可人隔湖望昨日遊□□在寒雲中回首夢境□過淨慈寺不入徑入□□□□道皆□人□家丘壠烏塚白楊秋氣瑟□□□□□□□四市□葉露下如金莖承漢明珠□□□□
佛宇為青蓮又云遠公蓮社以今觀之殆不虛也李君座上僧出迓問余君已出遊昭慶僧打鐘欲留齋飯余意在淨慈遂別去遊淨慈寺倚南屏山周顯德二年錢俶建南渡間燬而復興山門高棟可當他寺寳殿殿三倍於門罘罳百丈龍象如山皆非他剎可侔東廊搆田字殿貯五百尊者像作四層相背坐尊尊異形位置曲折屈指多迷余默數亦誤其二家人軰廻環舛訛不覺失聲而笑寺後有蓮花洞居茶亭極幽勝聞鳩啼屋上湖面昏昏欲雨不及一探還旅
舍岸幘覓高枕而顧杭州貞叔已在門清官瘦馬有古老叅軍風氣為言小官之難束帶負弩頭鬚為白就邀余及建初過飲廨中小屋新麗丹粉光明炊黍擊鮮楚楚充案客子為之加飡皆捐五斗所為也秦觀察來顧余不值而去是夕大風木落如秋星辰半在霧氣中中夜雨作二十日小雨如絲李家使者來相屬門其主人已在湖上供張為具從早起至今未得自便買輿固請乃乘李家輿先訪秦觀察約日暮留余集衙中辭以湖上之席余獨行出錢唐門過斷
橋雨大作衣幘霑濡半透肌肉從者張葢莫能禦然湖色鴻濛千頃一白一處一奇發狂大咤不知滂沱之在體也湖船點點如黑鸕鷀隔煙歌竹枝聲裊裊意不知此曹誰何興復不淺故當是我軰人李君揖客便誇湖色奇否相與大噱酒數行揮去携壺登樓萬狀畢獻君問客此何似水墨畫圖余謂是雲母屏後粉面黛鬟但缺霓裳按拍李君首肯再四余沽醉頭瞢瞢不能作客命僕夫易巾車來李君有他約其主人已俟良久隸人魚貫門外欲俟客去余自謂以
西子來意豈在君推使去去未幾鶯啼過湖音中曲調余悔不留君去少遲使聽霓裳拍也輿來遂行雨收山出與來時所見又成異境詩成誦似建初建初亦成一詩佳甚若與余對壘然余堅壁待之午後雨益大秦君折簡來招辭不赴是夜大雨達旦不休廿二日復大雨出看門外滔滔如江河行人攝衣而涉杭人堂搆簡畧瓴甋踈脫不甃瓦溝泄水地皆漫板如船既無長廊曲阿聯絡參差皆短簷衰牖不蔽風雨每夏秋淫潦上漏下濕水鳴床間泥淖爛熳客子
到門索屐始入因憶吾家高齋蕭森若在天上又無佳客晤言日對生人作未同語殊無味越中故心僅一童子鳴流落梁谿不能歸來作東道主人問其姓名無一知者向人讀其詩亦茫茫不識其佳嗟嗟高士負俗家丘見嗤朱輪白馬之子黃口未落而名耀鄉□才一覓之三尺能對若夫逸民有道獨行至德雖靈珠在握而墻東不聞昔之人如伯鸞執舂孺子磨鏡勾踐酒人韓康藥裹申蟠傭人君平卜肆管安皂帽仲宣登樓於陵灌園陸通狂歌買臣伐薪麟士
織簾書傳所載莫能盡紀凡此數子者不逢牙曠即光消景滅與椔翳朽腐等焉得班班青簡芳香襲人士有不遇寧獨一子鳴哉雖然白龍魚服得水而飛羊質虎皮見則恐何時一見子鳴把臂勞足下良苦幸毋以彼易此也雨中顧丈來訪衣袍盡濕淙淙在地隸人悉從泥中來不能吐氣問有葢何乃爾為言州郡凡謁大府□官雖甚風雨不許持葢又不敢直立欄楯下淋漓庭中以為常乃知柴桑軰不肯折腰真有以余命沽濁醪為飲坐中談孫太守事甚
快孫前杭州風流縕藉無俗吏卑庸之氣種荷花滿湖堤上柳絲成畦荒祠廢殿丹青一新建太虛樓於吳山絕巘捐俸不給從木客質千金足成其事樓成望見百里時時與琴酒客來登晝游夕治公事無留後竟為言者所中投劾去不知白傅蘇公之曠達何以見容於當時亦復有沾沾善宦者在耶是夕雨霽星皆出廿三日早起欲渡江顧丈騎馬來邀遊吳山顧先去約共集三茅觀留隸導余行與建初先過吳山第一泉泉凡五眼銀床石井操罌汲者成市金
鱗於牣殊不為潛由大井巷北行人家夾磴道居行漸深山氣漸綠山以伍行人得名訛為吳或云春秋為吳南封盡處以別於越一丘一壑支支異稱其實皆吳山也先入中興觀次至德觀登星宿閣江色□樹中來寒動金像又次皮塲廟火德廟皆不入入重陽菴觀青衣泉泉出山下深可一尋濶如深之半中為方池亭據其上睨視池而與江光相映一線潺□作風雨聲龕中青衣為髫童籹相傳泉所由名也□至此一名寳蓮由菴至城隍廟路逕曲雜江□□□
□樹踈密山至此一名金地廟後為太虛樓樓面湖廟臨江千波萬流左顧右盻讀樓下石牌知孫公名孟滁州人文出其手亦琅琅可句隸言孫在郡時栽花彌谷錦繡被磴今悉為茂草樓空野鵲來巢日方□顧丈家人送酒至云主人奉使者檄出郭不能來余與建初飲三茅觀山至此一名七寳欲急過紫陽菴三杯而出紫陽隣霜府設禁甚嚴客一入門即為邏者所獲余以隸自衛得從間道入一壑瓏雲氣為碎攢星簇霞曲曲成境如王家池臺假山餖飣華
整松檜蒙籠不雨翠濕亭中塑丁真人蛻骨丁號野鶴趙宋時於此羽化遼東令威可謂仙種不乏山至此一名瑞石總謂曰吳山云大抵杭州諸山無甚勝吳門南金東箭各自為寳吳山散而緩越山聚而凑行春星梁何慚六橋具區萬頃西湖斯下保叔插霞雷峯貫月非不表表而上方靈巖之浮圖亦復影挂青漢補陀巖石棧仲伯天台大佛所當北面孤山嶁水心松色如髮何得與太湖一峯比肩藕花居外寬中窄比之治平草堂當退三舍紫陽奇詭雲泉競
秀城中丹嶂雲泉所無霞表石梁紫陽亦欠斯亦又短截長足補銅坑七寳龍墓九珠白雲長流天池不涸若夫第四第三具載水經尤非青衣沁雪所能甲乙其餘昭慶淨慈之流紛紛上木皆籬壁間物何足為之比論或謂飛來天竺之邃棲霞靈鷲之雄虎視海宇客皆未見余家虎丘鄧尉洞庭四飛之屬故亦未經雌黃他日與越人樗蒲猶可一擲百萬勿云吳兒孤注也與建初抵掌軒渠杭人聞者皆相顧自失而二十四日顧丈來送別遣隸護行過鎮海樓下出
永昌門青泥一尺負而登舟錢唐江一名浙江秦始皇度浙江至會稽是也又名曲江又名羅剎桑欽水經以為漸水當由浙字之誤西興□水略如陽子瓜渚所乏者金焦兩點東望海門□□正升人言八月朝生如雪山東傾雷霆鳴為天下潮聲第一是□風氣甚恬江流似鏡漏刻未移已達西興方其怒□時□□航如龍千夫棹歌莫可渡也西興買舟□□□□境上此地舟形如梭捲篷蝸居不可直項□□□□□頭有風則□無風則繂或擊或刺不□□□
余甚以為困二十里蕭山縣聽潮樓甚偉日暮過剡溪山川映發水木清華陂深堰曲清波蕩漾數十里皆作碧瑠色新田綠漲若佛衣參差十樹一村五樹一塢門扉隔竹人面半綠憶吾鄉義興罨畫溪長若衣帶遊者比之武陵桃源而此處居人意殊不覺所謂司空見慣耳吾宗子敬謂應接不暇良非過稱宜乎晉代名流考槃相望今其遺墟尚在精靈何之不知可能騎鶴翩翩雲中下來也四十五里山陰縣枕上過六十里紹興郡禹穴已成夢遊廿五日早過
樊江去紹興五十里為會稽縣大禹廵狩諸侯防風氏玉帛後至戮於此今不識專車之骨安在時朝旭初升羣峯盡出嵐容如沐紫翠濯濯與建初指揮四顧隣船皆驚又八十里渡曹娥江微波鱗鱗一葦可杭然土人有鐡面之謠當是其風浪時耳西岸叢祠孝女其中乘潮亂流不及登問行人黃絹殘碑如奏綠琴於牛耳過曹娥為東關驛買舟如西興三十里上虞縣因山為城十里中十八里下灘聲下磧怒如驚濤船從枯堤而下木皮如削為之毛髮森
竦何必瞿塘峽方知蜀道難也過即姚江水才一線是日夏至大熱行李圖書蒸蒸若甑中仰視翠壁夾岸溪流如束對之心凉舊藏趙承旨重江疊嶂黃子久姚江曉色二圖每疑丹青過實今觀此景乃知良工苦心未知四十里夜半過餘姚舟中苦熱廿六日大熱八十里入慈谿縣過袁相公家堂几蕭蕭不勝國士之痛尚寳君多情愛客藹然綈袍之誼生事寥落門庭清寒田榖歲入僅數百斛不作供伏臘古書中所稱八百桑賢相恐不過是飯後尚寳邀遊書
院由縣門外過慈谿以漢董孝子黯得名縣在浮鱉山上山郭生寒海錯登市出環山門百步入袁公書院堂構渾朴壯而不華門臨闞湖院據闞峯山麓孫吳太子太傅闞澤故里山水皆闞名命酒坐湖山亭亭在山半書院最高處城裏城外山如魚鱗姚江列□盡在窓中飛雨從東南來峯戀出沒頃刻數十回不覺為之酩酊院右為宋儒楊慈湖先生祠左普濟寺印闞公香火院山門甚古丹青半落出寺雨作還尚寳家見其二仲清揚白晳並有門風具湯沐留客
宿樓上雨竟夕不止廿七日大雨袁君張燕捧日堂雅歌投壺極歡而罷午後雨晴出遊永明寺大寳山山在西門外僅僅一卷歸與袁君夜坐談先相國生時母夢黑龍盤床間生而墨而少名應龍後易今名五歲占對作驚人語賢豪長者莫不折節父亦自多其兒時時命見客故相國雖晚成然海內早已知袁家郎矣相國畏父如嚴君事事無敢有所與獨飲酒不禁袁氏代擅麯糵至今尚寳猶以大白自負尚寳父遇弟亦太嚴相國為學士直呼其名兄稍怒即長
跪謝怒不解不起尚寳幼孤弟在遺腹皆育於相國相國後無子子尚寶之弟尚寳以季父敘為今官為相國服三年寢苫一室不入閨房鄧攸兄子之戚可謂刺心鏤骨者也廿八日別袁君欲入郡訪張孺榖袁君治畫船載客送至清道觀為別□□依依舟人報乘潮乃行十五里小新二里大新二十里夜泊寧波西門寧波古堇子國為越東南境勾踐滅吳欲置夫差甬東君三百家即其地廿九日大雨孺榖遣舟來迎寓客寳雲寺借香積治供具燕客別久乍
見喜極不能為寒暄語二季徵孺君孺皆來訪又要余君房同集君房名寅余友沈嘉則嘗稱其人不為生客席上聽孺榖談鋒如雲若對幽并健兒金甲貂衣面有河朔之氣信快士也淫雨不解旅思頓生往往得孺榖高言消之六月朔日與孺榖伯仲去謁其翁大司馬公黑頭未落尚可為蒼生復起余君房來邀孺榖陪行先謁賀監祠賀鄞人唐太子賓客請為黃冠師祠月湖翠水如染猶可當一曲也坐君房樓上包叅軍庸之來與同飯聞其家江樓絕勝出東
門渡江過其家樓名碧岑僅可容數□床下俯三江盪胸决眥有無窮之想恨不能歌野鷹來覩此寂寂令江山笑人檻外龍宅明月時弄珠出□□光恠射城中又每歲石首來時帆檣蔽日層旗疊鼓而過皆稱偉觀日暮尚書公招燕同集者包叅軍李山人尚書噐度凝立如青壁巉巗好文下士有古大臣之風評詩隲賦一發破鵠談東湖之勝留余遊甚堅然余病懷惙惙心已在金昌亭子下矣初二日在床上尚書贈詩來枕邊讀之躍然起余亦作一篇贈公公和
余詩甚速而思更益藻為之驚心毛正郎來顧問吾友張幼于杜子庸二太學近况未幾尚書公亦來顧午後與建初孺榖同赴包叅軍燕君房已先在樓中憑闌看余軰渡江叅軍出所藏古銅玉噐示客雖無取牣而一一皆可欣賞孺榖指樓下桃花渡為永樂中太監三寳奴出西洋處海舟征倭時矴入水不可出益數十人泅出之復有一矴大如牛相挽而上上鑄三寳名憶吾家六世祖陰陽公以星占從大監行過其故蹟為之停杯而歎初三日天溽暑浮屠石
礎皆濕孺榖叔張山人平叔來邀遊東湖出靈橋門過浮橋小頓補陀寺寺外有石浮圖七殿中白衣觀音沉香為軀坐大圓鏡中鏡大可尋丈入後殿庸之君房建初已先在午齋僧寮齋後登舟舟凡三一大二小大以載客小以載酒及僮子軰明州海濱澤國亂流爭趍其治水之法因形創制紛紛別名鑿而瀦之曰陂疏而導之曰渠障而高之曰堰隄而石之曰碶樞而運舟曰以時停决曰閘方舟連絡車徒並濟曰浮橋是行三十里過一碶一浮橋二堰而後達
茂嶼山房尚書公別業也門左琴山上有步虛亭坐久之孺榖邀入後圃寒澗在門梁石而渡小山幽靚花木涓涓亭曰品山沈嘉則所命名也園公言數日前虎來踞亭中客俱恐入山房看門前白蓮初開香氣中人酒皆醒是夜宿山房雨大作孺榖訂客明日雖大風雨必遊湖初四日朝饔後發舟先至莫枝堰留大舟於堰上以二小舟過湖東行湖名東錢又曰萬金山昏水亂濃丹淺碧不知凡幾十重余心已默賞孺榖在中流問此何如西湖余故謂東施效顰耳
孺榖大呵不肯下諸君相顧絕倒青鸞大如鶴羣翔碧間烏鳳鵲身黃咮黑光如漆皆吳中所無余心異之不為問以待客自名始得識葢恐孺榖椰榆我也諸君知之則又大笑叅軍指前堰人家喬木重重皆史氏史出宋丞相彌遠彌遠援立理宗權寵震代由父浩以降蟬聯黃閣者五世其三世皆生封王墳莫悉在湖中雲仍至今稱族家家有珍木麗石皆平泉遺物也泊舟登霞嶼嶼在湖心四面皆斷中有補陀洞天史丞相時大母葉夫人目盲欲浮海叅大
士史虞涉險鑿此洞侍葉來遊紿云補陀因以為名洞深百步前後通行寺屋盡傾惟一有髮僧在飲酒數杯而下問大慈路久之乃得艤舟雨大作流泉橫道僮子皆有難色余攝衣自持一葢袖中皆作□聲道傍石表離立問皆史氏殘塚行三里至大慈過史丞相墓墓前穹碑斷裂雨甚不可讀冐雨入墓門松關再折始見華表作石筍形湖石為跌色深紫石馬繡鞍繁纓昂首欲嘶又上小屋暗龕像梁間凡四浩彌遠父子婦姑也像才二尺冕旒雉衣尚具王者
威儀木主數十錯其中不能一一問葬地半石垣四圍不廣而堅石將軍二石翁仲二雕刻如絲皆非今制可及宋栢二人圍之不盡沉沉半黑石為闕門樹生其上拱矣雙塚相並衛王夫人合璧其中正德間為盜詹檢尸所發寳玉盜盡出其屍鬚髯如戟史氏裔孫為葢藏之嗚呼東園梓器黃膓題凑之屬乃不能自衛殘骸安用錮南山石為哉與孺穀把臂為歌去入大慈寺門外亦有石塔七大過補陀而圮其一塔下萬工池史氏所鑿寺為史功德院賜田踰萬
畞今為豪家奪去尚存什之三從僧家竹厨然松薪燎衣盡乾乃出坐方丈僧不貧能炙鵞飯客皆田所入也宋殿悉燬新建者茅茨無足觀飯後出讀史王墓碑文撰丹書皆出理宗睿製今破碎不可收拾僧言少年及見詹氏發墓時知碑下有金丸并掘之碑仆如雷林谷皆鳴是夕宿僧顯房山深虎多門早閉大雨達旦僧俗不能持課鐘磬為之無聲余及諸君對窓裏青山自相藉而已初五日雨庸之邀過其墅道上鳴澗比來時十益其五客不能行者借僧家
馬騎去余復持葢取故道入舟行數曲得叅軍墅命僮子摘雨中楊梅出酒飲客讀孟浩然詩自謂風流不減舟還出梅梁堰雨益作客皆倦臥篷底順流及郭猶未暮艤舟李山人庄登陸邂逅屠田叔田叔父中丞公嘗開府吳中為尊官而田叔蕭然如寒士不問不知其為中丞子庸之君房平叔皆別去余與建初孺穀入城孺榖憊甚過寺門不能入竟去寺僧手刺三言方別駕周中丞余太史來顧皆不值初六日方余兩君招燕並固辭司馬公遺詩來邀遊武陵庄
余先訪司馬辭武陵之招繼訪中丞太史太史方過余寺中中丞亦不遇又訪方君問何為見知云自李舍人所顧余惓惓有傾葢之誼方嶺南人相國文襄公仲子以敘自乞外補翩翩有鳳毛知余行急不能留命所乘木蘭為送約八月過吳當來下榻歸寺趣裝屠田叔見過庸之君房來問行色寺僧慇公治酒送別留共坐良久乃散與孺榖偕訪田叔門庭蕭寂似其為人張君孺為余送別將赴其招歸寺欲少休周屠二中丞皆來訪送客出門便與建初過君儒家
聞縣鼓十刻始別方君送舟至又送酒來寺中不能復飲觴寺僧及賞僮子皆沾醉是夜大雨雷電初七日雨行李早發君房孺榖兄弟皆來送孺榖諸君載酒要建初先出西門余買輿訪屠中丞中丞出鎮時余為諸生去今十二載髩中絲不為添為余設賓禮遜謝不敢當而中丞意殊歉歉故盛德人也出過周中丞留飲贈詩乃別入舟雨暴甚諸君待良久冐雨解維二十里送至上為別眾皆黯然自厓而反建初以同行獨留青衫盡濕余甚為之凄其晚宿上
夜半乘潮過丈亭初八日雨姚江增闊數尺江上山半入雲中如白幘綦巾下羃綠髩處處流泉並出水銀匹練空中亂垂比來日風景益奇夜泊姚江驛石楔如林兩城夾河舊城縣治新城李相公所居初九日大雨姚江驛發舟龍泉嵐氣盡在雉堞之上望孫忠烈祠拱立而過江橋湍水盤渦千尺為機度綆始得進舟師顏色如土夜過中水高一丈雨晴微月磧聲怒激若千雷殷作石樞為水衝落人烈炬築數十裝轆轤易以新絙又益添舟人邪許沸地夜
分乃上信矣如升天也初十日雨晴舟中作書及留別詩謝明州諸君為詩酧方別駕詩成達曹娥驛渡江甚平往來不一遭其鐵面幸矣幸矣過曹娥遣方君舟人還買舟過陶家堰蒼龍挂南海中白日雷電甚靈恠舟中人皆倚枻而觀久之始滅暮抵紹興郡溪清木茂山水名都石壁插江二三里如翡翠舟行手捫綠蘿而過月下過蓬萊驛篙師夜行十一日早達蕭山雨復作到西興小晴萬壑齊赴江流頓高買大舟渡錢唐江海門在煙中不可見入杭城楊梅滿
市問價甚賤欲就顧丈衙齋飽飡以病作還舟中夜有微月十二日艤舟得勝檢校行李遣顧杭州隸歸并問張觀察玄超尚未至雨復大作晚出關門十三日晴泊崇德十四日泊平望十五日午還家是行也自五月十二壬寅迄六月既望甲戌為日三十有三自姑蘇□門迄寧波東錢湖為程九百里有奇所歷分野二吳越郡五蘇州嘉興杭州紹興寧波邑十六長洲吳吳江嘉興秀水崇德桐鄉錢唐仁和蕭山山陰上虞會稽餘姚慈谿鄞江六吳江錢唐曹娥姚
江谿谿江甬江湖四西湖闞湖月湖東湖谿一剡閘一三清關一碶一北新雲龍五德勝中下大新小新堰三陶家莫枝梅梁名山登者十寶石孤山南屏吳山闞峯大寶茂嶼琴山霞嶼大慈其無名與名而不及登者不可數舊剎遺祠洞天名蹟古人墓隧過而題者十四垂虹大佛岳墓林和靖墓昭慶藕花居淨慈蘇堤紫陽菴寶雲賀監祠補陀洞天大慈吏丞相墓其過而無題者不可數所遇賢士大夫名流淨侶之屬廿有二王青州伯仲陸海豐黃秀才吳
山人李舍人顧杭州秦觀察袁尚寳張孺榖徵孺君孺包叅軍余君房張尚書張平叔李山人周屠兩中丞屠田叔方別駕僧殷公溘先一人袁文榮公期而不至一人張觀察往來皆不值者一人余太史丙仲所見神物三青鸞烏鳳蒼龍
子／雜家／說郛續／㢧第三十一／長者言(P.1-1)..[明刻本]
初夏五陽用事于乹為飛龍草木至此已為長旺然旺則必極至極而始收歛則已晚矣故康節云牡丹含蕋為盛爛熳為衰葢月盈日午有道之士所不處焉
子／雜家／說郛續／㢧第三十四／樂府指迷／節序(P.7-2)..[明刻本]
節序
昔人詠節序不惟不多付之歌喉者類是率俗不過為應時納估之作所謂清明折桐花爛熳端午梅霖乍歇七夕炎光謝若律以詞家調度則皆未然豈如美成解語花詠元夕風消燄露浥烘爐花市燈相射桂花流月纖雲散耿耿素娥欲下衣裳淡雅看楚女纖腰一把簫鼓喧闐人影參差滿路香飄麝　因念帝城放夜望千門如晝嬉笑游冶鈿車羅帕相□處自有暗塵隨馬年光是也惟只見舊情懷謝清□
移飛□歸來從舞休歌罷史邦卿東風第一枝賦立春云草脚愁回花心夢醒鞭香拂散牛土舊歌空憶朱簾翠筆倦題綠戶畫鷄貼燕想立斷東風來處暗想一掬相思亂藏翠盤紅縷今夜覔夢池秀句明日動探花芳緒寄聲沽酒人家欵約嬉遊伴侶橉他梅柳怎忍潤天街酥雨待過了一月燈期日日醉扶歸去黃鍾調喜遷鶯賦燈夕云月波凝滴碧玉壺天近了無塵隔翠眼圈花氷踪織練黃道寶光相直自憐詩酒瘦難應接許多春色最無賴隨香燭曾伴狂客
踪跡謾記約老了杜郎忍聽東風笛柳院燈疎梅廳雪在誰與細傾春碧舊情未定猶自學當年游歷怕萬一悞玉人夜寒簾隙如此妙詞甚多不獨措辭精粹又且見時節風物之感人家宴樂之詞　至如李易安永遇樂云不如向簾兒下聽人笑語此亦不自惡而以俚詞歌于坐花醉月之際似乎擊缶韶外良可嘆也
子／雜家／說郛續／㢧第四十三／西玄青鳥記(P.1-1)..[明刻本]
西玄青鳥記
防風茅元儀
崇禎癸酉季秋余方困追攝又苦痁疾兀坐苕水之世殊堂卓午門剝啄不已繼而閽人告曰齊之王使君遣伻致襞逡廵不悟曰豈我友季木乎開緘則曹縣王士龍也讀其書云得西玄寶志甚驚慕顧我乩匕通霄前根似遠瑤藐普文一切比於靣交昔年楚生今作嬌菩傳咏俱在可攬挹也鄙性蕭寂無營閉門修道今為我茅君傾倒倘係天譜勿疑其有塵妄
也書不盡意詳於錄枅外寄西玄實錄四部余駭顧色變既而嘆曰宿生未忘舊境入夢亦已屢矣若西玄洞主來往奇蹤露倪剖端亦已至矣又何疑焉乃卒業之按王君名士龍別號五雲又曰鑒堂主人嘗以貢至京師受業北雍與余為同舍生余不識也君私識之既而謁選得嘉興判督儲胥嘗十至苕上余客遊不值也或遺之西玄志置庋中未及省視遷鄜州刺史未幾罷一意修釐視之道棘戶土窟不與世通而東方諸仙嘗從乩赴與相酬答甚夥君一日抽
殘帙得西玄志咤之西玄志者余姬陶楚生未歸余余夢羽衣者引之來將歸聞天樂歸不三載化去余又夢羽衣者引之還曰西玄洞主也姬垂化聞見音樂羽幢頗有所言余考之西玄洞者十大洞天之一也故嘗為姬作傳海內同人為作傳記及悼亡詩賦甚眾共釐為三卷曰西玄洞志云厺此又二十年矣余於壬申春嘗有詩曰翠落珠沉二十年重來欹枕臥湖邊真真喚應仍長夜燕燕飛孤更冥天下地上天無覔處殘山剩水宛如前半生彈指成何事徒憶
荀郎一惘然其感遠矣君覽書躇蹰上箋於群真曰我果青官耶楚生西玄必隸吾東顧余艶茅郎之才情而復驚其為愛人割股此千古至情隻行入連比之膏盲哀而非滛出忠孝之源身豈貳心我豈情癡太溢漫然副千里毫無干涉之急葢亦實有感焉今合掌向娘師十座仗借楚生過我自敘源流撮合天世以為實錄揮裝演發揚意氣不使西玄有志而無從東海結思而永滯則我之功固不在洪都道士隴西少君下而我娘師一種銀尖玉甲拈彈兒姿
彩於江南錦春香雪叢中者萬年一日矣即聞之我玉我彤亮亦不為禁沮首座神菩九天玄女手復之曰楚生緣有頭緒非楚生口傳不能奇幟千古然伊身入東局勢有轄屬不能草草隨文卒以承命即遣宮侍飛查蹻岡橋頭額榜六月十六日又當有青菩一十二駕過鑒堂勞輩慰卿中或有陶此子原係我瑤池西玄洞八主之一名倩英茅生亦我東朝大元宮二品才官蕭世璞也兩人實係蟠宴謪倩來自為卿傾目倒耳輩未耐煩語至期卿但烹茶燃以
俟之傳章可走致也卿意已表奏彤主箋達王母矣彤瑤卿卿必不左卿不日命下即告卿笑笑月日九天玄女鴻澄氏袁手復繼復報其所上彤表詞曰倩氏情重落風流案塵土娓娓有招魂歌□於割股漢不無泥渣瑜瑕乎忽鑒堂主人叩請暢臆大旨洩鍾抱以解嘲啟錮書果成行饒可度世是亦美意也為此申請降旨額查案證事何遲早以塞問答不敢擅行懇示來訊又述彤旨批答曰查取陶世英七世緣痕落局情癖一點較然照著灼有對應冊藉是亦業
根世苗之最報者已行填償抹案矣忽來文云云是髓君欠股生一影珠鏡瓊耳不得不那次換額寄六五十二之末洩此一叚奇景於人間世秪虞世之呆子癡兒因以血肉喂獅吼奈何一笑為復容渠吻報後於六月望陶倩英果同神菩十有一駕至乃自述小傳曰倩英字蕡實別號之西王母金國重吏刼始即陶姓也初南海丙儀宮沼金蓮露靈結孩九寸有知覺運動放五色毫光蒙我大士點化於大禧元年七月朔成形為美女偶聽濛經旨了悟坐去魄
落青濛水上皈精於西天星主大夷氏陶穴中遂指之以為姓焉是時柔柳之質顏如紅玉王母五宮主秀光君雲駕偶逢憐愛携歸瑤鳥謂我王母引朝螽主彤玉拜命十二歲授瑤池香吏十八歲轉印吏二十四歲轉勑吏又三年擢蟠桃□侍歷官四十年加封西玄洞主掌群仙押印書記笑語行坐豪歛醉醒緩急敬肆一切儀度出入客有蓬萊小秘洞主者亦東朝二品官也姿儀鮮偉談吐迅發陶羡之因微次其浪倚洞天分紫翠騎雲願入九重樓之句睨視脉
□咀咏不置忽被玉監瑤察雙奏兩謫矣因此七世苦縛償緣不已或受謗而投繯或競私而殞命或涉險而纍繫或冐而鋒殂或竊逃而械牿種種顛連僅摶二世正寢菰村天合自分一日百年無端中閫櫻波長安柳浪枳棘遊仙一枕三秋而已矣浩然賫鬱而歸又辱瑤池南海雙引入大東朝我螽彤憐憫垂恩勒功扣苦仍以西玄洞主改加二品元君封號詳於題署不絮侍彤朝玉分掖候釐一朝萬澗英復何恨哉英復何恨哉嗟嗟苦海無涯回頭是岸雙修
了事是在股郎倩英今有七言律韻三十首俱高旌螺翠山諸景之妙者我固逍遙需萃于青紅銀玉之表日洋洋也五陵八百教主□天其吐我不乎世之憐我於昔日者豈如知我於今日知我於今日又不如自知累刼之苦而寧其躬於高妙清閒不轉輪地之為妙也菩薩無浪語奉彤命而來答釐問而往得此亦可以報止生於百一矣止生朂勉哉言不盡意復為之歌歌曰蟂揭兮洟沚湘斑兮魂汜葩零瀉兮花帷芝蓉靣兮雕脂凌雲彩雲兮東西故山藐姑兮
□衣肘金南還兮龍溪虎嘯於玄乙其自署曰神□東府內苑螺翠山元澄第一宮閩　證覺元君陶倩英其所云七言律韻三十首一曰螺翠山註曰五彩百峰騰凌萬帝賞大醉立賜佳名詩曰碧落岧嶤萬仞寒綠浮鸚啄滴湘欄九峯靈運三千界八柱嵐封十一盤斜剪龍珠吞海日乳牽鳳閣嫋香蘭玉皇拭目瞳元亂爭倚紅雲仔細看二曰胭脂河註曰環東宮千里紅鮮可愛內多异珤其砂服之立昇詩曰紺縐綃茵水鏡平芙蓉色點碧桃輕紅雲城下三江
滾紫玉樓前九曜明霞襯虹飛螢火亂開電舞綘鸞驚楓崖萬里聽龍吼二月春郊日乍睛三曰玉笑亭註曰彤建金梁玉瓦之亭於螺山佳處榮帝醉而待釐來也詩曰插來峰下倒雲漿大呌風生醉壽陽九百四庭籠瑞靄八千六院囀宮商龍飛曈影諸天籟鳳嘯金盤寶座香雨露恩深釐嗣穩甲轅誰不仰君王四曰八寶臺註曰彤供玉佛地鉢珠袈錫杖履項珠貝座曇服稱八珤在螺蝺九十丈詩曰丈六金身萬仞臺玉精石乳供如來燈光天竺蒲無偈塔影
國胡珞有胎三昧俱從明鏡了九環爭上碧楂廻彤雲靣壁東王鉢億萬滔滔信水堆五曰瓊花池註曰此種蓮屬也五香異香入口經月不散池在螺山東詩曰繡剪薰風鋪鑑池寶華和月韻琉璃錦光五色凝嬌艶霏瓣千層散彩儀誰向邗關收玉魄我從釐苑採珍奇年年爭作京垓頌豈拒雕欄九獻匜六曰瞥鑒山註曰彤倚土几嘆徹鑒在凝凝紫氣中次日土几成玉嶂矣因題此詩曰揮袖高頭叱海雲忽呈嶂寶破氤氳臨臯想像鴻為我華表依稀鶴是君鑌
彈豈穿剛利結桑田任幻馬牛群雙傾膠雨時無幾玉洞金厨伺錦紋七曰青蓮浦註曰普陀種也五色奇嬌四季不落香入雲霄之上詩曰慈海凌波佛頂光酷炎冷綻碧錢香薄嵐細剪瓏骨軟玉輕雅素粧不染雙頭新靣目無瑕合璧舊瀟湘從今演天潢遠萬刼凝凝月一牀八曰梅繡軒註曰梅合五種清香四時改換彤勑星君所手種也詩曰艶陽深處露華濃人在瑤臺珠水中額點春窓開櫛線琴彈月窟剪香紅溪陰雪冷悲湘客洲畔蘆凋慘塞翁何
似錦翻蘭麝遠瑞光浮動碧瞳矓九曰紅鶴廠註曰種出東南玉蕋天歌舞能言廠在虛明樓外詩曰誰採朝霞巧砌成凌飛偏映樨花楹太陽火煉金鷄舞紫壽烟涵琥鳳鳴茜染百寧籠彩室霓粧八寶下銀城閒來歌罷憑嬌怯醉掇遺翎笑幾聲十曰絨鹿逕註曰鹿潔白生絨線可織火浣布塔圓國所獻駕輦日行十萬里詩曰萋青芳草映金屏絨玉呦馴九獸靈雪洒蒼苔梅點絮月穿桐影露沾萍牌封駕上圖東紀綠錫官中署北溟紫岱光環斜鏡坐閒看率舞
躍天庭十一曰杜花洲註曰五色爛熳香彩异常花精為十殿嫦娥亦封青菩名金函詩曰斗紋線縷徹烟霞蓊鬱盈盈五色花彩袖翩翻鍾秀碧靚粧嬌媚賈凌華月含寶鳳金籠小春綻水蠶玉繭奢坐向瞬移人盡醉濃香薰透五陵家十二曰紅雲窩註曰萬花堆瓣彤九鳳飛珠舄踏之遂成紅雲不散矣詩曰百花叢簇滾虹霓香寫宮蓮印綘泥甲帳千官瞻紫霧貝宮萬戶爇青藜鳳毛錯落金華殿琥浪輕盈□□瓈似去無心旋有意揮時高漾舞時低十三曰滴
玉泉註曰彤主賞月下呂亭階下忽出一泉沐手遂成美玉因此名詩曰碧井銀濤萬線垂綉簾風動映晴披木犀亭外珠珍幙鐵茹崖頭瑪瑙脂化石秦娥腮有淚凌濤金帥刃含洏可知福地金元髓壓倒蓬貝馥池十四曰綘桂窟註曰千桂成窟彤宴王母忽見美女求封遂勑星君携入廣寒令為青菩呂雲韶詩曰丹精山上仙人種腦髓庵前玉女花碎洒霞珠香爛爛亂拋電絮影加加中霄蛟翅紅橋縷丙闕爐肋紫陣賖最是金匜吞曉日彤雲處宴清華
十五曰敲簮石註曰彤偶望曹敲石隨現金字八月圓峰口萬年珤樹開黎花香滿地即此是蓬萊詩曰泠泠三戞碧琅姿問月凝眸憶所思寶鳳雙飛環笑日紅雲叢舞大圓時風生釐唱支機走雪剪彤玉蕋披盡道中陽金作碣京垓聚會有剽剞十六曰藏經樓註曰元日拜藏忽現七老彤即封為藏史七老叩謝而去葢水儀晶元等佛也詩曰寶軸牙籤十萬箱圖書龍馬闢玄黃一函清閟乾坤髓三教包含日月光了寂不空為道德經綸實落在文章樓高千仞
天丁護夜夜紅雲徹帝鄉十七曰報歲軒註曰軒有八門風氣隨候出入忽化白鳳能言無所不報異事不可枚舉詩曰桑田滄海世如流萬刼籌山此處求座下金羊驚暖沍眼前玉兔識春秋瑤娘殿土靈椿酒陽子宮中碧杏甌報說人間圓日近黃河清處是丹丘十八曰貯月閣註曰閣原名藏春五月晦宴彤忽思月滿輪隨上涼洒竟宵即易此名詩曰皓流香寶相圓清妍何處不娟娟秘函雙對銀笙舘虛浪同升玉蕋船鏡寫芙蓉香有蒂壺藏山水淨無烟玲
瓏瞥透三千頃超出崆峒另一天十九曰銀漢閘註曰天孫綉窟水經彤院七十里可煎五色珠玉彤呼為銀沫砌閘刻禁旨云詩曰披銀一帶鎖彤閽星斗凝華萬象噴天上玉精淋斗角人間尾閭透雷門桑花亂洒崑崙頂杏乳全澆潮海根波射萬宮光五色蘭橈笑泛碧雲樽二十曰聚香欄註曰在紅鶴廠南有牡丹千株五色隨時四時不卸香聞四十里詩曰十二雕欄盡白珩賣花聲裏唱流鶯月來露濺胭脂瘦風去雲牽琥珀輕珤國龍鬚蘭麝靄仙姬凰骨玉
香瑩酣來忘却千宮錦倒臥瑤階碧漢橫二十一曰上池泉註曰周九里紅玉砌成照影見臟拔毛換骨葢山岳星日儲精地也詩曰拔毛換骨一泓銀灼灼先天理後身太素源從金龜吐上清脈接御園春錦紋遙帶支機影洟祖翻為姹女津千古秀姿誰不借釐彤雙注九陽神二十二曰七龍浦註曰黃龍雄赤泉彤皇降置此浦以駕珤輦神通不可殫述也詩曰濫溢桑江萬刼流電驚雷吼伏神州劔開法手沉螭翅勢到雲衢覆蜃樓波浪一清天柱穩星光萬徹
海門秋月穿無恙澄澶影好和滄歌古渡頭二十三曰萬歲山註曰彤宴百九十四大菩于龍山忽震响驚天有萬歲聲遂名詩曰上界嵩陽一線穿摩空岧矗入瑤天精含玉腦乾坤髓形寫金圭□頌傳蒼碧峰頭雲釀雨紺紅池畔水含烟龍飛鳳舞無雙仞拱□中螽億萬年二十四曰朝元臺註曰每子為元彤即登祝以為定規云詩曰夜夜焚香聽曉鐘徤行不总理大工已誇渡口輕身過何愛竿頭進步功荊璞千敲白雪膩爐九轉御花紅寄言土玉真修日湏
認彤唇大祝風二十五曰紅松棚註曰花五色□□香味异常絲可為席不焚不垢詩曰蜿蜒如線色如脂十八公中虬髯兒犀帳千門籠絳雪艶粧九院舞丹絲風旋蛟室廻紋倒珠滾霓裳玉手披三月桃源開萬樹青霄影裏火龍翍二十六曰蒨草堦註曰草長九尺盤旋如綠髮作簟席夏涼冬煖詩曰霏霏拂拂緝輕痕翠色青香入玉尊共韻滄歌芳草蒂同拴紅線紫檀根鸚穿細柳朝雲峽龍掛踈松暮雨村便宴不妨呼繡枕堦前臥玩九梅門二十七曰樁濤塢
註曰八萬年一開花造酒可醉千日上巢火鷄雲蟾諸鳥詩曰波聲滾滾大江來寶葢亭亭翠幙開□萬靈根插海岳京埃秀色掩蓬萊龍飛鱗甲乾坤瘦鳳囀笙簧日月隈幾度鈞天爭響後風雲直上碧崔嵬二十八曰柏子堂註曰不花而子其形如李碧色香紺能延壽玉名柏果彤稱精李詩曰寶相靈花十丈柯沖霄虬幹舞婆娑風生八表開天籟露洒千秋接玉竊入齒爭誇水玉碎鐫奇誰識歲年多聚來百子功成日萬歲聲中九奏和二十九曰九魚甕註曰南
海偶出飛魚神橫大士伏獻彤主置之珤甕自此日朝天諷咒矣詩曰法水靈澶境界寬初潛□□保平安雲開半閃千尋影瓴建三霖九界寒天一口中涎是雨寶懷頷下珠為丹等閒舒爪乾坤動高掇青霄十二巒三十曰落簮井註曰彤主偶遊翠環嶺忽落九龍紫玉簮遂成寶井日呈五雲龍鳳雷電光怪矣詩曰紫龍飛下寶彤粧銀漢誰移玉蕋鄉天地渾元開地脈陰陽融液出陽綱源通柏子流蘇影木櫛桃根雀乳香海晏河清釐道穩萬廻六六數鴛鴦又跋
曰倩有一几噉雲窓公暇以觀書臨帖哦句為私課螺園千景殢人偶拈三十韻以寫逍躍之意於萬一今丐土玉五雲代錄附小傳之後令世之觀者知我穩棲銀餘飛遊青末與夜臺腐焦者不同嗟嗟合元神一丹注脈誰謂蟬脫尸解者死而死耶但念雲卿得無指酸或餘瀋涴却纖甲□化人不安耳柰何癸酉涼風十有七日倩英蕡實舊陶姓楚生一笑漫識於徹鑒堂中楹又貽鑒堂主人札曰陶筴土青沫過辱帡吹霄漢忽挺頭角馳逐乎十一龍輦豈減玉
河春浪鰍鬣龍餘難物笑皷耳赧甲牽步叨陪大座何幸如之感承起骨沾肉之恩敢忘草結環衘之報而況大圓不遠益為洒洒矣詞不盡心謹寄一律傳畧請教幸賜斧藻萬感詩曰小鳥晨階啄瓣芽搔釵抹雨捲紅紗夢廻瘦結丁香顆春盎嬌酣荳蔻花虹引鶴軒榴火熱月圓鳳座紫輪賖螽樓刼証千京□霓舞爭催碧玉槎六月廿六日同十二青菩至復貽札曰朽土不慧謬辱彤主勉吹過鑒赧書楓句願我君原笑一斑幸甚七夕同九菩至又貽札曰陶生贅
痝耳連擾又來不知卿耐煩否今日再書十首請教七月十七日同十一青菩至又貽札曰倩半莖傷質東海波餘二十年備位銀宮致身極樂幸甚矣傳詩已完附名諸大神菩之後譬如置荊釵於玉鏡臺前忝叨過望更何幸如之序已辱星君良諾廿七重來捧硯妾作賓中之主卿為主中之賓得無厭我煩數甚耶幸達丈恕之笑笑七月廿七日同青官十菩至又貽札曰星君前序許脫稿於今日謹操赤□紫□尖白儀再九叩以待焉八月初三日同地藏等八
菩至又貽札曰星君大師為我揮西玄實錄前序公議甚佳適金母靣諭再序宜丐九天大師為之方可配星主而桃董稍為緒言於後乃妥允若此是陶三叨佳序矣謹以質之氷公裁定其所云撰三序者一為月宮天子太陰星君加封東木元澄宮一品右輔印月梅一為九天玄女太精玄一娘娘東府明元官一品正輔加封東魯齊宋三都督史兼查四大部洲惡善元慧靖義清瑩正直武勇文穆無上犬菩薩袁鴻澄一為金國上侍總督蟠桃園纂緝晉賜數冊加
封東宮上元洪圖正菩薩雙成董玣所云十座神菩者一為袁鴻澄乃玉帝次女一為梅印月玉帝長女一為李景靈一為李正甫玉帝四女即慈聖一為袁寅旭一為杞雲衢玉帝八女一為杜玉函玉帝七女一為張清元一為李華娥玉帝三女一為賈澄空即王母七女玉巵所云六月十五日同楚生過鑒堂之十二駕一為曹大家一為紅拂寶相山一為貂蟬□紅澄一為何仙姑蕙香即八洞數一為呂太后倩□一為張嬌雲嬌一為袁澄妃泊白一為劉靜庵玄
一為劉無雙空之一即陶倩英楚生一為竇鴻夷雲霏一為尉遲梅笑玉瑩所云六月廿六同過之十二駕一為金源聖母前玉离母一為后土皇地祗一為南海觀世音一為峨眉山普賢一為五臺山文殊一為茹山穹源一為九嶷山白衣龍光一為馬小娥瞳玉帝七女一為鴻川韋源即宋太后一為白韞玉貞王即佛母準提一為楊舒儀玉環即唐妃子一為□雙成玣一即陶倩英楚生所云七夕日同過之青菩十駕一為玄珠一為罔我一為生化一為元后真宮
鐵木氏瑩覺即忠順夫人二娘子一為太素即瑤池長宮主玄射一為桃花聖母周象賢即邑姜一為閩越元君薄好即漢文帝母一為薊遼元君玄伯即金谷綠珠一為鴻基即瀬女一即陶楚生所云七月十七日同過之青菩十二駕一為驪山老母即斗母一為瑤池王母一為藐姑神女一為天孫織女一為南岳夫人魏伯一為中山教主垣亭崔尚即鶯鶯一為元樞上官趙飛燕一為瑤池中侍買凌華一為木德教主趙合德一為大理真官郭蝶光即光武中□
一為玄屏覺主秦弄玉一即陶倩英楚生所云七月廿七同過之青菩十駕一為北斗賈夫人一為南斗郭夫人一為廵行四大部洲金伯曹仙姑一為北海教主盧夫人一即前過之呂后一為西秦之毛皇后一為漢宮戚夫人一為南唐耿先生一即前過之綠珠一即菰城楚生所云八月三日同過之青菩八駕一為地藏王菩薩一為東岳賈夫人一為堯女舜娥皇一即前過之馬小娥一為戴雲衢字象乾一為呂雲韶一即前過之董雙成一即陶楚生各有封號其
詳載之實錄將成楚生復貽主人札曰楚正侍彤天忽得十師申奏角外附箋不覺萬菩開顏楚且驚飛欲絕矣謹此先謝附以小絕為致氷翁千刼犬馬翻憶一念之差九天下土五世顛連再生風露邗江天輀菰蒲雲酸楚生之楚楚而楚也幸三聖吹噓前根有賴忽而道貴菩天今且名香世代苦醒甜酣陶陶陶矣目暝沙府神王遙天價重千金人人別目豈細事哉感恩圖報寧有已時耶謹傾倒鳴心如此如此十座神菩亦貽札曰余問刀人動手三日矣楚生曾
來一覷否答曰楚生喜死走馬燈既去又來假事代人日二三過獨以卿揮汗蠅書咄嗟憐嘆不置耳顯關頭今昔興感或撫掌大笑忽泣下數行棃花瀉露瓊蕋翻香聲嫋鶯唇詞傾燕口卿若見之當為迷心醉矣秪恐書成賀謝之筵千百不盡薄俸作貧卿之過也笑笑晉送索求者甚多卿姑焚百部以應之待渠翻鐫之後則不復為煩矣韻舉凌天霄旭晃撼豈止一楚之快哉謹代布腹心以鳴盛感實錄既成九月十二日王君具表上彤皇八部文元等師楚
生一百五十部焚畢虬示云楚候領書久矣有小詩奉謝詩曰珍重瑤纖刊碧落恩懷心腐願毛胎塵脫却烟花額姓字香芬出萬垓又云倩英忙甚今去九天四大老處上號送我履歷刼冊望日具表朝玉容敘容敘去後王君問十座曰道元一念偶動成此卷帙聞楚生語令人駭請問何說座曰此事上帝已□若干大老會議公評俟表上命下楚生晉位一品別加封誥脫胎換骨另是一番事體茅總戎托借十分而卿度世闡幽視釐尊玉之功不待言矣事大如
天却從風花吟嘯中得之楚生今見大老尚行屬禮一跪晉位後與師保我輩俱頡頏矣五雲五雲尚在睡夢間也其所云玉者即玉皇也所云彤者即神霄東府萬宮主宰紫儀娘娘也其月宮天子印月梅所為序有曰龍沙欲會八百將興五陵一切倘有槩於寡人之微語與實錄之所以成哉其九天玄女袁鴻澄所為序有曰靈神相生兩霄表裏屬者大元十六年三月三日我玉携師保登後官玄精山望氣偶□靈霄殿東南澄虛雙峰安得三支壯觀是夜風聲□
咧陡增一峰晶瑩似玉穩合無間玉帝大喜勑封玄停仙伯有雪浪千頭起玉檣之句此上宮之瑞實東方之助也顧我東都去靈霄百里而近廣方千里山水護環獨螽伯大晴園直北少亭亭特立之主勢此我玉帝彤皇兩聖人意內事固我十一大皇之所預鑒而他人識想或不入此裏越數日彤皇請玉於九霓宮開賀瑞之宴忽飛來一山園官報彤啟玉貫輦往觀紫蝀藍根嵸嶐萬仞百峰千窽景勝玄精帝踴賞呌絕曰有是哉璧之來奇甚也朕得穩坐如此
山足矣乃飛觥大醉封為螺翠峰黛色凝青所以旌彤貞也且蝶翠有羅萃之義見大聚團圓不遠立成琅玉峰頭五岳飛之句彤封玉柱峰擎天直上所以象元徤也且玉柱有玉注之義見龍霄眷顧隆崇亦有菩身誓作擎天柱之句甲爐建寶瑞三千大哉天機此其一也楚生初任西玄與玉女為朋此來東內以彤釐作主是何等際遇而慶幸可知也其雙成董玣所為序有曰西玄東府是道之寄也而豈道哉倐而西玄倐而東府倐而西玄東府之間而西玄而
東府而不西玄而不東府與夫不不西玄不不東府者皆可觀也陶乎陶乎吾師乎陶豈吾師乎是亦異聞已余乃詩報王君曰草堂蕭寂舊寒氊雲笈年來手自箋扣戶忽傳天外信開緘備述故人仙丹丘廿載無消息青鳥今朝說秘緣始識前生蕭世璞好期玉笑共飛搴既得書十日後感異夢乃為詩以紀之曰我夢臨碧海萬山高嵼艅艎載強弩蛟龍不能戁薄疾未蒞軍高臥出廬簡忽聞伊人約共度滄茫淺欣焉往就之意即凌飛艑青鳥乃傳言必俟登壇
墠我意力悵然軍宴恐加展有神甚奕奕附載志良腆客曰畫祀之可以得平善方期橫海功揮戈呼吸揃翹翔歸十州不復更仰俛遲君將共發倐忽東方辨余之宿生亦頗自知無待今日然於此益決矣餘生無幾唯有沉滛大道以待鸞驂鶴馭重晤楚生於聚生玉笑之間耳至明年甲戌夏五月病始間乃約畧而為記
叢書／寶顏堂秘笈／廣集：鼂采館淸課／卷上(P.1-1)..[明萬曆繡水沈氏尚白齋刻本]
歲行暮矣風雪凄然竹牀茶竈之間差自少息而若俗纏索門多剥啄乃往擊壺軒梅下避之時大白數浮輕紅媚人余曰南枝爛熳大有生
意有從人曰今年子錢未了復何處作生活為之撫掌一笑
叢書／寶顏堂秘笈／廣集：鼂采館淸課／卷下(P.1-1)..[明萬曆繡水沈氏尚白齋刻本]
鼂采園館依列水曲楊𡽹馬山峯巒轉盻倒映明滅長堤遶浸夾種荷芡夏時錦雲爛熳香氣襲人舟行戀戀意不自已春水方生荷錢初出而漣漪碧皺鷗鷺斜飛鸛鶴淸唳三五綴立藻荇間狎不避人鵞羣黃掌曲頸淩風濯濯遠汎
大有𤕤致恨不令逸少見之
癸卯除夕余治臘酒聚家人共飲守歲旣罷復張燈從孟堅館中大醉分韻賦詩覺迎人燈燭牛斗虚簷梅花含嗅柏葉分香遂懸藜於寄梧
軒解琴鼓陽春一曲而雪花爛熳銀河錯落闌于隣雞三唱彤雲乍捲少選朝曦入座白板生光循湖探早春於高壠問芳艸於平林郢里舊歌飛揚故態駸駸殊有生氣作賦客當荊楚日題詩人訪㶚陵春葢不啻實録焉
六帖大庾嶺上梅南枝落北枝開向東粵歸道此六花紛霏峻崕爛熳幽香侵人幾欲嗅殺此不應梅瘴耶而絶致忻賞從肩輿上大呌逋仙豪客此時興致寜復自减古人
史／雜史／國朝典故／卷之十六／北征錄金幼孜(P.296)
十六日午，次禽胡山。營東北山頂有巨白石，上命光大往書「禽胡山靈濟泉」大字。十七日，次香泉戍。十八日早，發香泉戍。行沙陀中，多山桃花，滿地爛熳。又有榆林藂生，不甚高，有鳥巢甚完固，舉手可探之，皆鷹隼巢也。午後至廣武鎮。川中有土城基，問人云，國初征和林時所築也，屯糧于此。過川入山，有泉流，馬皆不飲，泥臭故也。西南山峰甚秀，上欲刻石，令方賓與幼孜三人上觀石。登山，下馬徧觀，無佳石，得一石略平可言。正書，忽風雨作，遂下山至營復命。上面營前高峰而坐。上曰：「人恒言此山有靈異，適登此，忽雲陰四合，風冷然而至。」遂命之曰「靈顯翠秀峰」，「靈顯翠秀峰」，「顯」原作「鎮」，據明紀錄彙編本、明古今說海本改。泉曰「清流」。
史／雜史／國朝典故／卷之三十四／野記四(P.577)
王有子六人，長曰崇山，年十九。齊山、南山，王夫人生嫡子，封平州總管。鳳山，乃搭察兒妹所生。牛山、景山俱在。崇山為忽必烈取去，鳳山為搭察國王取出。李王之死，身無滴血，惟是黃濃漿，屍無蠅蚋，亦可怪也。其受圍之日，題水龍吟一詞于壁，曰：腰刀帕首從軍，戍樓獨倚閑凝眺，中原氣象，狐居兔穴，幕煙殘照。投筆書懷，枕戈待旦，隴西年少。嘆光陰掣電，易生髀肉，不如易腔改調。世變滄海成田，奈羣生幾番驚擾，干戈爛熳，無時休鼠，憑誰驅掃？眼底山河，胸中事業，一聲長嘯。太平時，相將近也，穩穩首平燕趙。
史／雜史／國朝典故／卷之六十二／前聞記祝允明／李壇(P.1409)
千戶治所密報，張相公差人縛出，嚴相公首問曰：「此是何等做作?」王答曰：「爾每與我相約，卻又不來。」嚴就肋下刺一刀。史丞相問之曰：「何不投拜？」王不答。又問曰：「忽必烈有甚虧爾處？」王曰：「爾有文書約俺起兵，何故背盟？」史喚黃眼回回砟去兩臂，次除兩足，開食其心肝，割其肉，方斬首。令其子提其首以下山東諸郡。王有子六人，長曰崇山，次齊山、南山，「南山」，原無「山」字，據明朱當㴐國朝典故本補。乃王夫人生嫡子，封平州總管。鳳山，乃搭察兒妹生。牛山、景山俱在。崇山為忽必烈取去，鳳山為搭察國王取去。李王之死，身無滴血，惟是黃膿漿，尸無蠅蚋，亦可怪也。其受圍之日，作水龍吟一詞曰：腰刀帕首從軍，戍樓獨倚閑凝眺，中原氣象，狐居兔穴，暮煙殘照。投筆書懷，枕戈待旦，隴西年少。嘆光陰掣電，易生髀肉，不如易腔改調。世變滄海成田，奈羣生幾番驚擾，干戈爛熳，無時休息，憑誰驅掃？眼底山河，胸中事業，一聲長嘯。太平時，相將近也，穩穩首平燕趙。
子／類書／類書三才圖會／第十二函　文史圖會／卷之三／詩餘圖譜上／戀情深(P.38-1)..[明萬曆37年王圻刻,崇禎年間王爾賓重修,清雍正乾隆間黃晟槐蔭草堂後印本]
詞宮詞
毛文錫
玉殿春濃花爛熳簇神仙伴羅衫窣地縷黃金奏淸音○酒闌歌罷兩沉沉一笑動君心未願作鴛鴦伴戀情深
子／類書／類書三才圖會／第十四函　草木圖會／花卉類　卷之十二／紫薇花(P.14-1)..[明萬曆37年王圻刻,崇禎年間王爾賓重修,清雍正乾隆間黃晟槐蔭草堂後印本]
紫薇花

紫薇花
紫薇俗名百日紅有白薇粉薇藍薇俱用紫薇過枝俗名怕痒樹搔其皮則樹自動故名禁中多植此花取其耐久且爛熳可愛也格物總論紫薇花樹身光滑俗因號為猴刺脫花瓣紫皺蠟跗葺萼赤莖葉對生每一枝數穎一穎數花四五月開接續至六七月而止
子／類書／類書三才圖會／第十四函　草木圖會／花卉類　卷之十二／山丹(P.22-1)..[明萬曆37年王圻刻,崇禎年間王爾賓重修,清雍正乾隆間黃晟槐蔭草堂後印本]
山丹

山丹
山丹其花一葉百蘃狀如繡毬深紅色一花四英四月開花至八月尚爛熳又有四時開花者曰四季山丹
集／小說／新鐫全像通俗演義隋煬帝艷史／卷三／第十五回　　怨春偏侯夫人自縊　　失佳人許廷輔被收(P.953)
這日煬帝正在寶林院，與沙夫人談論古今的得失。煬帝道：「殷紂王只寵得一個妲己，周幽王只愛得一個褒姒，就把天下壞了，朕今日佳麗成行，而四海安如泰山，此何故也？」沙夫人道：「妲己、褒姒安能壞殷、周天下？自是紂、幽二王貪戀妲己、褒姒的顏色，不顧天下，天下遂由此漸漸破壞。今陛下南巡、北狩，何等留心治國，天下豈不安泰？至於萬機之暇，宮中行樂，妃妾雖多，愈見《關雎》雅化。」煬帝笑道：「紂、幽二王，雖無君德，然待妲己、褒姒二人之恩，亦厚極矣。」沙夫人道：「溺之一人，謂之私愛；普同雨露，然後叫做公恩。此紂、幽所以敗壞，而陛下所以安享也。」煬帝大喜道：「妃子之論，深得朕心。朕雖有兩京十六院，無數奇姿異色，朕都一樣加厚，從未曾冷落了一人，使他不得其所，故朕到處歡然，蓋有恩而無怨也。」二人正談論的快暢，忽見蕭后差宮人
送錦囊來，就報知侯夫人之事。煬帝也只道是尋常妃妾，死個把沒甚要緊，還笑笑的開錦囊來看。及打開時，見是幾幅絕精的烏絲箋紙，齊齊整整寫著詩詞，又且字體端楷，筆鋒清勁，心下便有幾分惻然動念。先展開一幅來看，卻是看梅詩二首，其一云：
砌雪無消日，捲簾時自顰。庭梅對我有憐意，先露枝頭一點春。
其二云：
砌雪無消日，捲簾時自顰。庭梅對我有憐意，先露枝頭一點春。
香清寒艷好，誰惜是天真？玉梅謝後陽和至，散與群芳自在春。
煬帝看了，大驚道：「宮中如何還有這般美才婦人？」忙再展第二幅來看，卻是《粧成》一首，《自感》三首。《粧成》云：
粧成多自惜，　　夢好卻成悲。
不及楊花意，　　春來到處飛。
《自感》云：
庭絕玉輦跡，　　芳草漸成窠。
隱隱聞簫鼓，　　君恩何處多？
其二云：
欲泣不成淚，　　悲來翻強歌。
庭花方爛熳，　　無計奈春何。
其三云：
春陰正無際，　　獨步意如何？
不及閒花草，　　翻成雨露多。
煬帝看了，連忙頓足說道：「可惜，可惜！」再展第三幅看時，卻是《自傷》一首云：
初入承明殿，　　深深報未央。
長門七八載，　　無復見君王。
春寒入骨清，　　獨臥愁空房。
颯履步庭下，　　幽懷空感傷。
平日新愛惜，　　自待聊非常。
色美反成棄，　　命薄何可量？
君恩實疏遠，　　妾意徒彷徨。
家豈無骨肉？　　偏親老北堂。
此方無羽翼，　　何計出高牆？
性命誠所重，　　棄割良可傷。
懸帛朱棟上，　　肝腸如沸湯。
引頸又自惜，　　有若絲牽腸。
毅然就死地，　　從此歸冥鄉。
煬帝也不曾讀完，就泫然掉下淚來，說道：「是朕之過也。朕何等愛才，不料宮闈中到自失了這樣一個才婦，真可痛惜！」再拭淚展第四幅看時，卻是《遣意》一首，云：
秘洞扃仙卉，　　雕窗鎖玉人。
毛君真可戮，　　不肯寫昭君。
集／小說／新鐫全像通俗演義隋煬帝艷史／卷四／第十六回　　明霞觀李　　北海射魚(P.966)
煬帝次日方纔起來梳洗，忽見明霞院楊夫人差一個太監來奏道：「昔日酸棗邑進貢的玉李樹，一向不甚開花，昨一夜忽然扶葉枝疏，開花無數。清陰素影，交映有數畝之遠。一陣風來，滿院皆香，大是祥瑞。伏望萬歲爺親臨賞玩。」煬帝因昨夜袁紫烟說木子是李字，今又見報玉李茂盛，心下先有幾分不快，沉吟了一會，方問道：「這玉李樹久不開花，忽然茂盛，必定有些奇異。」太監奏道：「果是有些奇異，昨夜滿院中人俱聽得樹下有幾千神人說道：『木子當盛，吾等皆宜扶助。』奴婢等都不肯信，不料清晨看時，果然開得花葉交加，十分繁衍。此皆萬歲爺洪福齊天，故有這般奇瑞。」煬帝聞言，愈加不喜。正躊躕間，忽又見一個太監來奏道：「奴婢乃晨光院周夫人遣來，院中舊日西京移來的楊梅樹，昨一夜忽滿樹開花，十分茂盛，特請萬歲爺御駕親臨賞玩。」煬帝聽見說楊梅盛開，合著他自家的姓氏，方纔轉過臉來，歡喜道：「楊梅卻也盛開，妙哉妙哉。」因問道：「為何一夜就開得這等茂盛？」眾官奏道：「昨夜花下，忽聞有許多神人說道：『此花氣運成極，可一發開完。』故今早看時，樹上樹下，無一處不開得爛爛熳熳。」煬帝道：「楊梅這般茂盛，卻比明霞院的玉李何如？」太監道：「奴婢不曾看見玉李。」煬帝又問明霞院的太監道：「你看見楊梅麼？」太監道：「奴婢也不曾看見楊梅。」煬帝忽見王義立在傍邊，便叫王義道：「你可到兩院去，看楊梅比玉李畢竟還是那一樹更勝。」王義領旨，慌忙到兩院去看。去不多時，即來回旨。煬帝心下巴不得他說楊梅盛似玉李。只
見王義說道：「兩樹俱開得茂盛，然玉李顏色鮮妍，大有神氣，楊梅不過花蕊稠密，精彩卻似發洩太盡。以臣看來，楊梅雖茂，終不如玉李之盛。」煬帝不悅道：「你們這些肉眼，如何認得？待朕親自去看。」遂上了金輿，竟到西苑來。早有楊夫人、周夫人接住，奏道：「二院一齊開花，大是奇異。」煬帝問道：「楊梅乃西京移來，原是宿根老本，固該十分茂盛；這玉李乃外邑所獻，不過是浮蔓之姿，如何也忽然茂盛？」二夫人道：「正是這般奇怪，玉李轉盛似楊梅。楊梅的茂盛，雖比往年大不相同，卻還是人間有的；玉李開得沒枝沒葉，一層一層都堆將起來，真若有神助一般。」煬帝道：「那裏便得如此？」二夫人道：「聖目親看便知。」須臾，駕到了明霞院。楊夫人便要邀煬帝進看玉李。煬帝不肯下輦道：「先去看了楊梅，再來看他。」楊夫人不敢勉強，只得讓輦過去，自家轉隨到晨光院來。
集／小說／新鐫全像通俗演義隋煬帝艷史／卷六／第二十九回　　靜夜聞謠　　清宵玩月(P.1104)
第二十九回　　靜夜聞謠　　清宵玩月
詞曰：
世事不可極，極則天忌之。試看花開爛熳，便是送春時。况復巫山頂上，豈堪携雲握雨，更上最高枝？莫倚月如鏡，須臾殘蛾眉。　　百恩愛，千繾綣，萬相思。急喉易醉，豈能飲此長命卮？打破五更熱夢，送我一抔寒土，此際冷颸颸。絲竹尚在室，已被他人吹。
右調《水調歌頭》
卻說煬帝腰斬了麻叔謀，梟示了陶榔兒，削貶了段達，睢陽、寧陵一帶的百姓聞知，盡鼓掌稱快道：「只說天沒眼睛，誰知也有今日。」男男女女都到河邊來看，見了尸首，你一磚，我一瓦，登時打成肉醬。煬帝因民心快暢，知道為食子之故，隨差劉岑將麻叔謀私受的三千兩金子，分賞眾百姓，以慰民情。眾百姓得了金子，都一齊叩謝，歡聲振地。煬帝望見，亦覺歡喜，只看眾百姓散去，方纔退入船宮。蕭后接住問道：「此事如何處了？」煬帝即將斬麻叔謀，百姓快鬯，及賞金子的事，說了一遍。蕭后道：「麻叔謀食小兒，盜國寶，其實該斬，怎麼保護睢陽城池，卻也是罪？」煬帝道：「御妻記不得了，昔時耿純臣曾奏睢陽有天子氣，故叫他鑿損龍脈，以除滅此氣。他回護城池，便不
傷龍脈，豈不是罪？」蕭后道：「原來為此，妾到也忘記了，但不知這天子氣端的有無？」煬帝道：「據耿純臣是這等說，連朕也不知。」蕭后道：「陛下自識天文，今又近在睢陽城下，晚間何不登龍舟閣上，觀看一回，便知此等事情，是虛是實。」煬帝道：「御妻之言有理。」隨叫安排夜膳。酒只略飲幾盃，也不叫吳絳仙、袁寶兒們來勸，只等一黑，便登閣望氣。
集／小說／繡像金瓶梅詞話／第二十七回　李瓶兒私語翡翠軒　潘金蓮醉鬧葡萄架(P.393)
第二十七回　李瓶兒私語翡翠軒　潘金蓮醉鬧葡萄架
「頭下青天自恁欺，　　害人性命霸人妻，
須知奸惡千般計，　　要使人家一命危；
淫奸從來由濁富，　　貪嗔轉念是慈悲，
天公尚且舍生育，　　何況人心忒妄為。」
話說來保正從東京來，下頭口，在捲棚內回西門慶話，具言：「到東京先見稟事的管家下了書，然後引見太師老爺，看了揭帖，把禮物收進去，交付明白；老爺吩咐，不日寫書，馬上差人下與山東巡撫侯爺，把山東滄州鹽客王霽雲等，一十二名寄監者，盡行釋放。翟叔多上覆爹，老爺壽誕，六月十五日，好歹教爹上京走走，他有話和爹說。」這西門慶聽了，滿心歡喜。來保此遭回來，撰了鹽商王四峰五十兩銀子，西門慶使他回喬大戶話去。只見賁四、來興走來，見西門慶在捲棚內，和來保說話，立在傍邊，來保便往喬大戶家去了。西門慶問賁四：「你每燒了回來了？」那賁四不敢言語；來興兒向前附耳低語，如此這般：「被宋仁走到化人場上，攔著屍首，不容燒化。聲言甚是無禮，小的不敢說。」這西門慶不聽萬事皆休，聽了心中大怒，罵道：「這少死光棍，這等可惡！」即令小廝：「請你姐夫來寫帖兒。」就差來興兒送與正堂李知縣。隨即
差了兩個公人，一條索子，把宋仁拿到縣里。反問他打網詐財，倚屍圖賴，當廳一夾二十大板，打的順腿淋漓鮮血；寫了一紙供案，再不許到西門慶家纏擾。併責令地方火甲，眼同西門慶家人，即將屍燒化訖來回話。那宋仁打的兩腿棒瘡，歸家著了重氣，害了一場時疫，不上幾日，嗚嗚哀哉死了！正是：
「失曉人家逢五道，　　溟冷饑鬼撞鍾馗。」
有詩為證：
「縣官貪污更堪嗟，　　得人金帛售奸邪；
宋仁為女歸陰路，　　致死冤魂塞滿衙。」
西門慶剛了畢宋惠蓮之事，就打點三百兩金銀，交顧銀率領許多銀匠，在家中捲棚內，打造蔡太師上壽的四陽捧壽的銀人，每一座高尺有餘；又打了兩把金壽字壺，尋了兩副玉桃盃，不消半月光景，都攢造完備。西門慶打發來旺兒杭州織造蟒木，少兩件蕉布紗蟒衣。拿銀子教人到處尋，買不出好的來。將就買二件，一日打包，還著來保同吳主管，五月二十八日離清河縣，上東京去了，不在話下。過了兩日，卻是六月初一日，即今到三伏天。正是：
「大暑無過未申，　　大寒無過丑寅。」
天氣十分炎熱，到了那赤烏當午的時候，一輪火傘當空，無半點雲翳，真乃爍石流金之際。人口有一隻詞單道這熱：
「祝融南來鞭火龍，火雲焰焰燒天紅；日輪當午凝不去，方國如在紅爐中。五岳翠乾雲彩滅，陽侯海底愁波竭；何當一夕金風發，為我掃除天下熱！」
說話的，世上有三等人怕熱，有三等人不怕熱。那三等人怕熱？第一怕熱，田舍間農夫，每日耕田邁隴，扶犁把靶，趁王苗二稅，納倉廩餘糧；到了那三伏時節，田中無雨，心間一似火燒。第二經商客旅，經年在外，販的是那紅花紫草，蜜蠟香茶；肩負重擔，手碾沉車，路途之中，走的飢又飢，渴又渴。汗涎滿面，衣服精濕，得不的寸陰之下，實是難行。第三是那邊塞上戰士，頭頂重盔，身披鐵甲，渴飲刀頭血，困歇馬鞍橋；經年征戰，不得回歸。衣生虱蟣，瘡痍潰爛，體無完膚。這三等人怕熱。又有那三等人不怕熱？第一是皇宮內院，水殿風亭，曲水為池，流泉作沼。有大塊小塊玉，正對倒透犀。碧玉欄邊，種著那異菓奇葩；水晶盆內堆著那瑪瑙珊瑚。又有廂成水晶卓上，擺列著端溪硯、象管筆、蒼頡墨、蔡琰箋。又有水晶筆架、白玉鎮紙；悶時作賦吟詩，醉後南薰一枕。又有王侯貴戚，富室名家，每日雪洞涼亭，終朝風軒水閣。蝦鬚編成簾幙，鮫綃織成帳幔，茱莉結就的香毬吊掛。雲母床上，舖著那水紋涼簟，鴦鴛珊枕。四面撓起風車來，那傍邊水盆內，浸著沉李浮瓜，紅菱雪藕，楊梅橄欖，蘋婆白雞頭。又有那如花似朵的佳人在傍打扇。又有那琳宮梵剎，羽士禪僧，住著那侵雲經閣，接漢鍾樓；閑時常到方丈內，講誦道法黃庭，時來仙苑中，摘取仙桃異菓，悶了時，喚童子松陰下，橫琴膝上。醉後攜棋秤，柳陰中對友笑談。原來這三等人不怕熱。有詩為證：
「赤日炎炎似火燒，　　野田禾黍半枯焦；
農夫心內如湯煮，　　樓上王孫把扇搖。」
這西門慶起來，遇見天熱不曾出門，在家撒髮披襟避暑。在花園中翡翠軒捲棚內，看著小廝每打水澆灌花草。只見翡翠軒正面前，栽著一盆瑞香花，開得甚是爛熳。西門慶令小廝來安兒拿小噴
壺兒，看著澆水。只見潘金蓮和李瓶兒，家常都是白銀條紗衫兒，密合色紗桃線，穿花鳳縷金拖泥裙子。李瓶兒是大紅焦布比甲，金蓮是銀紅比甲，都用羊皮金滾邊，粧花楣子；惟金蓮不戴冠兒，拖著一窩子杭州攢，翠雲子網兒，露著四鬢，上粘著飛金，粉面額上貼著三個翠面花兒，越顯出粉面油頭，朱唇皓齒。兩個攜著手兒，笑嘻嘻驀地走來。看見西門慶澆花兒，說道：「你原來在這裡看著澆花兒哩！怎的還不梳頭去？」西門慶道：「你教丫頭拿水來，我這裡梳頭罷。」金蓮叫來安：「你且放下噴壺，去屋裡對丫頭說，教他快拿水拿梳子來，與你爹這裡梳頭。」來安應諾去了。金蓮看見那瑞香花，就要摘了戴在頭上。西門慶攔住道：「怪小油嘴，趁早休動手。我每人賞你一朵罷！」原來西門慶把傍邊少開頭，早已摘下幾朵來，浸在一隻翠磁膽瓶內，金蓮笑道：「我兒，你原來掐下恁幾朵來，放在這裡？不與娘戴？」于是先搶過一枝來，插在頭上。西門慶遞了一朵與李瓶兒。只見春梅送了抿鏡、梳子來，秋菊拿著洗面水。西門慶遞了三枝花，教送與月娘、李嬌兒、孟玉樓戴：「就請你三娘來，教他彈回月琴我聽。」金蓮道：「你把孟三兒的拿來，等我送與他。教春梅送他大娘和李嬌兒的去。回來你再把一朵花兒與我；我只替你叫唱的，也該與我一朵兒。」西門慶道：「你去，回來與你。」金蓮道：「我的兒，誰養的你恁乖？你哄我，替你叫了孟三兒，你是全不與我，我不去；你與了我，我纔叫去。」那西門慶笑道：「賊小淫婦兒！這上頭也掐個先兒！」于是又與了他一朵。金蓮簪於雲鬢之傍，方纔往後邊去了。止撇下李瓶兒和西門慶二人在翡翠軒內。西門慶見他紗裙內，罩著大紅紗褲兒，日影中玲瓏剔透，露著玉骨冰肌，不覺淫心輒起。見左右無人，且不梳頭，把李瓶兒按在一張涼椅上，揭起湘裙，紅初褪，倒踘著隔山取火，幹了半晌，精還不洩，兩人曲盡于飛之樂。不想潘金蓮不
曾往後邊叫玉樓去，走到花園角門首，把花兒遞與春梅送去。想了想，回來，悄悄躡足，走在翡翠軒槅子外潛聽。聽勾多時，聽見他兩個在裡面正幹得好。只聽見西門慶向李瓶兒道：「我的心肝，你達不愛別的，愛你好個白屁股兒，今日儘著你達受用！」良久，又聽的李瓶兒低聲叫道：「親達達，你省可的罷！奴身上不方便，我前番乞你弄重了些，把奴的小肚子疼起來，這兩日纔好些兒。」西門慶因問：「你怎的身上不方便？」李瓶兒道：「不瞞你說，奴身中已懷臨月孕，望你將就些兒！」西門慶聽言，滿心歡喜，說道：「我的心肝，你怎不早說？既然如此，你爹胡亂耍耍罷！」于是樂極情濃，怡然感之，兩手抱定其股，一泄如注，婦人在下弓股承受其精。良久，只聞的西門慶氣喘吁吁，婦人鶯鶯聲軟，都被金蓮在外聽了個不亦樂乎。正聽之間，只見玉樓從後驀地來到。便問：「五丫頭，在這裡做甚麼兒？」那金蓮便搖手兒。兩個一齊走到軒內，慌的西門慶湊手腳不迭。金蓮問西門慶：「我去了這半日，你做甚麼？恰好還沒曾梳頭洗臉哩！」西門慶道：「我等著丫頭，取那茉莉花肥皂來，我洗臉。」金蓮道：「我不好說的。巴巴尋那肥皂洗臉，怪不的你的臉，洗的比人家屁股還白！」那西門慶聽了，也不著在意裡。落後梳洗罷，與玉樓一同坐下，因問：「你在後邊做甚麼來？帶了月琴來不曾？」玉樓道：「我在屋裡替大姐姐穿珠花來，到明日與吳舜臣媳婦兒鄭三姐下茶去戴。月琴，春梅拿了來。」不一時，春梅來到，說：「花兒都送與大娘、二娘收了。」西門慶令他安排酒來。不一時，冰盆內，沉李浮瓜；涼亭上，偎紅倚翠。玉樓道：「不使春梅請大姐姐？」西門慶道：「他又不飲酒，不消邀他去。」當下妻妾四人便了。西門慶居上坐，三個婦人兩邊打橫，得多少壺斟美釀，盤列珍羞。那潘金蓮放著椅兒不坐，只坐豆青磁涼墩兒。孟玉樓叫道：「五姐，你過這椅兒上坐，那涼墩兒只怕
冷。」金蓮道：「不妨事，我老人家不怕冰了胎，怕甚麼？」須臾，酒過三巡，西門慶教春梅取月琴來，教與玉樓；取琵琶，教金蓮彈：「你兩個唱一套『赤帝當權耀太虛』我聽。」金蓮不肯，說道：「我兒，誰養的你恁乖，俺每唱，你兩個是會受用快活；我不，也教李大姐也拿了庄樂器兒。」西門慶道：「他不會彈甚麼。」金蓮道：「他不會，教他在旁邊代板。」西門慶笑道：「這小淫婦！單管咬咀兒！」一面令春梅旋取了一副紅牙象板來，教李瓶兒拿著。他兩個方纔輕舒玉指，款跨鮫綃，合著聲唱雁過聲，丫鬟綉春在傍打扇。「赤帝當權耀太虛」唱畢，西門慶每人遞了一杯酒，與他吃了。那潘金蓮不住在席上只呷冰水，或吃生菓子。玉樓道：「五姐你今日怎的只吃生冷？」金蓮笑道：「我老人家肚內沒閑事，怕甚麼冷糕麼？」羞的李瓶兒在傍，臉上紅一塊，白一塊。西門慶瞅他一眼。說道：「你這小淫婦兒，單管只胡說白道的！」金蓮道：「哥兒，你多說了話，老媽媽睡著吃乾臘肉，是恁一絲兒一絲兒的，你管他怎的！」正飲酒中間，忽見雲生東南，霧障西北，雷聲隱隱，一陣大雨來，軒前花草皆濕。正是：
「江河淮海添新水，　　翠竹紅榴洗濯清。」
少頃雨止，天外殘虹，西邊透出日色來。得多少微雨過碧磯之潤，晚風涼院落之清。只見後邊小玉來請玉樓。玉樓道：「大姐姐叫，有幾朵珠花沒穿了，我去罷，惹的他怪。」李瓶兒道：「咱兩個一答兒裡去。奴也要看姐姐穿珠花哩！」西門慶道：「等我送你每一送。」于是取過月琴來，教玉樓彈著。西門慶排手，眾人齊唱梁州序：
「向晚來，雨過南軒，見池面紅粧凌亂。聽春雷隱隱，雨收雲散。但聞得荷香十里，新月一鉤此景佳無限。蘭湯初浴罷，晚粧殘，深院黃昏懶去眠。(合)金縷唱，碧筒勸，
向冰山雪檻排佳宴。清世界，能有幾人見？」
「柳陰中，忽噪新蟬，見流螢飛來庭院。聽菱歌何處，畫船歸晚。只見玉繩低度，朱戶無聲，此景猶堪羨。起來攜素手，鬢雲偏，月照紗廚人未眠。(合前)」
[節節高]「漣漪戲彩鴛，綠荷翻，清香湯下瓊珠濺。香風扇，芳沼邊，閑亭畔，坐來不覺人清健。蓬萊閬苑何足羨。(合)只恐西風又驚秋，暗中不覺流年換！」
眾人唱著，不覺到角門首。玉樓把月琴遞與春梅，和李瓶兒同往後去了。潘金蓮遂叫道：「孟三兒，等我等兒，我也去。」纔待撒了西門慶走，被西門慶一把手拉住了，說道：「小油嘴兒，你躲滑兒，我偏不放你。」拉著只一輪，險些不輪了一交。婦人道：「怪行貨子！我衣服新著出來的，看勾了我的肐膊；淡孩兒，他兩個都走去了。我看你留下我做甚麼？」西門慶道：「咱兩個在這太湖石下，取酒來投個壺兒耍子，吃三杯。」婦人道：「怪行貨子！咱往亭子上那裡投去來，平白在這裡做甚麼？你不信，使春梅小肉兒，他也不替你取酒來。」西門慶因使春梅，春梅越發把月琴丟與婦人，揚長的去了。婦人接過月琴，在手內彈了一回，說道：「我問孟三兒，也學會了幾句兒了。」一壁彈著，見太湖石畔石榴花，經雨盛開，戲折一枝，簪於雲鬢之傍，說道：「我老娘帶個三日不吃飯，眼前花。」被西門慶聽見，走向前，把他兩隻子小金蓮扛將起來，戲道：「我把這小淫婦，不看世界面上，就死了。」那婦人便道：「怪行貨子！且不要發訕，等我放下這月琴著。」于是把月琴順手倚在花臺邊，因說道：「我的兒，再二來來越發罷了。適纔你和李瓶兒搗去罷，沒地摭囂兒來纏我做甚麼？」西門慶道：「怪奴才！單管只胡說。誰和他有甚事！」婦人道：「我兒，你但行動，瞞不過當方土地。老娘是誰？你來瞞我！我往後邊送花兒
去，你兩個幹的好營生兒！」西門慶道：「怪小淫婦兒，休胡說！」于是按在花臺下，就親了個嘴，婦人連忙吐舌頭在他口裡。西門慶道：「你叫我親達達，我饒了你，放你起來罷！」那婦人強不過，叫了他聲：「親達達，我不是你那可意的，你來纏我怎的？」兩個正是：
「弄晴鶯舌於中巧，　　著雨花枝分外妍」
兩個頑了一回，婦人道：「咱往葡萄架那裡投壺耍子兒去，走來！于是把月琴跨在肐膊上，彈著找梁州序後半截：
「清宵思爽然，好涼天，瑤臺月下清虛殿。神仙春，開玳筵，重歡宴。任教玉漏催銀箭，水晶宮裡笙歌按。(合前)只恐西風又驚秋，不覺暗中流年換。」
[尾聲]「光陰迅速如飛電，好良宵，可惜漸闌。拚取歡娛歌笑喧。」
「日日花前宴，　　宵宵伴玉娥；
今生能有幾？　　不樂待如何！」
兩人並肩而行，須臾，轉過碧池，抹過木香亭，從翡翠軒前穿過，來到葡萄架下，睜眼觀看，端的好一座葡萄！但見：
「四面雕欄石甃，周圍翠葉深稠；迎眸霜色，如千枝紫彈墜流蘇；噴鼻秋香，似萬架綠雲垂繡帶。縋縋馬乳，水晶丸裡浥瓊槳；滾滾綠珠，金屑架中含翠幄。乃西域移來之種，隱甘泉珍玩之芳，端的四時花木襯幽葩，明月清風無價買。」
二人到於架下，原來放著四個涼墩，有一把壺在傍。金蓮把月琴倚了，和西門慶投壺。遠遠只見春梅拿著酒，秋菊掇著菓盒，盒子上一碗。水湃的菓子。婦人道：「小肉兒，你頭裡使性兒的去
了，如何又送將來了？」春梅道：「教人還往那裡尋你們去？誰知驀地這裡來。」秋菊放下去了。西門慶一面揭開盒，裡邊攢就的八槅細巧菓菜，一槅是糟鵝胗掌，一槅是一封書臘肉絲，一槅是木樨銀魚鮓，一槅是劈晒雛雞脯翅兒，一槅鮮蓮子兒，一槅新核桃穰兒，一槅鮮菱角，一槅鮮荸薺，一小銀素兒葡萄酒，兩個小金蓮蓬鍾兒，兩雙牙筯兒，安放一張小涼杌兒上。西門慶與婦人對面坐著，投壺耍子。須臾，過橋翎花，倒入雙飛雁，登科及第，二喬觀書，楊妃春睡，烏龍入洞，珍珠倒捲簾。投了十數壺，把婦人灌的醉了，不覺桃花上臉，秋波斜睨。西門慶要吃藥五香酒，又取酒去。金蓮說道：「小油嘴！我再央你央兒，往房內把涼蓆和枕頭取了來，我困的慌，這裡略倘倘兒。」那春梅故作撒嬌說道：「罷麼！偏有這些支使人的，誰替你又拿去？」西門慶道：「你不拿，教秋菊抱了來；你拿酒就是了。」那春梅搖著頭兒去了。遲了半日，只見秋菊先抱了涼蓆枕衾來。婦人吩咐：「放下舖蓋，拽花園門，往房裡看去，我叫你便來。」那秋菊應諾，放下衾枕，一直去了。這西門慶于是起身，脫下玉色紗兒，搭在欄杆上，逕往牡丹畦西畔，松牆邊花架下，小淨手去了。回來，婦人又早在架兒底下，鋪設涼簟枕衾停當，脫的上下沒條絲，仰臥於袵蓆之上，腳下穿著大紅鞋兒，手弄白紗扇兒搖涼。西門慶走來，看見怎不觸動淫心。于是乘著酒興，亦脫去上下衣，坐在一涼墩上。先將腳指挑弄其花心，挑的淫津流出，如蝸之吐涎；一面又將婦人紅繡花鞋兒，摘取下來戲，把他兩條腳帶解下來，拴其雙足，吊在兩邊葡萄架兒上如金龍探爪相似。使牝戶大張，紅鉤赤露，雞舌內吐。西門慶先倒覆著身子，執塵柄抵牝口，賣了個倒人翎花，一手據枕，極力而提之，提的陰中淫氣連綿如數，鰍行泥淖中相似。婦人在下，沒口子呼叫達達不絕。正幹在美處，只見春梅盪了酒來，一眼看見，把酒注子放下，一直
走到山頂上一座最高亭兒，名喚臥雲亭那裡，搭伏著棋卓兒，弄棋子耍子。西門慶抬頭看見他在上面，點手兒叫他不下來，說道：「小油嘴！我拿不下你來，就罷了！」于是撇了婦人，比及大扠步，從石磴上走到山頂亭子上時，那春梅早從右邊一條羊腸小道兒下去，打藏春塢雪洞兒裡穿過去，走到半中腰滴翠山叢花木深處，纔待藏躲，不想被西門慶撞見，黑影裡攔腰抱住，說道：「小油嘴！我卻也尋著你了！」遂輕輕抱出，到於葡萄架下，笑道：「你且吃鍾酒著。」一面摟他坐在腿上，兩個一遞一口飲酒。春梅見把婦人兩腿拴吊在架上，便說道：「不知你每甚麼張致，大青天白日裡，一時人來撞見，怪模怪樣的！」西門慶門道：「角門子關上了不曾？」春梅道：「我來時扣上來了。」西門慶道：「小油嘴！看我投個肉壺，名喚金彈打銀鵝你瞧。若打中一彈，我吃一鍾酒。于是向水碗內取了枚玉黃李子，向婦人牝中內，一連打了三個，皆中花心。這西門慶一連吃了三鍾藥五香酒，又令春梅斟了一鍾兒，遞與婦人吃。又把一個李子放在牝內，不取出來，又不行事。急的婦人春心沒亂，淫水直流，又不好去叫出來的。只是朦朧星眼，四肢軃然於枕蕈之上，口中叫道：「好個作怪的冤家！捉弄奴死了！」鶯聲顫掉。那西門慶叫春梅在傍打著扇，只顧吃酒不理他，吃來吃去，仰臥在醉翁椅兒上打睡，就睡著了。春梅見他醉睡，走來摸摸，打雪洞內一溜煙往後邊去了。聽見有人叫角門，開了門，原來是李瓶兒。由著西門慶睡了一個時辰，睜開眼醒來，看見婦人還吊在架下，兩隻白生生腿兒，蹺在兩邊，興不可遏。因見春梅不在跟前，向婦人道：「淫婦，我丟與你罷。」于是先摳出牝中李子，教婦人吃了。坐在隻枕頭上，向紗褶子順袋內，取出淫器包兒來，先以初使上銀托子，次只硫黃圈來；初時不肯，在牝口子來回，擂不肯深入。急的婦人仰身迎播，口中不住聲叫：「達達，快些進去罷！急壞了淫婦
了，我曉的你惱我為李瓶兒，故意使這促，卻來奈何我！今日經著你手段，再不敢惹你了！」西門慶笑道：「小淫婦兒，你知道，就好說話了。」于是一壁著他心子，把那話拽出來，向袋中包兒裡，打開捻了些閨豔聲嬌，塗在蛙口內，頂入牝中，送了幾送。須臾，那話昂健奢稜，跳胞暴恕起來，垂首看著，往來抽拽，翫其出入之勢。那婦人在枕畔朦朧星眼，呻吟不已，沒口子叫：「大達達，你不知使了甚麼行子，進去又罷了！淫婦的心子痒到骨髓裡去了，可怜見饒了罷。」淫婦口裡硶死的言語都叫出來，這西門慶一上手，就是三四百回，兩隻手倒按住枕蓆，仰身竭力，迎播掀幹，抽沒至脛，復迸至根者，又約一百餘下。婦人以帕在下，不住手搽拭牝中之津，隨拭隨出，袵席為之皆濕。西門慶行貨子，沒稜露腦，往來逗遛不已，因向婦人說道：「我要耍個老和尚撞鐘。」忽然仰身望前只一送，那話攘進去了，直抵牝屋之上。牝屋者，乃婦人牝中深極處，有肉如含苞花蕊；到此處，微折男子莖首，覺翕然暢美不可言。婦人觸疼急跨其身，只聽磕碴響了一聲，把個硫黃圈子折在裡面，婦人則目瞑息，微有聲嘶，舌尖冰冷，四肢收軃，然於袵席之上矣。西門慶慌了，急解其縛，向牝中摳出硫黃圈，并勉鈴來，折做兩截，于是把婦人扶坐。半日，星眸驚閃，甦省過來，因向西門慶作嬌泣聲，說道：「我的達達，你今日怎的這般大惡？險不喪了奴之性命，今後再不可這般所為，不是耍處，我如今頭目森森然，莫知所之矣！」西門慶見日色已西，連忙替他披上衣裳，叫了春梅、秋菊來收拾衾枕同扶他歸房。春梅回來，看著秋菊收了吃酒的家火，纔待關花園門。來昭的兒子小鐵棍兒，從花架下鑽出來趕著春梅，問姑娘要菓子吃。春梅道：「小囚兒，你在那裡來？」把了幾個李子、桃子與他，說道：「你爺醉了，還不往前邊去，只怕他看見打你！」那猴子接了菓子，一直去了。春梅關了花園門回
來，打發西門慶與婦人上床就寢。不在話下。正是
「朝隨金谷宴，　　暮伴綺樓娃；
休道歡娛處，　　流光逐暮霞。」
畢竟未知後來何如，且聽下回分解：
集／小說／繡像金瓶梅詞話／第五十二回　應伯爵山洞戲春嬌　潘金蓮花園看蘑菇(P.263)
第五十二回　應伯爵山洞戲春嬌　潘金蓮花園看蘑菇
「海棠深院雨初收，　　苔徑無風蝶自由，
百結丁香誇美麗，　　三眠楊柳弄輕柔：
小桃酒膩紅尤淺，　　芳草寒餘綠漸稠，
寂寂珠簾歸燕子，　　子規啼處一春愁。」
話說那日西門慶在夏提刑家吃酒，宋巡按送禮與他，心中十分歡喜，夏提刑亦敬重不同往日，攔門勸酒；吃至二更天氣，纔放回家。潘金蓮又早向燈下除去冠兒，露著粉面油頭，交春梅床上設放衾枕，搽抹涼蓆乾淨。薰香澡牝，等候西門慶。進門接著，見他酒帶半酣，連忙替他脫了衣裳，春梅點茶來吃了，打發上床歇息。見婦人脫得光赤條身子，坐著床沿，低垂著頭，將那白生生腿兒橫抱膝上纏腳換剛三寸，恰半扠大紅平底睡鞋兒。西門慶一見，淫心輒起，塵柄挺然而興，因問婦人要淫器包兒。婦人連忙向褥子底下，摸出來，遞與他。西門慶把兩個托子都帶上，一手摟過婦人在懷裡，因說：「你達今日要和你幹個後庭花兒，你肯不肯？」那婦人瞅了一眼，說道：「好個沒廉恥冤家！你成日和書童兒小廝幹的不值了，又纏起我來了。你和那奴才幹去不是！」西門慶笑道：「怪小油嘴兒，罷麼！你若依了我，又稀罕小廝做甚麼？你不知你達心裏
，好的是這樁兒。管情放到里頭去，我就過了。」婦人被他再三纏不過，說道：「奴只怕挨不的你這大行貨，你把頭子上圈去了一個，我和你耍一遭試試。」西門慶真個除去硫黃圈，根下只柬著銀托子，令婦人馬爬在床上，屁股高蹶，將唾津塗抹在龜頭上，往來濡研頂入。龜頭昂健，半響僅沒其稜，婦人在下，蹙眉隱忍，口中咬汗子難捱，叫道：「達達慢著些，這個比不的前頭，撐得裏頭熱炙火燎，疼起來。」這西門慶叫道：「好心肝，你叫著達達不妨事，到明日買一套好顏色粧花紗衣服與你穿。」婦人道：「那衣服倒也有在，我昨日見李桂姐穿的，那五色線掐羊皮金挑的，油鵝黃銀條紗裙子倒好看，說是裡邊買的。他每都有，只我沒這條裙子。倒不知多少銀子，你倒買一條我穿罷了！」西門慶道：「不打緊，我到明日替你買。」一壁說著，在上頗作抽拽，只顧沒稜露腦，淺抽深送不已。婦人回首流眸叫道：「好達達，這裏緊著人，疼的要不的。如何只顧這般動作起來了，我央及你，好歹快些丟了罷！」這西門慶不聽，且扶其股，翫其出入之勢，一面口中呼道：「潘五兒，小淫婦兒，你好生浪浪的叫著達達，哄出你達達兒來罷！」那婦人真個在下，星眼朦朧，鶯聲款掉，柳腰款擺，香肌半就，口中艷聲柔語，百般難述。良久，西門慶覺精來，兩手扳其股，極力而之，扣股之聲，響之不絕，那婦人在下邊，呻吟成一塊，不能禁止。臨過之時，西門慶把婦人屁股只一扳，塵柄盡沒至根，直抵于深異處，其美不可當，于是怡然感之，一泄如注。婦人承受其精，二體偎貼良久，拽出塵抦，但見猩紅染莖，蛙口流涎，婦人以帕抹之，方纔就寢，一宿晚景題過。次日，西門慶早辰到衙門中回來，有安主事、黃主事那裏差人來下請書：二十二日，在磚廠劉太監庄上設席，請早去。西門慶打發人去了，從上房吃了粥，正出廳來。只見篦頭的小周兒，扒倒地下磕頭，在傍伺候。西門慶道：「你來得正好
，我正要尋你篦篦頭哩。」于是走到花園翡翠軒小捲棚內，西門慶坐在一張涼椅兒上，除了巾幘，打開頭髮。小周兒在後面卓上，鈾下梳篦家活，與他篦頭榔髮。觀其泥垢，辨其風雪，跪下討賞錢，說：「老爹今歲必有大遷轉，髮上氣色甚旺！」西門慶大喜，篦了頭，又交他取耳，掐捏身上。他有滾身上一弄兒家活，到處都與西門慶滾捏過，又行導引之法，把西門慶弄的渾身通泰。賞了他五錢銀子，交他吃了飯伺候，與哥兒剃頭。西門慶就在書房內，倒在大理石床上，就睡著了。那日楊姑娘起身，王姑子與薛姑子要家去。吳月娘將他原來的盒子，都裝了些蒸酥茶食，打發起身。兩個姑子，每人又是五錢銀子；兩個小姑子，與了他兩疋小布兒，管待出門。薛姑子又囑付月娘：「到壬子日，把那藥吃了，管情就有喜事。」月娘道：「薛爺，你這一去，八月裏到我生日，好歹走走，我這里盼你哩！」薛姑子合掌問訊道：「打攪菩薩這里！我到那日已定來。」于是作辭月娘，眾人都送到大門首。月娘與大妗子回後邊去了，只有孟玉樓、潘金蓮、李瓶兒、西門大姐、李桂姐，穿著白銀條紗對衿衫兒，鵝黃縷金挑線紗裙子，戴著銀絲髻，翠水祥雲鈿兒，金累絲簪子，紫夾石墜子，大紅鞋兒，抱著官哥兒，來花園裡遊翫。李瓶兒道：「桂姐，你遞過來，等我抱罷。」桂姐道：「六娘，不妨事，我心裏要抱抱哥子。」孟玉樓道：「桂姐，你還沒到你爹新收拾書房兒瞧瞧來！」到花園內，金蓮見紫薇花開得爛熳，摘了兩朵與桂姐戴。于是順著松牆兒，到翡翠軒，見裡邊擺設的床帳屏几，書畫琴棋，極其消灑。床上綃帳銀鉤，冰簟珊枕，西門慶正倒在床上，睡思正濃。傍邊流金小篆，焚著一縷龍涎，綠窗半掩，窗外芭蕉低映。那潘金蓮且在卓上，掀弄他的香盒兒，玉樓和李瓶兒都坐在椅兒上。西門慶忽翻過身來，看見眾婦人都在屋裡。便道：「你每來做甚麼？」金蓮道：「桂姐要看看你的書房哩，俺每引他
來瞧瞧。」那西門慶見他抱著官哥兒，又引鬥了一回。忽見畫童來說：「應二爹來了。」眾婦人都亂走不迭，往李瓶兒那邊去了。應伯爵走到松牆邊，看見桂姐抱著官哥兒，便道：「好呀！李桂姐在這裏！」故意問道：「你幾時來？」那桂姐走了，說道：「罷麼。怪花子，又不關你事，問怎的？」伯爵道：「好小淫婦兒，不關我事？也罷，你且與我個嘴罷。」于是摟過來，就要親嘴。被桂姐用手只一推，罵道：「賊不得人意怪攘刀子！若不是怕諕了哥子，我這一扇把子打的你！」西門慶走出來，看見伯爵拉著桂姐，說道：「怪狗材，看諕了孩兒！」因交書童：「你抱哥兒送與你六娘去。」那書童連忙接過來。奶子如意兒正在松牆拐角邊等候，接的去了。伯爵和桂姐兩個，站著說話，問：「你的事怎樣的？」桂姐道：「多虧爹這里可怜見，差保哥替我往東京說去了。」伯爵道：「好好，也罷了，如此你放心些。」說畢，桂姐就往後邊去了。伯爵道：「怪小淫婦兒，你過來，我還和你說話。」桂姐道：「我走走就來。」于是也往李瓶兒這邊來了。伯爵與西門慶纔唱喏，兩個在軒內坐的。西門慶道：「昨日我在夏龍溪家吃酒，大巡宋道長那里差人送禮，送了一口鮮豬。我恐怕放不的，今早旋叫了廚子來卸開，用椒料連豬頭燒了。你休去了！如今請了謝子純來，咱每打雙陸同享了罷。」一面使琴童兒：「快請你謝爹去，你說應二爹在這裡。」琴童兒應諾，一直去了。伯爵因問：「徐家銀子，討了來了？」西門慶道：「賊沒行止的狗骨禿！明日纔有。先與二百五十兩，你交他兩個後日來；少的我家裏湊與他罷。」伯爵道：「這等又好了。怕不的他今日買些鮮物兒來孝順你！」西門慶道：「倒不消交他費心。」說了一回。西門慶問道：「老孫、祝麻子兩個，都起身去了不曾？」伯爵道：「這咱哩，從李桂兒家拏出來，在縣里監了一夜。第二日，三個一條鐵索，都解上東京去了。到那裏，沒個清潔來家
的。你只說成日圖飲快食肉，前架蟲－好容易吃的果子兒！似這等苦兒也是他受。路上這等大熱天，著鐵索扛著，又沒盤纏，有甚麼要緊！」西門慶笑道：「怪狗材，充軍擺站的不過。誰交他成日跟著王家小廝，只胡撞來？李六他尋的苦兒他受！」伯爵道：「哥，你說的有理。蒼蠅不鑽沒縫的雞彈！他怎的不尋我和謝子純？清的只是清，渾的只是渾！」正說著，謝希大到了。唱畢喏坐下，只顧搧扇子。西門慶問道：「你怎的走恁一臉汗？」希大道：「哥別題，大官兒去遲了一步兒，我不在家了。看剛出大門，可可他就到了。今日平白惹了一肚子氣！」伯爵問道：「你惹的又是甚麼氣？」希大道：「大清早辰，老孫媽媽子走到我那裏說我弄了他去！因主何故？恁不合理的老淫婦！你家漢子成日摽著人在院裏頑，酒快肉吃，大把家撾了銀子錢家去。你過陰去來，誰不知道？你討保頭錢，分與那個一分兒使也怎的！交我扛了兩句，走出來，不想哥這裏呼喚。」伯爵道：「我剛纔這裏和哥不說，新酒放在兩下哩，清自清，渾自渾，出不的。咱每怎麼說來？我說跟著王家小廝，到明日有一欠；今日如何，撞到這網里，怨暢不的人！」西門慶道：「王家那小廝，著甚大氣槩，幾年兒了，腦子還未變全。養老婆，還不勾俺每那咱撒下的，羞死鬼罷了！」伯爵道：「他曾見過甚麼大頭面？且比哥那咱的勾當？題起來，把他諕殺了罷了！」說畢，小廝拿茶上來吃了。西門慶道：「你兩個打雙陸，後邊做著個水麵，等我叫小廝拿麵來咱每吃。」不一時，琴童來放卓兒，畫童兒用方盒拿上四個靠山小碟兒，盛著四樣小菜兒，一碟十香瓜茄，一碟五方荳豉，一碟醬油浸的鮮花椒，一碟糖蒜，三碟兒蒜汁，一大碗豬肉滷，一張銀湯匙，三雙牙筯，擺放停當。西門慶走來坐下，然後拿上三碗麵來，各人自取澆滷，傾上蒜醋。那應伯爵與謝希大，拏起筋來，只三扒兩嚥，就是一碗；兩人登時狠了七碗。西門慶兩碗還吃
不了。說道：「我的兒，你兩個吃這些！」伯爵道：「哥，今日這麵是那位姐兒下的？又爽口，又好吃。」謝希大道：「本等滷打的停當。我只是剛纔家裏吃了飯來了，不然，我還禁一碗。」兩個吃的熱上來，把衣服脫了，搭在椅子上。見琴童兒收家活，便道：「大官兒，到後邊取些水來，俺每漱漱口。」謝希大道：「溫茶兒又好，熱的，盪的死蒜臭。」少頃，畫童兒拿茶至。三人吃了茶，出來外邊松牆外，各花臺邊走了一遭。只見黃四家送了四盒子禮來，平安兒掇進了，與西門慶瞧，一盒鮮烏菱，一盒鮮荸薺，四尾冰湃的大鰣魚，一盒枇杷果。伯爵看見，說道：「好東西兒！他不知那裏剜的送來？我且嚐個兒著。」一手撾了好幾個，遞了兩個與謝希大，說道：「還有活到老死，還不知此物甚麼東西哩！」西門慶道：「怪狗材，還沒供養佛，就先撾了吃。」伯爵道：「甚麼沒供佛，我且入口無贓著。」西門慶分付：「交到後邊收了。問你三娘討三錢銀子賞他。」伯爵問：「是李錦送來？是黃寧兒？」平安道：「是黃寧兒。」伯爵道：「今日造化了這□骨禿了，又賞他這三錢銀子。」這裏西門慶看著他兩個打雙陸不題。且說月娘和桂姐、李嬌兒、孟玉樓、潘金蓮、李瓶兒、大姐，都在後邊上房明間內吃了飯，在穿廊下坐的。只見小周兒在影壁前，探頭舒腦的。李瓶兒道：「小周兒，你來的好，且進來與小大官兒剃剃頭，把頭髮都長長了。」小周兒連忙向前，都磕了頭說：「剛纔老爹分付，交小的進來，與哥兒剃頭。」月娘道：「六姐，妳拏曆頭看看，好日子歹日子？就與孩子剃頭！」這金蓮便交小玉取了曆頭來，揭開看了一回，說道：「今日是四月廿一日，是個庚戍日，金定婁金狗當直，宜祭祀、官帶出行、裁衣沐浴、剃頭、修造動土，宜用午時。好日期！」月娘道：「既是好日子，交丫頭熱水，你替孩兒洗頭。交小周兒慢慢哄著他剃。小玉在傍，替他用汗巾兒接著頭髮兒。那裏纔剃得幾刀
兒下來，這官哥兒呱的聲怪哭起來。那小周連忙趕著他哭，只顧剃。不想把孩子哭的那口氣彆下去，不言語了，臉便脹的紅了。李瓶兒也諕慌手腳，連忙說：「不剃罷，不剃罷！」那小周兒諕的收不迭家活，往外沒腳子跑。月娘道：「我說這孩子，有些不長俊，護頭，自家替他剪剪罷。平白交進來剃，剃的好麼？」天假其便，那孩子彆了半日氣，放出聲來了。李瓶兒一塊石頭方纔落地，只顧抱在懷裏，拍哄著他，說道：「好小周兒，恁大膽，平白進來，把哥哥頭來剃了去了！剃的恁半落不合接，欺負我的哥哥！還不拏回來，等我打與哥哥出氣！」於是抱到月娘根前。月娘道：「不長俊的小花子兒，剃頭要了你便益了？這等哭！剩下這些，到明日做剪毛賊！」引鬥了一回，李瓶兒交與奶子。月娘分付：「且休與他奶吃，等他睡一回兒與他吃。」奶子抱的他前邊去了。只見來安兒進來，取小周兒的家活，說：「門首諕的小周兒臉焦黃的。」月娘問道：「他吃了飯不曾？」來安道：「他吃了飯，爹賞他五錢銀子。」月娘交來安：「你拏一甌子酒出去與他。諕著人家，好容易討這幾個錢！」小玉連忙篩了一盞，拏了一碟臘肉，交來安與他吃了，往家去了。吳月娘因交金蓮：「你看看曆頭，幾時是壬子日？」金蓮看了，說道：「二十三是壬子日，交芒種五月節。」便道：「姐姐，你問他怎的？」月娘道：「我不怎的，問一聲兒。」李桂姐接過曆頭來看了，說道：「這二十四日苦惱，是俺娘的生日，我不得在家。」月娘道：「前月初十日，是你姐姐生日過了。這二十四日，可可兒又是你媽的生日了。原來你院中人家，一日害兩樣病，做三個生日，日里害思錢病，黑夜思漢子的病；早辰是媽的生日，晌午是姐姐生日，晚夕是自家生日。怎的都擠在一塊兒？趁著姐夫有錢，攛掇著都生日了罷。」桂姐只是笑，不做聲。只見西門慶使了畫童兒來請，桂姐方向月娘房中粧點，勻了臉，往花園中來。捲棚內，又
早放下八仙卓兒，前後放下簾櫳來。卓上擺設許多肴饌，兩大盤燒豬肉，兩盤燒鴨子，兩盤新煎鰣魚，四碟玫瑰點心，兩碟白燒筍雞，兩碟燉爛鴿子雛兒。然後又是四碟臟子、血皮、豬肚、釀腸之類。眾人吃了一回，桂姐在傍拏鍾兒遞酒。伯爵道：「你爹聽著說，不是我索落你，事情兒已是停當了。你爹又替你縣中說了，不尋你了；虧了誰？還虧了我，再三央及你爹，他纔肯了，平白他肯替你說人情去了？隨你心愛的甚麼曲兒，你唱個兒我聽下酒，也是拏勤勞准折。」桂姐笑罵道：「怪硶花子，你虼兒，好大面皮兒！爹他肯信你說話？」伯爵道：「你這賊小淫婦兒，你經還沒唸，就先打和尚起來！要吃飯，休要惡了火頭。你敢笑和尚沒丈母？我就單丁擺佈不起你這小淫婦兒？你休笑譁，我半邊俏還動的！」被桂姐拏手中扇把子，儘力向他身上打了兩下。西門慶笑罵道：「你這狗材，到明日論個男盜女娼，還虧了原問處。」笑了一回，桂姐慢慢纔拏起琵琶，橫擔膝上，啟朱唇，露皓齒，唱了個伊州三台令：
「思量你好辜恩，便忘了誓盟，遇花朝月夕良辰，好交我虛度了青春。悶懨懨，把欄杆凭倚，凝望他怎生全無個音信？幾回自忖，多應是我分薄緣輕。」
[黃鶯兒]
「誰想有這一程，(伯爵道：「陽溝里翻了船，後十年也不知道。」)減香肌，憔瘦損；(伯爵道：「愛好貪他，閃在人水里。」)鏡鸞塵鎖，無心整。脂粉懶勻，花枝又懶簪；空教我黛眉蹙破春山恨。(伯爵道：「你記的說，接客千個，情在一人，無言對鏡長吁氣，半是思君半恨君。你兩個當初好，如今就為他耽些驚怕兒也罷，不抱怨了！」桂姐道：「汗邪了你，怎的胡說！」)最難禁，(伯爵道：「你難禁，別人卻怎樣禁的？
」)譙樓上畫角，吹徹了斷腸聲！(伯爵道：「腸子倒沒斷，這一回來，提你的斷了線，你兩個休提了。」被桂姐儘力打了一下，罵道：「賊們攘的，今日汗歪了你，只鬼混人的！」)
[集賢賓]
「幽窗靜悄，月又明，恨獨倚幃屏。驀聽的孤鴻，只在樓外鳴，把離愁又還題醒。更長漏永，早不覺燈昏香盡，眠未成，他那裏睡得安穩？」(伯爵道：「傻小淫婦兒，他怎的睡不安穩？又沒拏了他去，落合的在家裏睡覺兒裡。你便在人家躲著，逐日懷著羊皮兒，直等東京人來，一塊石頭方落地。」桂姐被他說急了，便道：「爹，你看應花子來！不知怎的，只發訕纏我！」伯爵道：「你這回纔認得爹了？」桂姐不理他，彈著琵琶又唱。)
[雙聲疊韻]
「思量起，思量起，怎不上心。(伯爵道：「揉著你那癢癢處，不由你不上心。」)無人處，無人處，淚珠兒暗傾。」(伯爵道：「一個人慣溺床，那一日，他娘死了，守孝，打鋪在靈前睡，晚了，不想又溺下了。人進來看見褥子濕，問：『怎的來？』那人沒的回答，只說：『你不知，我夜間眼淚打肚裏流出來了。』就和你一般，為他聲說不的，只好背地哭罷了。」桂姐道：「沒羞的孩兒，你看見來？汗邪了你哩！」)「我怨他，我怨他，說他不盡；(伯爵道：「我又一件說，你怎的不怨天，赤道得了他多少錢？見今日躲在人家，把買賣都悞了！說他不盡，是左門神白臉子，極古來子。不知道甚麼
兒的，好哄他。」)誰知道這裏先走滾。(伯爵道：「可知拏著到手中，還飛了哩！」)自恨我當初，不合地認真！」(伯爵道：「傻小淫婦兒，如今年程在這裏，三歲小孩兒出來，也哄不過，何況風月中子弟，你和他認真？你且住了，等我唱個南枝兒你聽：『風月事，我說與你聽，如今年程，論不的假真，個個人古怪精靈，個個人久慣牢成。倒將計活埋扡他瞎缸暗頂。老虔婆只要圖財，小淫婦兒少不的拽著脖子往前掙！苦似投河，愁如覓井。幾時得把業子填完，就變驢變馬也不幹這個營生！』」當下把桂姐說的哭起來了。被西門慶向伯爵頭上打了一扇子，笑罵道：「你這斷了腸子的狗材，生生兒吃你把人就歐殺了！」因叫桂姐：「你唱，不要理他。」謝希大道：「應二哥，你好沒趣，今日左來右去，只欺負我這乾女兒！你再言語，口上生個大疔瘡！」那桂姐半日拏起琵琶又唱。)
[簇御林]
「人都道、人都道，他志誠，(伯爵纔待言語，被希大把口按了，說道：「桂姐，你唱，休理他！」李桂姐又唱道。)卻原來廝勾引，眼睜睜，心口不相應。(希大放了手。伯爵又說：
「相應倒好了，弄不出此事來了。心口裏不相應，如今虎口裏倒相應；不多，也只兩三炷兒。」桂姐道：「白眉赤眼，你看見來？」伯爵道：「我沒看見，在樂星堂裏不是？」連西門慶眾人都笑起來了。)山誓海盟，說假道真，險些兒不為他錯害了相思病！(伯爵道：「好保蟲兒，只有錯買了的，沒有錯賣了的。你院中人，肯把病兒錯害了？」)負心人，看伊家做作，如何交我有前程？」(伯爵道：「前程也不敢指望他，到明日
，少不了他個招宣襲了罷！」)
[琥珀貓兒]
「日疏日遠，再相逢，枉了奴痴心寧耐等。(伯爵道：「等到幾日？到明日東京了畢事，再回爐也是不遲。」)想巫山雲雨夢難成，薄情，猛拚今生，和你鳳拆鸞分！」
[尾聲]
「冤家下得忒薄，割捨的將人孤另，那日里恩情番成做畫餅！」
唱畢，謝希大道：「罷罷！叫畫童兒接過琵琶去，等我酧勞桂姐一杯酒兒！」伯爵道：「等我哺菜兒。我本領兒不濟事，拏勤勞准折罷了。」桂姐道：「花子過去，誰理你！你大拳打了人，這回拏手來摸挲！」當下希大一連遞了桂姐三杯酒。拉伯爵道：「咱每還有那兩盤雙陸打了罷。」于是二人又打雙陸。西門慶遞了個眼色與桂姐，就往外走。伯爵道：「哥你往後邊去，捎些香茶兒出來。頭里吃了些蒜，這回子倒反帳兒，惡泛泛起來了。」西門慶道：「我那里得得香茶兒來？」伯爵道：「哥，你還哄我哩。杭州劉學官送了你好少兒著，你獨吃也不好。」西門慶笑的後邊去了。那桂姐□□出來，在太湖石畔推掐花兒戴，也不見了。伯爵與希大一連打了三盤雙陸，等西門慶白不見出來，問畫童兒：「你爹在後邊做甚麼哩？」畫童兒道：「爹在後邊，就出來了。」伯爵道：「就出來，卻往那去了？」因交謝希大：「你這裏坐著，等我尋他尋去。」那謝希大且和書童兒兩個在書卓上下象棋。原來西門慶只走到李瓶兒房裏，就出來了。在木香棚下，看見李桂姐，就拉到藏春塢雪洞兒里，把門兒掩著，兩個坐在矮床兒上說話。原來西門慶走到李瓶兒
房裏，吃了藥出來。把桂姐摟在懷中，坐于腿上，一徑露出那話來，與他瞧。把桂姐諕了一跳，便問：「怎的就這般大？」西門慶悉把吃胡僧藥，告訴了一遍。先交他低垂粉頸，款啟惺唇，品咂了一回。然後輕輕搊起他剛半扠，恰三寸，好錐靶，賽藕芽，步香塵，舞翠盤，千人愛，萬人貪，兩隻小小金蓮來，跨在兩邊肐膊，穿著大紅素段白綾高底鞋兒，粧花金欄膝褲，腿兒用紗綠線帶紮著，抱到一張椅兒上，兩個就幹起來。不想應伯爵到各亭兒上，尋了一遭，尋不著，打滴翠巖小洞兒里穿過去。到了木香棚，抹轉葡萄架，到松竹深處藏春塢邊，隱隱聽見有人笑聲，又不知在何處。這伯爵慢慢躡足潛蹤，掀開簾兒，見兩扇洞門兒虛掩，在外面只顧聽覷。聽見桂姐顫著聲兒，將身子只顧迎播著西門慶叫：「達達，快些了事罷，只怕有人來。」被伯爵猛然大叫一聲，推開門進來。看見西門慶把桂姐扛著腿子，在椅兒上正幹得好，說道：「快取水來，潑潑兩個攘心的，摟到一答里了。」李桂姐道：「怪攘刀子，猛的進來，諕了我一跳！」伯爵道：「快些兒了事，好容易？也得值那些數兒是的！怕有人來看見，我就來了。且過來，等我抽個頭兒著。」西門慶便道：「怪狗材！快出去罷了，休鬼混！我只怕小廝來看見。」那應伯爵道：「小淫婦兒，你央及我央及兒；不然，我就吆喝起來，連後邊嫂子們都嚷的知道。你既認做乾女兒了，好意交你躲住兩日兒，你又偷漢子！交你了不成？」桂姐道：「去罷，應怪花子。」伯爵道：「我去罷！我且親個嘴著。」于是按著桂姐，親訖一嘴，纔走出來。西門慶道：「怪狗材！還不帶上門哩！」伯爵一面走來，把門帶上，說道：「我兒，兩個儘著搗，儘著搗。搗吊底子，不關我事。」纔走到那個松樹兒底下，又回來說道：「你頭里許我的香茶，在那裏？」西門慶道：「怪狗材，等住會，我與你就是了，又來纏人！」那伯爵方纔一直笑的去了。桂姐道：「好個不得人
意的攘刀子的！」這西門慶和桂姐兩個在雪洞內，足幹勾約一個時辰，吃了一枚紅棗兒，纔得了事，雨散雲收。有詩為證：
「海棠枝上鶯梭急，　　綠竹陰中燕語頻；
閒來付與丹青手，　　一段春嬌畫不成。」
少頃，二人整衣出來。桂姐向他袖子內，掏出好些香茶來袖了。西門慶則使的滿身香汗，氣喘吁吁，走來馬纓花下溺尿。李桂姐腰裏摸出鏡子來，在月窗上擱著，整雲理鬢，往後邊去了。西門慶走到李瓶兒房裏，洗洗手出來。伯爵問他要香茶，西門慶道：「怪花子，你害了痞！如何只鬼混人！」每人掐了一撮與他。伯爵道：「只與我這兩個兒！由他由他，等我問李家小淫婦兒要。」正說著，只見李銘走來磕頭。伯爵道：「李日新在那裏來？你沒曾打聽得他每的事怎麼樣兒了？」李銘道：「俺桂姐虧了爹這裏。這兩日縣里也沒人來催，只等京中示下哩。」伯爵道：「齊家那小老婆子出來了？」李銘道：「齊香兒還在王皇親宅內躲著哩。桂姐在爹這里好，誰人敢來尋？」伯爵道：「要不然也費手，虧我和你謝爹再三央勸你爹：『你不替他處處兒，交他那里尋頭腦去？』」李銘道：「爹這裏不管，就了不成；俺三嬸老人家，風風勢勢的，幹出甚麼事？」伯爵道：「我記的這幾時是他生日。俺每會了你爹，與他做做生日。」李銘道：「爹們不消了。到明日事情畢了，三嬸和桂姐愁不請爹們坐坐。」伯爵道：「到其間，俺每補生日就是了。」因叫他近前：「你且替我吃了這鍾酒著，我吃了這一日了，吃不的了。」那李銘接過銀把鍾來，跪著一飲而盡。謝希大交琴童，又斟了一鐘與他。伯爵道：「你敢沒吃飯？卓上還剩了一盤點心。」謝希大又拏兩盤燒豬頭肉和鴨子，遞與他。李銘雙手接的，下邊吃去了。伯爵用筯子又撥了
半段鰣魚與他，說道：「我見你今年還沒食這個哩，且嚐新著。」西門慶道：「怪狗材，都拏與他吃罷了，又留下做甚麼？」伯爵道：「等住回，吃的酒闌上來餓了，我不會吃飯兒？你每那里曉得，江南此魚，一年只過一遭兒！吃到牙縫兒里，剔出來，都是香的，好容易！公道說，就是朝廷還沒吃哩！不是哥這里，誰家有？」正說著，只見畫童兒拿出四碟鮮物兒來：一碟烏菱，一碟荸薺，一碟雪藕，一碟枇杷。西門慶還沒曾放到口裏，被應伯爵連碟子都撾過去，倒的袖了。謝希大道：「你也留兩個兒我吃。」也得手撾一碟子烏菱來，只落下藕在卓子上。西門慶掐了一塊，放在口內，別的與了李銘吃了。分付畫童，後邊再取兩個枇杷來賞李銘。李銘接的袖了，到家把與三媽吃。李銘吃了點心上來，拏箏過來，纔彈唱了。伯爵道：「你唱個花藥欄，俺每聽罷！」李銘調定箏絃，拏腔唱道：
「新綠池邊，猛拍欄杆，心事向誰論？花也無言，蝶也無言，離恨滿懷縈牽。恨東君不解留去客，嘆舞紅飄絮，蝶粉輕沾。景依然，事依然，悄然不見郎面。」
[塞鴻秋]
「俺想別時正逢春，海棠花初綻蕊，微分間現。不覺的榴花噴，紅蓮放，沉冰果，避暑搖紈扇。霎時間菊花黃，金風動，敗葉飄，桐梧變。」
「逡巡見臘梅開，冰花墜，暖閣內把香醪旋。四季景偏多，思想心中戀。不知俺那俏冤家冷清清獨自個，悶懨懨，何處耽寂怨？」
「金殿喜重重嗟怨，自古風流悞少年。那堪值暮春天！生怕到黃昏，愁怕到黃昏，獨自個悶不成歡。換寶香薰被，誰共宿？嘆夜長枕冷衾寒。你孤眠，我孤眠，但只是魂夢裏相見。」
[貨郎兒]
「有一日稱了俺平生心愿，成合了夫妻謝天；今生天對兒好姻緣，冷清清耽寂寞，愁沉沉受熬煎。」
[醉太平煞尾]
「只為俺多情的業冤，今日恨惹情牽。想當初說山盟言海誓在星前，擔閣了風流少年。有一日朝雲暮雨成姻眷，畫堂歌舞排歡宴，羅幃錦帳永團圓。花燭洞房成連理，休忘了受過熬煎有萬千。」
當日三個吃至掌燈時候，還等著後邊拿出綠荳白米飯來吃了，纔去。伯爵道：「哥，明日不得閒？」西門慶道：「我明日往磚廠劉監庄子上，安主事、黃主事兩個昨來請我吃酒，早去了。」伯爵道：「李三、黃四那事，我後日會他來罷！」西門慶點頭兒，分付：「交他那日後晌來，休來早了。」三人也不等送就去了。西門慶交畫童看著收家活，就歸後邊孟玉樓房中歇去了，一宿無話。到次日西門慶早起，也沒往衙門中去。吃了粥，冠帶著，騎馬拏著金扇，僕從跟隨，出城南三十里，逕往劉太監庄上來赴席。那日畫童與玳安兩個，都跟去了，不在話下。潘金蓮趕西門慶不在家，與李瓶兒計較，將陳經濟輸的那三錢銀子，又交李瓶兒添出七錢來，交來興兒買了一隻燒鴨，兩隻雞，一錢銀子下飯，一罈金華酒，一瓶白酒，一錢銀子裹餡涼糕，交來興兒媳婦整理端正。金蓮對著月娘說：「大姐那日鬥牌嬴了陳姐夫三錢銀子。李大姐又添七錢，今治了東道兒，請姐姐在花園裏吃。」吳月娘就同孟玉樓、李嬌兒、孫雪娥、大姐、桂姐，先在捲棚內吃了一回。然後拿了酒菜兒，往山子上，一個最高的臥雲亭兒上，那裏下棋投壺耍子。孟玉樓便與李嬌兒、大姐、孫雪娥都往翫花樓上去，凭欄杆望下看，那山子前面，牡丹畦、芍藥圃、海棠軒
、薔微架、木香棚、玫瑰樹，端的有四時不謝之花，八節長春之景。觀了一回，下來。小玉、迎春卻在臥雲亭上，侍奉月娘斟酒下菜。月娘猛然想起，問道：「今日倒不請陳姐夫來坐？」大姐道：「爹又使他今日往門外徐家催銀子去了，也待好來也。」不一時陳經濟來到，穿著玄色練絨紗衣，腳下涼鞋淨襪，頭上纓子瓦楞帽兒，金簪子，向月娘眾人作了揖，就拉過大姐，一處坐下。向月娘說：「徐家銀子討了來了。共五封，二百五十兩，送到房裡，玉簫收了。」于是傳杯換盞，酒過數巡，各添春色。月娘與李嬌兒、桂姐三個下棋；玉樓、李瓶兒、孫雪娥、大姐、經濟便向各處遊翫觀花草。惟有金蓮在山子後，那芭蕉叢深處，將手中白紗團扇兒，且去撲蝴蝶為戲。不防經濟驀地走在背後，猛然叫道：「五娘，你不會撲蝴蝶，我等與你撲。這蝴蝶就和你老人家一般，有些毬子心腸，滾上滾下的走滾大。」那金蓮扭回粉頸，科睨秋波，對著陳經濟笑罵道：「你這少死的賊短命！誰要你撲？將人來聽見，敢待死也！我曉得你也不怕死了，搗了幾鍾酒兒，在這裡來鬼混！」因問：「你買的汗巾兒，怎了？」那經濟笑嬉嬉，向袖子中取出，一手遞與他。說道：「六娘的都在這裡了。」又道：「汗巾兒稍了來，你把甚來謝我？」于是把臉子挨向他身邊。被金蓮只一推。不想李瓶兒抱著官哥兒，并奶子如意兒跟著，從松牆那邊走來。見金蓮和經濟兩個，在那裡嬉戲撲蝴蝶，李瓶兒這裡，趕眼不見，兩三步就鑽進去山子裡邊。猛叫道：「你兩個撲個蝴蝶兒，與官哥兒耍子！」慌的那潘金蓮恐怕李瓶兒瞧見，故意問道：「陳姐夫與了汗巾子不曾？」李瓶兒道：「他還沒與我哩！」金蓮道：「他剛纔袖著，對著大姐姐，不好與咱的，悄悄遞與我了。」于是兩個坐在花臺石上打開。兩個分了。金蓮見官哥兒脖子裡，圍著條白挑線汗巾子，手裡把著個李子，往口裏吮。問道：「是你的汗巾子？」李瓶兒道：「是剛才他大媽
媽，見他口裏吮李子，流下水，替他圍上這汗巾子。」兩個只顧坐在芭蕉叢下。李瓶兒說道：「這答兒裡，到且是蔭涼，咱在這裡坐一回兒罷！」因使如意兒：「你去叫迎春屋裡取孩子的小枕頭兒，帶涼席兒，放他在這里，悄悄兒就取骨牌來，我和五娘在這裡抹回牌兒，你就在屋裡看罷。」如意兒去了。不一時，迎春取了枕席并骨牌來。李瓶兒鋪下席，把官哥兒放在小枕頭兒上躺著，交他頑耍，他便和李金蓮抹牌。抹了一回，交迎春往屋裡，燉一壺好茶來。不想孟玉樓在臥雲亭欄杆一看見，點手兒叫李瓶兒，說：「大姐姐叫你說句話兒，就來。」那李瓶兒撇下孩子，交金蓮看著：「我就來。」那金蓮記掛經濟在洞兒裡，那裡又去顧那孩子。趕空兒兩三步，走入洞門首，交經濟說：「沒人，你出來罷！」經濟就叫婦人住去瞧蘑菇：「裏面長出這些大頭蘑菇來了。」哄的婦人入到洞裡，就折跌腿跪著，要和婦人雲雨。兩個正摟著親嘴，也是天假其便，李瓶兒走到亭子上，吳月娘說：「孟三姐和桂姐投壺輸了，你來替他投兩壺兒。」李瓶兒道：「底下沒人看孩子哩！」玉樓道：「左右有六姐在那裡，怕怎的？」月娘道：「孟三姐，你去替他看看罷！」李瓶兒道：「三娘累你。亦發抱了他來罷。」交小玉：「你去，就抱他的席和小枕頭兒來。」那小玉和玉樓走到芭蕉叢取，孩子便躺在席上，登手登腳的怪哭，並不知金蓮在那裡。只見傍邊大黑貓，見人來，一溜煙跑了。玉樓道：「他五娘那裡去了？耶嚛！耶嚛！把孩子丟在這裡，吃貓諕了他了！」那金蓮便從傍邊雪洞兒裡鑽出來，說道：「我在這裡淨了淨手，誰往那裡去來？那裡有貓來諕了他，白眉赤眼兒的！」那玉樓也更不往洞裏看，只顧抱了官哥兒拍哄著他，往臥雲亭兒上去了。小玉拏著枕席的去了。金蓮恐怕他學舌，隨屁股也跟了來。月娘問：「孩子怎的哭？」玉樓道：「我去時，不知是那裡一個大黑貓，蹲在孩子頭根前。月娘說：「乾
淨諕著孩兒！」李瓶兒道：「他五娘看著他哩。」玉樓道：「六姐往洞兒裡淨手去來。」金蓮走上來說玉樓：「你怎的恁白眉赤眼兒的，我在那裡討個貓來？他想必餓了，要奶吃哭，就賴起人了！」李瓶兒見迎春拏上茶來。就使他叫奶子來喂哥兒奶。那陳經濟見無人，從洞兒鑽出來，順著松牆兒，抹轉過捲棚，一直行前邊角門往外去了。正是：
「雙手劈開生死路，　　一身跳出是非門。」
月娘見孩子不吃奶，只是哭，分付李瓶兒：「你抱他到屋裡，好好打發他睡罷。」于是也不吃酒，眾人都散了。原來陳經濟也不曾與潘金蓮得手，做為燕侶鶯儔，只得做了個蜂頭花嘴兒，事情不巧。歸到前邊廂房中，有些咄咄不樂。正是：
「無可奈何花落去，　　似曾相識燕歸來。」
有折桂令為證：
「我見他戴花枝，笑撚花枝。朱唇上，不抹胭脂，似抹胭脂；逐日相逢，似有情兒，未見情兒。欲見許，何曾見許？似推辭，未是推辭！約在何時？會在何時？不相逢，他又相思；既相逢，我反相思。」
畢竟未知後來何如？且聽下回分解：
集／小說／繡像金瓶梅詞話／第六十五回　吳道官迎殯頒真容　宋御史結豪請六黃(P.491)
第六十五回　吳道官迎殯頒真容　宋御史結豪請六黃
「齊眉相見喜柔和，　　誰料參商發結歌，
殘月雲邊懸破鏡，　　流光機上擲飛梭；
愁隨草色春深謝，　　苦入蓮心夜幾何，
試問流乾多少淚，　　楓林秋色一般多。」
話說到九月二十八日，李瓶兒死了二七光景，玉皇廟吳道官受齋，請了十六個道眾，在家中揚旛修建請法救苦二七齋壇。早修之時，有官安郎中來下書。西門慶管待來人去了，吳道官廟中抬了三牲、祭器、湯飯盤、餅饊、素食、金銀錠、香紙之類，又是一疋尺頭，以為奠儀。道眾繞棺轉咒，吳道官靈前展拜。西門慶與經濟回禮，謝道：「師父多有破費，何以克當？」吳道官道：「小道甚是惶愧，本當該助一經，追薦夫人。爭奈力薄，粗茶飯奠，表意而已，望乞大人笑納。」西門慶祭畢，即收了，打發抬盒人回去。那日三朝轉經，演生神章，破九幽獄，對靈攝召，拜進救苦朱表，領告諸真符命，整做法事，俱不必細說。第二日先是門外韓姨夫家來上祭。那時孟玉樓兄弟外邊做買賣去了，五六年沒來家，至是來家，見他姐姐、西門慶這邊有喪事，跟隨姨夫那邊來上祭，討了一分孝去，送了許多人事兒。西門慶敘禮，進入玉樓房中拜見。至是堂客約有十數位人。
西門慶這邊亦設席管待，俱不在言表。那日午間，又是本縣知縣李拱極，縣丞錢成，主簿任廷貴，典史夏恭基，又有陽谷縣知縣狄斯彬，共五員官，都鬥了分，穿孝服來上紙帛弔問。西門慶備席在捲棚內管待，請了吳大舅與溫秀才相陪，三個小優兒彈唱。馬上人俱有攢盤領下去，自有坐處吃。正飲酒到熱鬧處，當時沒巧不成話。忽報管磚廠工部黃老爹來弔孝，慌的西門慶連忙穿孝衣靈前伺候。溫秀才又早迎接至大門外，讓至前廳，換了衣裳，跟從進來。家下人手捧香燭、紙疋、金段到靈前，用紅漆丹盤捧過香來跪下。黃主事上了香，展拜畢。西門慶同經濟下來還禮。黃主事道：「學生不知尊閫沒了，弔遲。恕罪！恕罪！」西門慶道：「學生一向欠恭，今又承老先生枉弔，兼辱厚儀，不勝感激。」敘畢禮，讓至棚內上面坐下，西門慶與溫秀才下邊相陪，左右捧茶上來。吃了茶，黃主事道：「昨日宋松原多致意先生，他也聞知令夫人作故，也要來弔問。爭奈有許多事情羈絆，他如今在濟州住劄。先生還不知，朝廷如今營建艮嶽，敕旨令太尉朱勔，往江南湖湘採取花石綱，運船陸續打河道中來。頭一運將次到淮上，又欽差殿前六黃太尉來，迎取卿雲萬態奇峰，長二丈，闊數尺，都用黃毡蓋覆，張打黃旗，，費數號船隻，由山東河道而來。況河中沒水，起八郡民夫牽挽。官吏倒懸，民不聊生。宋道長督率州縣，事事皆親身經歷，案牘如山，晝夜勞苦，通不得閒。況黃大尉不久自京而至，宋道長說：「必須率三司官員，要接他一接。想此間無可相熟者，委托學生來，敬煩尊府作一東，要請六黃太尉一飯，未審尊意可允否？」因喚左右：「叫你宋老爹承差上來。」有二青衣官吏跪下，毡包內捧出一對金段，一根沉香，兩根白蠟，一分綿紙。黃主事：「此乃宋公致賻之儀？那兩封是兩司八府官員辦酒分資。兩司官十二員，每員三兩，府官八員，每員五兩，計二十二分，共一百零六兩。」交與西門慶：「有勞盛使一備之，
何如？」西門慶再三辭道：「學生有服在家，奈何，奈何！」因問：「迎接在於何時？」黃主事道：「還早哩，也得到出月半頭，黃太監京中還未起身。」西門慶道：「學生十月十二日纔發引，既是宋公祖老先生分付，敢不領命。又兼謝盛儀。賻禮且領下，分資決不敢收。該多少卓席，只顧分付，學生無不畢具。」黃主事道：「四泉此意差矣。松原委托學生來煩瀆，此乃山東一省各官公禮，又非松之己出，何得見卻？如其不納，學生即回松原，再不敢煩瀆矣？」西門慶聽了此言，說道：「學生權且領下。」因令玳安、王經接下去。問：「備多少卓席？」黃主事道：「六黃備一張吃看大卓面，宋公與兩司都是平頭卓席。以下府官，散席而已。承應樂人，自有差撥伺候，府上不必再叫。」說畢，茶湯兩換，作辭起身。西門慶款留，黃主事道：「學生還到尚柳塘老先生那裡拜拜他。昔年曾在學生敝處作縣令，然後轉成都府推官。如今他令郎兩泉，又與學生鄉試同年。」西門慶道：「學生不知老先生與尚兩泉相厚，兩泉亦與學生相交。」黃主事起身。西門慶道：「煩老先生多致意宋公祖，至期寒舍拱候矣。」黃主事道：「臨期松原還差人來通報，先生亦不可太奢。」西門慶道：「學生知道。」送出大門，上馬而去。那縣中官員，聽見黃主事帶領巡按上司人來，諕的都躲在山子下小捲棚內飲酒。分付手下，把轎馬藏過一邊。當時西門慶回到捲棚，與眾官相見，具說宋巡按率兩司八府來央煩出月迎請六黃太尉之事。眾官悉言：「正是，州縣不勝憂苦這件事。欽差若來，凡一應祇迎、廩餼、公宴、器用、人夫，無不出於州縣，必取之于民，公私困極，莫此為甚。我輩還望四泉于上司處美言提拔，足見厚愛之至。」言訖，都不久坐，告辭起身，上馬而去。話休饒舌。到李瓶兒三七，有門外永福寺道堅長老，領十六眾上堂僧來念經。穿雲錦袈裟，戴毘盧帽，大鈸大鼓。早辰取水，轉五方，請三寶浴佛；午間加
持召亡破獄，禮拜梁皇懺，談孔雀，甚是齊整；晚夕喬大戶娘子與眾夥計娘子、月娘等伴宿，在靈前看偶戲。西門慶與應伯爵、吳大舅、溫秀才在棚內東首另設圍屏飲酒。十月初八日是四七，請西門外寶慶寺趙喇嘛，亦十六眾，來念番經，結壇跳沙，灑花米行香，口誦真言，齋供都用牛乳茶酪之類。懸掛都是九醜天魔變相，身披纓絡琉璃，項掛髑髏，口咬嬰兒，坐跨妖魅，腰纏蛇螭。或四頭八臂，或手執戈，朱髮藍面，醜惡莫比。午齋已後，就動葷酒。西門慶那日不在家，同陰陽徐先生往門外墳上破土開壙去了。後晌方回。晚夕打發喇嘛散了。次日推運山頭酒米卓面肴品，一應所用之物。又委付主管夥計，庄上前後搭棚，四五處酒房廚坊，墳內穴邊，又起三間罩棚。先請附近地鄰來坐席面，大酒大肉管待。臨散，背肩背項負而歸，俱不必細說。十一日白日，先是歌郎并鑼鼓地弔，來靈前參靈，弔五鬼鬧判、張天師著鬼迷、鍾馗戲小鬼、老子過函關、六賊鬧彌勒、雪裡梅、莊周夢蝴蝶、天王降地水火風、洞賓飛劍斬黃龍、趙太祖千里送荊娘，各樣百戲弔罷，堂客都在簾內觀看，參罷靈去了。內眷親戚，都來辭靈燒紙，大哭一場。到次日發引，先絕早抬出名旌，各項旛亭紙劄。僧道鼓手，細樂人役，都來伺候。西門慶預先問帥府周守備討了五十名巡捕軍士，都帶弓馬，全裝結束，留十名在家看守，四十名跟殯，在材前擺馬道，分兩翼而行。衙門裡又是二十名排軍打路，照管冥器。墳頭又是二十名把門，管收祭祀。那日官員士夫，親鄰朋友，來送殯者，車馬喧呼，填街塞巷。本家并親眷堂客，轎子也有百十餘頂；三院鴇子粉頭，小轎也有數十。徐陰陽擇定辰時起棺。西門慶留下孫雪娥并二女僧看家。平安兒同兩名排軍把前門，那女婿陳經濟跪在柩前摔盆。六十四人上扛，有仵作一員官立于增架上，敲响板，指撥抬材人上肩。先是請了報恩寺朗僧官來起棺，剛轉過大街口望南走，那兩邊觀
看的，人山人海。那日正值晴明天氣，果然好殯！但見：
「和風開綺陌，細雨潤芳塵。東方曉日初升，北陸殘煙乍歛。鼕鼕嚨嚨，花喪鼓不住聲喧；叮叮噹噹，地吊鑼連宵振作。名旌招颭，大書九尺紅羅；起火軒天，中散半空黃霧。猙猙獰獰，開路鬼斜擔金斧；忽忽洋洋，險道神端秉銀戈。逍逍遙遙八洞仙，龜鶴遶定；窈窈窕窕四毛女，虎鹿相隨。地弔鬼晃一片鑼篩，煙火架迸千枝花炮。熱熱鬧鬧採蓮船，撒科打諢；長長大大高橇漢，貫甲頂盔。清清秀秀小道童十六眾，眾眾都是霞衣道髻，擊坤庭之金，奏八琅之璈，動一派之仙音；肥肥胖胖大和尚二十四個，個個都是雲錦袈娑，排大鈸，敲大鼓，轉五方之法事。一十二座大絹亭，亭亭皆綠舞紅飛，二十四座小絹亭，座座盡珠圍翠繞。左勢下，天倉與地庫相連，右勢下，金山與銀山作隊。掌醢廚，列八珍之罐，香燭亭，供三獻之儀。六座百花亭，現千團錦綉，一乘引魂轎，扎百結黃絲。這邊把花與雪柳爭輝，那邊寶蓋與銀幢作隊。金字旛、銀字旛，緊護棺輿；白絹繖，綠絹繖，同圍增架。斧符雲氣，一邊三把，皆彩畫鮮明；執罐捧巾，兩下侍妾，盡梳粧如活。功布招颭，孝眷聲哀，簇捧定五出頭六歌郎，仰覆運須彌座；六十四名青衣白帽，穩穩抬定五老雲鶴華蓋頂，四垂頭流蘇帶，大紅銷金寶象花棺罩；裡面安著巍巍不動錦綉棺輿。只見那兩邊打路排軍，個個都頭戴孝巾，身穿衲襖，腰繫孝帶，腳靸腿繃鞋，手執欖杵，前呼後擁。兩邊走解的，頭戴芝蔴羅萬字頭巾，撲匾金環飛於腦後。穿的是兩三領紵絲衲襖，腰繫紫纏帶，足穿鷹爪四縫乾黃靴，襯著五彩翻身搶水獸納紗襪口。賣解猶如鷹鷂，走馬好似猿猴。執著一桿明鎗，顯硃紅桿令字藍旗。豎肩樁打
斤斗，隔肚穿錢，金雞獨立，仙人打過橋，鐙裡藏身。人人喝采，個個爭誇。扶肩擠背，紛紛不辨賢愚，挨睹並觀，攘攘那分貴賤。張三蠢胖，只把氣吁；李四矮矬，頻將腳。白頭老叟，盡將拐棒抂髭鬚，綠鬢佳人，也帶兒童來看殯。」
正是：
「鑼鼓鼕鼕靄路塵，　　花攢錦簇萬人瞻，
哀聲隱隱棺輿過，　　此殯誠然壓帝京。」
吳月娘坐大轎在頭里，後面李嬌兒等本家轎子十余頂，一字兒緊跟材後走。西門慶總冠孝衣，同眾親朋在材後。陳經濟緊扶棺輿走。出東街口，西門慶具禮請玉皇廟吳道官來懸真，身穿大紅五彩雲霞二十四鶴鶴氅，頭戴九陽玉環雷巾，腳蹬丹舄，手執牙笏。坐在四人肩輿上，迎殯而來。將李瓶兒大影捧于手內，陳經濟跪在面前，那殯停住了，眾人聽他在上高聲宣念：
「兔走鳥飛西復東，　　百年光景侶風燈，
時人不悟無生理，　　到此方知色是空。」
「恭惟
故錦衣西門恭人李氏之靈，存日陽年二十七歲，元命辛未相
正月十五日午時受生，大限於政和七年，九月十七日丑時分身故。伏以尊靈，名家秀質，綺閣嬌姝。稟花月之儀容，蘊蕙蘭之佳氣。鬱德柔婉，賦性溫和。配我西君，克諧伉儷。處閨門而賢淑，資琴瑟以好和。曾種藍田，尋嗟楚畹。正宜享福百年，可惜春光三九。嗚呼！明月易缺，好物難全。善類無常，修短有數，今則棺輿載道，丹旆迎風，良夫
踊於柩前，孝眷哀矜於巷陌。離別情深而難已，音容日遠以日忘。某等謬忝冠簪，愧領玄教。愧無新垣平之神術，恪遵玄元始之遺風。徒展崔徽鏡裡之容，難返莊周夢中之蝶。漱甘露而沃瓊漿，超仙識登於紫府；披百寶而面七真，引淨魄出於冥途。一心無挂，四大皆空。苦苦苦，氣化清風形歸土。一靈真性去弗迴，改頭換面無遍數。眾听末後一句：咦！精爽不知歸何處，真容留與後人傳。」
吳道官念畢，端坐轎上，那轎捲坐退下去了。這裡鼓樂喧天，哀聲動地，殯纔起身，迤出南門。眾親朋陪西門慶，走至門上，方乘馬。陳經濟扶柩，到于山頭五里原。原來坐營張團練帶領二百名軍，同劉、薛二內相，又早在墳前高阜處，搭帳房，吹响器，打銅鑼銅鼓，迎接殯到。看著裝燒冥器紙劄，煙焰漲天。墳內有十數家收頭祭祀，皆兩院妓女擺列。堂客內眷，自有幃幕。棺輿到，落下扛，徐先生率領仵作，依羅經弔向。巳時，祭告后土方隅後，纔下葬掩土。西門慶易服，備一對尺頭，禮請帥府周守備點主。衛中官員並眾親朋夥計，皆爭拉西門慶祭畢遞酒。鼓樂喧天，煙火匝地。收祭祀者，自有所管人役，再無淆亂。那日待人齋堂，也有四五處。堂客在後捲棚內坐，各有派定人數。熱鬧豐盛，不必細說。吃畢，各有邀占庄院，設席請西門慶收頭飲酒，賞賜亦費許多。後响回靈，吳月娘坐魂轎，抱神主魂旛，陳經濟扶靈床。都是玄色紵絲靈衣，玉色銷金走水，四角垂流蘇，弔挂大影亭，大絹亭、小絹亭、香燭亭。鼓手細樂，十六眾小道童，兩邊吹打。吳大舅并喬大戶、吳二舅、花大舅。沈姨夫、孟二舅、應伯爵、謝希大、溫秀才眾主管夥計，都陪著西門慶進城。堂客轎子壓後。到家門首，燎火而入。李瓶兒房中安靈已畢，徐先生前廳祭神酒掃，各門戶皆貼辟非黃符。管待徐先生，備一疋尺頭，五兩銀子，相謝出門。各
項人役，打發散了。拿出二十吊錢來，五吊賞巡捕軍人，五吊與衛中排軍，十吊賞營裡人馬。拿帖兒回謝周守備、張團練、夏提刑，俱不在話下。西門慶還令左右放卓，留喬大戶、吳大舅眾人坐。眾人都不肯，作辭起身。來保回說：「搭棚在外伺候，明日來拆棚。」西門慶道：「棚且不消拆，亦發過了你宋老爹擺酒日子來拆罷。」打發搭綵匠去了。後邊花大娘子與喬大戶娘子、眾堂客，還等著安畢靈，哭了一場，方纔去了。西門慶不忍遽捨，晚夕還來李瓶兒房中要伴靈宿歇。見靈床安在正面，大影挂在傍邊。靈床內安著半身，裡面小錦被褥床几衣服粧奩之類，無不畢具。下邊放著他的一對小小金蓮，卓上香花燈燭，金碟樽俎，般般供養。西門慶大哭不止，令迎春就在對面炕上搭鋪。到夜半對著孤燈，半窗斜月，翻復無寐，長吁短嘆，思想佳人。有詩為證：
「短嘆長吁對瑣窗，　　舞鸞孤影寸心傷，
蘭枯楚畹三秋雨，　　楓落吳江一夜霜；
夙世已達連理願，　　此生難覓返魂香，
九泉果有精靈在，　　地下人間兩斷腸。」
白日間供養茶飯，西門慶在房中親看著丫鬟擺下，他便對面卓兒和他同吃。舉起筯兒來：「你請些飯兒？」行「如在」之禮。丫鬟、養娘都忍不住掩淚而哭。奶子如意兒，無人處，常在根前遞茶遞水，挨挨搶搶，掐掐捏捏，插話兒應答。那消三夜兩夜，這日，西門慶因陪人吃得醉了，進來，迎春打發歇下。到夜間要茶吃，叫迎春不應。如意兒起來遞茶，因見被拖下炕來，接過茶盞，用手扶起被。西門慶一時興動，摟過脖子就親了個嘴，遞舌頭在他口內。老婆就咂起來，一聲兒不言語。
西門慶令脫去衣服上炕，兩個摟接在被窩內，不勝歡娛，雲雨一處。老婆說：「既是爹抬舉，娘也沒了，小媳情願不出爹家門，隨爹收用便了。」西門慶便叫：「我兒，你只用心伏侍我，愁養活不過你來。」當下這老婆枕席之間，無不奉承。顛鸞倒鳳，隨手而轉。把西門慶歡喜要不的。次日，老婆早辰起來，與西門慶拿鞋腳疊被褥，就不靠迎春，極盡慇懃，無所不至。西門慶開門，尋出李瓶兒四根簪兒來賞他。老婆磕頭謝了。迎春亦知收用了他，兩個打成一路。老婆自恃得寵，腳跟已牢，無復求告於人。自從西門慶請了許多官客堂客，并院中李桂姐、吳銀兒、鄭月兒三個唱的，李銘、吳惠、鄭奉、鄭春四名小優兒，墳上暖墓回家。這如意兒就不同往日，打扮喬眉喬樣，在丫鬟夥兒內，說也有，笑也有，早被潘金蓮看到眼裡。早辰西門慶正陪應伯爵坐的，忽報宋御史老爹差人來，送合賀黃太尉一卓金銀酒器：兩把金壺，兩副金臺盞，十副小銀鍾，兩副銀折盂，四副銀賞鍾，兩疋大紅彩蟒，兩疋金段，十罈酒，兩牽羊。傳報：「太尉船隻，已到東昌地方。煩老爹這裡早先預備酒席，准在十八日迎請。」西門慶收入明白，與了來人一兩銀子，打柬，打發回去。隨即兌銀與賁四、來興兒，定卓面，粘菓品，買辦整理，不必細說。因向應伯爵說：「自從他不好起，到而今，我再沒一日兒心閒。剛剛打發喪事兒出去了，又鑽出這等勾當來，教我手忙腳亂。」伯爵道：「這個哥不消抱怨，你又不曾掉攬他，他上門兒來央煩你。雖然你這席酒，替他賠幾面銀子。到明日休說朝廷一位欽差，殿前大太尉來咱家坐一坐，自這山東一省官員，并巡撫巡按人馬散級，也與咱門戶添許多光輝，壓好些仗氣。」西門慶道：「不是此說。我承望他到二十已外也罷，不想十八日就迎接，忒促急促忙。這十六日又是他五七，我前日已與了吳道官寫法銀子去了，如何又改？不然雙頭火杖，都擠在一處，怎亂得過來？」應伯爵道：「
這個不打緊，我算來嫂子是九月十七日沒了，此月二十一日正是五七。你十八日擺了酒，二十日與嫂子念經也不遲。」西門慶道：「你說的是了，我如今就使小廝回吳道官改日子去。」伯爵道：「哥我又一件，如今趁著東京黃真人在廟裡住，朝廷差他來泰安州進金鈴弔挂御香，建七晝夜羅天大醮。趁他未起身，倒好教吳道官請他那日來做高功，領行法事。咱圖他這個名聲，也好看。」西門慶道：「自說這黃真人有利益，少不的那日來堂添二十四眾道士，做一晝夜齋事。爭奈吳道官齋日受他祭禮，出殯又起動他懸真，道童送殯。沒的酬謝他，教他念這個經兒表意而已。今又請黃真人主行，卻不難為他？」伯爵道：「齋一般還是他受，只教他請黃真人做高功就是了。哥只是多費幾兩銀子，為嫂子，沒曾為了別人。」西門慶一面教陳經濟寫帖子，又多封了五兩銀子寫法，教他早請黃真人，改在二十日念經。二十四眾道士，水火煉度一晝夜。即令玳安騎頭口回去了。西門慶打發伯爵去訖，進入後邊，只見吳月娘說：「賁四嫂買了兩個盒兒，他女兒長姐定與人家，來磕頭。」西門慶便問：「誰家？」賁四娘子穿著藍絒紬襖兒，白絹裙子，青段披襖；他女兒穿著大紅段襖兒，黃紬裙子，戴著花翠，插燭向西門慶磕了四個頭。月娘在傍說：「咱也不知道。原來這孩子與了夏大人房裡抬舉，昨日纔相定下，這二十四日就要娶過門，只得了他三十兩銀子。論起來這子倒也好身量，不相十五歲，倒有十六七歲的。多少時不見，就長的成成的！」西門慶道：「他前日在酒席上和我說，要抬舉兩個孩子學彈唱。不知你家孩子與了他。」于是教月娘讓在房內，擺茶留坐。落後李嬌兒。孟玉樓、潘金蓮、孫雪娥、大姐都來見禮陪坐。臨走，西門慶、月娘與了一套重絹衣服，一兩銀子，李嬌兒眾人都有與花翠汗巾脂粉之類。晚上玳安回話：「吳道官收了銀子，知道了。黃真人還在廟裡住，過二十頭纔回東京去，十九日早
來鋪設壇場。」西門慶次日家中廚役落作，治辦酒席，務要齊整。大門上扎七級彩山，廳前五級彩山。十七日宋御史差委兩員縣官來觀看筵席。廳正面屏開孔雀，地匝氍毺。都是錦綉卓幃，粧花椅甸。黃太尉便是肘件大飯簇盤，定勝方糖，五老錦豐堆高頂吃看大插卓、觀席兩張小插卓，是巡撫、巡按陪坐。兩邊布按三司，有卓席列坐。其餘八府官，都在廳外棚內兩邊，只是五菓五菜平頭卓席。看畢，西門慶待茶，起身回話去了。到次日，撫按率領多官人馬，早迎到船上，張打黃旗「欽差」二字，捧省敕書，在頭裡走。地方統制、守禦、都監、團練，各衛掌印武官，皆戎服甲冑，各領所部人馬圍隨。藍旗纓鎗，叉槊儀杖，擺數里之遠。黃太尉穿大紅五彩雙挂綉蟒，坐八抬八簇銀頂暖轎，張打茶褐傘。後邊名下執事人後，跟隨無數。皆駿騎咆哮，如萬花之燦錦，隨路鼓吹而行。黃土墊道，雞犬不聞，樵採遁跡。人馬過東平府，進清河縣，縣官黑壓壓跪於道傍迎接，左右喝叱起去。隨路傳報，直到西門慶家中大門首。教坊鼓樂，聲震雲霄。兩邊執事人役，皆青衣排伏，雁翅而列。西門慶青衣冠冕，望塵拱伺。良久，人馬過盡，太尉落下轎進來。後面撫按率領大小官員，一擁而入，到於廳上，廳上又是箏方響，雲璈龍笛鳳管細樂响動。為首就是山東巡撫都御史侯蒙，巡按監察御史宋喬年參見。太尉還依禮答之。其次就是山東左布政龔共，左參政何其高、右布政陳四箴、右參政季侃、左參議馮廷鵠、右參議汪伯彥、廉訪使趙訥、採訪使韓文光、提學副使陳正彙、兵備副使雷啟元等兩司官參見，太尉稍加優禮。及至東昌府徐崧、東平府胡師文、袞州府凌雲翼、徐州府韓邦奇、濟南府張叔夜、青州府王士奇、登州府黃甲、萊州府葉遷等八府官行廳參之禮，太尉答以長揖而已。至於統制、制置、守禦、都監、團練等官，太尉則端坐。各官聽其發放，各人外邊伺候。然後西門慶與夏提刑上來拜見獻茶，侯
巡撫、宋巡按身向前把盞。下邊動鼓樂來與太尉簪金花、捧玉，彼此酬飲。遞酒已畢，太尉正席坐下，撫按下邊主席，其餘官員并西門慶等，各依次第坐了。教坊伶官，遞上手本奏樂，一應呈應彈唱隊舞回數，各有節次，極盡聲容之盛。當筵搬演的裴晉公還帶記，一摺下去，廚役割獻燒鹿花豬，百寶攢湯大飯燒賣。又有四員伶官，箏琵琶箜篌上來清彈小唱，唱了一套南呂一枝花：
「官居八輔臣，祿享千鍾近。功存遺百世，名播萬年春。拯溺亨迍，惟治國安邦論，用調和鼎鼐新。持義節，率忠貞，都則待報主施恩；乘賢烈，秉正直，也則是清懲化民。」
唱畢，湯未兩陳，樂已三奏。下邊跟從執事官身人等，宋御史委差兩員州官，在西門慶捲棚內，自有卓席管待。守禦都監等官，西門慶都安在前邊客位，自有坐處。黃太尉令左右拿十兩銀子來賞賜各項人役，隨即看轎，就要起身。眾官上來再三款留不住，都送出大門。鼓樂笙簧迭奏，兩街儀衛喧闐。清蹕傳道，人馬森列。多官俱上馬遠送，太尉悉令免之，舉手上轎而去。宋御史、侯巡撫分付都監以下軍衛有司，直護送至皇船上來回話。卓面器皿，答賀羊酒，具手本差東平府知府胡師文與守禦周秀，親送到船所交割明白。回至廳上，拜謝西門慶說：「今日不當負累取擾華府，深感深感！分資有所不足，容當奉補。」西門慶慌躬身施禮道：「學生屢承教愛，累辱盛儀，日昨又蒙賻禮，些小微物，何足挂齒？蝸居卑陋，猶恐有不到處，萬望公祖諒宥，幸甚！」宋御史謝畢，即令左右看轎，與侯巡撫一同起身。兩司八府官員，皆拜辭而去。各項人役，一鬨而散。西門慶回至廳上，將伶官樂人賞以酒食，俱令散了。止留下四名官身小優兒伺候。廳內外各官卓面，自有本官手下人領，不題。西門慶見天色尚早，收拾家火停當，攢下四張卓席，佳餚
堆滿，使人請吳大舅、應伯爵、謝希大、溫秀才、傅自新、甘出身、韓道國、賁四、崔本及女婿陳經濟，從五更起來，各項照管辛苦，坐飲三杯。不一時眾人來到，吳大舅與溫秀才、應伯爵、謝希大居上坐，西門慶關席，眾夥計兩邊列坐，左右擺上酒來飲酒。伯爵道：「哥今日落忙，黃太尉坐了多大一回，喜歡不喜歡？」韓道國道：「今日六黃老公公見咱家酒席齊整，無箇不喜歡的。巡撫、巡按兩位，甚是知感不盡，謝了又謝。」伯爵道：「若是第二家擺這席酒，也成不的，也沒咱家恁大地方，也沒府上這些人手。今日少說也有上千人進來，都要管待出去。哥就賠了幾兩銀子，咱山東一省，也响出名去了。」溫秀才道：「學生宗主提學陳老先生，也在這裡預席。」西門慶問其故。溫秀才道：「名陳正彙者，乃諫垣陳了翁老生乃郎，本貫河南鄄城縣人，十八歲科舉，中壬辰進士。今任本處提學琍副使，極有學問。」西門慶道：「他今年纔二十四歲。」正說著，湯飯上來，眾人吃畢。西門慶叫上四個小優兒，問道：「你四人叫甚名字？」答道：「小的叫周采、梁鐸、馬真、韓畢。」伯爵道：「你不是韓金釧兒一家？」韓畢跪下說：「金釧兒、玉釧兒都是小的妹子。」西門慶問：「你們吃了酒飯不曾？」周采道：「小的剛纔都吃過酒飯了。」西門慶因一回想起李瓶兒來，今日擺酒就不見他，分付小優兒：「你每拿樂器過來，會唱『洛陽花梁園月』不會？唱一個我聽。」韓畢跪下：「小的與周采記的。」一面搊箏撥阮，板排紅牙，唱道普天樂：
「洛陽花，梁園月，好花須買，皓月須賒。花倚欄杆看爛熳開，月曾把酒問曾團圓夜。月有盈虧，花有開謝，想人生最苦離別。花謝了，三春近也，月缺了，中秋到也；人去了，何日來也！」
唱畢，應伯爵見西門慶眼裡酸酸的，便道：「哥別人不知你心，自我略知一二。哥教唱此詞，關係心間之事，莫非想起過世嫂子來，就如同連理枝、比目魚，今分為兩下，心中怎不想念！」西門慶看見後邊上來菓碟兒，叫：「應二哥，你只嗔我說。有他在，就是他經手整定；從他沒了，隨著丫鬟掇弄，你看都相甚模樣？好應口菜也沒一根我吃。」溫秀才道：「這等盛設，老先生中饋也不謂無人，足可以勾了。」伯爵道：「哥休說此話，你心間疼不過，便是這等說。恐一時冷淡了別的嫂子們心。」這裡酒席上說話，不想潘金蓮在軟壁後聽唱，聽見西門慶說此話，走到後邊，一五一十告訴月娘。月娘道：「隨他說去就是了，你如今卻怎樣的！前日是不是他在時，即許下把綉春教伏侍李嬌兒，他倒睜著眼和我叫，死了許多時兒，就分散他房裡丫頭。教我就一聲兒再沒言語。這兩日你看他那媳婦子和兩個丫頭，狂的有些樣兒！我但開口，就說咱每擠撮他。」金蓮道：「娘，我也見這老婆，這兩日有些別改模樣的。怕這賊沒廉恥貨，鎮日在那屋裡，纏了這老婆也不可知的。我聽見說，前日與了他兩對簪子。老婆戴在頭上，拿與這個瞧，拿與那個瞧。」月娘道：「荳芽菜兒，有甚綑兒！」眾人背地里都不做喜歡。正是：
「遺蹤堪入時人眼，　　不買胭脂畫牡丹。」
有詩為證：
「襄王臺下水悠悠，　　一種相思兩地愁，
月色不知人事改，　　夜深還照粉牆頭。」
畢竟不知後來如何，且聽下回分解：
叢書／天都閣藏書／詞品／卷二／立長春梨花辭(P.13-1)..[明天啓程好之校刊本]
立長春梨花辭
立長春、詠梨花無俗念云、春遊浩蕩。是年年寒食。梨花時節白錦無紋香爛熳。玉樹瓊苞堆雪。静夜沉沉。浮光靄靄。冷浸溶溶月。人間天上。爛銀霞。照
【圖】
通徹。○渾似姑射眞人。天姿靈秀。意氣殊高潔。萬化參差。誰信道不與羣芳同列。浩氣淸英。仙材卓犖。下土難分別。瑤臺歸去。洞天方看淸絶。長春世之所謂仙人也而辭之淸拔如此、予𡮢問好事者曰、神仙惜氣養眞、何故讀書史作詩辭、客曰、天上無不識字神仙、予因語吾黨曰、天上無不識字神仙、世間寧有不讀書道學耶、今之講道者、束書不看、號曰忘言觀妙、豈不反為異端所笑耶、
叢書／天都閣藏書／詞品／卷二／潘祐(P.18-1)..[明天啓程好之校刊本]
潘祐
潘祐、南唐人、事後主、與徐鉉、湯悅、張泌、俱有文名、而祐好直諫、𡮢應後主令、作小辭、有樓上春寒山四面桃李不須誇爛熳。已失了東風一半。葢諷其
【圖】
地漸侵削也、可謂得諷諭之㫖、
叢書／天都閣藏書／詞品／卷三／柳辭(P.10-2)..[明天啓程好之校刊本]
柳辭
柳辭云、折桐花爛熳。乍疎雨。洗淸明。正豔杏燒林。湘桃繡野。芳景如屏傾城。盡尋勝去。驟雕鞍紺幰出郊坰。風暖緐絃脆管。萬家齊奏新聲。○盈盈鬬草踏靑。人𧰟冶。遞逢迎。向路傍。往往遺簮墮珥。珠翠縱橫懽情。對佳麗地。任金罍竭。玉山傾。拚却明朝永日。畵堂一枕春酲。
史／地理／金陵梵剎志／卷首　凡例(P.1-1)..[民國二十五年金山江天寺印本　　本書與法鼓文理學院合作製作]
一吳赤烏十四年為康僧會建寺迄于六朝梁陳之際櫛比金碧爛熳極矣唐宋元兵燹圮毀之餘原野寥廓鐘聲罕聞爰檢前牒間睹遺篇載徵往志微存舊額乃另列廢寺卽一傳一詩亦考年别代編為一寺以垂徵據俾後世不泯云若夫殿堂諸款靡尋影響任其闕然
史／地理／金陵梵剎志／卷三／鍾山靈谷寺／文／遊靈谷記　明大學士吕柟(P.33-1)..[民國二十五年金山江天寺印本　　本書與法鼓文理學院合作製作]
遊靈谷記
明大學士吕柟
三月之暮五山潘子約諸僚同遊靈谷予以足疾不能遠馬賃輿先往蓋靈谷周幾十餘里東界木公山而松亘四五里縱橫絡繹雜列間植微瓴甋甃路則不得其門而入矣往年同南橋李子日午始往不久卽返未盡其奇於心恒不忘故五山約不俟聮鑣而獨先也至第一禪林門下輿徒歩里餘就蔭佇立四面睇望虬枝蛟枚如麻如薥然體幹瘦細間有三二合抱者則又為羣木壓挽匝擠不能直挺予嘆玩焉其下瑤草仙卉碧紫爛熳或並藤蘿纒穋縈葢問諸吏皂但曰野花則又嘆曰彼抱美含芳于幽獨
【圖】
而不名者其殆此乎北至方丈門見洪武十八年至二十九年　高祖七勑僃言栽種松竹果子之由禁止蒭牧再進至靑林堂見簷前懸榜　高祖親制山居詩十二篇賜覺義淸濬者益悉靈谷幽勝乃知此寺所造甚遠非偶然也未幾五山及雙山秦子在軒胡子雍里顧子郭山况子皆至乃遂出遊大佛殿又後登禪堂崇峻弘敞爽人心目而寶公石像正當其下為吳子所畫果非塵世形態旁鐫自著十二時歌又北觀寶公塑像在浮屠塔下帝有長榜壁立不可上乃已遂出東觀八功德水之九曲曲上一松奇古或云　高祖掛衣處隨至無梁殿殿皆瓴甋作三劵洞
【圖】
不以木為梁只此一殿費可萬金其規制又多自齊梁時來　國朝雖或補葺然必不加也上西廊觀吳道子所畵折蘆渡江及烏巢佛印三教畵壁乃還登靑林堂有滿親住持者來叅持學士顧公詩以觀葢顧公九和依僧語作二偈爾觀畢滿茶許之時日已大西遂行而浩乃送至琵琶街自皷掌請聽琵琶聲口兼呼諸從者亦皷掌浩亦大笑然實未有聞也因問此殿前何以有此聲浩曰空谷作聲爾曰此殿以上凡四五層其上者何以無此聲浩不對在軒雙山皆曰山谷之聲大近亦無大遠亦無虛實之間遠近之中乃又夾以長廊俯以崇臺此感彼應氣使然爾
【圖】
遂西至竹澗有閉關僧鑿板竇以通飲食竇上懸棲雲處三字予曰此室中亦有雲邪五山屢以偈語詰浩浩不能對以他語應遂出時滿親以邀茶至見壁上懸二尊官詩浩與滿親猶指矜云云曰僧但不到家到家便見其家中所有無爾遂還予先至朝陽門候諸君而後别
史／地理／西天目祖山志／卷四／游記／清(P.45-2)..[清嘉慶九年序刊本　　本書與法鼓文理學院合作製作]
國朝太傅金之俊再遊西天目記有小引
歲丙午夏五月余曾為西天目之游殊快人意但此時天氣漸炎未獲登絕頂為歉今幸歸老餘生色力尚健不敢辜負
天恩唐喪駒隙之流光況夢想大覺高風者又一
【圖】
年矣乗兹季秋令序亟買一葉仍假道禹航直上西天目絕頂宿師子禪院者兩日宿千丈巖者一日旣親知識又飽名勝覺兹游之更快於前也因再為之記
丁未九月二日自餘杭登陸出西門沿溪而上凡大小高下諸峯皆循次來迎如故舊久別重逢情意倍洽兼之重陽欲近木葉未脫丹楓乍生環顧山容較春粧倍豔雨後溪漲溪中竹筏縱橫乗流競奔似浴鳧戲波殊添景色行二十里至靑山鋪係臨安縣界諸峯之先至者俱陸續別去其後至者絡繹不斷或松竹衣身肥綠將老或染楓數點膩容自矜自靑山鋪西南行十五里過五柳橋又五里抵臨安縣縣西行三里過為溪橋溪水倚石漸作聲喬松古木亦漸次伺立道左又五里至新溪溪聲益張雪浪層湧響答山谷因徘徊者久之初疑為淸溪詢之土人謂此溪無定形時左時右故號新溪也余思世事無常一切榮枯得喪順逆悲懽轉盼卽新有如此溪凡人之多思多慮妄想執着皆昧其為新也是晚宿新溪初三日早發曉霧氤氲山頂倐沈倐浮有時濃陰叠罩有時輕煙
【圖】
淡抹疑是迂林筆意也已而盤旋山足步步履高遙望一橋橫跨嶺上名護龍嶺已行十里從嶺而下行二里至橋東村邨西臨澗澗濶數十丈有板橋連接以渡余舍輿徒步橋雖杌全不心悸頗自慶幸又十里過靑嶺時旭日漸升雲氣盡斂山容始定楓色丹黃參差隱現如曉粧初成媚麗動人行七里至碧琮稍憩午餐余昨年過此曾記有山光樹影攢綠入澗故名碧琮之句時夏五月也今過此秋深又於攢綠中增綴錦霞點點令人莫可名狀自此羣峯沓至勢欲合圍環視楓葉間錯又如五色旌旗掩暎林麓以壯合圍之勢余身在重圍中愉快無比惟恐其圍之頓解也適輿人誤從間道山圍愈狹層折迴合幾於無間可容忽從一隙躡級而上極其陡峻名上巳嶺過嶺二里許山圍稍寬然卒未嘗解嚴仍由大道至白鶴灘白鶴景奇余時年亦記及之時已隔歲澗鬬未歇白鶴一羣依舊竚立不散又行二里許過李王橋橋下溪水潺湲從此溯洄而上噴激長數里因天目將近故先聲雷耳附近羣峯亦皆聳秀華整有冠裳佩玉之度知其為師子禪院之前導也比至雨
【圖】
花橋日已斜舂遙見輪奐蔚然規模式廓及入寺瞻禮則正殿之前已建有藥師前殿殿後建有法堂與東西兩禪堂左右迴廊稱是其他寮舍客房齋堂等無一不具并築有山門基址異哉當此物力維艱之日誰為布金長者而一載之內搆如許工程則皆大覺和尚道力孤撐行徒雲集凡匠作夫役悉叅禪學道之流不惜勞瘁為之並不借力於外所以費省工倍重開師子禪院之生面如彈指頃也何啻運水搬柴事事偶諧哉是夕謁和尚茶話畢卽畱宿次早上山禮三祖塔一出門四顧楓葉甚盛相隔僅一日氣候較臨安更早行二里至仰止橋瀑吼甚厲遙望雲端內隱隱白光閃爍有雪濤千片飛灑而下左顧為昭明峯稍上則為香爐峯兩峯比肩上下各鬬楓色傋極鮮妍而香爐峯深厚濃郁則又勝之對面仰眺為千丈巖亦若倩粧高居與兩峯競其餘無名諸山亦各飾麗容佐之此時錦繡盈眸爛熳無比為之頓足狂叫行三里至半山亭雲氣忽蒸動卽幻成雲海須臾海湧遠近諸峯相率遯去滿目錦繡亦倏焉韜藏無餘雨淅淅鳴葉幸茂林深麓中衣未沾溼少頃
【圖】
雨止諸峯之遯者悉還一時韜藏之錦繡仍滿盤拓出更加鮮潤五里至千丈巖禮高峯祖墖過大覺關房稍憩關之左為獅子巖右為象鼻峯占地絕勝斜對翠屏峯楓葉蔽山如萬錦攢簇極五色之變化窮巧繪之點染未能摹似其萬一前此稱最之香爐峯又迥出其下矣快哉觀止矣直游我於華藏海中豈復人間世也西上數武至開山大殿午餐雨大下度弗克登巓欲中止又乖宿願且舍此華藏世界將汲汲何之遂令童子下山攜臥具為來朝躡巓之計時尚未日晡禮中祖塔復回至關房熟視翠屏景色因乍雨乍歇變幻百端抵暮晚粧更迷離目炫是夜宿大覺禪榻夢魂猶酣華藏中晨起頗有霽色亟奮足而上一路怪松隊列山愈高松愈奇行八里至仙頂飛鳥斷絕竹木不產但有巨石林立宛似我吳之天平山萬笏朝天再行二里始至絕頂有大石如屏高可丈許中劃六扇相傳四仙人所鋸各厚五六寸鋸紋整截絕類木版其他石如鋸成者不可勝指考四仙人曰洞元曰寶華曰含清曰歸一特未詳其為何代耳頂上為金仙庵皆天然巨石四面合成足蔽風
【圖】
雨余坐菴中久之不自疑其非仙也惜巒煙四起雲影靉靆一望淼渺如大瀛海未能廓我目圍燭千里而鏡萬象姑畱未了之緣券之異日耳從頂東折而下回顧金仙庵反若有離家出門之況為之悵然時零雨霏微煙景益異厯盡仙石奇松復來未幾障天古木擁隊而至已近斷祖塔前冒雨禮塔合兩日而禮三塔之事畢仍回至開山老殿午餐意欲再游華藏流連翠屏峯半晌苦輿人促甚由故道還至半山亭飛瀑分道疾馳濺人衣袂此亦雨後山游之一勝也余客歲已有游記媿見山忘道卒未能見道忘山而自今思之無山非道則見山猶之見道旣不忘道又何必忘山哉質之大覺唯唯余是以復為之記凡山中之勝載前記者不復贅余兒世濂世湉次孫秉樸曁吳門顧子君聘沈子仲明則皆從我游者也
史／地理／西天目祖山志／卷七／序／淸(P.32-2)..[清嘉慶九年序刊本　　本書與法鼓文理學院合作製作]
吳樹虛有于禪師語錄序三界內外空不空盡之空不空無為有為攝之空不空無為有為皆是法界故法界之法無一而非佛法凡文聲句聲無一而非法語譬之于射隨意隨手而發矢必有所著之處著處卽名之為中人或不許其中謂非其所命中之的也無一非佛法人或不許其善法謂非佛祖所印之法也無一非法語人或不為許可謂非當機所契之語也是以前師爛熳說于前後師泛濫說于後許者半別者半復有費唇舌筆墨為之料揀為之出楔何哉謂他
【圖】
所命中之的非我此際所命中之的也以是義故博觀諸師語錄遮或非遮表或非表奪或非奪與或非與雖創語而不為矜奇雖重述而不為套襲疑者自疑契者自契可以了然可以兩忘天華有于和尚肩荷法擔有年樹虛杜門絕跡故未得一覩毫相己丑之冬嗣法巨公刻師語錄如干卷旣成而請叙于余所刻亦未獲一諷夫未覿一面而信其為眞出世人較于日相親近未能識面者似為過之未覿一語而信其語之是佛祖所印可較于展帙讀竟未能得其旨者亦為過之如擬射于羿其所命中人人皆知其貫的不必覩其彎弓持滿知示的之處而後知之也遮或非遮表或非表奪或非奪與或非與創非矜奇重非套襲同為佛祖所印之人可以了然疑者自疑契者自契可以兩忘
歸依三寶人吳樹虛和南撰序
史／地理／仰山乘／卷之一　緣起等／山水／桃源(P.22-2)..[明萬曆三十九年刊本　　本書與法鼓文理學院合作製作]
桃源
源在寺之西度池沿山而進漸入幽深兩山夾源中多折塢塢多桃芲三春爛熳時夕陽倒影如在繡谷且四望都成霞綺遊人至此第有鐘磬喜無鷄犬不然安得不疑避秦世耶
史／地理／仰山乘／卷之三　文部／仰山新建殿宇鑄佛菩薩化銅疏(P.25-2)..[明萬曆三十九年刊本　　本書與法鼓文理學院合作製作]
仰山新建殿宇鑄佛菩薩化銅疏
伏以春花爛熳必也收成果實秋潦濫觴終至納歸江海因芲乃衆生之念果海卽諸佛之心生心之古佛導世於靈山穢土之眞人應機於沙界是以金人
【圖】
託夢於漢眀震旦繁興像敎舍利流輝於吳主江左廣建制多重諸前代演之後賢列剎相標郡邑藉斯輔治諸天交衛生民頼此善階況乎域內名山始崇寶殿罏中妙相將放毫光有沙門性玉性覺之誠具菩薩淸目淸辨之慧仰山淑葢殿堂復鑄紫磨金聚素懷洪願赤手難成徒稱道𠜍百王安得貢金九牧千萬億化身要假有緣方現三十二妙相還求勿靳纔興檀施佛心共在一模脫出𨙻羅延體猶然萬德融成不限貨布刀泉莫論朱提白鏹唯冀出諸火宅定祈顯彼月輪誠哉萬世福基實乃諸公道種慧眼
【圖】
觀無相之相法身産非身之身請觀烈燄光中迸出優曇一朶偈曰仰山新殿落成時檀信從茲廣福基莫論銅山與金穴直敎親自見牟尼
萬曆丁酉仲夏善男子吳繼茂和南書
史／政書／明萬曆續文獻通考／六書考　凡五卷／卷之一百八十八　六書考五／書評下／皇明書述／書苑題評(P.11209)
書苑題評云天下法書歸吳而祝京兆允明為最文待詔徵明王貢士寵次之京兆少年楷法自元常二王永師秘監率更河南吳興行草則大令永師河南狂素顛旭
【圖】
北海眉山豫章襄陽靡不臨寫工絕晚節變化出入不可端倪風骨爛熳天真縱逸直足上配吳興他所不論也唯少傳世間有拘局未化者又一種行草有俗筆為人譌寫亂真頗可厭耳待詔小楷師二王精工之甚惟少尖耳亦有作率更者少年草師懷素行筆倣蘇黃米及聖教晚歲取聖教損益之加以蒼老遂自成家唯絕不作草耳王正書初法虞永興智永行書法大令最後益以遒逸巧拙互用合而成雅奕奕動人文以法勝王以韻勝不可優劣等也
史／政書／明萬曆續文獻通考／仙釋考　凡十六卷／卷之二百五十　仙釋考十二／釋家法嗣三／南嶽下十五世太平懃禪師法嗣(P.14985)
南嶽下十五世太平懃禪師法嗣
常徳府文殊心道禪師眉州徐氏子建寕三年自死于賊血皆白乳
韶州南華知昺禪師蜀永康人
潭州龍牙智禪師舒州施氏子紹興戊午書偈曰戊午中秋之日出家住持事畢臨行自己尚無有甚虛空可覓後復曰白雲湧地明月當天言訖而逝火後獲舍利五色併靈骨塔于寺之西北隅
明州蓬萊鄉禪師
安吉州何山佛燈守珣禪師郡施氏子呈廣鑑偈曰終日看天不舉頭桃花爛熳始擡眸饒君更有遮天網透得牢關即便休紹興甲寅自知逝期闍維舌根不壞郡人陳師顏以寳函藏其家門弟子奉靈骨塔于普應院之側
隆興府泐潭擇明禪師　　台州寳藏本禪師
吉州大中祥符清海禪師偈曰實際從來不受塵箇中無舊亦無新青山况是吾家物不用尋他別問津
漳州淨眾佛真了璨禪師泉南羅氏子
隆興府谷山海禪師
集／小說／韓湘子全傳／第三回　虎榜上韓愈題名　　洞房中湘子合卺(P.740)
卻說退之淹滯在京，囊空裘敝，又接得嫂嫂鄭氏訃音，也不能勾回家，心中無限焦愁。沒奈何捱過了三科，喜得中了鄉貢進士，鹿鳴宴過，星夜回家。剛剛到了家門首，撞見啞兒湘子。此時湘子恰好十四歲了，迎著退之道：「叔父恭喜！叔父恭喜！」退之見他說話作揖彬彬有禮，就携著他手同進屋裏。竇氏出來迎接，相見已畢，退之便問道：「侄兒是幾時說話的？」竇氏道：「自相公出門，至今何曾見他開口？就是姆姆死了，也只見他淚流滿面，何曾聞得哭聲？」退之道：「適纔見我，就說叔父恭喜，豈不是會說話的？不肖幸登虎榜，侄兒又喜能言，可謂家門集慶！只是哥嫂早亡，不曾見我登科，看得湘子成人，良為苦耳！」竇氏道：「相公且省煩惱。」湘子從旁插嘴道：「夫人不言，言必有中。」退之道：「汝不會說話，一向不教汝讀書，為何倒記得聖經賢傳？」湘子道：「侄兒自從那日喫了道士的丸藥，就曉得乾坤消長，日月盈虧，世代興衰，古今成敗。那聖經賢傳總來是口角浮辭，帝典王謨也不是胸中實際。九州四海具在目前，福地洞天依稀膝下。據侄兒愚見，為人在世，還該超凌三界外，平地作神仙。」退之道：「知識有限，學問無窮。汝這一篇話，是自滿自足，不務
上進的了。如何是好？必須請一位好先生，教汝勤讀詩書，纔得功名成就。」湘子道：「侄兒有詩一首，呈上叔父。」詩云
不讀詩書不慕名，　　一心向道樂山林。
有朝學得神仙術，　　始信靈丹自有真。
退之道：「這詩是誰人教汝做的？」湘子道：「固當面試，奈何倩人？」退之道：「汝既如此聰明，怎麼說不要讀書？那讀書的，身上穿的是紫袍金帶，口中喫的是炰鳳烹龍。手執著象牙簡，足躧著皂朝靴。出入有高車駟馬，寢息有舞女歌姬。喝一聲，黃河水逆流三尺；笑一聲，上苑花爛熳滿林。真個是：我貴我榮君莫羡，十年前是一書生也。」湘子道：「我書倒要讀，只是我前生不曾栽種得腰金衣紫的身軀，嚼鳳烹龍的唇舌，乘車跨馬的精神，倚翠偎紅的手段。只好山中習靜觀朝槿，松下談經折露枝。我有小詞，叔父請聽。」詞名《上小樓》：
我愛的是山水清幽，我愛的是柴門謹閉。我愛的小小曲曲、悄悄靜靜茅庵底。我愛的喜孜孜飲數杯，如癡如醉。我愛的日三竿鼾眠未起。
退之道：「你說的話不僧不俗，不文不武，都是些破詞囈語，豈是個成器的人？」湘子道：「叔父聽我道來：
《哪吒令》我若做大人，佩金魚挂紫袍。若做客人，秦莊妄有親。我若讀三史書，也須學車胤。我若做個道人，步霞臥雲。這三人惟道獨尊。
《鵲踏枝》我只待住山林，整絲綸，為道人，草舍茅庵過幾春。巨富的大廈高門，居官的位尊臺鼎，都不如草履青巾。
退之道：「小小孩童，本是聰明伶俐，為何甘心做這沿門求乞的勾當？」湘子道：「叔父，
你將我做神童看，只恁般小滅人。我將那神童只當兒曹，認大成儒也只當庸人論！富家郎豈是我韓湘子倫？你說道，前遮後擁做高官，只怕著，一朝馬死黃金盡。」
退之道：「任汝說來說去，說得天花亂墜，我也不聽！只是要汝讀書，改換門閭，光顯父母，我方心滿意足。」湘子道：「叔父不必憂疑，若要改換門閭，光顯父母，有何難處？」退之道：「汝肯向上，纔是韓門有幸！學士林圭同我赴京時節，一路上說有女蘆英，年方及笄，許汝為妻。目下擇個吉日良時，娶過門來成其夫婦，接續後嗣，我續放心。」湘子道：「謹依叔父嚴命。」
集／小說／韓湘子全傳／第十七回　韓湘子神通顯　　化林蘆英恩愛牽纏(P.878)
第十七回　韓湘子神通顯　　化林蘆英恩愛牽纏
變幻神通不可當，　　牽纏恩愛最難防。
心猿意馬牢拴定，　　一任東風上下狂。
話說退之發怒，喝湘子道：「你這些羊、鶴、女子，都是那撮弄幻術，不足為奇。你先前說『解造逡巡酒，能開頃刻花』，如今一發做出來與我看，我便信你是個仙人。」湘子道：「逡巡酒、頃刻花是開天地陰陽之橐籥，奪鬼神造化之權衡，不是容易得見的。若大人肯隨我出家，我就賣弄出來與列位大人看。」退之道：「不要多言，做得出來纔見手段！」湘子就問張千討了一個空壺，口中念道：
一尊佳醞試新開，　　不是庖犧置造來。
琥珀光浮香味好，　　莫辭沉醉飲三杯。
念罷喝聲道：「疾！」只見那空壺內便有酒滿將起來。湘子叫道：「列位大人，看酒！」眾官見了，無不驚訝。湘子捧著酒壺，從首席起直斟到退之主席方止，共有三百五十六杯，都是這一把壺內斟出來，竟不曉得這壺能得幾多大，卻盛得這許多酒。眾官各喫了一杯，都道：「好酒。」只有退
之不肯喫，道：「這酒不過在我家裏攝出來的，有恁麼好歹！」林學士道：「親家，不要錯認了。此酒乃天邊甘露，紫府瓊漿，比府上酒大不相同。」
退之叫湘子道：「你一發把那頃刻花開出來與列位大人看，纔見你真實本事。」湘子道：「先朝則天皇后，不過是一位纂竊的后主，他吟詩到上苑，也催得百花爛熳，何况我仙家運化機于掌內，奪天巧于眼前，有何難處？只是大人看了花，心中不要添煩惱就是了。」退之道：「看眼前花，見眼前景，有恁麼煩惱？」湘子便指著階前石砌上，口中念道：
一朵鮮花頃刻開，　　不須泥土苦培栽。
神仙目有玄微妙，　　卻向蓬瀛布種來。
念聲纔罷，只見石砌上長出幾枝綠葉，中間透出一榦心，心上黃叢叢鮮滴滴開著一朵金蓮花。眾官都喝采道：「果然是頃刻花！」大家近前一看，那花瓣上有兩行金字云：「雲橫秦嶺家何在？雪擁藍關馬不前。」退之看了這兩句詩，便問道：「這一聯是恁麼話頭？為何寫在花瓣上？」湘子道：「這是大人日後的結果，不必問他。貧道只勸大人早早隨我出家，免得他年懊悔。」
集／小說／歡喜冤家／第五回　日宜園九月牡丹開(P.109)
那夏天已過，秋色來臨。才見桂蕊飄香，又有東籬結綻。這秋色雖不能如春天百花爛熳，然而亦不减于春也。夫妻二人閑步往從牡丹臺過，劉玉道：「季秋已到，牡丹不開了。」元娘道：「只好取笑而已。」世間那有此事？偶爾上前一看，夫妻二人大驚道：「奇了，莫非眼花，為何花都將開了？」元娘道：「難道我二人俱眼花不成？喚些使女們來看。」只見來了幾個使女，都驚道：「果是花將開放。」喜得劉玉夫妻雙雙拜下道：「花神，你如此有靈有信，我劉玉夫妻好生僥倖也。」分付小使點起香燭，置酒果拜禱了一番。便道：「春間賞花的親友許我說，如秋間開花，他們置酒作東。待花盛了，不免寫著傳帖，約他們來看。」元娘道：「這是奇事，若有外人來要看，不可阻當，以見花神有靈。」劉玉道：「有理。」
到了次日，那花又綻了些。劉玉夫妻早早梳洗，將香燭酒果，又來拜祝。如此五日，看那花盛將起來了。劉玉寫下傳帖，索那些親友作東。只說要他的東道，誰知是真。大家一齊驚異，遂各各置酒請看。劉玉未免吟詩作賦起來。錄其集唐一首，以紀其事：
落盡春紅殿眾芳，　　秋來又復見花王。
黃花自此無顏色，　　丹桂從今不敢香。
羅鄴有詩誇魏紫，　　淵明無酒對姚黃。
歌鐘滿地爭歡賞，　　爛醉佳人錦瑟傍。
一賞之後，喧傳出去。滿城士民男婦，那一個不到日宜園中一看。現任鄉紳，亦聞奇異，都有歌咏相贈。一日之間，真有數萬眼目。若遠若近，車馬絡繹不絕，園中那裏捱得過。元娘女伴并來的內客，都在花臺左邊廂樓上賞玩。劉玉親友止好黃昏時候懸燈百盞于花棚之下，照耀如同白日。夜夜五更方散，亦是一場異趣。
且說河南南陽府鎮平縣，有一個百萬家財的監生，姓蔣名青，年紀二十五歲了。往省城尋親而回，道經安陽縣。聞說牡丹盛開，他滿心歡喜，有這樣異卉，怎麼不去一看。乘了轎子，跟隨了幾個家人，竟到劉家而來。一路上捱捱擠擠，到了園門下轎，捱進裏邊。蔣青見了牡丹，十分嘖嘖。抬頭周圍一看，恰好看見了前世冤家。他眼也不轉，看著元娘，越看越有趣，正是情人眼裏出西施。那元娘在樓上與幾個女伴調笑自如，果然雅越，不知有人偷看。這蔣青看個不了，只顧站著。家人們道：「相公，回寓所去罷，這花不過如此的了。」蔣青說：「我在此看花娘著哩！」家人不解道：「轎夫肚中飢了，要回去吃飯。」蔣青無奈，只得走出了園門。與一心腹家人，喚名三才道：「你可在此細細打聽園主姓名，多少年紀，并妻房名氏、方才樓上穿白縐紗的婦人名姓，快來與我說，不可差
記了。」三才道：「理會得。」蔣青上轎去了。
光陰似箭，不覺年終，又是春天。他園中也有百花爛熳，季春也有牡丹，未免睹景思人，未覺眼中偷泪。又是初夏時逢，只見腹中疼痛起來。蔣青分付快請穩婆。須臾已到，恰好瓜熟蒂落。生下一個兒子，眉清目秀，竟似娘母一般。元娘暗喜。未免三朝滿月，蔣青竟認為己子。親友們送長送短，未免置酒答情，不必言矣。
只因元娘產婦不健，蔣青寂寞之甚，常在後園閑耍。只見文歡取了一杯茶，送到花園的書房裏，放在桌上，叫：「大相公，茶在此。」說了便走。蔣青見是文歡，叫道：「轉來！問你。」文歡走到書房。蔣青坐下吃茶，問道：「你丈夫回也未曾？」文歡道：「相公著他到府中買零碎，昨日才去的，回時也得五六日，怎生回得快。」蔣青道：「你主母身子不安，我心中寂寞，你可為我解一解悶。」文歡臉上紅將起來，就走。被蔣青扯住，摟了唚嘴。文歡低了頭不肯。蔣青叫道：「乖乖，我一向要與你如此，不得個便兒，趁今日無人在此，不可推卻。」文歡道：「恐有人來，看見不便。晚上在房中等相公便了。」蔣青放了手道：「不可忘了。」文歡笑嘻嘻的去了。
只見到晚，蔣青在元娘面前說：「今晚有一朋友請我，有夜戲，恐不能回了。與你說一聲。」元
娘說：「請便。」蔣青假意換了一件新衣，假妝吃酒腔調，竟自下樓，悄悄走到三才房門首。只見房裏有燈的，把房門推一下，拴上的，把指彈了一下。文歡聽見，輕輕開了。蔣青走到房中一看，房兒雖小，倒也精潔有趣。文歡拴上房門，拿了燈火，進了第二透房裏。見臥床羅帳，不减自己的香房。蔣青大喜，去了新服，除下頭巾。只見文歡擺下幾盤精品，拿著一壺花露酒兒，篩在一個金杯之內，請蔣青吃。蔣青道：「看你不出，那裏來這一對金杯。」文歡道：「還有幾對兒哩。」蔣青道：「你有幾對，當時不來靠我了！」文歡將三才為盜前後事情，對他一說。蔣青說：「怪道前番搶元娘一節事，這般有膽。」二人坐在一處。蔣青把文歡抱在身上，坐著吃。文歡道：「你再停會快進去，恐大娘娘尋。」蔣青將前事一說，文歡笑道：「怪道著了新衣出來。」蔣青看了文歡笑說，動了興，把文歡攔腰抱在床上。但見：
羅裙半卸，綉履雙挑。眼朦朧而纖手牢勾，腰閃爍而靈犀緊凑。覺芳興之甚濃，識春懷之正熾。是以玉容無主，任教蹈碎花香；弱體難禁，拚取番開桃浪。
文歡興動了，這是北人，極有淫聲的，一弄起，便叫出許多妙語來。須臾兩人住手，文歡去取水洗了一番。收拾桌上東西，與蔣青脫衣而睡，未免要撩雲撥雨起來。自此常常托故，把三才使了出去，便來如此。文歡見三才粗俗，也不喜他，故此兩人十分相好了。
集／小說／隋史遺文／卷之六／第二十六回　二百里海山開勝景　十六院嬪御鬭豪華(P.287)
他大內與西苑嬪御中，有美色的固多，抱技藝的也不少。這干女人，少甚麼彈絲品竹，妙舞清歌，踢球走馬，舞劍彈棋，技擅丹青，才工咏雪？隋主傍著自己才，酒酣與那能詩的女官，吟詩續句，彼此褒評稱讚。隋主自親製《望江南》詞八闋，咏這湖上月、湖上柳、湖上雪、湖上草、湖上
花、湖上女、湖上酒、湖上水，卻也清新俊逸。道：
湖上月，偏照列仙家。水浸寒光鋪枕簟，浪搖晴影走金蛇，偏稱泛靈槎。　　光景好，輕彩望中斜。清露冷浸銀兔影，西風吹落桂中花。開宴思無涯。
湖上柳，烟裏不勝摧。宿霧洗開明媚眼，東風搖弄好腰枝，烟雨更相宜。　　環曲岸，陰覆畫橋低。綫拂行人春晚後，絮飛晴雪暖風時。幽意更依依。
湖上雪，風急墮還多。輕片有時敲竹戶，素華無韵入澄波，望外玉相磨。　　湖水遠，天地色相和。仰面莫思《梁苑賦》，朝來且聽玉人歌。不醉擬如何？
湖上草，碧翠浪通津。修帶不為歌舞緩，濃鋪些作醉人茵，無意襯香衾。　　晴霽後，顏色一般新。遊子不歸生滿地，佳人遠意寄青春。留咏卒難伸。
湖上花，天水浸靈芽。淺蕊水邊勻玉粉，濃苞天外剪明霞，只在列仙家。　　開爛熳，插鬢若相遮。水殿春寒幽冷艷，玉軒晴照暖添華。清賞思何賒！
湖上女，精選正輕盈。猶恨乍離金殿侶，相將盡是採蓮人，清歌謾頻頻。　　軒內好，嬉戲下龍津。玉管朱絃聞盡夜，踏青鬭草事青春。玉輦從群真。
湖上酒，終日助清歡。檀板輕聲銀甲緩，醅浮香米玉蛆寒，醉眼暗相看。　　春殿晚，仙艷奉杯盤。湖上風光真可愛，醉鄉天地就中寬。帝王正清安。
湖上水，流繞禁園中。斜日暖搖清翠動，落花香暖眾紋紅，蘋末起清風。　　閒縱目，魚
躍小蓮東。泛泛輕搖蘭棹穩，沉沉寒影上仙宮。遠意更重重。
當時蕭后也有一首《湖上月》：
湖上月，飛破碧雲窩。的的似留湘浦珮，行行疑弄錦機梭，寒色逼衣羅。　　歡未極，莫向柳陰過。媚臉正宜邀玉鑒，清樽聊借漾金波。醉舞影婆娑。
宣華夫人卻有一首《湖上柳》，道：
湖上柳，雨露沐恩稠。裊裊腰肢羞自舞，纖纖眉黛怯閑愁，旖旎畫樓頭。　　眠未得，荏苒起還休。怪是斜陽留不住，空教風裏弄輕柔。飛絮滿汀洲。
容華夫人有《湖上雪》一首，道：
湖上雪，一望玉無痕。剪綵不須花自發，繞枝驚見蝶狂奔，絮影滿林園。　　瓊閣倚，野色接雲屯。指冷梅花吹未得，杯傾竹葉席生寒。歡飲失朝昏。
儀鳳院夫人慶兒有《湖上草》一首，道：
湖上草，偏向玉街生。蓮瓣蹴來微有跡，羊車歸去寂無聲，花落自縱橫。　　無個事，採接角輪贏。訝是摧殘疑有恨，妬他連理似多情。幽悶共牽縈。
晨光院周夫人有《湖上女》一首，道：
湖上女，燕趙集娉婷。目弄迴瀾清湛湛，神凝秋渚韵亭亭，依約似湘靈。　　相將去，蕩槳過前汀。豈是荷香目巧笑，不關花影是嬌形。秀色映青萍。
韓俊娥、朱貴兒、袁寶兒都有《湖上花》、《湖上酒》、《湖上水》一首，韓俊娥是：
湖上花，清影映寒沙。白膩瑩瑩凝素雪，紅妖的的噴丹霞，一片錦雲遮。　　知何似，瓊島集仙娃。玉臉淚滋驚雨濕，朱顏駢向困風斜。 爛熳稱天家。
朱貴兒是：
湖上水，一碧欲浮天。風織翠紋成綺縠，霞杼彩色染長川，好泛木蘭舡。　　輕槳動，驚起渚中鴛。十里畫橋通宛轉，數灣明月影勾牽。清賞且留連。
袁寶兒是：
湖上酒，歌舞樂名時。琥珀清光浮玉斝，葡萄香韵溢金巵，中有好花枝。　　拚一醉，到手莫教遲。墜落翠環增韵致，潮生紅暈長嬌姿。中聖復何辭？
把自己與眾嬪妃的詞，都譜入樂中，或是著美人清歌佐酒，或是與宮女清夜在馬上出遊，就在絃管中吹將出來。正是：
酒迷花谷主，　　色困醉鄉侯。
那裏記得當時陳後主，也只為得不理國事，戀酒迷花，自做《玉樹後庭花》曲，靜夜與宮人清歌妙舞，送了國家？所以，後來直惹得陳後主魂携了張麗華到西苑海中作詩相嘲笑。隋主道：「終始更不若他。」相期吳公臺下相見。
總是妖由人興，說甚邪不勝正。
集／小說／西遊記／第九十四回　　四僧宴樂御花園　一怪空懷情慾喜(P.1167)
將有巳時前後，那國王排駕，請唐僧都到御花園內觀看。好去處：
徑鋪彩石，檻鑿雕欄。徑鋪彩石，徑邊石畔長奇葩；檻鑿雕欄，檻外欄中生異卉。夭桃迷翡翠，嫩柳閃黃鸝。步覺幽香來袖滿，行沾清味上衣多。鳳臺龍沼，竹閣松軒。鳳臺之上，吹簫引鳳來儀；龍沼之間，養魚化龍而去。竹閣有詩，費盡推敲裁白雪；松軒文集，考成珠玉註青編。假山卷石翠，曲水碧波深。牡丹亭，薔薇架。疊錦鋪絨；茉蔾檻，海棠畦，堆霞砌玉。芍藥異香，蜀葵奇豔。白梨紅杏鬭芳菲，紫蕙金萱爭爛熳。麗春花、木筆花、杜鵑花，夭夭灼灼；含笑花、鳳仙花、玉簪花，戰戰巍巍。一處處紅透胭脂潤，一叢叢芳濃錦繡圍。更喜東風回煖日，滿園嬌媚逞光輝。
一行君王幾位，觀之良久。早有儀制司官邀請行者三人入留春亭。國王攜唐僧上華夷閣，各自飲宴。那歌舞吹彈，鋪張陳設，真是：
崢嶸閶闔曙光生，鳳閣龍樓瑞靄橫。春色細鋪花草繡，天光遙射錦袍明。
笙歌繚繞如仙宴，杯斝飛傳玉液清。君悅臣歡同玩賞，華夷永鎮世康寧。
此時長老見那國王敬重，無計可奈，只得勉強隨喜，誠是外喜而內憂也。坐間見壁上掛著四面金屏，屏上畫著春夏秋冬四景，皆有題，皆是翰林名士之詩：
春景詩曰：
「周天一氣轉洪鈞，大地熙熙萬象新。桃李爭妍花爛熳，燕來畫棟疊香塵。」
夏景詩曰：
「薰風拂拂思遲遲，宮院榴葵映日輝。玉笛音調驚午夢，芰荷香散到庭幃。」
秋景詩曰：
「金井梧桐一葉黃，珠簾不捲夜來霜。燕知社日辭巢去，鴈折蘆花過別鄉。」
冬景詩曰：
「天雨飛雲暗淡寒，朔風吹雪積千山。深宮自有紅爐暖，報道梅開玉滿欄。」
叢書／寶顏堂秘笈／廣集：邵康節先生外紀／卷一(P.1-1)..[明萬曆繡水沈氏尚白齋刻本]
康節先公慶曆間過洛館於水北湯氏愛其山水風俗之美始有卜築之意至皇祐元年自
【圖】
衛州共城奉大父伊川丈人遷居焉門生懷州武陟知縣侯紹曾字孝傑助其行初寓天宫寺三學院劉諫議元瑜字君玉呂諫議獻可靜居張少卿師錫及其子職方君景伯狀元師德之子諫議君景憲王諫議益柔字勝之子中散兄弟諤字師柔及其子孫南國張太丞師雄及諸子劉龍圖之子祕監儿字伯壽脩撰忱字明復侍講李寔字景眞吳少卿
【圖】
執中王學士起字仲儒李侍講育字仲象子籲字端伯姚郞中𠁗字周輔交遊最早或稱門生洛人為買宅於履道坊西天慶觀東趙諫議借田於汝州葉縣後王不疑同鄉人買田於河南延秋村康節復還葉縣之田嘉祐七年王宣徽尹洛就天宮寺西天津橋南五代節度使安審珂宅故基以郭崇廢宅餘財為屋三十間請康節遷居之富韓公命其客
【圖】
孟約買對宅一園皆有水竹花木之勝熈寧初行買官田之法天津之居亦官田地牓三月人不忍買諸公曰使先生之宅他人居之吾輩蒙恥矣司馬温公而下集錢買之康節先生以詩謝王宣徽曰嘉祐壬寅歲新巢始孱功正分道德里更近帝王宮檻仰端門峻軒迎兩觀雄窻虚響瀍澗臺逈粲伊嵩好景尤難得昌辰豈易逢無才濟天下有分樂年
【圖】
豐水竹腹心裏鶯花淵藪中老來歡不已端節嘆何窮嘯傲陪眞侶經營荷府公丹誠徒自寫匪報自恩隆後以詩謝温公諸公曰重謝諸公為買園買園城裏占林泉七千來步平流水二十餘家爭出錢嘉祐卜居終是僦熈寧受劵遂能專鳯凰樓下新閑客道德坊中舊散仙洛浦淸風朝滿袖嵩岑皓月夜盈軒接䍦倒戴芰荷畔談麈輕摇楊柳邊陌徹
【圖】
銅駝花爛熳堤連金谷艸芊綿靑春未老尚可出紅日已高猶自眠洞號長生宜有主窩名安樂豈無權敢於世上明開眼會向人間别看天盡送光陰歸酒盞都移造化入詩篇也知此片好田地消得堯夫筆似椽今宅契司馬温公戶名園契富韓公戶名庄契王郞中戶名康節初不敢也康節蓋曰貧家未嘗求於人人饋之雖少必受嘗謂伯温曰名利
【圖】
不可兼也吾本求名旣為世所知𡗞何用利哉故甘貧樂道平生無不足之意嗟夫洛陽風俗之厚人物之盛不可見矣重念老境可傷因詳書之以示子孫云
叢書／寶顏堂秘笈／廣集：邵康節先生外紀／卷二(P.1-1)..[明萬曆繡水沈氏尚白齋刻本]
康節先生常言本朝祖宗立法非前代可比内無大臣跋扈外無藩鎭强横亦無大盜賊獨夷狄為可慮故有十六國詩曰普天之下號寰區大禹曾經治水餘衣到弊時多𧌡虱爪
【圖】
當爛熳足蟲蛆龍章本不資狂𡨥象魏何嘗薦亂胡尼父有言堪味處當時欠一管夷吾又作觀碁詩歷叙古今至西晉云二主蒙霜露五胡犯𪔂彛世無管夷吾令人重歔欷常曰孔子念管仲之功自不以被髮左衽為幸若管仲者可輕議哉嗚呼有以也夫
史／地理／廣志繹／卷五／西南諸省　四川　廣西　雲南　貴州(P.106)
樂土以居，佳山川以游，二者嘗不能兼，惟大理得之。大理，點蒼山西峙，高千丈，抱百二十里如弛弓，危岫入雲，段氏表以為中嶽。山有一十九峯，峯峯積雪，至五月不消，而山麓茶花與桃李爛熳而開。東匯洱河於山下，亦名葉榆，絕流千里，沿山麓而長，中有三島、四洲、九曲之勝。春風掛帆，西視點蒼如蓬萊、閬苑，雪與花爭妍，山與水競奇，天下山川之佳莫逾是者。且點蒼十九峯中，一峯一溪飛流下洱河。而河崖之上，山麓之下，一郡居民咸聚焉。四水入城中，十五水流村落，大理民無一壠半畝無過水者，古未荒旱，人不識桔橰。又四五月間，一畝之隔，即倏雨倏晴，雨以插禾，晴以刈麥，名甸溪晴雨。其入城者，人家門扃院落捍之即為塘，甃之即為井。謂之樂土，誰曰不然？余游行海內徧矣，惟醉心于是，欲作莬裘，棄人間而居之。乃世網所攖，思之令人氣塞。
史／地理／堯峯山志／卷之三　法語／湛川性禪師　示衆二則　小叅一則　機緣五則(P.4-2)..[明崇禎年間刊本　　本書與法鼓文理學院合作製作]
湛川性禪師示衆二則　小叅一則　機緣五則
示衆云今之修道人孰不曰出三界超九有上與諸佛等比肩哉而相其四威儀中不於元
【圖】
處下手而於水月空花內用工縱混了百刦千生難出輪廻之網誠大可痛殊不知迷之則佛與衆生不啻天壤悟之則衆生與佛不隔毫毛何故了道者不識衣下摩尼不求性中解脫徒張口囉唣號曰學佛涉心枯槁名曰叅禪此不過掩人耳目甚至於一盲引衆盲相牽入火坑也何不反觀我此色身雖四大和合以成又非土木瓦石之類倘同於土
【圖】
木瓦石則耳目何以見聞手足何以舞蹈哉故耳目手足色身也見聞舞蹈靈性也究此性之元頭上無十方佛下無六道生外無一切境內無一切心渾渾淪淪光光爍爍不具形色不立言詮如太虛之體一物不容者也故五藴三界四聖六凡國土衆生總此一體中之發現誠能內外打成一片體用合為一致則上天下地盡此一性之包含白水靑山
【圖】
無非覺王之面目又何必分分眞較得較失純白體上重生瑕玷乎所以云迷時明明有六趣覺後空空無大千也珍重
示衆云非智覺無以覘此性之神化非眞照無以窺此性之大體故五藴三界卽我一眞空中妙用未曾別立主宰生天發地盡是一箇元辰葢以其空空寂寂者言之雖一物不容一念不生而以昭昭靈靈者言之則上下爛
【圖】
熳左右紛紜試觀一日一時何曾不口吃身穿乎何曾不耳聞目見乎何曾不揚睂瞬目乎何曾不手舞足蹈乎放之瀰乎法界卷之不盈一握迷人目為魂魄達士號曰佛性所以舡子竪橈石鞏拈弓無非發明此一大事也倘欲於此放光三昧以外別求所謂泥牛木馬源頭者無有是也
子／筆記／七修類稿／詩文類／卷三十四／蘇賈詩似(P.516)
蘇賈詩似
東坡梨花絕曰。梨花淡白柳深青。柳絮飛時花滿城。惆悵東欄一株雪。人生看得幾清明。賈似道寒食絕曰。寒食家家插柳枝。留春春亦不多時。人生有酒須當醉。青塚兒孫幾個知。然二詩同意而皆妙。但賈賊知人生無幾。故乃耽樂葛嶺。不知兢兢報國。非可以此意比也。蘇詩。予意既曰梨花淡白。又曰一株雪。恐重言相犯。且不見咏梨花之好。不若易梨花淡白為桃花爛熳更佳。
子／筆記／識小錄／卷四／爛漫(P.648)
爛漫
今日詩文中用爛熳字皆從火攷之玉篇無熳字直
當從水作漫耳一前輩文中果作漫字信乎字學不可不講也
子／筆記／客座贅語／卷六／雉山填詞(P.181)
雉山填詞
邢太史雉山先生填詞多不傳，曾見其咏牡丹一調云：「雕闌百寶妝，良夜千金價。芳菲三月景，富貴五候家。春色偏佳，賽巧筆丹青畫，勝蓬萊頃刻花。護輕寒，擺列著孔雀銀屏，對芳叢，掩映著鴛鴦繡榻。」「紅爛熳瓊枝低簇，碧玲瓏玉葉交加，更有那妖嬈萬種天生下，恰便似藍橋仙侶、金屋嬌娃。湘羣拖翠，蜀錦翻霞，試新妝脂粉輕搽，吐餘芬蘭麝爭誇。喜孜孜相逢著羣玉山頭，顫巍巍款步著瑤臺月下，嬌滴滴半籠著翡翠窻紗。仙葩煥發，端的是天香國色非虛假。你看那玉樓人金勒馬，一日笙歌十萬家，江左繁華。」「從今後，刪抹了芭蕉夜雨燈前話，迴避了桃李春風牆外花。早不覺春歸又初夏，我這里高高的燒著絳蠟，滿滿的斟著玉斚，一般兒倚翠偎紅受用煞。」此詞音節諧暢，詞意豔美，真作家也。
子／筆記／南村輟耕錄／卷二十／狷潔(P.246)
【狷潔】鄭所南先生思肖‧福州連江人‧宋太學上舍‧應博學宏詞科‧剛介有立志。會天兵南‧叩闕上疏‧犯
新禁‧衆爭目之‧由是遂變今名。曰肖‧曰南‧義不忘趙‧北面它姓也。隱居吳下‧一室蕭然‧坐必南向。歲時伏臘‧望南野哭‧再拜而返。人莫識焉。誓不與朔客交往。或於朋友坐上見有語音異者‧便引去。人咸知其狷潔‧亦弗為怪。工畫墨蘭‧不妄與人。邑宰求之不得‧聞先生有田三十畝‧因脅以賦役取。先生怒曰‧頭可砟‧蘭不可畫。嘗自寫一卷‧長丈餘‧高可五寸許‧天真爛熳‧超出物表。題云‧純是君子‧絕無小人‧深山之中‧以天為春。過齊子芳書塾云‧此世但除君父外‧不曾別受一人恩。寒菊云‧禦寒不藉水為命‧去國自同金鑄心。其忠肝義膽‧於此可以見之。晚年究竟性命之學‧以壽終。
集／小說／警世通言／第六卷　俞仲舉題詩遇上皇(P.47)
第六卷　俞仲舉題詩遇上皇
日月盈虧，星辰失度，為人豈無興衰？子房年幼，逃離在徐邳，伊尹曾耕莘野，子牙嘗釣磻溪。君不見：韓侯未遇，遭胯下受驅馳，蒙正瓦借宿，裴度在古廟依棲。時來也，皆為將相，方表是男兒。
漢武帝元狩二年，四川成都府一秀士，司馬長卿，雙名相如，自父母雙亡，孤身無倚，虀鹽自守。貫串百家，精通經史。雖然遊藝江湖，其實志在功名。出門之時，過城北七里許，曰昇仙橋，相如大書於橋柱上：「大丈夫不乘駟馬車，不復過此橋。」所以北抵京洛，東至齊楚，遂依梁孝王之門。與鄒陽枚輩為友。不期梁王薨，相如謝病歸成都市上。臨縣有縣令王吉，每每使人相招。一日到彼相會，盤桓旬日。談間，言及本處卓王孫，巨富，有亭臺池館，華美可翫。縣令人去說，教他接待。卓王孫貲財巨萬，僮僕數百，門闌奢侈。園中有花亭一所，名曰瑞仙。四面芳菲爛熳，真可遊息。京洛名園，皆不能過此。這卓員外喪偶不娶，慕道修真。止有一女，小字文君，年方十九，新寡在家。聰慧過人，姿態出。琴棋書畫，無所不通。員外一日早晨，聞說縣令友人司馬長卿，乃文章巨儒，要來遊玩園池，特來拜訪。慌忙迎接，至後花園中，瑞仙亭上。動問已畢，卓王孫置酒相待。見長卿丰姿俊雅，且是王縣令好友，甚相敬重。道：「先生去縣中安下不便，何不在敝舍權住幾日？」相如感其厚意，遂令人喚琴童行李來瑞仙亭安下。焂忽半月。且說卓文君在繡房中閒坐，聞侍女春兒說：「有秀士司馬長卿相訪，員外留他在瑞仙亭安寓。此生丰姿俊雅，且善撫琴。」文君心動。乃於東牆瑣窗內，竊窺視相如才貌，「日後必然大貴。但不知有妻無妻？我若得如此之丈夫，平生願足！爭奈此人簞瓢屢空，若待媒證求親，俺父親決然不肯。倘若挫過此人，再後難得。」過了兩日，女使春兒見小姐雙眉愁蹙，必有所思。乃對小姐道：「今夜三月十五日，月色光明。何不往花園中散悶則個？」小姐口中不說，心下思量：「自見了那秀才，日
夜廢寢忘餐，放心不下。我今主意已定。雖然有虧婦道，是我一世前程。」收拾了些金珠首飾，分付春兒安排酒：「今夜與你賞月散悶。」春兒打點完備，隨小姐行來。話中且說相如久聞得文君小姐貌美聰慧，甚知音律，也有心去挑逗他。今夜月明如水，聞花陰下有行動之聲，教琴童私覷，知是小姐。乃焚香一炷，將瑤琴撫弄。文君正行數步，只聽得琴聲清亮，移步將近瑞仙亭，轉過花陰下，聽得所彈音曰：
「鳳兮鳳兮思故鄉，　遨遊四海兮求其凰。　時未遇兮無所將，　何如今夕兮升斯堂？
有艷淑女在閨房，　室邇人遐在我傍。　何緣交頸為鴛鴦！　期頡頏兮共翱翔。
鳳兮鳳兮從我栖，　得托孳尾永為妃。　交情通體心和諧，　中夜相從知者誰？
雙翼俱起翻高飛，　無感我思使余悲。」
叢書／紀錄彙編／金文靖公北征錄／前北征錄(P.4-1)..[明萬暦沈節甫輯陽羨陳于廷刊本]
紀録彚編卷之三十二
前北征錄
金幼孜
𣱵樂八年二月初十日　上親征北虜是日師出北京　駕出德勝門幼孜與光大胡公由安定門出兵甲之雄車馬之盛旌旗之衆耀于川陸風淸日和埃塵不興鐃皷之聲訇震山谷晩次淸河行李載車上途間車行甚難不能相及乃令從者回取隨身行李炒車及餘物俱不能將十一日早發淸河途間雪融泥深馬行甚滑晩次沙河勉仁始至十二日早寒
【圖】
發沙河午次龍虎臺皂𨽾小尹等四人與食馬軍小李俱至十三日早發龍虎臺度居庸𨵿𨵿下人馬輳集僅容　駕過如是者凢數處晩次𣱵安甸大風未幾隂晦須臾大雪少頃霽天宇澄浄雲霞五采爛然照耀于山谷西南諸山無雲岩壑積雪如銀臺玉𨶕東北諸山雲掩其半露出峰頂四顧皆奇觀　上立帳殿前面東北諸山命某等西立觀山　上曰雪後看山此景最佳雖有善畵者莫能圖其髣髴也暮始還昏夜從者帳房俱不至淸遠侯見幼孜三人無帳房令麾下送帳房來借取雪煎湯羡茶各飲一盃而
【圖】
臥三皷赴營取去帳房幼孜三人取氊衫覆而寐天明視之上皆霜而所臥之旁積雪盈尺光大咲謂幼孜曰今亦可謂臥雪眠霜矣十四日早發𣱵安甸且行且獵幼孜觀騎逐兎不覺　上馬過前　上咲呼幼孜三人曰到此看山又是一種奇特也蓋諸山雪霽千岩萬壑聳列霄漢瓊瑶璀璨光輝奪目真奇觀也午後次懷來得黃學士宗豫楊諭德士奇編脩周述書開緘讀之不覺情况與異日殊也不歷此者自是不覺午次鎮安驛十六日早發鎮安驛行數里道邊有土垣宛如一小城問人曰此元時官酒務毎嵗駕
【圖】
幸上都于此取酒午次雞鳴山相傳以為唐太宗征高麗至此登山雞鳴由是得名　上指示幼孜三人曰此卽雞鳴山昔順帝北遁其山忽崩有聲如雷其崩處汝等明日過時見之十七日發雞鳴山山甚峭土有斥堠下有故𣱵寧寺基有毆陽玄所譔碑尚存其西北崩處土石猶新其下卽渾河𣴑出盧溝橋有石柱數十比列于河側其半出地上俗傳以為魯般造橋未成而廢但無紀載可考竊以為遼金時所造者行里餘路甚窄僅可以容兩馬人馬輳集危迫殊甚又行三四里度橋山下有土垣乃元時花園有舊
【圖】
柳數株尚存更行二十餘里過拗兒山路險如雞鳴山石巉然下壓下臨河水路陡絶旁有積雪凝附于岸雪土亦可行但坼裂可畏車行馬驟毛髪栗然過此山漸平　土勒馬登高岡召幼孜等指諸山曰此天之所以限南北也且行且語　上下馬少坐于山岡之上賜酒肴午次泥河十八日發泥河午次宣府　上閱武營内夜雨十九日微雨　駐蹕宣府武營内二十日去直抵大同出大同卽寧夏今㓕此殘虜惟守開平興和寧夏甘肅大寧遼東則邊境可𣱵無事矣二十三日　駐蹕宣平二十四日早發宣平行
【圖】
數里度一河水迅疾及馬腹近岸氷未解水曲下流人馬從氷上度間有缺處下見水流而薄處僅盈寸度此甚戰栗更行數里入山峽中行又數里　上登山而行過山下平陸次萬全大風寒下微雪二十五日大風寒發萬全行數里至城下　上謂幼孜三人曰此城朕所築過城北見城西諸山積雪　上曰此亦西山晴雪也過城北入德勝口　上指關口曰如此險人馬安能度山皆碎石若堆栗然入𨵿西峽石壁崎峭如削時車馬輳集拆關垣以度過關由山峽中行地凍氷滑馬蹄時踣間度澗積雪未消從水梁
【圖】
上行大風甚寒下馬便旋靴底沾雪凝凍滑甚上馬尤難兩手攀鞍皆凍不能屈伸行二十餘里上野狐嶺　上指東南諸峰曰至此看山則盡在下矣時風沙目小石擊面面為風所吹皆紫黒下山頂度關𨵿門為車所塞從是隄而下地滑馬多仆者午後至興和城北下營時寒甚從者皆不能至惟都督馬旺先來有帳房要予三人避風呼酒酌食驢肉鹿炙旣而　上召獨光大往　上曰足寒時不要卽附火只頻行足自煖又曰金幼孜何在恐凍傷其足光大曰適同至僕者未來在彼控馬至暮帳房不到淸遠侯
【圖】
令麾下送帳房時風益急帳房不得張以行李堆起畧可蔽風用帳房覆于上連衣靴而臥寒不可禁達旦不寐二十六日僕從稍稍至　駐蹕興和　上祭所過名山大川　上駐馬于營前召幼孜等謂曰汝觀地勢遠見似高阜至卽又卑此卽隂山脊故寒過此又煖爾等昨日過關始見山險若因山為塹因壑為池守此誰能輕度幼孜等頓首曰誠如　聖諭二十七日　駐蹕興和　上閱武營外時天晴大風　上曰爾等今日所知朔方風氣忽天隂　上曰雪且至命亟回至營門雪下已而大風復晴二十八日風
【圖】
寒　駐蹕興和　上閱武營外二十九日　駐蹕興和獵者得黃羊至　上召幼孜等三人觀之遂立語于帳殿前至二皷乃退三月一日　駐蹕興和及晩　上召至帳殿語至二皷　上曰夜已深汝等且休息庶明日有精神歸帳房臨睡已三皷矣自是每宵或漏下或二更始出初二日　駐蹕興和賜食黃羊初三日　駐蹕興和初四日　駐蹕興和初五日　駐蹕興和初六日　駐蹕興和初七日早發興和行數里過封王陀今名鳯凰山山西南有故城名沙城西北有海子駕鵝鴻燕之類滿其中遠望如人立者
【圖】
坐者行者謦欬者白者如雪黒者如石好事者或馳騎逐之至卽飛起人去旋下翩躚迴翔于水次過此海子又度數山岡午次鳴鑾戍　上指示山謂幼孜三人曰此大伯顔山其西北有小伯顔山指其東北曰由此去開平復曰汝等觀此方知塞外風景讀書者但𥿄上見未若爾等今日親見之又曰適所過沙城卽元之中都此處最宜牧馬語乆始退少項　上復謂曰汝等觀此四望空闊又與毎日所見者異汝若倦時少睡半晌卽起四面觀望以暢悅胸次幼孜等叩頭退初八日　駐蹕鳴鑾戍夜　上坐帳殿前
【圖】
舉首望北斗曰汝等觀北辰正直頭上語至二皷乃出初九日　駐蹕鳴鑾戍　上大閱武誓師六軍列陣東西綿亘數十里師徒甚盛旗幟鮮明戈㦸森列鐵騎騰踔鉦皷震動　上曰此陣孰敢嬰鋒爾等未經大戰見此似覺甚多見慣者自是未覺先是東風及皷作徐轉南風　上悅大飲將士午回營夜召幼孜三人至帳殿前語至二皷始出初十日早發鳴鑾戍　上登山麓漸行徑山谷山平曠不甚高見鹿蛻角于地長數尺許搓牙如樹枝行數里平山漸盡東北有山頗高如諸山　上曰此卽大伯顔山西北有
【圖】
山甚長隱隱如雲霧間如海波層疊　上曰此卽小伯顏山望之若高少焉至其下則又卑矣由是地平曠沙中多宂　上指示曰此鼢䑕宂也馬行其上為所陷漸近一山下見諸軍于此掘井所出沙有純黃者其色如金白者其色如玉雪又有靑黒者　上令中使下馬取觀以示幼孜三人觀之　適中官射一野馬來進　上召幼孜與光大勉仁尚書方賔前觀　上曰野馬如馬此野騾非野馬汝輩詳觀之北來每物見之足廣聞見又行數里遠望如水近則如積雪乃是鹻地又行十餘里過凌霄峰卽小伯顔山也
【圖】
上登山頂多石山下荒草無際北望數十里外又有平山甚長　上曰人未經此者毎言塞北事但想像耳安得其真也觀望良乆乃下見草間有兩途如驆道　上曰此黃羊野馬所行路也駐營凌霄峯比時少水晩下微雨將暮未飲都督薛祿邀余數人飲食麨及靑豆粥淹鵞黃羊醬瓜菜數品無水飲馬從者至皆不得食軍士亦多不食者夜下雪平地尺餘次日人馬得雪炊皆足十一日　駐蹕凌霄峰北　上召幼孜三人曰雖下雪不寒夜來無水人馬俱足矣食後大晴十二日　駐蹕凌霄峰雪已消夜復下
【圖】
雪十三日　駐蹕凌霄峰復下雪夜漏下　上召至帳殿語至二皷雪霽月明寒風灑淅毛髪栗然乆乃出十四日　駐蹕凌霄峰十六日五皷發凌霄峰　駕發由東路幼孜三人向西路行三十里天明随　駕不及幼孜與光大由哨馬路迷入槖駞山谷中山重疊頂皆石山下有泉水一溝甚淸飲馬其上泉旁多豐草閴無一人但見鹿蛻角滿地間見人家居址墳塋漸見有數卒驅驢過問大營所在皆不知前行數十里山轉深邃登高岡望川之迤北蕭條無人始勒騎回至泉上有數十騎駐泉北問之皆不能知遂
【圖】
下馬畧休息忽有軍師過見予三人亦下馬同草間問　駐驛處亦不知乃取羊肉淹鵞餅同食軍師徃東南山谷中𡬶大營幼孜三人由東北而往車馬來者漸多皆𡬶不得行數十里過去者漸回乃由東北山峽中行峽之南山皆土而北山盡石壁巉岩峭削右小石戴大石層疊高底宛如人所為者自興和至此地無寸木但荒草而已惟此石壁之半生柏樹一株甚靑翠可愛如江南人家花園所植者幼孜呼光大曰此亦塞外一奇觀峽中行十餘里途窮復回穿過數山忽遇刑部侍郞金純要予下馬息山間食麨
【圖】
忽寧陽侯至要予三人同金侍郞至營午食黃羊天鵞其新射得適野馬就熝食飲燒酒兩盃予急欲𡬶大營寧陽侯曰我已五處發馬𡬶大營待回報相與同往飲畢乆候報馬不至日已暮　上遣中官二人來問之曰大營在五雲𨵿去此八十里寧陽侯領二千騎與幼孜三人偕行行數十里入山谷中下一山甚險時昏黒下馬徐行過此又上山予馬鞍壞不堪騎而前騎皆去惟勉仁相去稍近乃呼之少待勉仁視予鞍已破裂不可騎乃急追寧陽侯索馬鞍則其去已遠勉仁遂回以己馬讓予自騎予散馬光大聞之
【圖】
亦勒馬復回相與盤旋于山頂上不知路所向更過兩山遂與光大相失勉仁乃要予𢹂數騎下馬麓東南有間道可行時月色昏暗野燒漫山悲風蕭瑟行十數里度大川望東北行徑山麓有泉潺潺而流乃下馬休息取水飲上馬復行遥望山外有火光以為必大營所在行數十里遇深澗馬不可度乃復回泉上下馬休息荒草間時夜已半微雨復下予二人相顧𢡖𢡖不樂俟天曙鞴馬復行雨雪交下行一里許至山坡下有一帳房戈㦸圍列漸聞人語聲予意必光大也詢知果然蓋光大與金侍郞随數騎追逐一
【圖】
宵亦回息于此相去數十歩彼此皆不知忽然相見且喜且慰而皆有𢡖然之色十七日早由山間望東南行逾數十里雪益大隱隱聞銅角聲隔山谷間又過一山見隊伍前進卽鞍馬行五六里往問之曰左掖軍馬言　駕起往前五十里駐營遂同行遇都指揮孫霖與借馬鞍霖推從者所乘與勉仁騎午至錦水磧見　上上喜曰汝等何來遲三人答以迷道　上問迷道之故遂備言之　上大笑曰爾等皆疲倦且休息出遇方尚書昨日　上在途屢召不見謂必迷道凢遣傳將令者三十輩來相𡬶今早又遣十餘
【圖】
人適又問爾三人來未幼孜自惟以一介書生荷蒙　聖上眷顧頃刻不忘天地之德將何以為報十八日　駐蹕錦水磧　上念幼孜無馬鞍命中官傳　㫖與淸遠侯討馬鞍一副送至帳房下遂詣　上前叩頭謝十九日早發錦水磧行十餘里道邊有古城　上指示曰此荅魯城也朕𡮢獵于此又行十餘里　上登山射黃羊令幼孜随觀午次環瓊圃二十日　駐蹕環瓊圃自此皆沙沱出塞至此漸見有榆林烏鳶午次壓虜川自此水多鹻炊飯色皆變黃作氣息食不下咽日暮　上召幼孜三人至帳殿前指示塞
【圖】
北山川　上曰古交河在今哈刺火州因兩河相交故名水齧沙出碑曰唐之交河郡故知交河在彼二十二日早發壓虜川午次金剛阜日暮　上坐帳殿前令幼孜遠望　上曰極目可千里曠然無際莫知其極二十三日　駐蹕金剛阜地生沙葱皮赤氣辛𦤀有沙蘆菔根白色大者莖寸長二尺許下支小者如筯氣味辛辣微苦食之亦作蘆菔氣二十四日　駐蹕金剛阜夜甚寒　上召草勑硯水成氷二十五日早發金剛阜午次小甘泉有海子頗𡩖水甚淸鹹不可飲中多水烏胡騎云此名鴛鴦海子疑卽鴛鴦
【圖】
濼也地理志云鴛鴦濼在宣府此去宣府蓋遠未敢必其然否夜召語至三皷乃出二十六日發小甘泉　上召語虜中山川　上曰女直有山其巔有水色白草木皆白產虎豹亦白所為長白山也天下山川多有奇異但人迹不至不能知耳此地去遼東可千餘里朕𡮢問女直人故知之行十餘里　上召令馬上草勑幼孜三人按轡徐行執筆書草成　上已行三里餘飛鞚至　上前視草觀畢令謄真下馬坐地于膝上書之午次大甘泉二十七日　上令衛士掘沙宂中跳兎與幼孜三人觀大如䑕其頭目毛色皆
【圖】
兎爪足則䑕尾長其端有毛或黒或白前足短後足長行則跳躍性狡如兎犬不能獲之疑卽詩所謂躍躍毚兎者也有鹽海子出鹽色白瑩潔如水晶疑卽所謂水晶鹽也二十八日移營于大甘泉北七十里屯駐二十九日發大甘泉北午次淸水源有鹽池鹽色或靑或白軍士皆采食三十日　駐蹕淸水源去營六七里地忽出泉予與光大往觀至則泉溢數𤱑人馬飲之俱足四月一日　駐蹕淸水源初二日　駐蹕淸水源進神應泉銘初三日　駐蹕淸水源初五日午發淸水源過此沙沱漸少時大風寒予戴㡌
【圖】
上馬時被風吹斜側常以手執㡌籠　上顧而笑曰今日秀才酸矣晩至屯雲谷此處少水由淸水源載水至此晨炊初六日早發屯雲谷霜氣甚寒皆衣皮裘戴狐㡌行十餘里　上召曰𡺳風云一之日觱發二之日栗烈今已秀葽之時而氣為栗烈人皆衣狐裘未經此者與之言自是不信光大對曰誠所謂井蛙不可以語海夏蟲不可以語氷臣若不渉此亦不信　上笑曰爾等誠南士也午次玉雪岡見　上于帳殿　上見光大衣狐裘煖㡌笑曰今為冷學士矣初七日發玉雪岡行十餘里過一大坡陀甚平曠遥
【圖】
見一山甚長一峰獨高秀抜如拱揖　上指示曰此賽罕山華言好山也又曰阿卜者華言高山也其中人迹少至至則風雷交作故胡騎少登此若可常登一覽數百里已為其所窺矣午次玄石坡見山桃花數藂盛開草莽中忽覩此亦甚奇特　上登山頂製銘書歳月紀行刻于石命光大書之并書玄石坡立馬峰六大字刻于石時無大筆用小羊毛筆鈎上石勒成甚壯偉可覩晩有泉躍出于地如神應泉足飲人馬名曰天錫泉　上命幼孜三人及尚書方賔侍郞金純往觀至見人馬填滿泉上水溢出旋復壅塞
【圖】
初八日早發玄石坡午次鳴轂鎮初九日早發鳴轂鎮是程苦遠然地甚平曠勉仁取水調麨各飲一椰瓢午至一山谷中有二舊井水可飲新掘井皆鹹若取水飲馬人輳集井上不得馬渇不肯去遇都督薛祿令麾下取水與飲馬復行午後忽微風雨作天氣淸𠁊人馬不渇若暄熱人皆疾矣過數里兩旁皆山西山皆黒石礧砢層疊東諸山皆山晚至歸化甸　上與數騎前行眺望有泉出于地遂名曰靈秀泉適中官以玄石坡字來進觀畢命司禮監藏之于篋至夜方飲而從者俱未至中官孟驥假予帳房飼馬于
【圖】
旁旣而脫撅𨓜去至四皷起視已不見與光大繞營周匝數回𡬶至天明始于營西北得之初十日　駐蹕歸化甸食後從者稍稍至十一日　駐蹕歸化甸十二日早發歸化甸由山谷中行地多䑕宂馬行其上輙踣行二十餘里地多美石有如琥珀玳瑁瑪瑙碧玉者其光瑩然同行好事者下馬拾以為玩幼孜亦欲與光大拾之後騎至塵起遂去午至楊林戍地亦有美石幼孜與光大共拾予得之獨多但不如前所見者之佳晩有泉出于營之西南遂命名曰神貺泉十三日　駐蹕楊林戍十四日　駐蹕楊林戍十
【圖】
五日　駐蹕楊林戍十六日早發楊林戍午次禽胡山營東北山頂有巨白石命光大往書禽胡山靈濟泉及　御制銘紀行刻石十七日午次香泉戍十八日早發香泉戍行沙沱中多山桃花滿地爛熳又有榆林藂生不甚高有鳥巢甚完固舉手可探之皆鷹隼巢也午後至廣武鎮川中有土城基問人云國初征和林時所築屯糧于此過川入山有泉流馬皆不飲泥𦤀故也西南山峰有石　上欲刻石令方賔與幼孜三人上觀石登山下馬徧觀無佳石得一石畧平可書正書忽風雨作遂下山于井中取水飲馬至
【圖】
營復命　上面營前高峰而坐　上曰人恒言此山有靈異適登此忽陰雲四合風冷然而至遂命之曰靈顯翠秀峰泉曰淸流十九日發廣武鎮　上登靈顯翠秀峰令幼孜三人從晩次高平陸無水于廣武鎮載水至此晩炊二十日早發高平陸午次還遠塞二十一日早發還遠塞午次揵勝岡有泉湧出名曰神獻泉　上令光大書揵勝岡三大字于石山多雲母石并書雲母石三字刻于石二十二日早發揵勝岡行數十里但見荒山野草　上曰四望無際莫知其極此真所謂大漠也午次淸冷泊有泉湧出名曰
【圖】
瑞應泉二十三日午發淸冷泊晩至雙秀峰是程無水自清冷泊載水炊飲適天陰風寒下雨人馬俱不渇二十四日早發雙秀峰踰時至威虜鎮泉曰氷淸二十五日午後發威虜鎮晩至紫霞峰二十六日早發紫霞峰晩至玄雲谷使臣舒百戸自瓦剌回　上召幼孜三人随　駕同行聽其言瓦剌事夜命寫勑無桌以氊覆地伏而書之書畢已四皷矣二十七日早發玄雲谷午次古𣑽塲二十八日早發古𣑽塲行數十里東北有山甚高廣峰巒聳拔蒼翠奇秀類江南諸山山之下孤峰高起上多白石元氏諸王葬其
【圖】
下晚至長淸塞有泉水甚淸賜名曰玉華泉夜漏初下　上立帳殿前指北斗曰至此則南望北斗矣語甚乆方退二十九日　駐蹕長淸塞三十日早發長淸塞至順安鎮　上立帳殿前指營外諸山曰此虜地諸山之入𥁞者遂令畵工圖之晩下雨五月初一日早微雨發順安鎮行十餘里山多白雲　上召指示前山曰此卽名白雲山又行數里白雲中有靑氣接地望之如青山白雲　上曰此山甚高大可觀幼孜以為信然　上笑曰氣也非真山若誠為山則天下之山無有過之者度一岡遥見臚朐河又過一岡
【圖】
上攬轡登其頂四望而下又行數里臨臚朐河立馬乆之賜名曰飲馬河河水東北流水迅疾兩岸多山甚秀拔岸旁多榆柳水中有洲多蘆葦靑草長尺餘傳云不可飼馬馬食多疾水多魚頃有以來進者駐營河上地名曰平漠鎮初二日　駐蹕平漠鎮賜食　御庖鮮魚初三日發平漠鎮由此順臚朐河東行午至祥雲巘　上立帳殿前召語片時乃退初四日辰發祥雲巘午次蒼山峽哨馬營已值胡騎四五人得箭一枝來進并得馬四匹來進初五日早發蒼山峽午次雲臺戍地多野韮沙葱人多采食又有金
【圖】
雀花花似决明莖似枸杞有刺葉小圓而末銳人將取其花食之又有一種黃花菜花大如茼蒿葉大如指長數尺人亦采食初六日發雲臺戍午次錦屏山初七日發錦屏山午次玉華峰初八日發玉華峰胡騎都指揮款台獲虜一人至知虜在几古兒扎河晩遂度飲馬河下營初九日　上以輕騎逐虜人各齎糧二十日其餘軍士令淸遠侯帥領駐劄河上扈從文臣止令尚書方賔及光大勉仁數人随行命幼孜留營中初九日早雨　駕將發余同光大詣帳殿見　上請隨　駕同往　上曰爾不能戰陣往亦無益
【圖】
前途艱難朕一時顧盻有不及或為而累爾留此豈不安幼孜叩頭不勝感激食後送光大勉仁出營門馬上相别殊覺愴然是日哨馬營獲胡𡨥數人及羊馬輜重送至大營淸遠侯復遣人護送馳詣　上所蓋欲以為向導也初十日仍駐河上十一日收拾行李隨淸遠侯移營入土城中去舊營可四五里許十二日往城中方定帖午後主事楊砥過帳房中坐移時去十三日淸遠侯邀作午飯𡮢沙韮及鮮魚十四日食後出城南縱歩片時卽回帳中十五日早食從出城東回至淸遠侯帳下坐移時得　上追逐胡虜
【圖】
動静晩袁中書相過十六日食後　同張侍郞袁中書出城外登一小山四望天宇空闊情懷甚適回至張侍郞處作午飯十七日早食後有中官數人來過邀余吃茶并取麨共食十八日早飯後訪張侍郞旋煑茶調麨各啜一甌十九日食後聞㨗音將至甚喜淸遠侯來邀作午飯食鮮魚二十日食後袁中書過帳下與語片時去午後往城南外遇雨卽回二十一日早飯出城外候　駕光大勉仁先至營中相見且喜且戚時　駕從城外過去城二十里安營光大與勉仁相往予收拾行李起帳房後往行十里許遇雷
【圖】
雨駐馬俟雨過至營中見　上與語良乆命寫平胡詔二十二日分軍由飲馬河先回　上以騎兵追逐餘虜東行歩行者俱不得從幼孜三人僕隷皆遣隨淸遠侯回不得已各留馬夫一人飼馬看行李是日發平胡詔及書勑諭數道甚𢗅迫午後起營幼孜三人各牽一騎載行李且乗且牽甚覺艱難晚次威遠戍無帳房乃采柳枝作窩舖長可五六尺闊可三四尺上覆以氊衫下以氊條藉地僅可蔽風雨予與光大二人同臥予曰昨讀足下蓬窩詩今復共此淸致相視大發一笑二十三日午大雨柳窩為雨所壓衣
【圖】
服皆濕幼孜三人冐雨入方尚書帳房内避雨午後雨止發威遠戍幼孜三人收拾行李稍後隨駕不及度臚朐河人馬輳集河上見安遠伯與同行雨過水漲渰及馬腹㓜孜三人各牽從馬馬争度歸泥淖者無數三人馬幸無恙登岸私自相慶緣河行數里多經水草各騎而牽馬徐行晩至廣安鎮從者至昏黒不至夜乆方到適幼孜三人被　召俟立帳殿外且營中馬驚予三人俱恐馬𨓜立不能安乆方出營首問馬從者云先覺馬驚緊縶縻之得不走心方懌是夜有　㫖令安遠伯往取歩軍數千復來凢歩行者
【圖】
亦得相從幼孜三人託安遠伯取皁隷及帳下二十四日發廣安鎮由此循飲馬河南東北行午後次蟠龍山從者帳房皆至午大雨平地水流帳房皆水令皁隷從旁及中掘坑注水須臾坑𣼛以椀尸水至暮雨止地濕不可睡令皁隷采温蘆葦鋪地用馬屉及氊席鋪之加毛裘于上畧可睡天明視之濕氣滲透氊裘皆潤二十五日發蟠龍山雨意未止晩次臨淸鎮午後離飲馬河取便道入山中晩次定邊鎮是程無水載水為早炊二十七日發定邊鎮午至河午食河渡水稍深據鞍不能渡幼孜三人俱脫衣乗散馬
【圖】
以渡水没馬及腰以上及岸洗足復穿靴衣整裝上馬行數里少駐復行暮至雙清源夜禁火不舉二十八日發雙淸源午至河水益深多用柳枝縳筏以渡都督馬榮許方尚書渡河方尚書邀予三人同往西行七八里至馬都督渡河處見其並無區畫且指使予輩從他渡乃飄然東行十六七里遇東寧衞指揮裴牙失帖木兒旋縳筏渡予二人卽指使其麾下之人樂然聽命先渡予輩及行李訖彼然後渡裴指揮復令麾下炊飯食予三人再三辭謝之乃以鮮魚為餽裴女直人善騎射　上選其百人扈從能輕財好
【圖】
義觀其所為勝𡬶常萬倍當時達官貴人不為少矣每日聚會相笑語其力皆足以度予輩甚不為難而邂逅之間面目相視如不相識于此尚然而况臨大患者乎此裴指揮所以為難得也晩次平山甸　上立帳殿前召幼孜三人問渡河之由　上意謂必由官筏而渡不知官筏尤難渡光大備言裴牙失帖木兒渡河之故　上嘆曰朕渡河時已命筏上渡汝何不由彼而渡光大曰臣軰不知及至彼又無與臣言者故不由彼渡　上笑曰今日方為艱難汝得無懼乎因渡水得一木板上有虜字就以進　上命譯使
【圖】
讀之乃祈雨之言也虜語謂之扎達華言雲詛風雨蓋虜中有此術也二十九日發平山甸晩次盤流戍六月初一日早發盤流戍晩次凝翠岡初二日早發凝翠岡午經闊灤海子　上令幼孜數人往觀去營可五六里有山如長堤以限水海子甚闊望之者無畔岸遥望水高如山但見白浪隱隱自高而下天下之物莫平于水𡮢經江湖間望水無不平者獨此水遠見如山之高近處若極下此理極不可曉觀畢復命　上曰此水周圍千餘里斡難臚昫凢七河注其中故大也遂賜名曰玄㝠池晩次玉帶河初三日發
【圖】
玉帶河晩次雄武鎮　上召予同勉仁往光大看馬及退獨予失去所騎馬二匹周匝營中𡬶數回不見而夜深漸覺疲倦及睡漏下已三皷矣初四日發雄武鎮問方尚書借馬騎至營中復徧歷營中𡬶馬至東北營外忽見所騎棗騮馬騎至營中縻縶帳房馬見予低回似欲言者問一卒言此馬昨晩為中官從者所獲適牽至此若來遲恐移至他所不復可見矣予遂牽回帳中諸公莫不舉手相慶晩次淸胡原初五日發淸胡原晩次澄淸河初六日發澄淸河數里度河穿入柳林中柳蒙密不可行下皆汙泥行五六十
【圖】
里下營大雨如注至晩不止又復起營夜至淸楊戍初七日發淸楊戍凢四渡河河水甚急午次克忒克刺華言半箇山山甚險拔遠望如坡故名入此河稍挾山攅簇松林　上曰此松林甚似江南至前山水益淸秀可愛孰謂虜地有此竒觀也晩次蒼松峽隔岸坡陀間樹林蓊鬱宛如村落水邊榆柳繁茂荒草深數尺而草稍俱為物所食是日獲虜二人因問之知虜騎曾經過此一宿草為馬所食也初八日發蒼松峽度泥河數次河狹水淺兩岸泥深人馬多陷晩度黒松林光大先往予與勉仁隨後見松林蒼翠可
【圖】
愛遂下馬少憇復行數十里下營飼馬日没復起行夜入山谷中乘月倍道𠔥行上坡下澗不勝崎嶇月落路難行旌旗甲戈咫尺不能辯幼孜三人從寶纛須臾莫知其處但前騎皆不行始下馬立于半山間踰時復上馬下至平川而路多泥淖且陷益難行而鄉道亦惑遂止次飛雲壑初九日發飛雲壑行三十餘里凢度數山至一水泉處前哨馬已見虜列陣以待　上飭諸將嚴整行陣先率數十騎登山以望地勢幼孜三人下馬披甲復上馬隨陣後度一大山見虜出没于山谷中少頃遣人來偽降先是　上𡮢度
【圖】
虜必偽乞降預書招降勑一紙以待至是虜果來　上陣前召取幼孜遂馳馬至前以勑進　上曰虜詐來請降朕亦紿之乃以勑付來去者又行數十里駐兵于山谷中時甚熱已半日不食飢疲殊甚忽得皁隷一人載水一瓶宿飯一盂至予三人用水淘食之甚甘忽見行陣動亟策馬前行俄聞砲聲而左哨已與虜敵虜選鋒以當我中軍　上麾宿衞卽摧敗之虜勢披麾追奔不十餘里予三人同方尚書隨寶纛前進　上已駐兵于静虜鎮遣傳令都指揮王貴來收兵貴見予數人驚曰何故在此　主上已乆下營
【圖】
可亟回予數人遂回徃返已百餘里至夜方至營而從者無一人在側下馬倦甚又復飢渇移時忽有一皁隷至載水一瓶飯一盂予三人卽共食之又甘如午所食者乃留一瓢飲方尚書飲畢曰此直二百貫夜三皷方臥而風露頗寒以箭挿地覆氊衫于土傍風冷冷襲人雖甚倦而目不交睫須臾已五皷乃起坐待天明初十日早發静虜鎮命諸將皆由東行人渇甚以衣于草間旦得且洩漬露水扭出飯之行數十里始得水遂往飲馬予與勉仁馬多陷泥中時渇甚水皆成泥不可飲乃回解鞍中官以水一壺飲予
【圖】
三人從者稍稍至取水就炊食畢卽行晩次　駐蹕峰十一日　上先將精騎竆追虜潰散者令予三人及文職扈從者皆隨都督金王冀中所領馬歩後進午始行入山谷中漸見虜棄輺重時次長秀川而輜重彌望十二日發長秀川隨川東南行虜棄牛羊狗馬滿山谷暮次回曲津十三日發回曲津光大斃一馬午次廣漠戍歸大營　上逐虜于山谷間後大敗之乆方回營幼孜三人見于帳殿　上語破賊之故復加慰勞幼孜三人叩頭畢十四日發廣漠戍行數里渡河河濵泥深陷及馬腹餘虜尚出没來窺我後
【圖】
上按兵河曲佯以數人載輺重于後以誘之虜見競奔而前銃響伏發虜倉皇度河我騎乘之生擒數人餘皆死虜由是遂絶晩次蔚藍山十五日發蔚藍山晩次寧武鎮十六日發寧武鎮晩次紫雲谷十七日發紫雲谷晩次玉潤山十八日發玉潤山晩次紫微岡十九日發紫微岡晩次靑陽嶺二十日發靑陽嶺晩次淸葉原二十一日發淸葉原晩次淳化鎮二十二日早發淳化鎮度河深及馬鞍光大所乘馬疲疺予駐馬先度度訖復以度光大旣度以為無水矣而入一水澤中長六七里草深泥水相交復度兩河泥
【圖】
陷及馬腹馬行泥潦中幾陷者數而他馬陷没者無數幼孜三人馬幸免晩次秀水溪二十三日發秀水溪行十餘里入淙流峽甚險一水流其中路傾側臨水萦回曲折如羊腸日凢七八度登高下低馬力疲倦幼孜三人度一高岡下馬蹔息盻望出峽口杳不可到方至營晩次峽中二十四日發淙流峽晚次錦雲峰二十五日發錦雲峰晩次𣱵寧戍二十六日發𣱵寧戍晩次長樂鎮二十七日發長樂鎮草間多蚊大者如蜻蜓拂靣嘬𠾱拂之不去晩次通川甸卽應昌東二海子間　上登山遥望指海邊石山曰此卽
【圖】
三石山也爾等記之望乆下山營之西南曼陀羅山下有寺基元時公主造此寺出家于此國初始廢二十八日發通川甸晩次金沙宛二十九日發金沙宛是程多水途邊多榆林沙陀高低樹靑沙白甚有可觀　上曰此景猶小李金碧山水也行數十里有大海子水流處稍深先令軍士伐木為橋以度軍馬睌次玻瓈谷三十日發玻瓈谷晩次成信戍七月初一日發成信戍午次武平鎮北京諸官進表者至馬通政𢹂酒一壷相贈晩與方尚書數人飲得羅修譔寄家書初二日發武平鎮晩次開平營于斡耳朶華言
【圖】
所謂宫殿也蓋元時宫殿故址猶存荒臺斷礎零落于荒烟野草之間可為一慨初三日　駐蹕開平初四日午發開平晩次環州有小城在州中四面多頽缺　上召賜瓜果初五日發環州晩次李陵臺今名威虜驛連度數河河水深及馬鞍兩靴俱為水所漫登岸脫靴傾水去濕氊韈扭乾脚復穿濕靴上馬更行晩次寧安驛初七日發寧安驛經元西凉亭故址四面石墻未廢殿基樹木已成抱殿前栢兩行仍在俱蕭條寂寞不能無感也觀望良乆悵然而出晩次盤谷鎮初八日發盤谷鎮由是入山峽中山路甚險
【圖】
兩山相夾如行夾城中　上曰此山險陡若是雖虜騎千羣豈能至此縱有能至此斷其歸路鮮有能出者晩次獨石初九日發獨石晩次龍門龍門兩山對峙石崖千仞水流其中路由水中行出水泛時此處最險　上指此山曰斷此路孰能度之者崖石懸處甚平光大曰此處好鐫磨崖碑　上曰朕意如此汝言正相合也初十日發龍門次燕然𨵿十一日發燕然𨵿次長安嶺至此方出險十二日發長安嶺次鎮安驛十三日發鎮安驛次懷來十四日發懷來次𣱵安甸　上召賜瓜果十五日發𣱵安甸度居庸𨵿
【圖】
上令幼孜三人記𨵿内橋自八達嶺出𨵿口凢二十三橋晩次龍虎臺十六日發龍虎臺晩次淸河　上令幼孜三人先入城十七日　駕入北京
叢書／紀錄彙編／前聞記／李璮(P.28-1)..[明萬暦沈節甫輯陽羨陳于廷刊本]
李壇
予嘗得一故牒中有題李郡王山東事迹因節述扵此景定壬戌二月三日離漣水𢃄漣水西海東海及僉畢五萬餘人入裏二十七日抵濟南府三月五日小㨗三月離濟南五十里老倉口十八日大㨗於清河四月三日受圍離城三十里開河築城凡三河三城而圍起十七路人馬高䴡國兵亦来自圍後城中
【圖】
嘗有白蜃氣觀者以為白虵精史天澤揔把丞相差人扵東平取開山人来開山人者即吾國捕虵之人一見其氣謂是白虵精未食血若食血了難收今則用百日捕得此虵城即𨺻可活得李行首乃扵白氣之方拙一圡穴收禁虵扵其内早夜繞城吹牛角咒之大虵不出小虵出小虵不出大虵出至六月半間其白氣騰空而去自是李郡王似失精采日復昏沉雖軍伍不齊將士作亂以致絶粮俱不能暁甚至截屋簷草拌塩而飼馬已而亦無相將食人七月十三日結陣而出人已無力復被殺入由是諸軍間有出
【圖】
投拜者云昨夜天文見當主兵散郡王曰俺每也無理會自是日逐兵出投拜十八日子出投拜十九夜一鼓有大星墜於府治李拈香而拜曰李壇死扵此於是坐扵庭中以鑷摘去長髭二十日早分付衆人出各討路去王下小舟入海口子投水止及其腰有一老子姓黄曰相公為天下不平做出這事何故自隕引而登岸至孟権府千戸治所宻報張相公差人縛出嚴相公首問曰此是何等做作王答曰你每與我相約却又不来嚴就肋下刺一刀史丞相問之曰何不投拜王不答又問曰忽必烈有甚虧你處王曰
【圖】
你有文書約俺起兵何故背盟史喚黄眼囘囘砟去兩臂次除兩足開食其心肝割其肉方斬首令其子提其首以下山東諸郡王有子六人長曰崇山次齊山南山乃王夫人生嫡子封平州緫管鳯山乃搭察児妹生牛山景山俱在崇山為忽必烈取去鳯山為搭察國王取去李王之死身無滴血惟是黄膿漿尸無蝇蚋亦可怪也其受圍之日作水龍吟一詞曰腰刀怕首從軍戍樓獨𠋣䦨凝眺中原氣象孤居兎穴暮煙殘照投筆書懐枕戈待旦隴西年少嘆光隂掣電易生髀肉不如易腔改調　世變滄海成田柰羣
【圖】
生幾番驚擾干戈爛熳無時休息慿誰驅掃眼底山河胸中事業一聲長嘯太平時相將近也𥡷𥡷百年燕趙
叢書／稗乘／熙朝樂事..[明萬曆孫幼安校刊本]
劉邦彦上元五夜觀燈詩十三夜云近喜元宵雪更晴千門翠竹結高棚珠簾半捲將團月玉指初調未合笙新放華燈連九陌舊傳金鑰啟重城少年結伴嬉游去遮莫雞聲下五更十四夜云燈光漸比夜來饒人海魚龍混暮潮月照梅花青瑣闥烟籠楊柳赤闌橋鈿車過去拋珠果寳騎重來聽玉簫共約更深歸及早大家明日看通宵十五夜云一𣲖春聲送管絃九衢燈燭
【圖】
上虛天風囘鰲昔星毬亂雲散魚鱗璧月圓逐隊馬翻塵似海踏歌人盻夜如年歸遲不屬金吾禁爭覓遺簮與墜鈿十六夜云次第看燈俗舊傳寳箏重按十三絃人心未必今宵絕兎魄還如昨夜圓尚覺繁華誇樂土何須廣樂聽鈞天追歡獨羡兒童健靜對梅花憶徃年十七夜云繡簾窣地護輕寒明月來遲鳳蠟殘風掃烟花春爛熳雲沉星斗夜闌珊醉敲馬𩍐還家去誰抱龍香隔院彈試看燒燈如白日鰲山無影海漫漫
叢書／寶顏堂秘笈／秘集：妮古錄／卷一(P.1-1)..[明萬曆繡水沈氏尚白齋刻本]
唐禇遂良貶潭州都督行部至邑洗筆池上後人為立祠宗邑令榜曰唐大都督禇公洗筆池咸淳中邑令趙必穆於池中得斷碑上刻禇公湘潭偶題詩云遠山崷崪翠凝烟爛熳桐花二
【圖】
月天遊遍九衢燈火夜𡚖來月掛海棠前餘皆莫辨
叢書／寶顏堂秘笈／秘集：太平清話／卷二(P.1-1)..[明萬曆繡水沈氏尚白齋刻本]
唐楮遂良貶潭州都督行部至道洗筆池上後人為立祠宗邑令榜曰唐大都督禇公洗筆池咸淳中邑令趙必穆於池中得斷碑上刻禇公湘潭偶題詩云逺山酋萃翠凝煙爛熳桐花二月天游遍九衢燈火夜歸來月掛海棠前皆莫辯
叢書／寶顏堂秘笈／秘集：安得長者言..[明萬曆繡水沈氏尚白齋刻本]
初夏五陽用事于乾為飛龍草木至此已為長旺然旺則必極至極而始收歛則已晚矣故康節云牡丹含蕋為盛爛熳為衰蓋月盈日午有道之士所不處焉
叢書／寶顏堂秘笈／秘集：狂夫之言／卷三／史記漢書之别(P.13-1)..[明萬曆繡水沈氏尚白齋刻本]
詩文只要单刀直入最忌緜密周緻密則神氣
【圖】
拘迫踈則天眞爛熳史記之佳處𡉈踈漢書之不如史記𡉈宻元畵踈宋畵宻氣韻生𣦸皆判于此
叢書／天都閣藏書／繪妙／元　趙孟頫等／鄭思省(P.32-2)..[明天啓程好之校刊本]
鄭思省。字所南。福州人。工畵墨蘭。𡮢自畵一卷。長丈餘。高可五寸許。天眞爛熳。超出物表。題云、純是君子、絕無小人、
叢書／知不足齋叢書／韻石齋筆談／卷之下／郭河陽御屏粉本(P.10-2)..[清乾隆鮑廷博校刊本]
郭河陽御屏粉本
古人畫稾謂之粉本不經意處天眞爛熳生意勃然良足珍重余見郭河陽玉華殿屏風圖兼李營邱董北苑風骨熙寧間奉旨畫玉華殿後苑御屏經營畫格以應宣召乃粉本之佳者款則八分書結體古雅生平僅見
叢書／知不足齋叢書／天水冰山錄／古今名畫手卷冊頁／軸／本朝(P.203-1)..[清乾隆鮑廷博校刊本]
本朝商喜壽意一軸
猫圖一軸
殷善翎毛三軸
邊景昭翎毛一十六軸
溫日觀葡萄一軸
李在山水一十三軸
戴文進七賢過關圖一軸
秋江獨釣圖一軸
蘭亭一軸
秋林書屋一軸
春水幷仙館圖五軸
西湖春曉圖一軸
南屏晚鐘圖一軸
中流砥柱一軸
鍾山春曉一軸
春景魚雁一軸
三星壽意四軸
淸淨觀音海月圖二軸
美人圖二軸
雪景幷竹菊一十軸
秋林行客圖一軸
李白問月圖一軸
風雨歸莊圖一軸
商山四皓幷四聘圖五軸
松鶴一軸
納涼圖一軸
寒江獨釣圖一軸
夏木垂陰圖一軸
靑山煙雨圖一軸
溪山初霽一軸
福神眞武關侯玉京仙子四軸
漁樵棄瓢圖二軸
山水人物九十軸
夏芷山水人物一軸
上官伯達美人圖一軸
夏仲昭墨竹一十五軸
陳憲章梅圖二軸
王謙橫披梅一軸
牧牛圖一軸
石銳斗方捕魚圖四軸
樓閣山水圖二軸
丁玉川四景圖八軸
五老圖一軸
林良翎毛二十二軸
姜立綱山水一軸
范啟東竹鶴圖一軸
杜檉居陶學士圖一軸
松鶴小幅一軸
美人圖八軸
茶經圖一軸
琴會圖一軸
調琴幷玩月圖二軸
荷花仙子花草圖一軸
東王迓壽圖一軸
白樂天圖一軸
寇萊公演樂圖一軸
五老攀桂圖一軸
七子團圓圖一軸
尚父遇文王一軸
人物山水翎毛共九軸
沈周煙雨圖一軸
辛夷圖一軸
松鶴雪景四軸
花下翰音一軸
花草松芝六軸
飛仙樓閣一軸
溪山高逸一軸
雙釣圖一軸
柳枝幽鳥一軸
菊雞幷萱石三軸
壽意二軸
臨董北苑山水一軸
葛洪煉丹圖一軸
臨趙松雪高逸圖一軸
龍王授道圖二軸
山水人物三十四軸
陶雲湖菊兔一十三軸
美人一軸
壽鹿幷仙鶴五軸
湖山秋意幷花草三軸
萬壽福祿一軸
南極長生圖一軸
過庭章松月一軸
王舜耕雪景一軸
吳小仙捕魚圖一軸
人物山水六十四軸
天乙賜福圖一軸
觀音二軸
月下醉歸圖一軸
寒山拾得一軸
巢由洗耳一軸
羣仙拱壽五軸
商山四皓一軸
東方朔鐵拐鍾離三軸
屈原問渡圖一軸
吹簫圖一軸
太極橫披一軸
牛圖猫圖二軸
漁樵幷人物三軸
南極呈祥圖一軸
五賢圖一軸
東華龍女幷壽鹿二軸
呂紀翎毛一百一十五軸
菊石竹石圖二軸
天香玉兔幷壽意三軸
呂棠翎毛四軸
鍾欽禮山水五軸
王孟端福祿壽圖一軸
唐寅美人七軸
詩畫二軸
倦繡圖一軸
橫披一軸
梧閣淸風一軸
唐馬幷雀梅圖五軸
月明千里故人來一軸
四景山水幷雪景八軸
栢壽圖幷椿萱圖二軸
四景人物山水一十二軸
文徵明詩畫八軸
人物山水六十一軸
滄浪濯足一軸
羽扇消閒一軸
滿目滄江一軸
玉洞仙桃一軸
松石壽意一軸
三瑞圖一軸
雪景幷雲山圖二軸
雪松幷山兔二軸
橫崖懸壑二軸
五鹿雙全一軸
停琴圖一軸
蹇騎行雪一軸
周臣臨盛子昭四景人物共十三軸
停琴聽阮圖一軸
陳道復牡丹荷花六軸
雪山幷山水八軸
四景花草二十六軸
松芝幷小景二軸
大夫忠孝圖一軸
孔雀牡丹一軸
泥金水仙一軸
草書四軸
王問山水一軸
漁樵問荅一軸
翎毛一軸
花卉一軸
蔣三松山水十軸
徐霖篆晝錦堂記一軸
篆歸去來辭一軸
燕桃李園斗方菊二軸
四景詩八軸
朱文藻山水人物四軸
姜周佐仙子美人六軸
菊兔圖二軸
張平山桃花仙子一軸
人物二軸
補袞調羮一軸
松鶴一軸
四景圖八軸
鐵拐一軸
唐王演樂圖一軸
海屋添籌等壽意四軸
郭淸狂持平負重二軸
補關求名圖二軸
松下觀書一軸
琴鶴圖一軸
寫意人物一軸
謝時臣瑞協秋芳一軸
橫披一軸
駕壑蒼龍一軸
人物山水四十四軸
松梅幷牛圖二軸
擎天古翠一軸
湖山春靄一軸
玉京仙杖一軸
壽意二軸
七賢過關圖一軸
壽松圖一軸
高山流水二軸
陸包山花鳥九軸
魯治花卉翎毛六軸
仇英九成宫圖一軸
靑綠山水二十三軸
天女散花一軸
陶穀謝安二軸
椿桂一軸
臨松雪山水四軸
臨蘇漢臣仕女四軸
麻姑獻壽一軸
萬松壽意二軸
高逸圖一軸
杜陵詩意四軸
軒轅問道一軸
沈仕四景山水五軸
花草七軸
中流砥柱一軸
周東村四景山水四軸
四聘圖四軸
劉敔山水人物四軸
張灒謝安東山圖一軸
石崇錦帳圖一軸
許寶芝蘭毓秀圖一軸
沈碩美人二軸
山水人物四軸
百祿圖一軸
鹿鶴雙全一軸
徐廷振翎毛花草四軸
陳應祥紫牡丹一軸
孫堪竹菊圖二軸
靑山圖一軸
程達壽鹿一軸
袁柳莊竹圖一軸
蕭天章菊花四軸
汪海雲四景山水八軸
翎毛一十軸
芙蓉二軸
風雨歸舟一軸
葛巾漉酒圖一軸
九華壽意一軸
程舉山水人物四軸
兔圖一軸
杜澍山水人物四軸
殷宏翎毛三軸
殷順翎毛二軸
吳璉花竹圖一軸
王逢元菊花二軸
劉景山水一軸
余橒山水四軸
陸深山水圖一軸
梁孜山水一軸
花草二軸
陳錫山花草四軸
陳寓齋萬壑松濤一軸
王穀祥花卉六軸
文武成功詩二軸
王諤四召圖一軸
方朔待詔金馬門一軸
傅巖夢卜一軸
賞花泛舟圖二軸
董良史未裱山水一軸
陳枚花草四軸
洪楩山水一軸
桃源問津一軸
陳茶山秋江獨釣一軸
可山花草四軸
王華山水一軸
仙圖一軸
丁野夫山水一軸
趙雲窩山水四軸
藍關一軸
弋梅巖山水四軸
袁文可山水五軸
王一淸四景山水四軸
王子澄臨馬遠山水一軸
葉含春紅日古松一軸
馬軾臨郭熙大圖一軸
山水一軸
李東陽題梅一軸
鄔昆山水一軸
臧祥卿竹石猫雀一軸
李福智十八學士圖四軸
商作小景二軸
四景四軸
陳憲副撫琴圖一軸
東坡博古圖一軸
三酸圖一軸
勤苦圖一軸
陳宗周花鳥一軸
四喜圖一軸
邵南山夏秋冬山水三軸
古愚松鶴一軸
貞湖攜琴訪友一軸
胡鎭松鶴一軸
昭陽蔣貴畫一軸
焦雲㟠菊花橫披一軸
杏壇圖一軸
張長史草書一軸
潘雲程老子觀泉一軸
馮表桃源圖一軸
羅思泉山水四軸
陳鶴竹石牡丹一軸
杜東原山水一軸
梅道人竹石一軸
殷偕花鳥一軸
朱篆靑綠山水一軸
織字晝錦堂一軸
見竹四景圖四軸
李碩菊石一軸
馬一龍草書三軸
王珍山水四軸
顧良臣東方朔一軸
徐承祖字一軸
俞紫芝墨蹟一軸
金山儂書歸去來辭一軸
李東陽詩一軸
楊譓隸字一軸
何澄山水一軸
姚友直竹一軸
趙淸獻公告天圖一軸
復齋翎毛一軸
平田小景二軸
侯聰山水三軸
陳季昭讀書圖一軸
胡賓兔月一軸
胡恭草書一軸
日本唐王賞春一軸
四君四軸
本朝名筆覆載圖二軸
春花爛熳圖一軸
王母壽圖三軸
泥金山水八軸
靑綠仙逸圖一軸
泥金福壽無疆圖二軸
殿畫美人四軸
著色美人圖二十八軸
四景人物山水六十四軸
斗方小景三十三軸
淸風化日一軸
宣聖四配像一軸
圓光小景四軸
一秤金八軸
貨郞擔十四軸
三陽開泰圖六軸
翎毛花卉六十六軸
百鹿駢臻一軸
花草圖二十二軸
四妃十六子圖十軸
九世同居圖一軸
毛女仙姑圖三軸
竹兔一軸
朝陽玉樹一軸
春牧圖一軸
海屋添籌一軸
獨鯉朝天一軸
祿轉三台一軸
松鶴一軸
松鷹一軸
四時花草四軸
松濤躍鯉一軸
蘭亭一軸
福祿壽三星一軸
五老圖一軸
蘇武牧羊一軸
橫披壽意一軸
五鳳朝陽一軸
唐馬五軸
玉堂淸節一軸
椿萱圖一軸
呂文正公圖一軸
嬰戲圖二十三軸
天女散花圖一軸
孟嘗君雞鳴圖一軸
唐王夜遊圖一軸
金蘭圖二軸
捕魚圖一軸
秋林錦樹圖一軸
龎居士圖一軸
仙人圖二十五軸
江州司馬一軸
五雲梁棟圖一軸
判子圖十六軸
官司畫四軸
十八學士圖四軸
番人圖一軸
漁家樂一軸
元帝像二軸
鮑老圖六軸
眞君像一軸
朝陽雙鳯一軸
天師像二軸
壽意四十三軸
三元乘龍一軸
唐王觀馬一軸
牛圖二軸
蓮葉眞人圖一軸
魚躍鳶飛圖一軸
天文圖一軸
鳯翻曉帳一軸
月幌龍睛一軸
大學總章四軸
草書四軸
老君降胡一軸
仙女採花一軸
樓臺殿閣四軸
達摩祖師二軸
赤壁圖一軸
高冠進步一軸
召將圖一軸
東方朔一軸
高科葡萄一軸
魚圖四軸
杏壇圖宣父儀二軸
右軍書扇圖一軸
地藏像一軸
草蟲三軸
疊疊封冠一軸
天乙賜福三軸
五福如意一軸
朝綱獨立一軸
中流砥柱一軸
泰和山圖一軸
轉祿朝天一軸
爵祿雙全一軸
石刻杏壇圖一軸
名家石刻四軸
石刻宣聖十哲像二軸
石刻宣聖像二軸
東林寺詩刻一軸
公子圖一軸
天台石橋圖二軸
福壽康寧字八軸
百福字一軸
百壽字一軸
本朝刻絲翎毛六軸
刻絲錦邊壽圖四軸
納繡壽星二軸
織金納絨壽圖四軸
納絨彩鳯二軸
刻絲牡丹一軸
刻絲番馬圖一軸
刻絲仙桃四軸
刻絲東方朔四軸
納紗仙人圖二軸
刻絲花鴿一軸
紙織東方朔一軸
杏壇圖一軸
叢書／知不足齋叢書／宋遺民錄／卷之十　龔聖予／高馬小兒圖(P.17-2)..[清乾隆鮑廷博校刊本]
高馬小兒圖
華騮料肥九分臕童子身長五尺饒靑絲鞚短金勒緊春風去去人馬驍莫作尋常厮養看沙陀義兒皆好漢此兒此馬俱可憐馬方三齒兒未冠天眞爛熳好容儀楚楚衣裝無不宐豈比五陵年少輩胭脂坡下𨷖輕肥四海風塵雖已息人才自少當愛惜如此小兒如此馬
【圖】
他日應須萬人敵老夫出無驢可騎乃有此馬騎此兒呼兒回頭為小駐停鞭聽我吟新詩兒不回頭馬行疾老夫對之空嘖嘖
叢書／知不足齋叢書／全唐詩逸／卷之中／子泰(P.17-1)..[清乾隆鮑廷博校刊本]
子泰
句
風姿豔態應無比爛熳當春一樹芳醉後寄上官媛
叢書２／歲時習俗資料彙編／熙朝樂事..[明萬曆孫幼安校刊稗乘本]
劉邦彥上元五夜觀燈詩十三夜云近喜元宵雪更晴千門翠竹結高棚珠簾半捲將團月玉指初調未合笙新放華燈連九陌舊傳金鑰啟重城少年結伴嬉游去遮莫雞聲下五更十四夜云燈光漸比夜來饒人海魚龍混暮潮月照梅花青瑣闥烟籠楊柳赤闌橋鈿車過去拋珠果寶騎重來聽玉簫共約更深歸及早大家明日看通宵十五夜云一泒春聲送管絃九衢燈燭
上虛天風回鰲背星毬亂雲散魚鱗璧月圓逐隊馬翻塵似海踏歌人盻夜如年歸遲不屬金吾禁爭覓遺簮與墜鈿十六夜云次第看燈俗舊傳寶箏重按十三絃人心未必今宵絕兔魄還如昨夜圓尚覺繁華誇樂土何須廣樂聽鈞天追歡獨羡兒童健靜對梅花憶徃年十七夜云繡簾窣地護輕寒明月來遲鳳蠟殘風掃烟花春爛熳雲沉星斗夜闌珊醉敲馬𩍐還家去誰抱龍香隔院彈試看燒燈如白日鰲山無影海漫漫
