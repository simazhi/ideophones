史／別史／清朝通志／都邑略　凡四卷／卷三十二　都邑略一／京師一／京城(P.6917-3)
外城環
京城南面轉抱東西角樓長二十八里為門七南為永定門左為左安門右為右安門東為廣渠門西為廣寧門在東西隅而北向者東為東便門西為西便門明嘉靖三十二年建四十三年成
本朝重加修整
皇城在
京城中周十八里有奇自正陽門之內正南曰
大清門東南曰長安左門西南曰長安右門東西嚮兩門之中南嚮者為
天安門是為
皇城正門
天安門之內東廡之中為
太廟街門西廡之中為
社稷街門正中南嚮者為
端門
端門內東廡西嚮者為
太廟右門又北為
闕左門西廡東嚮者為
社稷左門又北為
闕右門
闕左門外西嚮者為
太廟西北門
闕右門外東嚮著為
社稷東北門
皇城之正東曰東安門正西曰西安門正北曰地安門
太廟在
闕之左南嚮有
前殿
中殿
後殿規制嚴肅供奉　　　列聖　　　列后神位暨祭饗各儀節恭載禮略之吉禮門
社稷壇立
闕之右北嚮祭祀儀節恭載禮略之吉禮門
紫禁城在
皇城中周六里正南曰
午門為外朝正門門左西嚮者為左掖門門右東嚮者為右掖門
午門內東廡之中為協和門西廡之中為熙和門正中南嚮者為
太和門左為昭德門右為貞度門
太和門內東廡之中為
體仁閣閣之北為左翼門西廡之中為
弘義閣閣之北為右翼門正中為
太和殿大朝正殿也左為中左門右為中右門殿之後為
中和殿再入為
保和殿左為後左門右為後右門殿之後東垣之中為景運門西垣之中為隆宗門正中南嚮者曰
乾隆門為內朝正門自協和門東出為
文華殿後為
主敬殿東為
傳心殿殿中祀　　　皇師　　帝師　　王師　先聖　先師門曰景行門乾隆三十九年於
文華殿後創建
文淵閣藏貯四庫全書直協和門東嚮曰東華門是為
紫禁城東門自熙和門西出為
武英殿西為
咸安宮南為
南薰殿直熙和門西嚮者曰西華門是為
紫禁城西門
乾清門之旁左為內左門右為內右門
乾清門之內正中為
乾清宮宮之東為
昭仁殿西為
弘德殿皆南嚮
乾清宮東廡為
端凝殿西嚮其南東出者為日精門又轉南向北者為上書房
乾清宮西廡為
懋勤殿東嚮其南西出者為月華門又轉南向北者為南書房
昭仁殿之左東出者為龍光門
弘德殿之右西出者為鳳彩門
乾清宮之後為
交泰殿東廡左出者為景和門西廡右出者為隆福門殿之後為
坤寧宮左為東暖殿右為西暖殿東暖殿之東為永祥門稍北為基化門俱東出西暖殿之西為增瑞門稍北為端則門俱西出
坤寧宮之後正中北嚮者為
坤寧門門外即
御花園左曰瓊苑東門右曰瓊苑西門
御花園正中為天一門門之北南嚮為
欽安殿祀　　元天上帝於殿中殿東稍北為摛藻堂其南西嚮
者為絳雪軒殿西稍北為延暉閣西為位育齋其南東嚮者為養性齋
欽安殿之後北嚮者為承光門門之後左為延和門右為集福門東西嚮正中為順貞門其北相對為神武門是為
紫禁城北門自日精門之東為東一長街南即內左門中為近光左門北為長甯左門由近光左門而北嚮西之門凡三曰咸和左門廣生左門大成左門咸和左門東相對為景曜門中間南嚮者曰景仁門門內為
景仁宮廣生左門東相對為履和門中間南嚮者曰承乾門門內為
承乾宮大成左門東相對為凝瑞門中間南嚮者曰鍾粹門門內為
鍾粹宮三宮之東為東二長街南則麟趾門北則千嬰門街東與景曜門相對者曰凝祥門再東為昭華門中間南嚮曰延禧門門內為
延禧宮與履和門相對者曰德陽門再東為仁澤門中間南嚮者曰永和門門內為
永和宮與凝瑞門相對者曰昌祺門再東為衍瑞門中間南嚮者曰景陽門門內為
景陽宮其後為學詩堂
景陽宮之東有小長街街南嚮東直出者為蒼震門其北嚮西者為欽昊門門中嚮南為
天穹門門內為
天穹寶殿恭祀
昊天上帝於殿內日精門長街之南向東為仁祥門再東
相對為陽曜門正中為
齋宮殿曰
孚禺殿
齋宮之東為
毓慶宮殿曰
敦本殿前為祥旭門外為前星門自月華門之西為西一長街南即內右門中為近光右門北為長寧右門由近光右門而北嚮東之門凡三曰咸和右門廣生右門大成右門咸和右門西相對為純佑門中間南嚮者曰永壽門門內為
永壽宮廣生右門西相對為崇禧門中間南嚮者曰翊坤門門內為
翊坤宮大成右門西相對為長泰門中間南嚮者曰儲秀門門內為
儲秀宮三宮之西為西二長街南則螽斯門北則百子門街西與純佑門相對者曰嘉祉門再西為啟祥門中間南嚮者亦曰啟祥門門內為
啟祥宮與崇禧門相對者曰敷華門再西為綏祉門中間南嚮者曰長春門門內為
長春宮與長泰門相對者曰咸寧門再西為永慶門中間南嚮者曰咸福門門內為
咸福宮百子門之北向為乾西五所近東者為
重華宮
皇上龍潛時舊邸也前為重華門門內為
崇敬殿額曰樂善堂堂後即
重華宮宮之東廡曰
葆中殿額曰古香齋宮之西廡曰
浴德殿額曰抑齋宮之後為翠雲館宮之東為潄芳齋
啟祥宮之西南嚮者為延慶門門內為
延慶殿殿後為廣德門門內為
撫辰殿殿後為
建福宮宮後為靜怡軒軒後為慧曜樓其西為吉雲樓樓西為敬勝齋齋垣之西為碧琳館南為妙蓮華室又南為凝暉堂前為延春閣月華門之西相對者為遵義門門西嚮南者為養心門中曰
養心殿為
皇上宵旱寢興之所
養心殿西室曰三希堂殿之東暖閣額曰攸芋齋西暖閣北接後軒東為無倦齋為長春書屋宮垣外向景運門之東為
奉先殿正門曰
奉先門西門曰肅誠門中為
正殿後為
寢殿供奉　　　列聖　　列后神位暨朔望薦新歲時展祀因事告祭諸典禮恭載禮略之吉禮門自蒼震門外街東為
寧壽宮建自康熙年間乾隆三十六年以後重加增葺正中南嚮者曰
皇極門東出者曰斂禧門西出者曰篤慶門又西嚮者曰履順門曰蹈和門東嚮者曰保泰門
皇極門之內曰
寧壽門門內為
皇極殿殿廡東出者為凝祺門西出者為昌澤門殿後為
寧壽宮宮後以橫街其東即保泰門西即蹈和門
正中為養性門門內為
養性殿殿後為樂壽堂堂後為頤和軒再後為景祺閣自保泰門之北為暢音閣其北與閣相對者為閣是樓閣後為尋沿書屋東北為景福門正中南嚮者為
景福宮
皇上有景福宮五福頌乾隆四十九年因
五代同堂之慶額曰五福五代堂宮之後為梵華樓稍西為佛曰樓自蹈和門之內為衍祺門門內東宇額曰抑齋齋後為古華軒軒後為遂初堂堂之後西為延趣樓北為萃賞樓其西為雲光樓額曰養和精舍萃賞樓北相對者為符望閣閣後為倦勤齋符望閣西門外為玉粹軒皆環屬於
寧壽宮者也自隆宗門之西為
慈寧宮東為永康左門西為永康右門正中南嚮者為
慈寧門前為長信門又前為長慶門
慈甯宮之東有門曰慈祥門與大內啟祥門遙對
慈甯宮花園前宇為咸若館倌之左為寶相樓其南為□清齋館之右為吉雲樓其南為延壽堂館之後為
慈蔭樓
慈寧宮西為
壽康門門內為
壽康宮宮後東西為長街街西為長庚門門內正中南嚮者為
壽安門門內為
春禧殿殿後為
壽安宮宮後東為福宜齋西為萱壽堂
慈寧宮之東北為
寶華殿又北為
中正殿
壽安宮之北為
英華殿其東北即神武門是為
紫禁城北門神武門之北即景山前為北上門門內為景山門山後為
壽皇殿供奉
聖祖仁皇帝
世宗憲皇帝神御之所殿後東北為集祥閣西北為興慶閣殿東為永思門門內為
永思殿又東為
觀德殿
雍和宮在
皇城之東北為
世宗憲皇帝藩邸
登極後
命名曰
雍和宮前有昭泰門中為雍和門門內為
雍和宮宮後為
永佑殿後為
法輪殿殿後為萬福閣東為永康閣西為延寧閣後為
綏成殿宮之東為書院入門為平安居後為如意室室後正中南嚮者為太和齋書院正室也齋之東嚮南正室曰五福堂齋之西為海棠院
西苑在西華門外入苑門即太液池玉泉自北安
門水關流入匯於此上跨長橋坊楔對峙西曰金鼇東曰玉蝀橋北稱北海橋南稱中海瀛臺之南稱南海由池東岸而南行臨池面北正門曰德昌門門內為
勤政殿殿後為仁曜門南為翔鷥閣由閣而南為涵元門門內東嚮為
慶雲殿西嚮為
景星殿正中南嚮為
涵元殿東為藻韻樓西為綺思樓正北相對為
香扆殿殿後東為春明樓西為湛虛樓南嚮曰瀛臺
聖祖時每
駕幸瀛臺即於此聽政
皇上御極後重加修葺以時
臨幸即裁決政務其中臺之南對崇為寶月柚臺東南為同豫軒軒後為鑑古堂臺西南為茂對齋臺之正東為淑清院院之左為韻古堂又左為素尚齋循池岸而南為曰佑閣臺之西北為豐澤園園門內即
惇敘殿殿後為澄懷堂堂北為遐矚樓園內有
崇雅殿殿後東為靜憩軒西為懷遠齋其南隔水為純一齋園西為春耦齋相近為聽鴻樓為植秀軒為愛翠樓自豐澤園之北近太液池西岸為
紫光閣每科
皇上親試中式式舉於此以為例乾隆二十四年平定西域大功告成重加葺新圖畫功臣像於閣上
上親製五十功臣贊四十一年兩金川大功告成復圖功臣像
親為之贊一如平定伊犂回部例閣後為
武成殿閣之北為時應宮祀龍神宮之東嚮北為福華門門外即金鼇玉蝀橋也橋東有圓城中為
承光殿自圓城北踰橋即金之瓊華島白塔在其上舊名白塔寺乾隆八年易名永安寺槷西由山路而上為
悅心殿殿後為慶霄樓西為閱古樓北為漪瀾堂對岸西北為闡福寺其東為澄觀堂此外涼軒邃室隨地標名各擅其勝皆環屬太液池者也
史／別史／清朝通志／都邑略　凡四卷／卷三十三　都邑略二／京師二(P.6923-1)
皇朝通志卷三十三
都邑略二
暢春園在
京城西直門外十二里地名海淀
聖祖仁皇帝以萬幾之暇
駐蹕於此酌泉而甘因明武清侯李偉故園址改建周方十餘里築宮設禦
賜名暢春園時奉
孝莊文皇后
孝惠章皇后憇焉政事幾務即
裁決其中
皇上御極後葺新園宇每逢
駐蹕圓明園敬奉
聖母皇太后安憩於此宮門內中為
九經三事殿後為
春暉堂其後為寢殿曰
壽萱春永其後為雲涯館館後踰橋循山而北有河池南北立坊二為玉澗金流門內為瑞景軒軒後為林香山翠又後為延爽樓樓左為式古齋齋後為綺榭園內築東西二隄各數百步東曰丁香隄西曰蘭芝隄皆通瑞景軒西隄外別作一隄曰桃花隄東西兩隄之外河流數道環遶苑內出西北門牐注於垣外雲淮館東南角門外轉北為劍山南為澹寧居前殿為康熙年間
聖祖御門聽政引
見之所後殿為
皇上舊時讀書處由大東門土山北循河岸西行為淵
鑑齋後臨河為雲容水態左廊後為佩文齋齋後西為葆光齋東為蘭藻齋淵鑑齋之前為藏輝閣佩文齋之東為養愚堂相對為藏拙齋小東門東垣內溪北為清溪書屋後為導和堂西為藻思樓後為竹軒
春暉堂之西出如意門為玩芳齋山後為韻松軒二層宮門外船塢之西為無逸齋
皇上詣圜問
聖母皇太后安每傳膳視事於此凝春堂在淵鑑齋之西其東室為純約堂其右為迎旭堂純約堂東為迎涼精舍迎旭堂後為曉煙榭河岸以西為松栢室其左為樂善堂河上有闊曰蘂珠院其北為觀瀾榭蘂珠院西踰橋而北為集鳳軒軒後度河橋而西為俯鏡清流又循河而南即苑之大西門延樓列其外即西花園之馬廠也
暢春園西南垣為西花園正宇為討源書屋
皇上問
安之便率詣是園聽政中有閱武樓為肄武之所
史／別史／清朝通志／都邑略　凡四卷／卷三十三　都邑略二／京師二／恭載　聖祖仁皇帝御製暢春園記(P.6923-2)
園明園在
暢春園北康熙四十八年建
世宗憲皇帝潛邸時
聖祖賜園也
御極後稍加修葺具朝署之規大宮門內為出入賢良門中為
正大光明殿東為
勤政殿為常時聽政之所
皇上御極後每歲初春即
駐蹕於此咨度機務引見百官皆日以為常為門凡十有八園中之水發源玉泉山由西馬廠入進水牐支流派衍至園內由出水牐一在明春門北一在蘂珠宮北達苑牆經長春園東入清河園內四十景各有
御製詩詞紀之首曰正大光明即園中
正殿也後為壽山口東為洞明堂一曰勤政親賢為勤政殿中
世宗御書額後楹額曰為君難東為飛雲軒為靜鑑閣閣後殿宇為保合太和後為富春樓一曰九州清晏前層恭懸
聖祖御書圓明園額次層殿為奉三無私後殿為九州清晏東為天地一家春西為樂安和又西為清暉閣閣左右有松雲樓露香齋涵德書屋茹古堂諸勝別為清暉閣四景一曰鐶月開雲在富春樓之後舊名牡丹臺康熙壬寅春
皇上覲
聖祖於斯堂之內承奉
恩旨養育宮中乾隆三十一年
御題額為紀
恩堂後宇為御蘭芬一曰天然圖畫北為朗吟閣又北為竹薖樓東為五福堂迤北宇為竹深荷淨其東渡河為蘇隄春曉一曰碧桐書院其西巖有雲岑亭一曰慈雲普護樓中奉觀音大士前殿南臨後湖為歡喜佛塲一曰上下天光為臨湖樓宇其後為平安院一曰杏花春館西北為春雨軒軒西為杏花村軒後東為鏡水齋西北室為抑齋又西為翠微室一曰坦坦蕩蕩前宇為素心堂後宇為光風霄月東北為知魚亭又東北為萃景齋西北為雙佳齋一曰茹古涵今其後方宇為韶景軒軒前東為茂育齋西為竹香齋又北為靜通齋一曰長春仙館為
皇上舊時
賜居之所
登極後復加修飾其後恭值佳辰領節迎奉
聖母皇太后為膳寢之所後宇為綠蔭軒正宇西廊後為麗景軒仙館之西為含碧堂堂後為林虛桂靜左為古香齋東楹有閣為抑齋堂稍東為隨安室由仙館西南門迤西為藻園內為曠然堂堂後為貯清書屋堂東池上為夕佳書屋稍北為鏡瀾榭東南為凝眺樓為懷新館西北為湛碧軒百曰萬方安和建宇池中形如卍字南面正室為萬方安和餘為佳氣迎人為四方寧靜為碧溪一帶為山水清音為神洲三島為高山流水為枕流潄石為洞天深處得景凡九一曰武陵春色舊名桃花塢雍正四年
皇上詩書於此顏曰樂善堂旋移居長春仙館池北軒為壺中日月長東為天然佳妙武陵春色之西為全璧堂堂後由山口入桃花塢東為綰春軒軒東北為品詩堂一曰山高水長重樓峙地勢寬敝為外藩朝正錫宴陳設火戲及平時宿衛士較射之所一曰月地雲居為梵宇最勝處東為法源樓一曰鴻慈永祐即
安佑宮坊座額也為供奉
聖祖
世宗神御之所東南為致孚殿宮之後垣西北為紫碧山房前宇為橫雲堂東南為豐樂軒北為霽華樓迤東為景暉樓棋雲堂西池上為澄素樓一曰彙芳書院內宇為抒藻軒後為涵遠齋齋之前西垣內為翠照樓東垣內為倬雲樓又東為眉月軒倬雲樓南稍東為隨安室又東逾溪橋為斷橋殘雪一
曰日天琳宇有中前樓中後樓西前樓西後樓東別院為瑞應宮凡樓宇上下皆供佛像及諸神位一曰澹泊寧靜殿為田字式凡四門東北面皆有樓樓下稻田彌望東為曙光樓殿之東門外為翠扶樓西門外別垣內為多稼軒左右有靜香書屋互妙樓諸勝別為多稼軒十景一曰映水蘭香東南為釣魚磯北為印月池池北為知耕織又北稍東為濯鱗沼西南為貴織山堂中祀蠶神一曰水木明瑟其北稍西為文源閣荿貯四庫全書昅西為柳浪聞鶯一曰濂溪樂處後宇為雲香清勝東垣為芰荷深處折而東北為香雪廊其東有樓為雲霞舒卷其南為彙萬總春之廟中祀花神東北有樓為香遠益清其西為樂天和為味真書屋一曰多稼如雲前宇為芰荷香一曰魚躍鳶飛四面為門東廂為暢觀軒西南為鋪翠環流樓南為傳妙室一曰北遠山村北岸為繪雨精舍其西南為水村圖又西有樓前後相屬前為皆春閣後為稻涼樓又西為涉趣樓右為湛虛書屋東北踰橋而西為湛虛翠軒又西為耕雲堂又西為若帆之閣一曰西峯秀色其東為含韻齋東南為自得軒後垣之西為花港觀魚一曰四宜書屋即安瀾園之正宇也
皇上幸海寧陳氏園
賜名安瀾慈畧仿其意因之
命名東南為葄經館西南為無邊風月之閣又西南為涵秋堂北為烟月清真樓樓西稍南為遠秀山房其北踰橋為染霞樓大小共為安瀾園十景一曰方壺勝境樓宇臨池南建坊座其北樓宇為噦鸞
殿又北為瓊華樓噦鸞殿東為蘂珠宮方壺勝境之西北為三潭印月又西北為天宇空明其後為澄景堂堂東為清曠樓西為華照樓一曰澡身浴德在福海西南隅即澄虛榭正于也西為靜香館又西為解慍書屋西南為曠然闊其北度橋為望瀛洲又北為深柳讀書堂堂北為溪月松風一曰平湖秋月在福海西北隅東南度橋為兩峯插雲又東南為山水樂其北為君子軒為藏密樓一曰蓬島瑤臺在福海中央舊名蓬萊洲殿前東為暢襟樓西為神洲三島東偏為隨安室東南度稱為東島西北度橋為北島一曰接秀山房在福海東其後稍東為琴趣軒其北為尋雲樓東南為澄練樓樓後為怡然書屋山房之南為攬翠亭一曰別有洞天西為納翠樓西南為水木清華之閣閣西稍北為時賞齋一曰夾鏡鳴琴南為聚遠樓東為廣育宮中奉　碧霞元君前建坊座後為凝祥殿宮之東為南屏晚鐘又東度橋為西山入畫為山容水態夾鏡鳴琴之西為湖山在望為洞裏長春一曰涵虛朗鑑在福海東即雷峯夕照正宇也有尋雲榭貽蘭庭諸勝一曰廓然大公在福海西北隅有雙鶴齋峭蒨居影山樓綺吟堂諸勝別為廓然大公八景一曰坐石臨流溪水周環其下一曰趜院風荷其西佛樓為落伽勝境其南跨也為橋立坊楔西為金鼇東為玉蝀金鼇西南宇為四圍佳麗玉蝀東亭為飲練長虹又東南度橋折而北設城關為寧和鎮趜院風荷之北為同樂園其前為清音閣東為永日堂中有南北長街街西為抱樸草堂
街北為舍衛城城南面為多寶閣正殿為壽國壽民後為仁慈殿又後為普福宮城北為最勝閣一曰洞天深處在如意館西稍南前宇四所乃
諸皇子所居西為
諸皇子肄業之所前為前垂天貺中為中天景物東宇為斯文在茲中奉　至聖先師後為後天不老
園明園之東曰
長春園本園田垣外隙地就添殿宇數所依長春仙館
賜號即以名園園門內正宇為澹懷堂後為眾樂亭其後河北敝宇為雲容水態西北為含經堂後為湻化軒又後為蘊真齋含經堂之東為味腴書屋亦名霞翥樓為淵映齋堂之西為梵香樓為涵光室自澹懷堂迤西濱河為蒨園有郎潤齋湛景樓諸勝別為蒨園八景蒨園後河北岸為思永齋齋東別室曰小有天園齋西稍南河外為得全閣南為寶雲樓北為遠風樓齋北河流匯處為樓宇三層曰海嶽開襟樓之東為法慧寺又東為寶相寺由寶相寺度城關而東迤南為翠交軒北為愛山樓又北為澤蘭堂愛山樓東北宇為平疇交遠風其東為叢芳榭後為琴清齋叢芳榭之東為獅子林有納景堂清閟閣諸勝別為獅子林八景又有清淑齋探真書屋諸勝為獅子林續八景其南為玉玲瓏館北為林光澹碧東為鶴安齋西南為蹈和堂玉玲瓏館之東南為映清齋齋東為鑑園北為潄瓊齋其東為師善堂鑑園之西南為如園內為敦素堂堂北稍東為冠霞閣又東為明漪樓由如園
山徑西行即澹懷堂之東垣門
史／別史／清朝通志／都邑略　凡四卷／卷三十三　都邑略二／京師二／恭載　皇上御製圓明園後記(P.6926-2)
靜明園在
圓明園西玉泉山麓康熙十九年建初名澄心三十一年易名靜明我
皇上幾餘臨憩畧加修葺園為門凡六園內有十六景首曰廓然大公宮門內
正殿也為
臨幸時聽政之所北臨後湖一曰芙蓉晴照西為虛受堂一曰玉昄趵突為天下第一泉一曰竹罏山房仿惠山聽松庵製得名南為開錦齋後為觀音洞其上為賞遇樓南為呂祖洞一曰聖因綜繪仿西湖行宮景得名其西為寫流軒軒後為層明宇又西為福地幽居後為冠峯亭一曰繡壁詩態北為水月庵其北為聖緣寺又北為仁育宮中祀　東嶽天齊聖帝一曰溪田課耤又西為迸珠泉一曰清涼禪窟後為嘉蔭堂堂東為霞起樓西為犁雲亭清涼禪窟之北為涵漪齋西為飛淙閣東為練影堂稍南為掛瀑簷涵漪齋之西為妙喜寺一曰采香雲徑其南有樓為靜怡書屋采香雲徑稍北折而東為招鶴庭一曰峽雪琴音額為麗矚軒一曰玉峯塔影仿金山妙高峯為之前為香嚴槷右為妙高室北峯上為妙高寺殿後為妙高塔又後為該妙齋峯之西為崇靄軒其東為含醇室後為詠素堂妙
高寺東山麓為含經堂東北臨溪為書畫舫一曰風篁清聽東為如如室西為近青閣又西稍南為飛雲風篁清聽之西逾橋而南池東為延綠廳池西為試墨泉一曰鏡影涵虛南為分鑑曲又南為寫琴郎迤南為含暉堂後為清音齋齋西山麓為碧雲深處東為心遠閣一曰裂帛湖光當玉峯東麓臨裂帛湖由心遠閣折而北為羅漢洞又上為水月洞一曰雲外鐘聲在古華嚴寺之後一曰翠雲嘉蔭即華滋館也後為翠雲堂東為甄心齊其東即小南門稍南為東宮門
靜宜園在
圓明園西香山即香山寺故址
聖祖仁皇帝於此置行宮乾隆十年重加修葺
賜名掙宜園園有二十八景宮門內首曰
勤政殿園中
正殿也為
臨幸時聽政之所殿前為月河殿後北為致遠齋西為韻琴齋為聽雪軒東有樓為正直和平殿後西為橫秀館由山南折而東為清寄軒一曰麗矚樓一曰綠雲舫一曰虛朗齋南為畫禪室後為學古堂東為郁蘭堂西為佇芳樓其外東西南北各設四面宮門東為帶水屏山其西為對瀑北為懷風樓其左為琢情之閣東南為得一書屋西為山陽一曲精廬一曰瓔珞巖其上為綠筠深處一曰翠微亭一曰青未了亦亭名一曰馴鹿坡一曰蟾蜍峯其北稍東為松隖雲莊又東有樓為憑虛致爽一曰栖雲樓一曰知樂濠一曰香山寺舊名永安寺
亦曰甘露寺
皇上易今名一曰聽法松即香山寺殿門外松也北為海棠院一曰來青軒西為妙高堂軒之西南為歡喜園一曰唳霜皋亦亭名由香山寺西北由盤道上為洪光寺一曰香嵓室即洪光寺中殿宇一曰霞標磴一曰玉乳泉一曰絢秋林一曰雨香館其後為酒蘭書匡南為林天石海自
勤政殿以迄爾香館是為內垣為景凡二十一曰晞陽阿其西為朝陽洞一曰芙蓉坪其東宇為靜如太古一曰香霧窟即靜室也東南宇為竹罏精舍其北巖間碣為西山晴雪一曰栖月崖其西宇為得趣書屋一曰重翠崦東南為玉華寺一曰玉華岫有泉名玉華泉其東為皋塗精舍一曰森玉笏東北為超然堂堂南為曠覽臺後為碧峯館一曰隔雲鐘亦亭名自晞陽阿以迄隔雲鐘是為外垣為景凡八
史／別史／清朝通志／都邑略　凡四卷／卷三十三　都邑略二／京師二／恭載　皇上御製靜宜園記(P.6927-3)
清漪園在
圓明園西萬壽山之麓本名甕山乾隆十六年恭逢
聖母皇太后六旬萬壽建大報恩延壽寺於山之陽
命名萬壽山並疏導玉泉諸派匯於西湖易名曰昆明湖中設戰船仿福建廣東巡洋之制香山健銳營弁兵於湖內按期水操就昆明湖隄岸為園
賜名清漪宮門內
正殿亦曰勤政為
臨幸時聽政之所殿後北達怡春堂西為玉瀾堂北為宜芸館館之西為樂壽堂堂前為青芝岫堂後折而西方池之北為樂安和又西北為養雲軒軒後為食秀亭西為無盡意軒又西稍北為圓朗齋無盡意軒之西為
慈福樓西即大報恩延壽寺寺西為羅漢堂堂後為寶雲閣閣西為邵窩為雲松巢又西為澄輝閣閣東南有樓曰山色湖光共一樓樓西為聽鸝館館西為石文亭為石舫其北有樓為延清賞西為曠觀齋又西為水周堂自怡春堂後城關迤北為惠山園仿惠山寄暢園規制為之有載時堂墨妙軒就雲樓澹碧齋水樂亭知魚橋尋詩逕涵光洞諸勝別為惠山園八景園之西為雲繪軒軒東為延綠軒後郎有樓為隨安室雲繪軒又西為花承閣閣之左為多寶琉璃塔閣西北度城關樓又西折而北即園之北樓門
史／地理／平山堂圖志／卷二　名勝下／趣園(P.7-2)..[清乾隆三十年揚州官署原刊本　　本書與法鼓文理學院合作製作]
趣園奉宸苑卿黃履暹別業乾隆二十七年我
皇上臨幸
賜今名又
賜目屬高低石步延曲折廊縈廻水抱中和氣平逺山如蘊藉人二聯三十年又
賜何曾日涉原成趣恰值雲開下覺欣一聯園分二景
曰四橋烟雨水雲勝四橋烟雨在長春橋東四橋者右長春橋左春波橋其前則蓮花玉版二橋也園門西向與長春嶺對入門右折由長廊以東又北行深竹中折而西有大樓臨水南向水中荷葉田田一望無際其右與長春橋接門左穿竹廊而南又東為面水層軒軒後為歌臺軒以西為堂西向內供
御書趣園額堂之為間者五堂後復為堂為間七高明宏敞據一園之勝其右為曲室盤旋往復應接不暇其左為曲廊為廳為閣閣前疊石為坪種
牡丹繡球最盛閣左由長廊以北面西為漣漪閣又北為金粟菴菴北向與閣對菴以內南向為小亭亭右為四照軒軒前後皆小山山上有亭曰叢桂亭軒右為長廊西折為廳廳後與香海慈雲接廳左為樓樓左為錦鏡閣閣跨水架楹其下可通舟楫閣上綺疏洞達綴以丹碧望之如蜃樓閣西接水中高阜阜上建
御碑亭內供
御書石刻阜自南而北遍植梅花桃栁壘湖石為假山重復掩映不令人一覽而盡也水雲勝在長
春橋西門東向其右為長春嶺入門左右修竹其西為吹香草堂堂後臨河南向為隨喜菴菴內為樓供大士像菴右由曲廊以西為春水廊廊後為歌臺臺前種玉蘭花時明豔如雪廊右北折西向為竹廳廳右由長廊數折南向為勝樓樓右緣小山行梅花下以西為小南屏其右與蓮花橋接
史／地理／平山堂圖志／卷二　名勝下／白塔晴雲(P.9-2)..[清乾隆三十年揚州官署原刊本　　本書與法鼓文理學院合作製作]
白塔晴雲按察使程楊宗州同吳輔椿先後營構隔岸與蓮性寺白塔對故以名之臨河面南為亭亭左右黃石兀嵂白塔晴雲四字磨崖刻焉亭後有堂顏曰桂嶼又後為花南水北之堂堂西為積翠軒軒前為半閣閣右穿竹徑度橋由長堤沿山麓而西山上梅花如雪水際編朱竹為籬掩映有態堤右為廳前後相向廳左為芍廳芍廳左為小閣廳右復由小廊折而西為廳如之字數折南臨保障河廳右循堤穿梅徑至
水亭亭後由曲廊西數折為林香草堂堂後由別室西轉為種山房山房右臨河高矗者為望春樓樓前琢石為池左右曲橋灣環如月其西為石臺臺上為廳廳後與樓對前當河曲處西向顏曰小李將軍畫本其隔岸即熙春臺也樓右復為露臺數折以達於西爽閣
史／地理／平山堂圖志／卷二　名勝下／錦泉花嶼(P.11-2)..[清乾隆三十年揚州官署原刊本　　本書與法鼓文理學院合作製作]
錦泉花嶼刑部郎中吳山玉別業今以屬知府張正治園分東西兩岸一水間之水中雙泉浮動波紋鱗鱗即錦泉花嶼之所由名也其東岸在水竹居之右臨河西向為屋屋左有小廳屋後
為菉竹軒軒左繞廊迤北為清華閣軒右歴小室東折由竹徑度曲廊為籠烟篩月之軒軒右又小軒轉北歴山徑至香雪亭又北折而下至小方亭亭後曰藤花榭榭右自南而北皆長廊廊之半有室前後洞達室後曠然平夷左石皆迴廊其北為清逺堂後為曲室南為錦雲軒與堂對堂前種松栢梅花玉蘭與假山相間曠如奥如兼有其勝復西出由長廊以北有杉木叢生最古又北有小亭在道右又北為梅亭又北由長廊至水廳墻外即觀音山其西岸為微波
館館後與藤花榭對館前為右臺臺右為長橋直南至種春軒軒後又南對岸即清華閣也橋北為遲月樓樓東向後倚小山木樨前後環列樓右為小閣曰幽岑春色而水中之觀以止
〔按〕以上各景並在保障河東岸其次序由南而北
史／地理／平山堂圖志／卷二　名勝下／倚虹園(P.19-2)..[清乾隆三十年揚州官署原刊本　　本書與法鼓文理學院合作製作]
倚虹園亦奉宸苑卿洪徵治築乾隆二十七年我
皇上臨幸
賜今名又
賜柳拖弱縷學垂手梅展芳姿初試嚬明月松間照清泉石上流二聯三十年又
賜花木正佳二月景人家疑近武陵溪一聯又
賜致佳樓三字額園之景二曰紅橋修禊柳湖春泛其地即元之崔伯亨園舊址園門臨河南向中為妙逺堂堂廣六楹間重檐疊栱窗戶洞達結構
最為雄麗堂右為餞春堂堂前為藥欄欄北為飲虹閣堂左為水榭其西浪花無際是為柳湖復由妙逺堂後左折為涵碧樓樓後曲房窈窕幾莫能測其門徑樓右為致佳樓
御書額供其上直南為桂花書屋其右則面西水榭接屋而起屋後由曲廊北折又西為水廳廳後疊黃石為山山上種牡丹其南曰領芳軒軒後為歌臺臺右為修禊樓北臨河與虹橋對其下為
御碑亭內供
皇上御書石刻其右則柳湖春泛也湖即古之花山間
保障河水由虹橋直南下注焉湖心累石為山南北袤亘柳湖春泛四字刻石上山上建亭種榆柳海桐其東即倚虹園一帶水榭湖西岸為土山綴以草亭者二南岸為度春橋橋西水中為半閣閣西依岸為橋橋西北為草閣顏曰輞川圖畫閣西緣土山北折而西有草亭在水中曰流波華館館西由平橋南折為湖心亭東緣水廊數折有草屋如舫曰小江潭屋後土山兀起建亭其巔再北與西岸草亭接矣
〔按〕以上各景並在保障河西岸其次序自北而南
史／地理／平山堂圖志／卷二　名勝下／臨水紅霞　平岡豔雪(P.23-1)..[清乾隆三十年揚州官署原刊本　　本書與法鼓文理學院合作製作]
臨水紅霞平岡豔雪二景在迎恩河東岸並州同周柟別業南接長春橋臨河岡阜前後數疊岡上有亭曰螺亭亭南渡橋復登山有亭曰穆如亭河之曲處也折而東為精舍曰桃花菴其中為佛堂堂後北向曰見悟堂堂前有亭臨水曰紅霞亭堂右為飛霞樓樓後曲廊數折迤東兩亭浮水有小橋通焉復緣堤以東為桐軒軒右為舫屋其下為板橋度橋緣山而東為枕流亭亭右數武穿曲廊而東為水廳曰臨流映壑自長春橋北至此水邊山際俱種桃花春時紅雨
繽紛爛若錦綺是為臨水紅霞其右由長橋北轉度水閣又北即平岡豔雪也緣岡高下種梅紅白相間河流至此北折面河西向為清韻軒又北為豔雪亭河復折而東亭右小山數疊又東北向臨水為水榭其右山上面東曰漁舟小屋又東水中小渚為方亭亭後有橋與後山通又東為迎恩亭亭右為石橋又東為迎恩橋度橋即王氏園亭也
子／宗教／道藏輯要／氐集／三　元始天王大洞玉經　文帝本／卷下／第三十八章(P.77-1)..[清光緒丙午年(1906)成都二仙庵重刊本]
第三十八章
三元玉篆
服符畢叩齒三通微聲朗念
謹請泥丸上元帝卿名昔元堅字回化靈一名幽車伯一名董史華一名肇勒精黃庭下弼卿名歸上明字谷下玄一名奉申伯一名承光生絳宮中輔卿名亞丹君字少靈一名通幽子常鎮我三元之宮衞我本命守我帝一之室保於九天之籙死名滅絕超登帝一真人
存想三宮靑黃白三色雲炁上昇頂上再微聲咒曰
命自有原原出自天上中下田是為三元明堂烱烱絳闕軒軒無量涵蓋紫戶爐煙不騫不竭引緒綿延輔我通靈助我液精超證無上入眾妙門道隨身具聖神合真
咒完吸頂雲三咽結三神如三寶相下布本命之宮卽臍下
命門也復昇心下一寸為靈臺絳宮卽帝一之室三真端坐守之
子／宗教／道藏輯要／虛集／七　淮南鴻烈解二／道應訓(P.69-1)..[清光緒丙午年(1906)成都二仙庵重刊本]
道應訓道之所行物動而應考之禍福以知驗符也
太淸問於無窮太清元氣之清者也無窮無形也曰子知道乎無窮曰吾弗知也又問於無為無為有形而不為也曰子知道乎無為曰吾知道無為有形故知道也子之知道亦有數乎無為曰吾知道有數曰其數奈何無為曰吾知道之可以弱可以強可以柔可以剛可以陰可以陽可
以窈可以明可以包裹天地可以應待無方此吾所以知道之數也太淸又問於無始無始未始有之氣也曰鄉者吾問道於無窮曰吾弗知之又問於無為無為曰吾知道曰子之知道亦有數乎無為曰吾知道有數曰其數奈何無為曰吾知道之可以弱可以強可以柔可以剛可以陰可以陽可以窈可以明可以包裹天地可以應待無方吾所以知道之數也若是則無為知與無窮之弗知孰是孰非無始曰弗知之深而知之淺弗知內而知之外弗知精而知之粗太淸仰而嘆曰然則不知乃知邪知乃不知邪孰知知之為弗知弗知之為知邪無始曰道不可聞聞而非也道不可見見而非也道不可言言而非也孰知形之不形
者乎故老子曰天下皆知善之為善斯不善也故知者不言言者不知也白公問於孔子曰人可以微言白公楚平王孫太子建勝也建見殺白公怨而欲復讎故問微言也孔子不應知白公有陰謀故不應也白公曰若以石投水中何如曰吳越之善沒者能取之矣曰若以水投水何如孔子曰菑澠之水合易牙嘗而知之菑澠齊二水也白公曰然則人固不可以微言乎孔子曰何謂不可誰知言之謂者乎夫知言之謂者不以言言也不以言心知之爭魚者濡逐獸者趍非樂之也故至言去言至為無為夫淺知之所爭者末矣白公不得也故死於浴室楚殺白公於浴室之地也故老子曰言有宗事有君夫唯無知是以不吾知也白公之謂也惠子為惠王為國法惠王梁惠王惠子惠施也已成而示諸先生
先生皆善之奏之惠王惠王甚說之以示翟煎曰善惠王曰善可行乎翟煎曰不可惠王曰善而不可行何也翟煎對曰今夫舉大木者前呼邪許後亦應之此舉重勸力之歌也豈無鄭衞激楚之音哉然而不用者不若此其宜也治國有禮不在文辯故老子曰法令滋彰盜賊多有此之謂也田駢以道術說齊王田駢齊人齊臣王應之曰寡人所有齊國也道術難以除患願聞國之政田駢對曰臣之言無政而可以為政譬之若林木無材而可以為材願王察其所謂而自取齊國之政焉己雖無除其患天地之間六合之內可陶而變化也齊國之政何足問哉此老𥅆之所謂無狀之狀無物之象者也若王之所問者齊也田駢所
稱者材也材不及林林不及雨雨然後材乃得生也雨不及陰陽陰陽不及和和不及道道者末之由生之本也白公勝得荊國不能以府庫分人白公纂得楚國貪其財而不分人也得積七日也七日石乙入曰石乙白公之黨也不義得之又不能布施患必至矣不能予人不若焚之毋令人害我白公弗聽也九日葉公入葉公楚大夫子高自方城之外入殺白公也乃發大府之貨以予眾出高庫之兵以賦民因而攻之十有九日而擒白公葉公殺白公也夫國非其有也而欲有之可謂至貪也不能為人又無以自為可謂至愚矣譬白公之嗇也何以異於梟之愛其子也梟子長食其母故老子曰持而盈之不如其已揣而銳之不可長保也趙簡子以襄子為後董閼子曰無卹賤董閼子趙氏臣也無卹襄子之名簡子之庶子也今
以為後何也簡子曰是為人也能為社稷忍羞襄子能柔能忍恥也異日知伯與襄子飲而批襄子之首大夫請殺之襄子曰先君之立我也曰能為社稷忍羞豈曰能刺人哉處十月知伯圍襄子於晉陽襄子疏隊而擊之疏分也隊軍二百人為一隊分斯隊卒擊之大敗知伯破其首以為飲器故老子曰知其雄守其雌其為天下谿齧缺問道於被衣齧缺被衣皆堯時老人也被衣曰正女形壹女視天和將至攝女知正女度神將來舍德將來附若美而道將為女居蠢乎若新生之犢而無求其故言未卒齧缺繼以讐夷讐夷熟視不言被衣行歌而去曰形若槁骸心如死灰直實知不以故自持墨墨恢恢無心可與謀彼何人哉故老子曰明白四達能無以知乎趙襄子攻
翟而勝之尤人終人尤人終人翟之二邑使者來謁之襄子方將食而有憂色左右曰一朝而兩城下此人之所喜也今君有憂色何也襄子曰江河之大也不過三日三日而減飄風暴雨日中不須臾言其不終日今趙氏之德行無所積今一朝兩城下亡其及我乎孔子聞之曰趙氏其昌乎夫憂所以為昌也而喜所以為亡也勝非其難者也賢主以此持勝故其福及後世齊楚吳越皆嘗勝矣然而卒取亡焉不通乎持勝也唯有道之主能持勝孔子勁杓國門之關杓引也古者縣門下從上杓引之者難也而不肯以力聞墨子為守攻公輸般服而不肯以兵知墨子雖善為兵而不肯以知兵聞也善持勝者以強為弱故老子曰道沖而用之又弗盈也惠孟見宋康王蹀足謦欬疾
言曰寡人所說者勇有功也不說為仁義者也客將何以教寡人惠孟對曰臣有道於此人雖勇刺之不入雖巧有力擊之不中大王獨無意邪宋王曰善此寡人之所欲聞也惠孟曰夫刺之而不入擊之而不中此猶辱也臣有道於此使人雖有勇弗敢刺雖有力不敢擊夫不敢刺不敢擊非無其意也臣有道於此使人本無其意也天無其意未有愛利之心也臣有道於此使天下丈夫女子莫不歡然皆欲愛利之心此其賢於勇有力也四累之上也此上凡四事皆累於世而男女莫不歡然為上也大王獨無意邪宋王曰此寡人所欲得也惠孟對曰孔墨是已孔邱墨翟無地而為君無官而為長無地為君以道富也無官為長以德尊也天下丈夫女子莫不延頸
舉踵而願安利之者今大王萬乘之主也誠有其志則四境之內皆得其利矣此賢於孔墨也遠矣宋王無以應惠孟出宋王謂左右曰辯矣客之以說勝寡人也故老子曰勇於不敢則活由此觀之大勇反為不勇耳昔堯之佐九人謂禹皋陶稷契伯夷倕益夔龍也舜之佐七人皆與堯同臣其七人也武王之佐五人謂畢公召公太公周公毛公也堯舜武王於九七五者不能一事焉然而垂拱受成功焉善乘人之資也故人與驥逐走則不勝驥託於車上則驥不能勝人北方有獸其名曰蹷鼠前而菟後鼠前足短菟後足長故謂之蹷趨則頓走則顛常為蛩蛩駏驉取甘草以與之蛩蛩駏驉前足長後足短故能乘虛而走不能上也蹷有患害蛩蛩駏驉必負而走此以其能託其所不能故老子曰夫代
大匠斵者希不傷其手薄疑說衞嗣君以王術嗣君衞國君也嗣君應之曰子所有者千乘也願以愛教薄疑對曰烏獲舉千鈞又况一斤乎杜赫以安天下說周昭文君昭文君周衰分為西東各自立其君也文君謂杜赫曰願學所以安周赫對曰臣之所言不可則不能安周臣之所言可則周自安矣此所謂弗安而安者也故老子曰大制無割故致數輿無輿也魯國之法魯人為人妾於諸侯有能贖之者取金於府子贛贖魯人於諸侯來而辭不受金孔子曰賜失之矣夫聖人之舉事也可以移風易俗而受教順可施後世非獨以適身之行也今國之富者寡而貧者眾贖而受金則為不廉不受金則不復贖人自今以來魯人不復贖人於諸侯
矣孔子亦可謂知禮矣故老子曰見小曰明魏武侯問於李克李克武侯之相曰吳之所以亡者何也李克對曰數戰而數勝武侯曰數戰數勝國之福其獨以亡何故也對曰數戰則民罷數勝則主憍以憍主使罷民而國不亡者天下鮮矣憍則恣恣則極慮上下俱極吳之亡猶晚矣夫差之所以自剄於干遂也越伐吳夫差所自殺也故老子曰功成名遂身退天之道也寗越欲干齊桓公困窮無以自達於是為商旅將任車任載也詩曰我任我輦以商於齊暮宿於郭門之外桓公郊迎客夜開門辟任車爝火甚盛爝炬火也從者甚眾寗越飯牛車下望見桓公而悲擊牛角而疾商歌桓公聞之撫其僕之手曰異哉歌者非常人也命後車載之桓公及至
從者以請桓公贛之衣冠而見說以為天下桓公大說將任之羣臣爭之曰客衞人也衞之去齊不遠君不若使人問之而故賢者也用之未晚桓公曰不然問之恐其有小惡也以人之小惡而忘人之大美此人主之所以失天下之士也凡聽必有驗一聽而勿復問合其所以也合己聽知之意所以用之且人固難合也權而用其長者而已矣當是舉也桓公得之矣故老子曰天大地大道大王亦大域中有四大而王處其一焉以言其能包裹之也大王亶父居邠翟人攻之事之以皮帛珠玉而弗受曰翟人之所求者地無以財物為也大王亶父曰與人之兄居而殺其弟與人之父處而殺其子弗為皆勉處矣為吾臣與翟人奚以異
且吾聞之也不以其所養害其養杖策而去民相連而從之遂成國於岐山之下岐山今之美陽北也其下有周地因是以為天下號也大王亶父可謂能保生矣雖富貴不以養傷身雖貧賤不以利累形今受其先人之爵祿則必重失之所自來者久矣而輕失之豈不惑哉故老子曰貴以身為天下焉可以託天下愛以身為天下焉可以寄天下矣中山公子牟中山鮮虞之國謂詹子曰身處江海之上心在魏闕之下為之柰何江海之上言志在於己身心之魏闕也言內守詹子曰重生重生則輕利重生己之性也中山公子牟曰雖知之猶不能自勝則從之從之神無怨乎言不勝己之情欲則當縱心意則己神無怨也不能自勝而強弗從者此之謂重傷之人無壽類矣故老子曰知和曰常知常曰明益生
曰祥心使氣曰強是故用其光復歸其明也楚莊王問詹何曰治國奈何對曰何明於治身而不明於治國楚王曰寡人得立宗廟社稷願學所以守之詹何對曰臣未嘗聞身治而國亂者也未嘗聞身亂而國治者也故本任於身不敢對以末楚王曰善故老子曰修之身其德乃真也桓公讀書於堂桓公齊君輪人斵輪於堂下釋其椎鑿而問桓公曰君之所讀書者何書也桓公曰聖人之書輪扁曰其人在焉輪扁之名問作書之人何在也桓公曰已死矣輪扁曰是直聖人之糟粕耳糟酒滓也粕已漉之精也桓公悖然作色而怒曰寡人讀書工人焉得而譏之哉有說則可無說則死輪扁曰然有說臣誠以臣之斵輪語之大疾則苦而不入苦急意也大徐則
甘而不固甘緩意也不甘不苦應於手厭於心而可以至妙者臣不能以教臣之子而臣之子亦不能得之於臣是以行年六十老而為輪今聖人之所言者亦以懷其實窮而死獨其糟粕在耳故老子曰道可道非常道名可名非常名昔者司城子罕相宋謂宋君曰夫國家之危安百姓之治亂在君行賞罰夫爵賞賜予民之所好也君自行之殺戮刑罰民之所怨也臣請當之宋君曰善寡人當其美子受其怨寡人自知不為諸侯笑矣國人皆知殺戮之專制在子罕也大臣親之百姓畏之居不至期年子罕遂卻宋君而專其政故老子曰魚不可脫於淵國之利器不可以示人王壽負書而行見徐馮於周王壽古好書之人徐馮周之隱者也徐
馮曰事者應變而動變生於時故知時者無常行書者言之所出也言出於知者知者藏書於是王壽乃焚書而舞之自喜焚其書故舞之也故老子曰多言數窮不如守中令尹子佩請飲莊王子佩楚莊王之相請飲請置酒也莊王許諾子佩疏揖北面立於殿下疏徒跣也揖舉手也曰昔者君王許之今不果往果誠也意者臣有罪乎莊王曰吾聞子具於強臺強臺者南望料山以臨方皇料山名方皇水名也一曰山名左江而右淮其樂忘死若吾薄德之人不可以當此樂也恐留而不能反故老子曰不見可欲使心不亂晉公子重耳出亡過曹無禮焉曹共公聞重耳駢脅使袒而捕魚設薄以觀之釐負羇之妻謂釐負羇曰君無禮於晉公子吾觀其從者皆賢人也從者狐偃趙衰之屬也若以相夫子反晉
國必伐曹子何不先加德焉釐負羇遺之壺餕而加璧焉重耳受其餕而反其璧及其反國起師伐曹尅之令三軍無入釐負羇之里故老子曰曲則全枉則直越王勾踐與吳戰而不勝國破身亡困於會稽忿心張膽氣如湧泉選練甲卒赴火若滅然而請身為臣妻為妾親執戈為吳兵先馬走先馬走先馬前果擒之於干隧故老子曰柔之勝剛也弱之勝強也天下莫不知而莫之能行越王親之故霸中國趙簡子死未葬中牟入齊中牟自入臣於齊也已葬五日襄子起兵攻圍之未合而城自壞者十丈襄子擊金而退之軍法鼓以進眾鉦以退之軍吏諫曰君誅中牟之罪而城自壞是天助我何故去之襄子曰吾聞之叔向曰君子不乘人於利不迫
人於險使之治城城治而後攻之中牟聞其義乃請降故老子曰夫唯不爭故天下莫能與之爭秦繆公請伯樂曰子之年長矣子姓有可使求馬者乎子姓謂伯樂子對曰良馬者可以形容筋骨相也相天下之馬者若滅若失若亡若滅其相不可見也若失乍入乍出也若亡髣髴不及也其一若此馬者絕塵弭徹絕塵不及也弭徹引迹疾也臣之子皆下材也可吿以良馬而不可以吿天下之馬臣有所以供儋纏采薪者九方堙纏索也九方堙人姓名也此其於馬非臣之下也請見之穆公見之使之求馬三月而反報曰已得馬矣在於沙邱穆公曰何馬也對曰牡而黃使人往取之牝而驪穆公不說召伯樂而問之曰敗矣子之所使求者毛物牝牡弗能知又何馬之能知伯樂喟
然太息曰一至此乎是乃其所以千萬臣而無數者也若堙之所觀者天機也得其精而忘其粗在內而忘其外見其所見而不見其所不見視其所視而遺其所不視若彼之所相者乃有貴乎馬者馬至而果千里之馬故老子曰大直若屈大巧若拙吳起為楚令尹適魏問屈宜若屈宜若楚大夫亡在魏者也曰王不知起之不肖而以為令尹先生試觀起之為人也屈子曰將奈何吳起曰將衰楚國之爵而平其制祿損其有餘以綏其不足砥礪甲兵時爭利於天下屈子曰宜若聞之昔善治國家者不變其故不易其常今子將衰楚國之爵而平其制祿損其有餘而綏其不足是變其故易其常也行之者不利宜若聞之曰怒者逆德
也兵者凶器也爭者人之所本也今子陰謀逆德好用凶器始人之所本本者謂兵爭也逆之至也且子用魯兵不宜得志於齊而得志焉吳起為將伐齊敗之子用魏兵不宜得志於秦而得志焉吳起為魏西河守秦兵不敢東下也宜若聞之非禍人不能成禍吾固惑吾王之數逆天道戾人理至今無禍差須夫子也差須猶意須也吳起惕然曰尚可更乎屈子曰成刑之徒不可更也成刑之徒刑禍已成於眾子不若敦愛而篤行之老子曰挫其銳解其紛和其光同其塵晉伐楚三舍不止大夫請擊之莊王曰先君之時晉不伐楚及孤之身而晉伐楚是孤之過也若何其辱羣大夫曰先臣之時晉不伐楚今臣之身而晉伐楚此臣之罪也請王擊之王俛而泣涕沾襟起而拜羣
大夫晉人聞之曰君臣爭以過為在己且輕下其臣不可伐也夜還師而歸老子曰能受國之垢是謂社稷主宋景公之時熒惑在心公懼召子韋而問焉子韋司星者也曰熒惑在心何也子韋曰熒惑天罰也心宋分野宋之分野上屬房心之星禍且當君雖然可移於宰相公曰宰相所使治國家也而移死焉不祥子韋曰可移於嵗公曰嵗民之命嵗饑民必死矣為人君而欲殺其民以自活也其誰以我為君者乎是寡人之命固已盡矣子韋無復言矣子韋還走北面再拜曰敢賀君天之處高而聽卑君有君人之言三天必有三賞君今夕星必徙三舍君延年二十一嵗公曰子奚以知之對曰君有君人之言三故有三賞星必三徙舍舍行
七里三七二十一故君移年二十一嵗臣請伏於陛下以司之星不徙臣請死之公曰可是夕也星果三徙舍故老子曰能受國之不祥是謂天下王昔者公孫龍在趙之時謂弟子曰人而無能者龍不能與游有客衣褐帶索而見曰臣能呼公孫龍顧謂弟子曰門下故有能呼者乎對曰無有公孫龍曰與之弟子之籍後數日往說燕王至於河上而航在一汜汜水涯也使善呼之一呼而航來故曰聖人之處世不逆有伎能之士故老子曰人無棄人物無棄物是謂襲明子發攻蔡踰之子發楚宣王之將軍踰越勝之也宣王郊迎列田百頃而封之執圭楚爵功臣賜以圭謂之執圭比附庸之君也子發辭不受曰治國立政諸侯入賓此君之德也發號施令師未合
而敵循此將軍之威也兵陳戰而勝敵者此庶民之力也夫乘民之功榮而取其爵祿者仁義之道也故辭而弗受故老子曰功成而不居夫唯不居是以不去晉文公伐原原周邑周襄王以原賜文公原叛伐之與大夫期三日三日而原不降文公令去之軍吏曰原不過一二日將降矣君曰吾不知原三日而不可得下也以與大夫期盡而不罷失信得原吾弗為也原人聞之曰有君若此可弗降也遂降溫人聞亦請降時周人亦以溫子文公溫相連皆叛故老子曰窈兮冥兮其中有精其精甚真其中有信故美言可以市尊美行可以加人公儀休相魯公儀休故魯博士也而嗜魚一國獻魚公儀子不受其弟子諫曰夫子嗜魚弗受何也答曰夫唯嗜魚故弗受夫受
魚而免於相雖嗜魚不能自給魚毋受魚而不免於相則能長自給魚此明於為人為己者也故老子曰後其身而身先外其身而身存非以其無私邪故能成其私一曰知足不辱狐邱丈人謂孫叔敖丈人老而杖於人者曰人有三怨子知之乎孫叔敖曰何謂也對曰爵高者士妬之官大者主惡之祿厚者怨處之孫叔敖曰吾爵益高吾志益下吾官益大吾心益小吾祿益厚吾施益博是以免三怨可乎故老子曰貴必以賤為本高必以下為基大司馬捶梘果反鉤者年八十矣捶銀擊也鉤釣鉤也而不失鉤芒大司馬曰子巧邪有道邪曰臣有守也臣年二十好捶鉤於物無視也非鉤無察也是以用之者必假於弗用也而以長得其用而况
持不用者乎物孰不濟焉故老子曰從事於道者同於道文王砥德修政三年而天下二垂歸之砥礪也文王三分天下有其二紂聞而患之曰余夙興夜寐與之競行則苦心勞形縱而置之恐伐余一人崇侯虎曰周伯昌行仁義而善謀太子發勇敢而不疑中子旦恭儉而知時若與之從則不堪其殃縱而赦之身必危亡冠雖弊必加於頭及未成請圖之屈商乃拘文王於羑里屈商紂臣也羑里地名也在河內湯陰於是散宜生乃以千金求天下之珍怪得騶虞雞斯之乘騶虞白虎黑文而仁食自死之獸日行千里雞斯神馬也玄玉百工二玉為一工也大貝百朋五貝為一朋也玄豹黃羆靑犴音岸犴胡地野犬也白虎文皮千合以獻於紂因費仲而通費仲紂佞臣也紂見而說之乃免其身殺牛而賜之文王歸
為玉門築靈臺相女童擊鐘鼓玉門以玉飾門為柱樞也相女童相視之一曰相匠也以待紂之失也紂聞之曰周伯昌改道易行吾無憂矣乃為炮烙剖比干剔孕婦殺諫者文王乃遂其謀故老子曰知其榮守其辱為天下谷成王問政於尹佚曰吾何德之行尹佚史佚而民親其上對曰使之時而敬順之王曰其度安至曰如臨深淵如履薄冰王曰懼哉王人乎尹佚曰天地之間四海之內善之則吾畜也不善則吾讎也昔夏商之世反讎桀紂而臣湯武宿沙之民皆自攻其君而歸神農伏羲神農之間有共工宿沙霸天下者也此世之所明知也如何其無懼也故老子曰人之所畏不可不畏也跖之徒問跖曰盜亦有道乎跖曰奚適其無道也夫意而中藏者聖也入先
者勇也出後者義也分均者仁也知可否者智也五者不備而能成大盜者天下無之由此觀之盜賊之心必託聖人之道而後可行故老子曰絕聖棄智民利百倍楚將子發好求技道之士楚有善為偷者往見曰聞君求技道之士臣偷也願以技齎一卒齎備卒足子發聞之衣不給帶冠不暇正出見而禮之左右諫曰偷者天下之盜也何為之禮君曰此非左右之所得與後無幾何齊興兵伐楚子發將師以當之兵三卻楚賢良大夫皆盡其計而悉其誠齊師愈強於是市偷進請曰臣有薄技願為君行之子發曰諾不問其辭而遣之偷則夜解齊將軍之幬帳而獻之子發因使人歸之曰卒有出薪者得將軍之帷使歸之於
執事明又復往取其枕子發又使人歸之明日又復往取其簪子發又使歸之齊師聞之大駭將軍與軍吏謀曰今日不去楚君恐取吾頭則還師而去故曰無故而能薄在人君用之耳故老子曰不善人善人之資也顏回謂仲尼曰回益矣仲尼曰何謂也曰回忘禮樂矣回忘禮樂絕聖棄知入於無為也仲尼曰可矣猶未也異日復見曰回益矣仲尼曰何謂也曰回忘仁義矣仲尼曰可矣猶未也異日復見曰回坐忘矣言坐自忘其身以至道也仲尼造然曰何謂坐忘顏回曰隳支體黜聰明離形去知洞於化通是謂坐忘仲尼曰洞則無善也化則無常矣而夫子薦賢薦先也回人賢邱請從之後故老子曰載營魄抱一能無離乎專氣至柔能如嬰兒乎秦
穆公興師將以襲鄭蹇叔曰不可臣聞襲國者以車不過百里以人不過三十里為其謀未及發泄也甲兵未及銳弊也糧食未及乏絕也人民未及罷病也皆以其氣之高與其力之盛至是以犯敵能威今行數千里又數絕諸侯之地以襲國臣不知其可也君重圖之穆公不聽蹇叔送師衰絰而哭之師遂行過周而東鄭賈人弦高矯鄭伯之命以十二牛勞秦師而賓之三帥乃懼而謀曰吾行數千里以襲人未至而人已知之其備必先成不可襲也還師而去當此之時晉文公適薨未葬先軫言於襄公先軫晉大夫也襄公晉文公子曰昔吾先君與穆公交天下莫不聞諸侯莫不知今吾君薨未葬而不弔吾喪而不假道是死吾君而
弱吾孤也請擊之襄公許諾先軫舉兵而與秦師遇於殽大破之擒其三軍以歸穆公聞之素服廟臨以說於眾說解故老子曰知而不知尚矣不知而知病也齊王后死王欲置后而未定使羣臣議薛公欲中王之意薛公田嬰也因獻十珥而美其一旦日因問美珥之所在因勸立以為王后齊王大說遂尊重薛公故人主之意欲見於外則為人臣之所制故老子曰塞其兌閉其門終身不勤盧敖游乎北海盧敖燕人秦始皇召以為博士使求神仙亡而不反也經乎太陰入乎玄闕太陰北方也玄闕北方之山也至於蒙穀之上蒙穀山名見一士焉深目而玄鬢淚注淚水而鳶肩豐上而殺下軒軒然方迎風而舞顧見盧敖慢然下其臂慢然止舞也遯逃乎碑匿於碑陰盧敖就而視之方
倦龜殼楚人謂倨為倦龜殼龜甲也而食蛤梨蛤梨海蚌盧敖與之語曰唯敖為背羣離黨窮觀於六合之外者非敖而已乎敖幼而好游至長不渝周行四極唯北陰之未闚今卒睹夫子於是子殆可與敖為友乎若士者齤音拳然而笑曰嘻子中州之民甯肯而遠至此此猶光乎日月言太陰之地尚見日月也而載列星陰陽之所行四時之所生其比夫不名之地猶穾奧也言我所游不可字名之地以盧敖而所行比之則如穾奧奧室中也若我南游乎岡之野北息乎沈墨之鄉西窮冥冥之黨東開鴻濛之光此其下無地而上無天聽焉無聞視焉無眴此其外猶有汰沃之汜汰沃四海子天之際水流聲也汜涯也其餘一舉而千萬里千萬里汰汜之外也吾猶未能之在吾尚未至此地今子游始於此乃語窮觀豈不
亦遠哉然子處矣吾與汗漫期於九垓之外汗漫不可知之也九垓九天之外吾不可以久駐若士舉臂而竦身遂入雲中盧敖仰而視之弗見乃止駕止其所駕之車止柸治楚人謂恨不得為柸治也悖若有喪也曰吾比夫子猶黃鵠與蠰蟲也蠰蟲蟲之幼也終日行不離咫尺八寸為咫十寸為尺而自以為遠豈不悲哉故莊子曰小人不及大人小知不及大知朝菌不知晦朔朝菌朝生暮死之蟲也生水上狀似蚕蛾一名孳母海南謂之蟲邪蟪蛄不知春秋蟪蛄貂蟟此言明之有所不見也季子治亶父三年季子子賤而巫馬期絻衣短褐巫馬期孔子弟子也易容貌往觀化焉易服而往微以視之見夜魚釋之巫馬期問焉曰凡子所為魚者欲得也今得而釋之何也漁者對曰季子不欲人取小魚也古者魚不盈尺不上俎也所得者小魚是以釋
之巫馬期歸以報孔子曰季子之德至矣使人闇行若有嚴刑在其側者季子何以至於此孔子曰邱嘗問之以治言曰誠於此者形於彼季子必行此術也故老子曰去彼取此罔兩問於景罔兩水之精物也景日月水光晷也曰昭昭者神明也罔兩恍惚之物見景光明以為神也景曰非也罔兩曰子何以知之景曰扶桑受謝日照宇宙扶桑日所出之木也受謝扶桑受日旦澤出之也炤炤之光輝燭四海闔戶塞牖則無由入矣若神明四通並流無所不及上際於天下蟠於地化育萬物而不可為象俛仰之間而撫四海之外昭昭何足以明之故老子曰天下之至柔馳騁天下之至堅光耀問於無有光耀可見而無有至虛者曰子果有乎其果無有乎有形生於無形何以能生萬物故問果有其無有也無有弗應也
光耀不得問而就視其狀貌冥然忽然視之不見其形聽之不聞其聲搏之不可得望之不可極也光耀曰貴矣哉孰能至於此乎予能有無矣未能無無也言我能使形不可得未能殊無形也及其為無無又何從至於此哉故老子曰無有入於無間吾是以知無之有益也白公勝慮亂白公將為父復讐起兵亂因思慮之也罷朝而立到杖策錣音針上貫頤策馬捶端有針以刺馬謂之錣到杖策故錣貫頤也血流至地而弗知也鄭人聞之曰頤之忘將何不忘哉白公之父死鄭預故懼之也此言精神之越於外智慮之蕩於內則不能漏理其形也漏補空也是故神之所用者遠則所遺者近也近謂身也故老子曰不出戶知天下不窺牖以見天道其出彌遠其知彌少此之謂也秦始皇帝得天下恐不能守
發邊戍築長城修關梁設障塞具傳車置邊吏然劉氏奪之若轉閉錘閉錘格也上之錘所以編薄席反覆之易昔武王伐紂破之牧野乃封比干之墓表商容之閭柴箕子之門紂死箕子亡之朝鮮舊居空故柴護之朝成湯之廟發鉅橋之粟散鹿臺之錢破鼓折枹㢮弓絕絃去舍露宿以示平易解劍帶笏以示無仇於此天下歌謠而樂之諸侯執幣相朝三十四世不奪故老子曰善閉者無關鍵而不可開也善結者無繩約而不可解也尹需學御二年而無得焉私自苦痛常寢想之寢堅思之中夜夢受秋駕於師秋駕善御之術明日往朝師望之謂之曰吾非受道於子也恐子不可予也今日教子以秋駕尹需反走北面再拜曰臣有天幸今夕固夢受之故老子曰致虛
極守靜篤萬物並作吾以觀其復也昔孫叔敖三得令尹無喜志三去令尹無憂色延陵季子吳人願一以為王而不肯許由讓天下而弗受晏子與崔杼盟臨死地不變其儀此皆有所遠通也精神通於死生則物孰能惑之荊有佽非得寶劍於干隊干音寒干國在今臨淮出寶劍蓋為莫邪洞鄂之形也還反渡江至於中流陽侯之波兩蛟夾繞其船蛟龍屬也魚滿二千五百斤蛟來為之主也佽非謂枻船者枻櫂曰嘗有如此而得活者乎對曰未嘗見也於是佽非瞑目㪍然攘臂拔劍曰武士可以仁義之禮說也不可劫而奪也此江中之腐肉朽骨弃劍而已余有奚愛焉赴江刺蛟遂斷其頭船中人盡活風波畢除荊爵為執圭孔子聞之曰夫善載腐肉朽骨弃劍者
佽非之謂乎故老子曰夫唯無以生為者是賢於貴生焉齊人湻于髡以從說魏王魏王辯之約車十乘將使荊辭而行人以為從未足也復以衡說其辭若然從說說諸侯之計當相從也衡說從之非是當橫更計也魏王乃止其行而疏其身失從心志而有不能成衡之事是其所以固也夫言有宗事有本失其宗本技能雖多不若其寡也故周鼎著倕而使齕其指先王以見大巧之不可也故愼子曰匠人知為門能以門愼子名到齊人所以不知門也不知門之要也故必杜然後能門門之要在門外墨者有田鳩者田鳩學墨子之術也欲見秦惠王約車申轅申束留於秦周年不得見客有言之楚王者往見楚王楚王甚悅之予以節使於秦至因見予之將軍之節惠王而說之出舍
喟然而歎吿從者曰吾留秦三年不得見不識道之可以從楚也物故有近之而遠遠之而近者故大人之行不掩以繩掩猶憚也至所極而已矣此所謂筦子梟飛而維繩者言為士者上下無常進退無恒不可繩也以喻飛梟從下繩維之而欲翱翔則不可也豐水之深千仞而不受塵垢投金鐵鍼焉則形見於外非不深且淸也魚鼈龍蛇莫肯之歸也是故石上不生五穀禿山不游麋鹿無所陰蔽隱也昔趙文子問於叔向曰晉六將軍其孰先亡乎六將軍韓魏趙范中行知伯也對曰中行知氏文子曰何乎對曰其為政也以苛為察以切為明以刻下為忠以計多為功譬之猶廓革者也廓之大則大矣裂之道也故老子曰其政悶悶其民純純其政察察其民缺缺景公謂太卜曰
子之道何能對曰能動地動震晏子往見公公曰寡人問太卜曰子之道何能對曰能動地地可動乎晏子默然不對出見太卜曰昔吾見句星在房心之間地其動乎句星客星也房星句星守房心則地動也太卜曰然晏子出太卜走往見公曰臣非能動地地固將動也田子陽聞之田子陽齊臣也曰晏子默然不對者不欲太卜之死往見太卜者恐公之欺也晏子可謂忠於上而惠於下矣故老子曰方而不割廉而不劌魏文侯觴諸大夫於曲陽飲酒酣文侯喟然嘆曰吾獨無豫讓以為臣子豫讓事知伯而死其難故文侯思以為臣蹇重舉白而進之蹇重文侯臣也舉白進酒曰請浮君浮猶罰也以酒罰君也君曰何也對曰臣聞之有命之父母不知孝子有道之君不知忠臣夫豫讓之君亦
何如哉豫讓相其君而君見殺亦何如不足貴也文侯受觴而飲釂不獻釂盡曰無管仲鮑叔以為臣故有豫讓之功故老子曰國家昏亂有忠臣孔子觀桓公之廟桓公魯君也有器焉謂之宥巵宥在坐右孔子曰善哉乎得見此器顧曰弟子取水水至灌之其中則正中水半巵中也其盈則覆孔子造然革容曰善哉持盈者乎子貢在側曰請問持盈曰揖而損之曰何謂揖而損之曰夫物盛而衰樂極則悲日中而移月盈而虧是故聰明叡知守之以愚多聞博辯守之以儉武力毅勇守之以畏富貴廣大守之以陋德施天下守之以讓此五者先王所以守天下而弗失也反此五者未嘗不危也故老子曰保此道者不欲盈夫唯不盈故能弊而不新成武王問太
公曰寡人伐紂天下是臣殺其主而下伐其上也吾恐後世之用兵不休鬬爭不已為之奈何太公曰甚善王之問也夫未得獸者唯恐其創之小也獵禽恐不能殺故恐其創小也已得之惟恐傷肉之多也王若欲久持之則塞民於兌兌耳目鼻口也老子曰塞其兌也道全為無用之事煩擾之教彼皆樂其業供其情昭昭而道冥冥於是乃去其瞀而載之木瞀被髮也木鶩鳥冠也知文者冠鶩解其劍而帶之笏為三年之喪令類不蕃高辭卑讓使民不爭酒肉以通之竽瑟以娛之鬼神以畏之繁文滋禮以弇其質厚葬久喪以亶音丹其家含珠鱗施綸組以負其財深鑿高壟以盡其力家貧族少慮患者貧以此移風可以持天下弗失故老子曰化而欲作吾將鎮之以無
名之樸也
子／宗教／道藏輯要／胃集／又三　邱長春真人磻溪集／吟／度世吟(P.35-2)..[清光緒丙午年(1906)成都二仙庵重刊本]
度世吟
山深路僻行人少盡日幽巖聽啼鳥無客相陪皓月中有時獨立靑雲表雲表孤吟百邪遠天涯一覽羣山小調高風急韻悠颺淸絕步虛神縹緲憶昔重陽泛天角淸吟欲序乾坤樸釣拔扶風人不知測量大海余先覺入神妙致應難辨出俗玄談非所學返觀今日道崢嶸始得他年功卓犖首及東牟演仁孝未能化俗開籠罩五會軒軒立五名𡧾海金蓮登州玉華萊州平等文登七寶福山三光三州袞袞崇三教出神入夢人驚駭擲葢投冠予計較師居東海乃猶龍馬入西秦還變豹丹陽宏道隆於陜右也大定己丑夏四月余與丹陽等數人從重陽師自文登如寍海時邁龍泉曰氣稍熾師令余等前已執傘在後距半里許余忽囘顧見傘騰空而起余急返走問之云摶扶搖而上不知其然而然初傘起東北望之冉冉墜於沙間指其方而覓之了無所也時余法眷陽子王公隱於東海隅之查山山
到文登一百一十里文登到傘起處又七十里傘起乃辰時及脯墮傘陽公菴前柄內陽子道號往賜之焉字篇韻本無乃師之所撰傘自後查山下翟公家藏之本寍海范明叔家借用者范後知往取之而弗肯予投冠者初師之登城北觀海頭上竹皮冠忽墮水漂去已而復還音竹
子／宗教／道藏輯要／畢集／七　張三丰真人全集一／卷二　古文　隱鑑／古文／慧通子列傳(P.5-1)..[清光緒丙午年(1906)成都二仙庵重刊本]
慧通子列傳
慧通子姓徐名人瑞字輯五滇池侯徐景夫英之子也母宏氏初生一姊名大姑繼生慧通時洪武元年四月初八日也齠齡時死而復生忽開神慧先是滇池侯性情豪邁奮志從軍轉徙於外卒不能歸時慧通尚年稚也常師韓教授淹貫經史里人有神童之目而慧通天性澹遠素慕玄修日自館舍歸途遇赤
鬚道士招前語曰穉子有心學道抑知道不遠人乎忠孝仁義道之基也遂傳以妙品逸入深林不見慧通歸家乃存心報本矢志忠誠旣念老父從征音書久絕遂欲遍處尋求以母孤淸無人奉侍不敢遽行姊適婁江朱雲章專事游俠言欲為朝廷出力圖取功名慧通聞而嘆曰朱哥亦作此想也心竊憂之未嘗為母告也娶陶氏幼名鍾姑後改名復字於根心靈善悟能讀古經文姑少慧通一年而月日時則皆同也能事老姑人稱雙孝焉慧通以內助賢順乃聚徒教授館穀奉親嗣後生齒漸蕃謀生轉拙乃學為岐黃之業精痘科兼善治疫癘國之人賴以活者葢不可勝數矣側聞朱雲章勤王戰死遂具舟往慰大
姑因思父亦從軍未卜何如而尋親之念於是益切謂窮天極地必往求之也時年已三十五綹長髯口河眉劍目秀鼻隆喜服天藍袍淡黃裾飄飄然有神仙意㩦二童相隨舟至江西小兒患病者咸求醫治餽遺之物用度外悉施貧苦飄零楚蜀至瞿塘三峽又聞徐侯在滇南爰往探之至沐府問詢始知向鎮大理已去世二載也沉痛欲絕卽日泣奔大理徵尋甫得於北門外之和平里步入中庭滿懷愴戚忽見兩少年趨出瞪視彼此驚疑葢徐侯當日聞宏氏生子已亡故更納嚴唐二姫以繼宗祧而復生此二子也相視相詰方知為嫡庶弟昆遂請兩姨出拜焉命二弟引往墓所廬居七日哀毀如禮此時歸省念起
欲請兩姨同二弟東歸以姻親在此不願重遷乃拜别就道而還初抵家宅卽入中堂拜母猛見喪幃一具揭視之靈柩儼然失聲曰此何為也家之人咸來泣拜鍾姑曰自君之去矣老姑積於思慮卒然而昏慧通聞言哀痛無旣迺行祭塟之禮復深廬墓之情一日遇前赤鬚人至曰吾西山隱仙也聞吾子孝德動天合當長生度世卽召其夫婦至前傳以大丹之訣慧通與鍾姑乃拜隱仙為弟子仙旣去遂各淨掃丹房勤心修煉不一載而金丹已成他日出游西山再遇仙師傳以神丹乃於林屋洞天起爐超煉白雲滿空紅霞徧地自是而闔宅皆昇矣方慧通之初入西山也見危岩深處有石門焉屈身而入伏行旣久
髣髴若有光由是瓊鐘一叩萬象皆明洞然之中別有天地凡皆是入室時之景象也其間林泉曠廓雲水飛揚溪山猿鶴相嘯於雲煙之外而瓦屋樓臺亦與人間無異遍觀其閑院堂曰堂堂亭曰亭亭軒曰軒軒閣曰閣閣慧通至此幾不知身在何處也突有二吏來迎云奉玄聖命專候仙才遂引慧通至石樓額曰玞樓華藏二吏止之於中返身扃門而去慧通靜坐沈思一使供餐琴書在几香茗當前及觀樓壁已有太上勅箋命其細檢琅函篡修仙史功成後許其全家一見於焉握仙管拂雲縑日日勤研功夫淸謹舉凡古今仙跡大道流傳無不編次詳明炳如星日如是者不知幾朝暮矣始見一丈人啟鑰開關而進慧通拜之丈人曰吾卽
此洞主靈威子也子成希有多之功仙凡幸甚慧通謝之求賜閑游丈人曰子今可以出觀寶眷已移前第矣請往見慧通乃下玞樓靑童前導先從戊己門轉達東堂瞥見鍾姑易服官妝斂衽曰君可往見公姑嬰兒姹女兩團圓之意乃更入內院見其母同一偉貌鬍叟並坐逍遙榻上聖父靈母生真仙之意慧通泣拜母前叩其來畧母曰吾昨逝後見赤鬚道者督一金剛神日夜圍護言候汝子道成卽得齊登仙界其並坐者卽汝父也一時父母妻子咸聚首於林屋洞天之中嗟乎慧通之仙秩其榮及於全家者固若斯乎夫挾濟人之術以尋萬里之親可謂仁孝兼備矣乃去則父殁而不得見入則母死而不及送人子之苦莫甚於斯及至玞樓編史闔家度世然
後知天之報施仁孝固不爽矣後封為徵時太史兼寰中極濟使鍾姑為易隱淨貞夫人此傳妙合丹經仙筆也
贊曰徐慧通者仁孝神仙也館穀養母借醫尋父若博學多能以成其為人者然惜其遠尋亡父而不能轉見生母又何留此缺恨也人子至此故惟有出家訪道冀我族之同昇也然使無仙才以成仙史之功亦幾幾乎其難哉
子／宗教／道藏輯要／畢集／九　張三丰真人全集三／卷五　雲水集／後集／嘗作八遯篇並為八讚志景仰也今錄其讚於此／戴安道逵(P.30-1)..[清光緒丙午年(1906)成都二仙庵重刊本]
戴安道逵
軒軒戴逵高節自命抱義而居卻書而遯謝元一疏身名兩定陶然灑然鼓琴適性
子／宗教／道藏輯要／翼集／二　甘水仙源錄　序　卷一至五／卷三／終南山重陽萬壽宮洞真于真人道行碑　楊奐(P.56-1)..[清光緒丙午年(1906)成都二仙庵重刊本]
終南山重陽萬壽宮洞真于真人道行碑
宣授河南路轉運使兼廉訪楊奐撰
盈尺之璧徑寸之珠天下皆知其為寶也不以蘊於山淵而不聞况於人乎東魯宣父炳辟世辟地之訓厯代史臣列隱逸逸民之傳宜乎綿亘千數百載而不廢也僕儒家者流竊有志於史學謹按洞真之行實斯亦古之所謂宗師者歟故碑之無疑師諱善慶字伯祥甯海人高門于公之後祖彥升主好畤縣簿考道濟韜光不仕師幼不茹葷長通經史大義雅嗜道德性命
之學與馬丹陽同里閈大定二十二年丹陽演法於金蓮道場耋稚雲集而師預焉時甫十七矣丹陽見而異之且嘆曰向畏重陽譴訶頗萌倦弛然得以終其業者彥升力也使是兒入道殆天報乎其家聽執几杖以從再年冬丹陽返真徑造隴州龍門山謁邱長春長春俾參長真於洛陽得鍊心法丐食同華間明昌初長春歸海上囑曰汝緣在汧隴無他往夫人需友以成不可不擇復入秦卜吳嶽東南峯鑿石以處日止一餐凡可以資於道者造次不暫舍絕跡人間七八年迄今目其龕曰于真人洞友蒲察道淵待之如師後創觀汧陽之石門承安中好事者請玉淸額禮體玄大師尋佩受法籙以輔道救物遠近益加
崇敬泰和三年隴之州將保賜沖虛大師號五年再謁長春啟證心印退隱相州天平山六年長春介畢知常緘示密語督還汧隴仍易名志道師再三敬諾參長生久之道價隆重輝照一時雖黃髮故老自以為不逮也常謂學仙者存乎積累赴人之急當如己之急八年南征凱還憫其俘纍必盡力購援而後已元光二年隴山亂中太一宮李冲虛聞之舉以自代不起正大改元上悼西軍戰殁遣禮部尚書趙公秉文祭於平涼充濟度師秉文高其節圖像薦諸朝召之又不起二年饑荒或言路直秦岐之咽過客無別嵗計奈何師曰吾門一見其難而遽如許不廣甚矣言者悚愧未幾秋大熟遷五姓洞真觀環居弗出逼
中使絡繹不絕起而應之遂領中太一宮事七年河南不雨召近侍護師降香濟源上初期望祀於宮中而臨河阻風鐵劄旣沉斥鼓棹前進登岸風如故立致甘澍特旨褒異兼提點五嶽佑神觀天興二年春京城送款於我朝驛訪高道以師為之冠秋七月約由中灤渡北邁時苦於餓依附者眾船人疑其有金帛迤邐沿流而下夜將半遇一沙渚委之而去黎明驚濤四涌莫不倉皇失措會八柳樹堤潰乃定徐謂弟子符道淸曰今日之事非爾不能濟道淸秦人不安於水承命捷若神助俄賂二舟馳迓舉脫其厄其臨事如此過魏過魯過趙諸侯郊迎以相躡擁篲以相先玄通子范圓曦方為人所尊信主東平上淸宮
聞風虛席引避良有以也乙未秋入燕致祠處順堂下適淸和嗣教門事待之如伯仲丙申燕境大旱而蝗俯徇輿情投符瀘溝乃雨蝗不為災戊戌夏四月詔天下選試道釋進號通玄廣德洞真真人秋七月掌教李公真常奏請住持終南山重陽萬壽宮適北京留守烏公築全真觀奉之庚子太傅移刺寶儉總管田雄交疏邀師會葬祖庭卽日命駕入關總宮事綦白雲李無欲實綱維之而曹沖和志陽實潤色之丙午夏五月西遊鞏昌以汪侯德臣敦請故也冬盤桓秦亭賓僚劉澤琡王道甯焦澍朝夕左右動靜語默具西州錄丁未春二月還宮張道士來雲中躬拜庭下師堅讓不受執事者曰真人壽垂九秩簪冠滿
前以此而處淵源之地過矣師曰禮無不答大白若辱廣德若不足老氏有之以丹陽接一童子必答焉忍自尊大耶庚戌冬十月二日沐浴正襟危坐猶平日翌日留頌以寓生不必樂死不必憂之旨曲肱歛息坦然順化春秋八十五後九日葬於宮之西北隅有洪鐘集行於世鎮陽馮侍郎壁傳其事甚悉在汴則尚書左丞張公行信平章政事侯公摯司諫許公古禮部尚書楊公雲翼王府司馬李守節修撰雷淵應奉翰林文字宋九嘉在燕則陳漕長時可吳大卿張侍讀本在關中則參省王輔臣郎中邳邦用講議來獻臣同德寺丞楊天德員外郎張徽中書掾裴憲經籍官孟攀鱗署丞張琚蓋當世景慕者也容力取
而言詰之哉師間氣天挺謙慈夷粹似簡而不失於倨似和而不涉於流信乎其難名也四方學徒不可勝數雖久於其事者未嘗見喜怒之色形於顏間察其日用之常則寒暑風雨無少變六十八年脇不沾席衣不解帶可謂慎終如始矣與人言惟正心誠意而已至於嗇神頤真之秘苟非其人閉口不吐恐失之強聒也精潔儉素不習而能一履韈之細至經嵗不易肯以絲毫利諸己耶東徹海岱南窮襄鄧西極洮鞏北際燕遼瑰蹤瑋跡章章可考葬之明年春僕以南漕長告老燕臺無欲子促其徒往返六千里懇徵文石嗚呼玄鶴不來靑山已塵遐想巖扉強勒之銘銘曰
惟道與天初同原方術分裂無乃繁至人躍然起海門丹陽嫡子重陽孫空山大澤環四垣隱几坐觀萬馬奔物生不願為犧樽火烈始見玉性溫西翺東翔動帝閽嵗旱懷詔濟瀆源洪流怒濤鯨吐吞靈符一擲懾老坤蜚廉馮夷掖兩轅焦穀載沃如平反朝那夜哭戰死魂霓旌豹尾交繽繙揚枝麾灑消沉𡨚隨機應物忘淸渾疾雷破瞶電燭昏功成弗居德愈尊上賓碧落何軒軒道路掩面泫宿恩洪鐘叩擊皆玄言包括鄭圃羅漆園陸陶殊派契義敦我舌入筆勢可捫赤書翠琰馨蘭蓀
子／宗教／道藏輯要／軫集／二　天下名山記／浙江／長嘯山游記　王柏(P.76-1)..[清光緒丙午年(1906)成都二仙庵重刊本]
長嘯山游記
王　柏
辛卯之秋八月末晦有六日長嘯子與客游於北山未至赤松三里而近有徐先之之别業焉一山倔起於平壤之中顧而異之啟柴扉穿小徑歩至其巔勢如臥牛南望稻山如覆釜當前皆赤松之應山也迤𨓦而邁歩松陰之下徘徊兩山間水聲潺湲竹樹繁翳便與塵世隔絕入寶積觀遂吟招隱之詞詞曰金風瑟瑟兮飲素秋黃雲逝兮委空疇嵗冉冉兮于邁形役役兮奚求彼美人兮襆被命駕指北山兮爽氣朝浮揮囂氛兮遠卻策枝笻兮娛憂穿松關兮深以悄潛玄宮兮清以幽仙道恍惚兮亘千古以難悟遺像寂寞兮想二子之精修呼餐潄兮飲玄
玉之液餐芝英兮潄華池之流叱羣羊兮共化駕鸞驂兮同游朝崑崙兮暮玄圃挹羨門兮訪丹邱橫八風兮上下歸兩澗兮綢繆嗟彭殤兮均一夢之不返何虞象兮同一氣而不侔嗟子房之未智兮拾圯上之履黃石有約兮猶封留念予生之多艱兮命與事仇髮已種種兮盍早為謀何時結茅兮憑井竈之餘休嚥日月兮跨蒼虯飛紫府兮棲瓊樓二三子兮其從予否見住持蔣道士鑿崖駕室石磴崎嶇名之曰清涼境界鶴計簡淡松度凝遠真修行人也次厯諸道房有樓峻峙於西岫丹楹畫栥欒櫨相因重閨旋閣雲蔓霞敞幽閨深窈便戶潛通器具精潔牕几蕭然道士曰馬菴主烹茶焚香意甚勤愉復尋周管轄
丁洞元童掌籍精舍軒池儼是人琴俱非屈指舊游二十年矣一歎而退登方丈轉至鐘樓之側有室曰隱齋堦下一石玲瓏秀膩下銳上展齋後累石為山峰巒參差花木間發思致殊不惡樓三區在臥房之右一曰邀月正與鐘樓對曲轉兩間牕前修竹萬竿邃密環繞竹外卽溪流也翠色滿樓泉聲滿耳坐久不能捨次至夢仙堂題嵗月經濯纓少憇於枕流亭上奕棋一二局草酌少許徧讀前賢石刻景慕高風相與歎咏因得四十字曰二皇不可見小酌酬清歡晚逕山林泬秋香院宇寬清泉噴白石翠竹護朱欄滿壁先賢句摩挲子細看再茶於過清入小桃源臨飛流澡滌滿面康衢之埃然後出觀門轉橋東謁二
仙祠酌祠後井水清泚甘冽香味雋永久而不散登祠右經臺見山川融結之妙策杖回歩而蔣道士邀諸塗呼酒于隱齋樓下遂留宿於邀月又得四十字曰黃冠輸勝景邀我上危梯地僻人聲悄樓高山影低牕前列修竹檻外卽清溪泉石偷風雨詩魂一夜迷時夜過半𥿄牕微明疑曉光之何亟也推牕一望月色晈然竹影落澗瑤光玉繩鑿落陸離于幽眇鐘漏之間起坐久之餐靈山之爽秀吸顥氣之清英如已飛化于蓬島之上又得一絕云風露高寒夜向闌月光穿縷萬琅玕寂然不是人間世多謝仙家露一班黎明假山輿上丹山酌丹井井淺而渾遠不如祠後之泉也陟雲巢禮老君石像捫丹竈故址道士云
昔年大雪他處幾半丈獨此數尺之地無之島嶼縈迴連岡跨谷古松合抱林木茂密鬱乎蒼蒼由是披蒙茸跡山脈自丹井右分為兩支蜿蜒翔舞山川縈絡合鎖于赤松之原所謂臥羊山卽二仙祠照山之陽也靡迤而上所謂煉丹山卽寶積觀之主山也觀後所倚者曰屏風山觀前所拱者曰金華山此則赤松之大畧可想矣自煉丹山轉而之右崈崈矗矗氣象雄偉名曰郭公尖或曰郭公占昔景純占於其上起伏奔馳至大溪而止是為馬鋪嶺實王氏之祖塋也自郭公尖轉西而北曡巘峨阜鬱茀綿邈沿崖成蹊寂寞長邁俯瞰潛嶽一徑迢迢隨兩山之峽而入山橋未至山橋半里許有曰姜村籬落扶蘇甍棟鱗
萃蟠山帶壑平地曠衍田園雞犬晏如也爰居爰處以安以固使隱者得之足以畢餘生而遂至樂也山橋雖居嶺椒然危青峭碧戛霄摩漢遠眺城郭隱隱在晴光晻曖中杖屨穿确磽而進力憊息喘至一聚落縱橫十餘家皆汪姓生涯隨足無甚貧者一老饋漿而辭余問其屋後最高之山曰碁盤山而不識其命名之意山頂有徐公湖水旱之禱無遠無近神岫相盻嶄巖鉤鎮豈無意而然耶雜坐盤磯上有蒸雲一穗漨浡于隆阜之表指謂同行曰此雨雲也皆莫之信偶得一絕云每日城中喜看山却來絕頂望塵寰白雲何處為霖雨尚在山尖蓊鬱間由是踰岡下垤至於鹿田本一寺也今為東西有故相葉公養空
潘公之題字皆鐫之石後有斷崖大石離立於竹樹間養空榜曰第一軒觀其亂山如城合圍於外魚鼓對鳴相呼於內衍平臯以如席分園廬之向背膏壤布護廣袤數里而鹿之不耕也亦已久矣冠以朝真之險賓以馬面之碓碁盤蟬聯白望虎踞長蛇屈曲而下羣蛙亂躍而驚顧楊家山崔嵬其左後阿山蟠据而上其右雙龍繞其胸尖峰綴其肘名曰第一真不虛也少休於東寺午炊未熟雷聲𪔱𪔱須臾雲氣昏昧狂風振蕩驟雨飄忽晦冥隱滅淵妙屏迹遂賦四十字而出詩曰自陟山橋路青巒歩歩奇探幽忘倦懶脫險得平夷香火分雙寺風流訪斷碑我來風雨甚妙處未容窺頃之雨定冐濕而至金華觀觀方
重建法堂虹梁雪壁藻煥明敞道士徐清臣進酒而先已醉甚遂宿於爽軒窗前一峰卓立烟雲出沒頃刻百變是夜薄冷松聲搖壑飛瀑潄風睡思清甚蚤作促炊入雙龍洞洞前有椒庭壁間句云一水穿開巖底石片槎引入洞中天誠絕唱也若夫峭壁擁地穹谷隱天清流亹亹玄蔭耽耽束縕分光葉艇航碧外洞可容千夫內洞深窈無極神鑱鬼削賦諸形似或如龍鱗爪轔囷或如象鼻脚贔屓獰如獅甲如龜寶蓋懸空霞帶拖綉有浴室有架衣溝塍刻鏤原隰畇畇此仙田也握拳撞擊鼕鼕錚錚者此鐘鼓也最奇者曰水滴尤妙者曰雪山瑤林玫瑰璀璨玢豳銀屋閃閃皓質清潤非世間物也低而深者靈湫洋洋
沸騰淼漫有神龍焉不可至矣路轉山腰屐齒印蘚探冰壺洞洞前一亭亦新創也下危梯觀瀑布續登朝真自鹿田西麓而上一逕如綫草莽斜峰一峻一險前呼後扶白雲深處碧竇大張石室直連三大間最後石梁雄架幾數百尺限以橫石圓淵谽谺瑟瑟有聲蓋莫知其幾深也有天牕有月巖素光淡薄破暗鏤冥外有小穴俯首盲進十餘歩內復虛曠斜坡慢道上有雙室對敞支洞之側崖縫如擘狹僅容身上不見際曲進數尺一泓清淺漏泉點滴四時泠泠不液不涸其外怪石數顆對列洞前趺坐其上萬象森陳千古不老挹天雨之轇葛攬烟塵之吐吞溪瀨阡陌互相經緯樹色點綴錦出綉沒真奇偉絕特之
觀也窮幽極眇杳然莫測靈以奇而生境以靜而融世慮消忘仙志遐舉切謂地勢高絕人迹疎遠非有神以司之則虎豹狐狸之所宅也勝域殊景未易久留歸授山靈猛捨而返次經石井潭井飛瀑潄雪狀響轟雷小亭翼然當前野橋斜跨其上遠望洞山已入霄漢佳思飄飄所不足者修竹耳過泰國長主之塋樓墮五鳳孤冡巍然枯棘剪剪荒茅芊芊羊虎殘缺甲士不全四顧蒼莽無片瓦寸甃之存焉歎朱門之不恃要後世之多賢斜訪法清寺僧有分謙者精廬倚翠曲池涵泚小橋低飛入養空所書浸碧軒軒後一亭雅潔花石濟楚鑿石聚泉標為玉乳便房曲閣折搆華巧謙長髧而慧裝背古帖點誦前軰尺牘
頗識吾人氣味欣然不憚於相陪引至穆賓閣見養空昆中四詩板精畫飛動詞理超逸相與敬歎而出訪智者寺坐雷音亭上尋雙澗之源其一始于廢寺之右曰慈源山川相繆地靈闡露回入智者再飯于雙清堂欄外方塘饒龜魚藻荇游泳縈紆古木灌叢野草馨烈壁列侍郞陳公相國葉公尚書陳公參政錢公四君子賡唱之什知寺邀茶為禮頗敬叩龜巢厯覺報乃魯國文定之塋也方丈久虛一卒住守墳望尖峰四圍寬敞門前松徑里餘豐碑道旁規撫宏壯路由葛村而歸于時丹楓纈林香桂染袖金粟垂穎翠莢露英芙蓉靚冶籬菊敷茂紫蘭兮抗莖濯蕋于深幽香稻兮舂玉𥳽珠于踐蹂懸顆苞于棗栗粲
青黃于橘柚日暄而不熇雨寒而不驟正一年之佳景候也爰乃馳勝軌脫凡塵志同類偶心閒景妍不為酒困不為事牽烟霞甄冶神觀澄鮮首尾越四日各有得而還粗述梗概奇妙莫宣足跡之未厯者復與同行尋盟焉同行者誰楊元定徐彥成汪必先長嘯則金華王柏字會之也
史／編年／朝鮮王朝實錄／燕山君日記／四年（1498）　卷二十九至三十一／卷三十一　八月至十二月／八月／16日(P.3-1)
○己卯/柳子光啓：“南孝溫軒名秋江，金宗直許與氣岸以能詩稱之。孝溫，宗直之黨，嘗作詩云：‘安生已逝知音少，洪子役鄕吾道窮。縱有大猷趨向苦，心懷說與隴西公。’
所謂安生，其類安應世，洪子卽洪裕孫也。朴處綸爲南陽府使時，疾裕孫輕世高談，復鄕吏之役。謂之吾道窮者，以裕孫比孔子也。大猷，金宏弼字也。宏弼初與孝溫等同志，而竟赴科擧，故云趨向苦。隴西公指李允宗也。右人等結爲黨援，高談詭說，傷毁士習。裕孫軒名曰軒軒軒。必有名軒者。且裕孫與其同志者號曰竹林七賢，蓋慕晋室阮咸等事也。效衰世之事，復行於聖明之世，請鞫之，以懲其罪。又有姜應貞者，與其徒號爲十哲。其類推應貞曰夫子，請竝鞫之。”傳曰：“可。所謂軒軒軒、隴西公者，何義也？”子光曰：“隴西公者，昔李陵、李白居隴西，故後人稱李姓通謂之隴西。”傳旨義禁府曰：“洪裕孫與某某人，竹林七賢稱號，放浪無忌辭緣及南孝溫詩，‘安生已逝知音少，洪子役鄕吾道窮。縱有大猷趨向苦，心懷說與隴西公。’作詩意趣及命軒名軒軒軒者竝鞫之。”
○傳旨義禁府曰：“稱姜應貞爲夫子者誰？作爲門徒，稱十哲者誰？鞫之。”
○承政院啓：“子光所啓姜應貞推考事，臣等以爲未便。應貞退計三十年間，聚同志者，作《小學》契，以《小學》之道爲事，時人譏之曰夫子，歲月已久，不宜追論。且所爲之事，非關繫綱常，何必鞫之？”傳曰：“爾等但承命而已，不可相救。”
○孝溫少讀書，有大志。在成宗朝上書言事，語有觸諱，至被囚鞫。
自知其志不可行於世，遂任放不羈，不與時俗俯仰。效莊、老高虛之論，爲嵆、阮放達之行。爲文章亦超邁，無固滯之習。尤長於詩，有唐人風韻，果於憤世，流爲異端，至死不悟，誠吾道罪人也。
○宏弼忠信篤行，學以修己、治人爲本，不急急求進。立心之正，制行之高，當求之古人中。
子／醫家／醫部全錄／黃帝靈樞經／卷六十六／通天篇第七十二(P.413)
太陽之人，其狀軒軒儲儲，反身折膕。此太陽之人也。
馬蒔曰：此言太陽之人之狀也。軒軒然者，面高而軒昂也。儲儲者，挺然之意。若反其身而在後視之，則其膕似折，亦不檢之態也。
張志聰曰：反身折膕者，腹仰而倨然也。此居處于于，好言大事之人，故有此狀也。
子／醫家／醫部全錄／外診法／卷九十／外診法　望／靈樞經／通天篇(P.515)
太陽之人，其狀軒軒儲儲，反身折膕。此太陽之人也。
註　車之向前曰軒，軒軒者，面高而軒昂也。儲儲，挺然之狀。反身折膕者，腹仰而倨然也。此居處於於好言大事之人，故有此狀也。
集／總集／石蓮盦彙刻九金人集／王寂／拙軒集／卷一／五言古詩／題季札掛劍圖(P.7-1)
題季札掛劍圖
季札貴公子軒軒氣凌雲平生會心少四海一徐君相逢適所願情話如蘭薰徐君顧長劍意欲口不云季子心許之誓將歸獻芹駐節不容久驪駒促輕分言還訪舊隱路人指新墳干將掛高木以示初意勤知已九泉下冥漠聞不聞今人交勢利輕薄徒紛紛豈惟此道絕反是為虛文伯夷微仲尼萬古埋清芬
集／總集／石蓮盦彙刻九金人集／王若虛／滹南遺老王先生文集／卷二十四／新唐書辨下(P.425-1)
邢君牙傳云其屈己好士類此虞承慶云其能著人善類此古人或言皆此類或言類如此今云類此則意不足矣
吳湊言宮市事曰宜科中官年高謹信者平賈和售以息眾讙宮市大抵強買民間物平售字殊不安只作平市字可也
古人文字中時有涉俗語者正以文之則失真是以寧存而不去而宋子京直要句句變常此其所以多戾也
明皇雜錄記李林甫驕二相事以為抑揚自得而巳子京改為軒驁無少讓此固無害而益以喜津津出睂宇間之語舊史稱裴度狀貌但云不逾中人而子京又加以退然兩字此復何從而得哉葢亦想像而言之耳舊史云孔戣嘗論李涉交
結狀倖臣側目人為危之戣高步公卿間以方嚴見憚新史云戣自以適志軒軒甚得楊暹傳云以公清勤約自將亹亹為之凡狀貌之辭非親見者不可道子京史官追記傳聞之事而每喜此等或云談王伯袞袞不厭或云其議論纚纚可聽或云介介自脩稜稜有風望侃侃不干虛譽介介不至顯官皆過也
集／總集／石蓮盦彙刻九金人集／元好問／元遺山先生集／補載／翁方綱讀元遺山詩四首(P.1009-1)
翁方綱讀元遺山詩四首復初齋集
秀骨出天然非可學而至驚心動魄語抑豈堪屢試今人惑津梁惟思騁奇異又怯昌谷囊難憑儉腹致輒覺陸坦迆不及元雄恣猶如學坡詩莫喻其深祕城東一矮榻二楊同啟笥乾隆己巳庚午閒日與立山蘅圃誦遺山集光陰掣電過六十年前事夢回橋南窗憬焉發深愧
淵明飲之逸太白飲之仙坡則欲兼之仙佛俱有焉以我讀坡詩竊疑未必然放翁之飲酒半壁澆江山各有沈摯處敢誰輊與軒遺山真嗜飲何處窺其源惝怳莫能名亦擬索真詮記與蘀石語蘀石笑不言飲中較之蘇離合夫誰宜僅以飲酒論何礙詩足傳
遺山接睂山浩乎海波翻效忠蘇門後此意豈易言爾日讀坡詩胸有節制存元精貫當中耿耿與誰論我觀竇書品於褚斥籬籓蕭阮羊薄上遂擬探本根未審防澆漓如何追胚渾望古俯眾流興定之初元令人緬星漢峻極窮崑崙儻以質坡翁孰竟委與原秦晁諸君子恐未參妙門
金翅擘滄溟金鍼度鴛繡何人望見之渺不露結冓斂之入毫忙縱之恢宇宙軒軒非濤瀾錯采豈雕鏤所擬長沙帖抑
非閣本舊又不以翻新本自佇興就象罔於元珠憑何超喫詬此必非傲人正復難輕授精純義山真故在鄭箋右
集／總集／石蓮盦彙刻九金人集／段成己　段克己／二妙集／卷一／五言古詩／菊軒先生／蒲城董公余素不識其何如人也一日袖橫軸所謂龍窩圖者同仲堅來過而以詩見謁余雅不能文詩尤非所長者加之老病日
蒲城董公余素不識其何如人也一日袖橫軸所謂龍窩圖者同仲堅來過而以詩見謁余雅不能文詩尤非所長者加之老病日久縱不避拙惡亦安能為他人摧肝腎耶渠請益堅余重違封意且念其勤姑因所見以敘之云耳
蒲城董公余素不識其何如人也一日袖橫軸所謂龍窩圖者同仲堅來過而以詩見謁余雅不能文詩尤非所長者加之老病日久縱不避拙惡亦安能為他人摧肝腎耶渠請益堅余重違封意且念其勤姑因所見以敘之云耳
封生攜客來謁我蓬蒿裏軒軒抗塵俗不知誰氏子所主吾既賢伊人亦云喜探懷出新圖一語煩舉似蹇予不能文三請意未已溪山有素期入眼盡其美層雲蔽重淵萬木夾兩涘飛流瀉絕壑千丈垂幅紙餘霏散如霧點滴亂紛委何物竅其傍相傳龍所止廟貌寄空山何代為經始年深祭血乾亂久誰復祀威靈昔所聞對面隔千里誠通感必應雖遠猶在邇巍巍窟宅尊安臥久不起何當洗甲兵倒挽豳溪水
子／筆記／浪跡叢談／浪跡叢談／卷二／喜雪唱和詩(P.31)
喜雪唱和詩
邗江一冬無雪，農民望澤孔棘，糧艘需水尤殷，乃於立春前數日，祥霙廣布，厚至一尺有餘，喜舞之餘，漫成四截句以紀之云：「一冬望眼忽眉軒，亂舞橫飛肅不喧。「亂舞橫飛豈有涯」，朱文公詠雪句也。千尺遺蝗萬家麥，歡聲早已浹郊原。」「坐看名園玉戲奇，是日張松厓郡丞招同陸夢坡藩伯飲容園中。紅燈綠酒照霜髭。瓊思瑤想吾何有，漫與當場喜雪詩。」「聞說聯檣督罷難，京江定許助銀瀾。同雲漠漠連朝合，更盼天膏萬里寬。」「居然盈尺表年豐，脉脉惟歸造物功。幾輩裹頭作吟事，先應挑動笏庵翁。謂吳西穀山長。」時以詩呈雲臺師，師即命駕過訪，並袖和詩見示，中一首云：「一冬無雪麥苗乾，況復多藏逼歲殘。賴有豐年先表瑞，老夫拂袖不知寒。」蓋日內正有票鹽驗貲之役，邗城積金至千餘萬，甫於日前散出，而瑞雪旋來，此吾師所以喜中加喜也。翼日吳笏
庵山長和詩云：「亦知喜雪共憑軒，早有詩人笑語喧。卻道清游更多興，不辭一片踏寒原。」「我亦思吟句未奇，空教撚斷數莖髭。兒童為報緘函到，說是先生又送詩。」「素怯尖叉和句難，東坡借雪每生瀾。公今幸未來相鬥，差喜拈時韻腳寬。」「也如喜雨慶歌豐，公前有喜雨詩。應是詩催筆有功。後輩敢爭前輩句，笏庵終讓退庵翁。」又疊韻云：「虛皇昨夜降瑤軒，下界無聞鳥鵲喧。侍從都教騎白鳳，紛紛齊過樂游原。」「曼衍魚龍戲自奇，爛銀點額玉垂髭。若教剖出馮夷蚌，更得明珠綴入詩。」「莽莽沈沈欲視難，太陰晝合海翻瀾。不因滕六能施逞，粉本何由得范寬。」「見來姑射已占豐，捧出黃人與獻功。試為舉頭應更喜，白漫漫作碧翁翁。」余亦疊韻和答云：「欣聞陋巷迓高軒，又報詩筩往復喧。一雪頓關飛動興，更思躡屐走寒原。」「敢學尖叉鬬韻奇，幾人同我撚吟髭。從今好約延陵叟，但遇佳題莫負詩。」「咄咄鹽貲聚斂難，漫藏真怕起狂瀾。用雲臺師詩意。朱提甫散祥霙至，且喜財源萬里寬。」「身閒但祝屢綏豐，詩退還餘酒有功。喜雨未幾旋喜雪，長年惟學信天翁。」臘雪未消，集同人作坡公生日，再疊前韻答笏庵云：「時晴佳想共軒軒，樂事良辰笑語喧。客子光陰真率會，不妨高宴續平原。」「行藏異趣各矜奇，滿座華貂照雪髭。坡誕飽看坡字畫，是日以坡公定惠院月夜偶書詩冊並墨梅軸示客。可無數字打油詩？」「寓公那復識時難，有客能翻舌本瀾。笏庵詩云：「千萬商銀聚不難，堆銀天更助添瀾。若教捏得都成鋌，我欲先開笑口寬。」玉戲天公果成鋌，底須崇論問桓寬？」「老去衰顏借酒豐，閒中鉛槧亦論功。聯華素髮成詩話，王荊公詠雪詩：「素
髮聯華驚老大。」便署揚州十一翁。笏庵詩云：「八三太傅貌猶豐，刻鏤無妨攝養功。翁少阮翁年十一，我還十一小於翁。」故戲答其意。」或問：「近年京師祈雪之事頻煩，外直省亦間有之，此禮於古有考否？」余曰：「祈雪之典起於北宋，宋史祈報禮曰：凡旱、蝗、水潦、無雪，皆禜禱焉。其見於本紀者，自乾德元年十二月，始命近臣祈雪，直至紹聖元年十二月，終北宋之世，祈雪、禱雪事凡十五見。周禮中雖無祈雪之文，而左氏傳昭公元年明載子產之言曰：『雪霜風雨之不時，於是乎禜之。』此即三代祈雪之明證，今文獻通考只有祈雨、祈晴，並無祈雪，則馬氏之踈耳。」
子／筆記／浪跡叢談／浪跡叢談／卷十一　附／懷邗上諸君子廿四首／吳紅生太守(P.210)
吳紅生太守
太守我世好，京華多酒痕。好風聚邗江，歡笑難具論。三間六一堂，容我群紀喧。回頭想
伊人，清風共軒軒。嘉慶間過揚州，伊墨卿先生飲我於六一堂，直至此會繼之。
子／筆記／浪跡叢談／續談／卷二／首塗雜詩(P.257)
首塗雜詩
懸車已六載，未能達鄉里。一年再俶裝，浪跡何所止。茲行聊自慰，就養名頗美。且偕子舍歡，都忘筋力弛。或較地肥瘠，或妒且或詆。是皆流俗情，但堪笑露齒。閉門謝飲餞，矻矻束行李。留供扁舟中，偷閑理故紙。時方校補三國志旁證，挾稿自隨。亦有惜別者，慰以相見邇。所惜一畦花，明春姑舍是。新種牡丹數十本，屬賃屋者善視之而已。
溫州浙東郡，更在海東偏。僉言千里程，舟輿境屢遷。偪仄復偪仄，老衰非所便。我意殊不爾，懷安豈能賢？有家未得歸，遠近奚擇焉。況我舊游地，回頭卌三年。昔為饑驅客，今學地行仙。江山舊識我，但饒雪盈顛。朝發富春渚，暮過鸕鶿原。舉杯看釣臺，詩兆非偶然。八月間觀潮詩：「遐心便擬乘潮去，直溯桐江上釣臺。」順風更相送，無煩百丈牽。飛騰越三州，吟情早軒軒。
永嘉本古郡，古來山水滋。華蓋矗其顛，蜃江周其湄。謝客有池樓，右軍有墨池。往時賢太守，臥理自所宜。比年萃淵藪，海水方群飛。屢報蛟鰐警，且防犬羊窺。莫矜斗山險，但為孤嶼嬉。居安不弛備，萬事憑一麾。專城即長城，庶其敬聽之。
迢迢桃花嶺，登降六十里。其高切青冥，其勢尚迤邐。虯松作山骨，修篁被巖趾。我來方貞
冬，小陽春可喜。桕花白如梅，紅葉襯其裏。一重復一掩，時復露峛崺。近山競平揖，遠山可俯跂。萬朵青芙蓉，簇簇落眼底。名同斤竹佳，路頗仙霞似。遙開台宕奇，雄控甌括峙。絕頂境愈幽，然洞門啟。所以懷玉仙，直將劍閣擬。楊文公詩有劍閣之比。
青田蘊名勝，久擅山水窟。石門仙所都，舊是洞天一。門前千重雲，門內數片石。容可萬人餘，想自三古闢。最奇一條水，雲外瀉千尺。其端若匹練，天紳絢絕壁。其末如散璣，滃滃雨韜日。或署為仙泉，或題作噴雪。皆洞中亭名，見志乘中，今不可考矣。惟餘聖水碑，斑駮字猶赤。亦有磨崖詩，未足稱名筆。開自康樂公，重以誠意伯。人傑地始靈，我惟眷陳迹。洞中有誠意書院，堂中有劉文成公像。
山行日日晴，徒侶無怨咨。夏湖甫登舟，濃雲先四垂。頗聞大田乾，麥苗方待滋。冬溫亦可慮，灑潤良所宜。船背忽送響，溪心暗增肥。既免沾濕苦，無愁滑路危。一酌聊自快，臥成喜雨詩。轉枕天已明，船牕漏朱曦。洗眼入東嘉，悠然卸征衣。
子／類書／清稗類鈔／會黨類／洪秀全聯合會黨(P.3720)
傅善祥者，金陵女子也，容華媚冶，暢曉文詞。粵寇破金陵，傅被擄在東王府。秀清悅其色，復愛其才，大加寵任，官以女丞相。一日醉，觸秀清怒，罰荷校中庭。傅深自悔，因取秀清舊貽金條脫一雙，解自著紅羅訶黎子裹之，遺人還秀清，並附書曰：「殿左女丞相臣妾傅善祥，誠惶誠恐，死罪死罪，上書東王殿下。竊以臣妾遭逢高厚，福薄災生，醉後失檢，出言無狀，冒犯於王。王賜臣妾死，妾何敢愛其死。今乃曲賜矜全，不加誅戮，僅予荷校，聊示薄罰。臣妾再生，實王所賜，犬馬有知，能無感激。惟是臣妾自獲罪以來，五中憂懼，神思惝恍，如失魂魄，藐茲孱弱，斷難久存。蒲柳之質，雖見宥於風霜；螻蟻之命，究莫保於旦暮。在臣妾猥以女流，忝叨異數，平章巾幗，宅揆綺羅，榮幸已極，死復何憾。但念未列妃嬪之隊，而寵逾粉黛三千；特膺宰輔之權，而報乏涓埃萬一。悵對玉葭，難倚託於今世；願求環草，當銜結於來生。金條脫一雙，王所嘉賚，臨死遣使上繳，裹以紅羅訶黎子，褻服不恭，藉寓親愛。倘王異日垂念微勞，見物如見臣妾可也。伏惟起居萬福，珍攝千金，不盡欲言，祈賜省覽焉。」秀清循誦再四，摩弄二物，大不忍，急躧屣出。見傅荷校垂淚，即命脫其校。傅伏謝，掖之入，自是而優禮有加焉。
秀成工翰墨，喜親文士。既據蘇州，常於月夜泛舟虎邱，引杯覓句。有《感事》二律云：「舉觴對客且揮毫，逐鹿中原亦自豪。湖上月明青箬笠，帳中霜冷赫連刀。英雄自古披肝膽，志士何嘗惜羽毛。
我欲乘風歸去也，卿雲橫亙斗牛高。」「鼙鼓軒軒動未休，關心楚尾與吳頭。豈知劍氣升騰後，猶是胡塵擾攘秋。萬里江山多築壘，百年身世獨登樓。匹夫自有興亡責，肯把功名付水流！」
子／類書／清稗類鈔／舟車類／杭杭杭(P.6080)
杭杭杭
厲樊榭徵君鶚嘗撰《湖船錄》，既成，杭堇浦檢討世駿戲謂之曰：「余生杭州，姓杭氏，他日擬製湖舟，取一葦杭之之意，題曰杭杭杭。前人有軒軒軒、堂堂堂、亭亭亭諸題榜，不自余作古矣。」
叢書／武英殿聚珍版叢書／欽定四庫全書考證／集部／卷八十三／橘山四六宋李延忠撰　明孫雲翼注／卷二(P.37-1)..[清乾隆敕刻武英殿聚珍本]
賀俞大監除中書舍人啟軒軒獨步注惟會稽王來軒軒然如朝霞舉刊本霞訛遐據世說改
叢書／武英殿聚珍版叢書／欽定四庫全書考證／集部／卷一百／唐詩紀事宋計敏夫撰／卷十一(P.28-1)..[清乾隆敕刻武英殿聚珍本]
宋之問謁禹廟軒軒仗衞趨刊本仗訛文據全唐詩改
子／筆記／不下帶編／卷一　雜綴兼詩話一(P.1)
曩遊金陵，叔郎中酉山敬致偕同燕山陳健夫于王訪楚友陶甄夫窳於桃葉渡，遂與訂交。共賞甄夫行路難二句：「文章愈工毒愈深，請君記取西子事吳心。」此語大堪尋味。
張東海有感詩云：「父兄勞於官，子弟逸於家。一逸已過分，況乃事奢華。軒軒傲閭里，僕僕趨官衙。不知禍所倚，方謂勢可誇。勢亦有時盡，禍成□無涯。不如慎德業，庶幾平永無譁。」蓋第家子弟，多壞於奢逸，務俾其知勞□，則讀書進德，足以守身保家，不貽父兄之憂。埴見太司空子貞徐公元正，示子通守去商農志莘一聯云：「齩菜須知儒者事，守身庶慰老人心。」退而誌其語。
越上自王右軍遺愛，人家沿門淥水，戶戶畜鵝。紅掌翻波，雪翎浮沼，優游來去於鏡光之中，洵可愛也。奈何畜未數旬，遽遭一割！凡饗神觴客，慶祭喪婚，以及節歲禮餽，在在必設之。神謂之鵝槃，客謂之鵝酒。又納采曰喜鵝，上墳曰墳鵝，慶歲曰年鵝，祀田曰田鵝之類。蓋至今獨越風盛行，而他處弗尚也。今蘇、松、嘉、湖，及大江南北諸區，皆罕用鵝。埴作鏡中櫂歌，有二章賦及之，云：「說與鵝休怨右軍，享筵祭餽用紛紛。祇緣鶂鶂山陰道，應接難辭不暇君。」「要作佐王家墨妙徒，如何鵝把右軍呼？宋人詩指鵝曰：「水底右軍正熟眠。」又曰：「湯燖右軍。」今杭俗餽生鵝，其餽自作文語曰「羲愛」，獲罪先
賢，不可為訓。不知修項觀轉徙，動腕臨池法得無？」鵝善轉徙其項，右軍法以動腕。又咏右軍愛鵝：三言四章，章四句。「鵝項舒，筆妙徐。鵝項轉，筆妙展。」「鵝項鳴，筆妙驚。鵝項曲，筆妙獨。」「鵝掌遊，墨韻流。鵝掌步，墨韻度。」「鵝掌眠，墨韻妍。鵝掌立，墨韻逸。」
子／筆記／不下帶編／卷三　雜綴兼詩話三(P.43)
癸辛雜志載：「牟存齋桂亭曰『天香第一』，趙春谷梅亭曰『東風第一』，賈秋壑梅亭曰『第一春』。」埴見富陽縣堞樓曰「春江第一」，錢塘縣學宮，臨流棹楔曰「宮牆第一流」，家太守題兖州郡門曰「天下人文第一邦」。
前輩雅語，欲名其堂曰「堂堂」，亭曰「亭亭」，洞曰「洞洞」。予友吳復古銘道謂予曰：「今田可曰田田，閣可曰閣閣。」予答曰：「軒可曰軒軒。」曾見一公衙有題曰：「法法法署。」凡此皆法唐人劉博士及貫休三疊字體，雖吃，而亦小有韻致也。
古之武將，能詩者李都尉第一，次則楊處上道、霍去上病、衛青。其詩皆大將語也。後如朱虛行酒之歌，景宗競病之句，斛律金之敕勒，沈慶之之南岡，皆倉卒矢口，匪學而能。若郭代國、張睢陽、嚴二節使去，則皆儒生習兵，非武將也。
武將能詩，人但知史稱沈慶之、曹景宗，而不知周羅。案本傳去，羅在陳為太子右率帥時參宴席，陳主曰：「周率武將，詩每前成，文士何反後也？」都官尚書孔範曰：「羅執筆制詩，還如上上馬入陣，不在人後。」○宋太祖一日內宴，侍臣皆賦詩。曹武毅公翰以武人獨不預，乃陳曰：「臣少去亦知詩，乞應詔。」太宗曰：「卿武人，以刀字為韻。」吟曰：「三十年前學六韜，英名常得預時髦。曾因國難披金甲，不為家貧賣寶刀。臂弱尚嫌弓力輭，眼明應是昏。猶識陣雲高。庭前昨夜西風起，羞見團花舊戰袍。」上大賞之。
子／醫家／神農本草經贊／卷一　上經／玉石上品／空靑(P.5-1)..[清道光三十年粵東撫署刊印本]
空靑味甘寒主𤯝盲耳聾明目利九竅通血脈養精神久服輕身延年不老能化銅鐵鉛錫作金生山谷銅液薰空三春浮聚决牖益聰披雲快覩常奉金仙傳言玉女曠矣高懷軒軒韶舉
名醫曰銅精薰則生空靑其腹中空三月中旬采真誥耳者體之牖有决牖之術世說若披雲霧而覩靑天岑參詩常願奉金仙詞曲名傳言玉女世說何其軒軒韶舉
經／四書／讀四書大全說／卷五　論語　二／鄉黨篇／三(P.352)
蓋不正之服食，始以不正之心，失其本然之節，胡亂衣之、食之，此內不能制外也。迨其衣不正之衣而心隨以蕩，食不正之食而性隨以遷，此外不能養內也。內外交養，缺一邊則不足以見聖。且如今人衣紅紫綺麗之服，此心便隨他靡靡搖搖去；衣葛而無所表出，此
心便栩栩軒軒去。即此推之，凡服之不衷者，皆足以生人驕奢僭忒之心；服之不盛者，皆足以生人苟且猥下之心。況於食之於人，乃以生氣，氣清則理晰，氣濁則理隱，氣充則義立，氣餒則義喪：諸能使氣濁而不充者，豈但傷生，而抑以戕性矣。
聖人敬其身以建中和之極，故曰：「以天產作陰德，以中禮防之；以地產作陽德，以和樂防之。」中和養其氣，而禮樂亦報焉，交相成也。故天子齊則食玉以交於明禋，行以珮玉為節，在車以和鸞為節，則志不慆，而忠信篤敬乃常在目。然則一服之失宜，一食之不當，於聖人氣體中，便有三辰失軌、山崩川竭之意。學者未能從事於「無不敬，儼若思」之功，使「清明在躬，志氣如神」，則不足以見之爾。
膏粱之子，衣錦紈，食甘脆，則情必柔弱。田野之夫，衣草木，食藜藿，則氣必戇鄙。故夫子之容色言動，施之於上下親疏而中其等者，以吾心之宜制事也；飲食衣服，必期於正而遠其鹵莽者，以事物之宜養心也。內外交相養而無有忒者，聖功也。內外得所養而自不忒者，聖德也。故慶源以為聖學之正傳，其旨微矣。
嗚呼！以此為言，世之說玄說妙者，應且笑其舍本而徇末；乃彼之所謂玄妙者，亦非愚之所敢知也。
史／地理／天童寺志／卷二／建置攷下／清／清太宗(P.31-1)..[清嘉慶間重刊本　　本書與法鼓文理學院合作製作]
又重建中峰菴并疊秀軒
【正疏】屋凡十有一間中奉密菴傑禪師像以其塔相近也宋時原有菴軒今增置天肰閣三間
【附】昔夢堂噩禪師曾著有中峯菴叠秀軒賦湮沒無聞只存殘碣聞性道補曰領扶輿之旁礴兮循天作以獨崇氣漻漻而骨厈厈兮抗孤潔以自沖動星垣而下河漢兮蘿薜爲之垂鬉飲沆瀣而衣松柏兮烟霞結以成墉溯瀚海之東南兮峙太白之巃嵸衍靑鳳之廻翔兮蜿蜒亙于蒼龍面盤嶂而背盂巒兮輔東谷而弼玲瓏羣肰俯首以聽命兮儼羅拜而肅恭插碧霄
而通紫極兮惟一峯之得中當沙盆之未破兮泉瀁月而彌縫驚沙盆之忽破兮泉月漏而難系臨濟之十四世兮傳天童之正宗豎窣堵于山阿兮曰密菴傑之幻封架軒軒以疊秀兮老噩賦就而精工跋淸容而服膺兮書漢隸而碑礱問菴中其誰寓兮寄左菴之芳叢及朽木之來訪兮仰無傳孠之高風遭亢龍之有悔兮汎洪水之洶洶蕩木石而靡遺兮鞠蔓艸之茸茸布密雲而施法雨兮開闢重見于鴻濛橫一棒以振四海兮構浮空之梵宮得善繼之喆嗣兮號弘覺曰山翁補天而奠地維兮藉兩住以帡幪接善述之令子兮跨東林之遠公劺十載之經營兮道峻勛鴻友宗雷而契陶陸兮今更聚石于芝峯山再曉而日杲兮舒嘯堂之雍容繇天闕旋而地靈協兮轉層巘之鬱蔥體苦心而度艱遇兮扶破盆而薪紅緇素傾願以競兮望道德之如嵩乘淸暇而禪文字兮凌石門而稱雄觀其雅度如秋兮嚴律如冬擔寒梅
之瀟灑堅古柏之髼鬆潺潺兮於菟跑流之利澤款款兮宿鷺盟締以心同懷祖烈兮埽苔痕之絕壁隨步趨兮每尋勝于孤筇豫占吉壤兮箕效良弓神凝氣結兮性靜心融五色斑孄于香土千蕐璀璨于高谼障朝霞兮暐暐縣夜月兮溶溶鹿甡甡而求友雉簉簉以相從等峩睂于天半削紫翠之芙蓉象王呈牙于白石神猊遙吼于靑蓬鎖翠披瓔珞之委委兮淸關激佩玉之淙淙敕鼇柱兮擎今時之寶塔揮鯨鬣兮鳴他日之金鐘染烟老竹譯韻孤桐陳言濫齒兮慚續貂于無夢醜畫汚眸兮愧學螾于雕蟲
中翰戢齋徐勍中峯詩天放吾曹歲月閒相攜衝冷過東山疎鐘出谷迎人遠古佛同龕笑客顏撥火連宵吟小閣聽泉長日坐淸關此遊似覺晴光好踏徧芒鞵未欲還
孝廉恕齋謝爲憲詩白雲處倚枯筇謖謖風生百尺松一髮靑山長不改路人遙
指是中峯　芙蓉削就裊烟鬟嵓壑山陰似此閒一徑逶迤精舍靜藤蘿未許俗人攀
進士鄂山張起宗詩築室幽棲靑鳳山路盤石磴共追攀看雲變幻仍歸岫待月瓏勿閉關三徑野花何用植萬竿脩竹不須刪我來初就蒲團坐便欲畱連未忍還
又叠秀軒詩隙地誅茅翠可捫小軒閑處倚雲根鉢囊挂壁松枝老麈尾橫琴竹榻溫鳥語花香閑白晝山光潭影靜黃昬何緣得到維摩室一破蒼苔屐齒痕
中翰鹿亭胡德邁詩遺蹟中峯在誅茅勝地賖寒烟和樹直脩竹背山斜客至燒新茗詩成見晚霞老僧頻指點幾處種梅花　聞鐘知寺近數武卽淸關別業中峯老遊人太白還鑿泉成碧沼閉戶有靑山不是方袍客誰來此地閒
鳧巖徐志泰詩誅茅編柵傍山斜疊秀新成景最嘉滿地仍畱僧種竹四簷重憶鳥
啼花到窗雲影隨風澹出谷溪聲帶雨賖投老不須開法席一瓶一鉢是生涯
史／地理／增修雲林寺志／卷五／藝文／杲和尚畫讚　王庭珪(P.24-2)..[清光緖十四年錢塘嘉惠堂丁氏刻本　　本書與法鼓文理學院合作製作]
杲和尚畫讚
宋王庭珪
硉硉矹矹如祝融太華高不知其幾千丈軒軒轟轟
如驚雷唳鶴聲徹乎九天之上道在眞空空卽無相以相求之如盲摸象乘機應物河嶽震響眼如掣電舌如奔浪轉大法輪說無盡藏當恁麽時有識之者箇是徑山和尚
史／地理／龍興祥符戒壇寺志／卷十二／題詠／清／高錫恩／龍興寺觀唐尊勝幢幷訪國一禪師墓(P.21-1)..[清光緖十九年錢塘嘉惠堂丁氏刊本　　本書與法鼓文理學院合作製作]
高錫恩
龍興寺觀唐尊勝幢幷訪國一禪師墓
小橋流水何潺湲閒尋古寺日未昏龍興二字署門
榜蕭梁遺跡今猶存當年鮑老此捨宅誓願永永為祇園石幢創自開成歲矗空高聳如騰鶱棱挑八角勢突兀天神擁護腰垂鞬下有舍利藏六九奇光時起霞軒軒環幢置石鑿作坎屹若砥柱波難掀經文欲讀匪易讀以面著蘚以手捫顯處有若珠顆列隱處有若宿霧屯斷處有若鎖紐缺連處有若明星緐傳聞劫火燒不壞但見血蝕干將魂此經本未至中國文殊大士為指言佛陀波利功最偉遠煩求取宏沙門石幢書刻徧天下六十六種堪考論按金石萃編載唐人書陀羅尼經有六十六種是幢所書為胡氏信哉秀穎兼潤溫幢為
胡季良書按宣和譜稱季良書秀穎溫潤天甯覺苑共宜寶兩浙金石志載天甯覺苑兩寺經幢亦季良書辛璿碑篆齊勿諼按金石錄載辛璿碑季良篆便須喚工搨萬紙鸞翔鳳翥眞璵璠徑山長老況有塔微言往往符世尊肉身不變志所載定相可見非留痕南庭隙地此間是白免馴伏猶時蹲與幢相對兩無極大千起滅同蛙喧我生好古雖有癖未離塵網終迷惛擬從寺僧借一榻檢取貝葉朝朝繙
史／地理／續金山志／卷上／額(P.21-1)..[清光緖二十六年刊本　　本書與法鼓文理學院合作製作]
聽潮軒軒居妙高臺後為余督工時息足之地右接西溪左連北固平疇緣野尤宜於春夏兩月惟江流北徙不復在玉鑑光中署曰聽潮誌實也同治辛未中秋前三日中州薛書常識
史／地理／攝山志／卷五／遊記／遊攝山棲霞寺記　姜寶(P.5-2)..[清乾隆五十五年蘇州府署雕板　　本書與法鼓文理學院合作製作]
遊攝山棲霞寺記
明禮部尚書丹陽姜　寶
棲霞寺在攝山之陽攝山在上元縣治之東北由太平門經姚坊門至山頂計四十五里而遠山為鍾阜支脈高
百三十丈有奇周四十里而廣以多産藥草可以攝生也故名攝山山形如蓋故又名繖山云萬歴乙酉春予與袁裕春宗伯顧觀海司馬相約為兹山之遊由棲霞街東行數百歩經石蓮池達山門入飛來石佛殿又經天王殿殿前有銀杏二樹高數尋逕丈許蓋前代舊物其傍有碑亭其後為佛殿為鐘樓為伽藍殿又後為法堂中貯藏經若干函其左為禪堂累級以達方丈時黃雲峯鴻臚攜榼為主人邀吳三峯春元與俱入山時日已晡主賔酬酢不覺遂張燈乃各就寢於方丈次早觀山山屹然中立迤邐而南者為中峯其左流泉瀠帶者
為中峯澗澗出一泓流自石隙中色正白者為品外泉寺僧皆取汲於此其入南為紗帽峯為紫盆峯為千佛巖東為白鹿泉舊傳山中水竭居民逐白鹿於此得泉故卽以白鹿名泉搆菴其上亦卽名白鹿菴云菴前有池取孟氏觀水之義名觀水池其上為天開巖仄徑巉巗僅通杖履卽劉長卿詩嘗尋訪明徵君所謂泉源通石逕風雲生斷壁處也徵君姓明名僧紹劉宋太始中隱居此廿年餘與法度禪師講無量壽佛經因西巖石壁中夜放光現佛像將鑿巖為像以奉佛未果也徵君身後其子臨沂令仲璋與度師經度巖下鑿龕琢石為
佛像高可四丈許左右則觀音勢至像高三丈者分列於兩傍大同六年龕頂復放光文惠太子及諸王王姬等衆依巖高下深廣就石為像計千尊前所謂千佛巖卽此五級石塔乃隋文帝詔送舍利子而造其道引二佛各高丈許亦白石為之又後為古佛菴雙樹扶疎覆陰一圜室室中古銅佛高二尺許葢山人掘地築基而得故亦卽以古佛名菴其南為明月臺傍有默坐軒軒就巖半架室而為巖壁有達摩像甚古東為白雲菴菴之上有試茶亭太虛亭又在試茶亭之上其又東則山之巓碧霞元君廟在焉不知何故有此今增佛與元帝
三茅眞君三塑像各為門分奉祀試茶亭而上以在山高處又方有公事不及登而返殊歉之今年予乃與李棠軒宗伯相約遊焉各不許攜酒肴惟令僧人具齋飯飯罷先道所嘗遊經佛殿則且改而新煥然矣又經紗帽峯棠軒乘興登其上坐良久乃下旣下又一一歴覽遍至古佛菴菴將頽移佛在傍近佛菴内坐在本菴佛之左晚乃就榻於方丈次早先入般若堂從般若臺觀四十二章經刻其右一亭亭所覆為眞珠泉稍上為新創建觀音菴菴後有多寶塔菴之左有施食臺葢衆僧會食處又前左為東林菴菴有新鑄銅佛一尊菴之右
層厓起伏石磷狀如波瀾者為疊浪巖其下有平阪數畝兩山相夾處舊傳為棲霞觀故址從此又扳挽而上天開巖路陡無石磴幾墜屢屢兩人竭筋力扶攜而上由夾道中緣木而窮其勝登訖乃下入方丈午飯罷聞有遊客至遂出門去且就輿且轉觀乃知兹山實分三支中千佛巖左龍山右虎山虎洞可穴居卽在虎山中要其大勢本奇勝尤所稱勝千古者則明徵君實能為兹山增重也徵君屢辭辟召視人世榮名不屑就而惟與佛氏子度法師為物外交至舍宅為寺與之居兩人之名遂亦因兹山以不朽彼世間營營名利者殊有
愧此山去兩人霄壤矣萬歴己丑春三月
史／地理／光孝寺志／卷之十一　題詠志上／清詩／光孝寺虞仲翔祠(P.24-1)..[民國二十四年廣東編印局重刊上海中華書局排印本　　本書與法鼓文理學院合作製作]
光孝寺虞仲翔祠方伯曾公建
嶺南經術披榛管天遣畸人來百蠻此才豈僅方竹箭文經武緯誰與倫大春紛綸詎多讓汲黯戇直良所安談經每指鄭公謬批鱗頓失吳主歡海濱竟類屈原放身後空思周舍言吾粤
後先數遷客宋首大蘇唐首韓韓遇區趙蘇遇石談藝時或舒心顏不知功曹當日徒數百何人載酒勤往還抑或鹿裘道士夢相訪三爻飲畢常閉關卽今欲尋著書處但見樹黑苔花班緇流惟解護金塔遊客祗愛談風幡南城方伯著作者千秋鍼芥非偶然流連嘉樹高詠發濡染大筆貞珉刊方伯有訶子行弔虞仲翔詩及虞仲翔祠碑文桫欏陰下集儔侶旃檀香裏陳敦槃詩成便獻達摩祖酒熟試酹菩提根掃除青蠅布几席蕉黃併薦離支丹功曹傲骨來軒軒前房後蔣應隨肩歐黎諸老詩魄耿亦當挹袂相聯翩訶林光燄非舍利名臣名士俎豆血食同綿延
史／地理／重修昭覺寺志／卷一／寺院(P.1-1)..[清光緖二十二年(1896)四川成都茹古書局刊本　　本書與法鼓文理學院合作製作]
朗公塔院　院為十代明照和尚塔院堂廣三楹
祀眞像於中堂後為墓塔堂左葺茆為亭顏曰砌芣亭前池水瀅然怪石森立石橋橫跨由橋度曲廊而下曰怡軒軒畔假山崱屴如人如物堂左修廊一帶周遭飾以雕闌奇葩雜樹交植其中堂前重門曰華藏都重門外鐵甲松二株大合抱鱗甲森然數百年物垣外翠篠千竿古木叢雜綠陰圍繞時聞鳥語花香塵氛都盡光緒十八年中恂和尚修建
史／地理／欽定盤山志／卷之十　藝文一／和御製詩／恭和御製敬題壽萱堂元韻(P.4-1)..[清乾隆四十五年(1780)欽定文淵閣四庫全書抄本]
臣汪由敦
天闢名山敞
御園堂開東嶺氣常溫壽峰髙擁千章柏瑞露長滋百葉萱石上松盤龍蜿蜿階前苔印鶴軒軒承
歡兼備遊仙勝蓬島瑶池詎足論
史／別史／續通志／傳　凡四百六十卷／卷五百三十七　孔氏後裔傳二／支屬／唐／孔巢父／孔戣(P.6322-1)
戣字君嚴按舊書孔緯傳云曾祖岑父位終祕書省著作佐郎緯為戣之孫則戣乃岑父之子也擢進士第鄭滑盧群辟為判官群卒攝總留務監軍楊志謙頗自肆戣邀志謙至府與對榻臥起示不疑志謙嚴憚不敢動入為侍御史累擢諫議大夫條上四事一多冗官二吏不奉法三百姓田不盡墾四山澤榷酤為州縣弊憲宗嘉納之中人劉布光受賕二十萬緡抵死吐突承璀坐厚善責授淮南監軍太子舍人李涉知帝意投匭上言承璀有功不可棄戣得副章不肯受面質讓之涉更因左右以聞戣劾奏涉結近倖罔上聽詔斥涉峽州司馬舊書作陝州司倉宦寵側目人為危之戣自以適所志軒軒甚得俄兼太子侍讀改給事中江西觀察使李少和坐贓獄寢不下博陵崔易簡殺從父兄鞫狀具京兆尹左右之翻其情戣慷慨論正貶少和殺易簡奪
尹三月俸再遷尚書左丞信州刺史李位好黃老數祠禱部將韋岳告位集方士圖不軌監軍高重謙上急變捕位劾禁中戣奏刺史有罪不容繫仗內請付有司詔送御史臺戣與三司雜治無反狀岳坐誣罔誅貶位建州司馬中人愈怒出為華州刺史明州歲貢淡菜蚶蛤之屬戣以為自海抵京師遞役凡四十三萬人奏罷之歷大理卿國子祭酒會嶺南節度使崔詠死帝謂裴度曰嘗論罷蚶菜者誰歟今安在是可往為朕求之度以戣對即拜嶺南節度使既至免屬州逋負十八萬緡米八萬斛黃金稅歲八百兩先是屬刺史俸率三萬又不時給皆取部中自衣食戣乃倍其俸約不得為貪暴稍以法繩之南方鬻口炙貨掠人為奴婢戣峻為之禁士之斥南不能北歸與有罪之後百餘族才可用者用之其窮而無告者為嫁遣其女子藩舶泊步有下碇稅始至有闕貨宴所餉犀琲下及僕隸戣禁絕無所求索舊制海商死者官籍其貲滿三月無妻子詣府則沒入戣以海道歲一往復苟有驗者不為限悉推與按舊書云先是準詔禱南海神多令從事代祠戣每受詔自犯風波而往韓愈在潮州作詩以美之自貞元中黃洞諸蠻叛久不平容桂二管利虜掠幸有功乃請合兵討之戣固言不可帝不聽大發江湖兵會二管入討士被瘴毒死者不勝計安南乘之殺都護李象古而桂管裴行立容管陽旻皆無功憂死獨戣不務邀功交廣宴然大治穆宗立以吏部侍郎召按舊書作敬宗即位召為吏部侍郎又稱長慶中改右散騎常侍卒於長慶四年長慶係穆宗年號則是戣未逮事敬宗今從新書纂輯改右散騎常侍還為左丞以老自乞雅善韓愈愈謂曰公尚壯士三留何去之果戣曰吾豈要君者吾年一宜去吾為左丞不能進退郎官二宜去愈曰公無留資何恃而歸曰吾
負二宜去尚奚顧愈嗟嘆即上疏言臣與戣同在南省數與戣相見其為人守節清苦論議正平年七十筋力耳目未衰憂國忘家用意至到如戣輩在朝不過三數人陛下不宜苟順其求不留自助也禮大夫七十致仕若不得謝則賜之几杖安車不必七十盡許致仕今戣據禮求退陛下若不聽許亦無傷義而有留賢之美不報以禮部尚書致仕歲致羊酒如漢徵士禮長慶四年卒贈兵部尚書諡曰貞子遵儒溫裕皆登進士第大中以後迭居顯職溫裕位京兆尹天平軍節度使按舊書增輯遵儒子緯
史／政書／大清會典事例（嘉慶朝）／樂部　卷四百十至卷四百二十六／卷四百十九　樂部十／樂章三　萬壽衢歌(P.1-1)..[清嘉慶年間刻本]
欽定大淸會典事例卷四百十九
樂部
樂章
萬壽衢歌
○
壽徵
福履自駢臻。
五代一堂康健身。慶益繁滋年益茂。
天恩沐得
八之旬。其一
古稀慶典未教行。慮拂羣黎愛戴情。履慶延洪
俞衆籲。
萬年祝袠念惟誠。其二萬方歡奉
萬年觴。上下情親福祿長。
大德之徵四胥得。要惟治理法虞唐。其三自古迄今元后夥。欽承
天數惠偏鍾。子於父母敢言報。戒滿撝謙滋勵恭。其四六旬初願矢
躬親。壇陟三成典恪循。祗祝精誠通
帝載。一元旋轉運鴻鈞。其五
靈壇登陟肅誠將。龍見應修
雩祭常。師古仍惟舊典式。福民育物受禋長。其六要在勤民與敬
天。
三朝寶訓四言傳。鐫琳藉此資抑埴。
摛什因而
示萬年。其七易云
天所助者順。首肯吾言信有徵。要義已具開惑論。信□爰以
主人稱。其八
大淸奕葉鞏金湯。北漠南球總享王。
祖德
宗功誠浩浩。用欽
家法守惟長。其九
五廟重陳
冊
寶虔。雲螭蟠虺得齊肩。和闐撈玉春秋貢。此日惟新理合然。其十史宬
實錄每
欽觀。可識為君總是難。
祖訓聰聽仰深意。永懷惟望萬民安。其十一
祖業維艱刻敢忘。爰成方畧識靑緗。敬觀締造披
實錄。開國規模百務詳。其十二過關
躬戰薩爾滸。每至
欽瞻有所思。
大智大仁兼大勇。其詳則見書事詞。其十三
守成恒慮失
前法。射是朝家夙所長。冠服依然貽
高祖。碑亭贔屭泐
宸章。其十四
纘承責重凜
貽謀。恒此千春與萬秋。
頷領當年承厚澤。
恩
孫受憶從頭。其十五追憶髫齡侍
御園。紀
恩何處不思
恩。松風萬壑還依舊。昔日那能忘
凊溫。其十六五旬五載久
臨莅。
祖訓由來勤政先。旰以食而宵以衣。百千禩世
示乘乾。其十七
御門摺本待
綸宣。治協柔剛志體乾。撫此羣臣贊
予治。泰交堂陛列鴛聯。其十八常朝地本同廊廟。
視事傳餐有定時。閣部諸臣恒燕見。餘閒仍不廢
疇咨。其十九
勅幾視事有餘閒。那可遲延引
見班。必有真才濟實用。民瘼無刻不心關。其二十閱摺
硃批手自評。拈毫敢忘體乾情。古今政蹟如懸鑑。獨待封章翦玉檠。其二十一布帳氊廬繪目前。
在宮
時邁總應然。京畿尚未謄章至。仍是東山月上圓。其二十二為瞻
奎畫麗文軒。何莫
神堯遺訓恩。
勤政日
臨勤庶政。奉
天眷命性存存。其二十三克明無逸訓堪聽。內聖外王後世
型。幅幅書箋仍健逸。全篇曾是屢
書屏。其二十四蒼生福卽
一人福。倍切乾乾保泰情。安阜有林期物物。仰欽
大造德生生。其二十五民數穀數國之本。嗟爾司農聽
綍綸。人益滋而穀益貴。共欣嘔咐被無垠。其二十六
省歲殷勤念在茲。十千豐稔慰嘉師。乍
披奏牘纔經目。都道今年又屢綏。其二十七數問如何夜不眠。民為邦本食民天。所希十雨五風協。乃致九州萬國全。其二十八甫纔馳
諭問情形。仍藉春膏望靡寕。正值
頒綸欣啟牘。期符十日雨常靈。其二十九禱澤立邀響應速。石梯百級
步虔登。擬祈成謝仍祈續。靈湫由來神所憑。其三十
拈毫舉目欣積雪。旣雪晴佳又切思。逸少形標有神聚。始知妙合此間宜。其三十一掃冰培樹循常例。
行賞因之獎衆勞。待到㬉融土脈潤。遂教盈尺徧東臯。其三十二
惠心勿問永拳拳。惟曰保民欲萬年。寰海幅員寕計數。正供一再已加蠲。其三十三尺宅寸田多喜意。麥牟禾黍渥
恩駢徧繙古史曾誰比。茲免漕糧兩次全。其三十四盡資衣食計如何。到處摩肩戶口多。十以免三正供逭。不須重勉善催科。其三十五豈是正供逋有意。輸多欠少豈能無。諺曾聞夏休而助。詎祇遊觀
淸蹕紆。其三十六
撫臨民久越憐民。災後黔黎視倍親。說與親民二千石。念他粗糲乏餐人。其三十七截漕官糧富萬民。飽籌其腹暖籌身。太倉糈餼原無匱。倉撥漕糧部撥銀。其三十八界鄰幸可通融濟。坊市都稱米價平。
身在九重
心蔀屋。豐年為瑞合人情。其三十九綏豐益祝萬邦連。欣遇多收鮮緩蠲。例以十行
頒歲首。加之次第
旨重傳。其四十
博施寕誇補罅漏。要惟期實不惟文。寒衣飢食人人願。賑粥施衣且盡勤。其四十一方中五土表元功。協氣蒸霄勃鬱葱。加玉議緣祈庇蔭。兩圭有邸致
欽崇。其四十二盥薦柴升秩有倫。鉶籩依古制更新。
一誠肅穆遵禮典。佐配馨香肸蠁均。其四十三周官法度猶然在。況是
朝家舊法程。酌古準今圖以剏。孰非
前烈賴經營其四十四祀典重增遵
祖徽。次銓還以正依韋。由來觀德視遷廟。兼揭千秋興廢機。其四十五
素王教澤並天長。尊
聖吾
朝典益彰。更憶戴黃教易瓦。斐然文藻自殊常。其四十六于焉敬對
神如在。詎止區區典故修。周鼎載陳古如式。
聖人此意照千秋其四十七
奎文贔屭重欽讀。國學維新逮落成。天地辟如久覆載文昌永古煥重甍。其四十八
辟雍新建因遵古。國學由來教化先。舉事率因待時節。今朝又創豈非然。其四十九
耄齡肯便謝躬親。
左殿崇文集講臣。堯舜心傳直接彼。書窗昔日憶脩身。其五十
七旬有九勤耕耤。一意祈豐益敬誠。罷設綵棚惟
露冕。禾辭三十首曾成。其五十一
重熙喜值閭閻泰。敦俗戶多淳樸風。京兆重行鄉飲酒。
賓筵過舉上元融。其五十二廣運欽承一統大。章膺璇玉表時崇。是為
天子之寶瑞。
眉壽用蘄綰莫窮。其五十三
太和元會恭南面。五輅金根次第排。新定儀章陳
大駕。朝家制度萬邦懷。其五十四曰在徵招與角招。
綏猷建極敬惟劭。中和樂奏昇平曲。應月詳求律吕調。其五十五鐘獲西江存古韻。
明堂
淸廟八音宣。特懸初復鎛鐘制。三代淳風見宛然。其五十六
丹陛樂鳴協韶律。玉溪產玉富和闐。鎛鐘特磬稽前制。禮樂興今逮百年。其五十七中外一家宜愷樂。幾曾按拍叶宮商。兜離歌與任僸舞。番徼囘城畢享王。其五十八曰風曰雅曰頌具。四海謳歌被管絃。無過宮商角徵羽。樂經何事獨無傳。其五十九企想姬周禮樂場。謂他杜撰失荒唐。
補笙詩並注宮徵。漫議毛詩漏一章。其六十武公耄耋猶勤學。無取都俞稱頌同。
賜宴
命教歌抑戒。圖書府正壁居東。其六十一雅化育材欣
壽世。卽今棫樸作儒科。干城固繫心所蘊。律吕以來無是過。其六十二流言恐懼似周公。
彰表應教篤慶崇。遂使已湮得再顯。派綿繼續萬年中。其六十三屏藩重寄賴宗臣。百戰歸來義勇身。
與復舊稱並配饗。虖池麥飯共艱辛。其六十四派衍千年四品秩。
天恩
國慶萬春延。銀潢派裏圭璋器。宗子加官此日全。其六十五歷代爰曾表職官。脩身莅政示倪端。千官百辟欽惟亮。敬保金甌永乂安。其六十六缺少人多
為籌畫。補偏已是沐
天恩。槱薪雅作鴻逵化。志在重華闢四門。其六十七詄蕩
天門黃道開。馬蹄踏曉不須催。居然台袞臻黃耇。員嶠方壺任往來。其六十八欽哉六計表衣冠。實政寕惟
詔旨寬。一食不忘君見說。施
恩要欲徧千官。其六十九罣漏豈無補所闕。強生分别武和文。周官周禮如行者。武備兼掄桓赳羣。其七十闢疆掃逆維資衆。實以為虛有若無。施惠詰戎法
示後。久安長治敢忘謨。其七十一淩煙姓氏竟誰倫。卻恐翻
為日退人。
錫爵
賜封延後世。長承
朝澤萬千春。其七十二成功將士錦衣旋。破險衝鋒歷盡艱。置健銳營早有
記。輕輿乘興到香山。其七十三岸旁火器建新營。七萃材官古莫衡。八色旗分光耀旭。聚居訓練藝圖精。其七十四五營萬旅備毋忘。城市人煙庶倍常。南北東西共文軌。天然數亦叶中央。其七十五甲乙加科永兆祥。戴匡璧月卜文昌。杏華桂粟芬芳萃。多士
蒙
庥正未央。其七十六敦厚溫柔風教本。興賢育士率於斯。旣求實學
頒新制。淸廟明堂企仰思。其七十七曰古寕非牧馬場。松州榆塞
教思彰。右祠左廟胥瞻暨。遂以育賢起學庠。其七十八水挽河源洗甲兵。首崇
彝訓式膠黌。菁莪
雅化捷影響。應作何為塞上行。其七十九閥閱萬家根本固。植生猶覺近堪徵。八旗子弟心如石。衣食之源
計有憑。其八十德威惟畏德明明。
立教恒垂萬代型。欲罷不能
拈筆再。書云弼教尚明刑。其八十一雷霆雨露無非教。萬物由其付自知。善者吾師惡吾戒。果然
帝德好生施。其八十二九㝢車書奉
大淸。無雙天下此
都京。重修石道平如掌。百福昌昌入
鳳城。其八十三盧溝橋下溶溶水。玉蝀新修飲練橫。穩度輕輿試憑攬。春光已入
鳳凰城。其八十四因教發帑經營始。在德由來語不刊。
雉堞首看新嶽嶽。泰階九㝢胥晏安。其八十五七十年間六度移。蓄輸節制藉先資。夏秋無定亟蘄定。數典誰過
神禹治。其八十六西淀流為東淀池。修防圖說再三
披。黃圖衆水匯歸地。冀我烝民安樂綏。其八十七地吏朝臣
惠俾宣。豫民災薦被堪憐。長隄舄奕金墉固。澗水東西祝大田。其八十八是日齋心
謁靈宇。何曾一日忘安瀾。天然忽報合龍信。並賴神庥永奠安。其八十九伊河減水云捷徑。卻藉微湖減漲波。可識一勞期永逸。開新復故念無過。其九十
嘉謨千載利淮徐。河務都經
聖訓餘。自此六塘得宣洩。歸瀛兼以導東輸。其九十一架木為龍往歲成。
閱河往返六經營。
定其水誌於淸口。此日淸江果是淸。其九十二大河南釃北陶莊。淸口從茲弗患黃、幸以開寬引大溜、要於抽底實良方。其九十三
觀民不為是游觀。要務海塘求永安。一帶石塘工已就。衢歌巷舞此迎
鑾。其九十四翰院維新此落成。
鑾輿法駕啟平明。載賡
錫宴傳嘉話。地迥應知近玉京。其九十五棘闈來閱
鳳城闉。觀國之光利用賓。寄語至公堂裏客。衡文慎辨偽兮真。其九十六高岡萋菶將儀鳳。耐可翻書與古稽。恰值丹靑茲慶落。聲騰玉署豔
新題其九十七紀歲憲書列重格。蒼靈新祉
錫敷天。重增綺甲普增歲。億萬人增億萬年。其九十八東瀛北漠聯西旅。星紀輿圖盡得真。數典南交叶平秩。頻繁來集仰流鱗。其九十九分明角解非同麈。月令曾將麈易麋。
著說證明千古舛。靈臺推測合應隨。其一百慎厥身修
謨訓文。更思風俗要還淳。
帝王學與儒生異。元氣淋漓運以神。其一百一王襃四子講德論。開惑昔曾
著論辭。與縉紳士議兵革。深長可不惕然思。其一百二萬年君鑑垂明鑑。
示儉傳茲神禹風。物理由來貴節制。絜廑率作
慎吾躬。其一百三奈何弗敬召公訓。挈要一言迥鮮同。六卷尚書垂政要。孰知其意蘊乎中。其一百四太古圖先書後出。慶惟
敷錫庶民同。九疇箕子疇書演。已在先憂後樂中。其一百五五車窮亦面於牆。三五昔經
著說詳。至理子輿言允中。閔民誰得似文王。其一百六昔來辛未今甲辰。景光隨遇每生欣。
聖人兩語所包廣、無易言遊視
記文。其一百七乾坤易簡總包全。
詩本例分上下編。
四集吟成三萬首。傲他學士澀成篇。其一百八每從物理驗生生。排日
詩篇以例呈。到處
懋勤供研匣。
立言炳若日星晶。其一百九萬有都從箇裏生。無勞響亦
詩成。歷年舊作聯新句。九曡十全韻不賡。其一百十借問如何迺謂詩。香山居士知不知。白牋朱字有如是。氣盛短長無不宜。其一百十一昨曾全韻畢
吟披。卻匪風吟月弄為。百世聰聽
彝訓在。千秋殷監慎哉斯。其一百十二祇有詩人元拾遺。摛吟惟是寸心知。春來有象由無象。
大德日生貫四時。其一百十三惟應造物與為師。色色形形物自知。戴氏掇其吕氏語。
分題七十二章詩。其一百十四大三百更小三千。校集因之考異詮。經以漢明學以宋。禮由義起協經權。其一百十五
祖功
宗德承
天貺。拓土開疆若契符。歷歷敬看
開創蹟。白山黑水本靈區。其一百十六周監在殷殷監夏。炳然金鑑耀光晶。四千年裏廢興夥。百世千秋慎奉行。其一百十七忠我
朝歟抑勝國、勸懲一字必須安。貳臣傳復分甲乙。
臣則千秋永不刊。其一百十八垂斯琬𤥎忠明著。
予諡仍留兩字芳。潛德幽光賴
襃闡。勝朝殉節與羶薌。其一百十九遼金元事率荒畧。立字安名有底真。全旣多訛經再訂。同文可識正同倫。其一百二十涑水編年著通鑑。指何無定昔今非。千年下議千年上。輯覽曾無越
範圍。其一百二十一總臚目舉目歸綱。信史由來貴癉彰。綈几還親
乙夜勘。惕懷殷監
念尤長。其一百二十二舊史原監薛居正。歐陽逸馬笑繁文。分
原為二合成一。續合豐城四部羣。其一百二十三監在勝朝
基命密。陶鎔不廢鐵中錚。吁嗟門戶害如此。同異齗芟聚訟爭。其一百二十四紐圖縷晰
元音契。因字區分述
舊章。發奧依然準平正。信堪小學示津梁。其一百二十五重考彝尊書以成。金元遺跡逮前明。
皇州氣象由來好。自昔周詩詠鎬京。其一百二十六繫傳明云道義門。不親到者不能言。宮牆乍可窺巍煥。堂貯芸編足討源。其一百二十七金甌玉燭鞏
軒圖。統志今殊府志區。中外一家百年久。若茲形勝古來無。其一百二十八欽承
家法聯中外。每歲秋
臨避暑莊。郡矣縣之新創建。熱河數典那云忘。其一百二十九所喜從流可識源。曰宗於漢義猶殫。大都早見
簡明語。四海會同永晏瀾。其一百三十潛流誰識源同體。兼喜大田利黍禾。此意分明具
神解。夏書桐柏導非訛。其一百三十一不是濟源經
考證無非本計廑黎元。潛流原具絕河力。隔省因之溯遠源。其一百三十二幾度披芸欽
古鑑。文非時調去浮誇。唐函宋苑實應遜。鼻祖終輸十大家。其一百三十三李仙杜聖兩詩人。逐冊識言
精鑑申。設使無關性情正。六家詠未入詩醇。其一百三十四
文教敷宣事匪輕。淆訛時有校從精。經鎔史鑄則堪取。
祕選名山二酉英。其一百三十五三通逮蕆催教蕆。型典猶存語不虛。寕曰纂言資博考。便稱續後此開初。其一百三十六金陀坊裏尚存名。想對餘杭氣未平。萃室五經創
新詠。壽諸棃棗宋雕精。其一百三十七四庫全書浩煙海。較于大典已稱良。茲三萬六千冊內。芸籍閒披
御案香。其一百三十八芸㡡四庫收藏富。彙要鈔成取最精。
摛藻
味腴各分置。獨將書史驗生平。其一百三十九四庫編書成十年。要資稽古得尋沿。
經筵例
昔賜茶典。
題額從窺
聖學淵。其一百四十更步故宮
翔鳳閣。
陪都今次溯其初。豈無絳蠟將銀燭。點勘新增四
庫書。其一百四十一識其委欲溯其源。自有精微契道原。卻喜芸編富二酉。樸齋數架搆山園。其一百四十二綈几芸編次第陳。
山莊之閣曰
文津。興山列水蔚文氣。深入精微迥出塵。其一百四十三天寕别館書樓聳。數典應看四庫呈。三月煙花雖入畫。巡檐芸閣一
怡情。其一百四十四理趣
文宗契顯藏。果然紹遠藉搜旁。百川於此朝宗海。元氣因之合混茫。其一百四十五范家天一於斯近。閱
盡千秋遊賞人。左江右湖互環抱。
文瀾不外史經循。其一百四十六序以行之詩代序。欲因啟秘遞吟之。尼山刪定開宗旨。是用
摛豪作弁辭。其一百四十七官書率就私書獻。汲古深心有足多。莫作崇儒例事看。所饒架有縹緗羅。其一百四十八代木由來人盡知。知雕不辨鑿痕施。散編裒集還全璧。薈美連珍合在斯。其一百四十九十什排成十鼓咸。存亡蜃市閱荊凡。收三百又加旬者。擬合從前槩與芟。其一百五十大塊文章
振藻時。
勳華家法在臨池。書中稱
聖誠無媿。亦曰因心楷則知。其一百五十一心經二百六十八。金粟身存舊卷筒。及節祇須霏法雨。本來如是匪神通。其一百五十二
臨池橅帖三倉衍。詠矣寫之都與諧。機鑑豆觴資日用。齋斯同一敬為偕。其一百五十三由來字必以人傳。翰綜琅琊得妙筌。閱古雖因藏帖版。士希賢聖聖希天。其一百五十四展闊縮臨皆自我。精華四壁萃球琳。三希伯仲開生面。步入
文軒翰墨林。其一百五十五
作記中曾義備宣。非關治道彼稱賢、重摹淳化
加評訂。精覈過於王氏編。其一百五十六快雪為倡松雪殿。珍同淳化砌廊俱。宣毫端硯常隨側。消得臨池作
靜娛。其一百五十七千巖萬壑靄春煙。天朗氣淸三月天。虞褚馮鄰唐四絕。蘭亭八柱已精鐫。其一百五十八
題罷拈毫便寫之。别開生面妙如斯。試看色色形形者。自有
心中天地師。其一百五十九
寓意吉言圖歲朝。熙熙物意總含韶。五辛盤與宜春帖。最切時和風雨調。其一百六十待飼長鳴似訴飢。古
人格物或遺茲。
詩情
畫意時相證。合共思哉良有司。其一百六十一程樓妙蹟石碑摹。岸轉橫陳耕織圖。飽食煖衣恒願衆。重農兼及重桑夫。其一百六十二豈止千絲與萬絲。玉題錦贉稱裝池。布棉
題句廑民瘼。絜矩田家賣穀詩其一百六十三金桃皮弓雕羽箭。
大西門迥亘長樓。
射鵠廿發中十九。染翰詞臣共舉頭其一百六十四兩階干羽
重華德
心在金川願洗兵。蠶食狼貪終勿改。終於面縛出蕃城。其一百六十五日中必𤑒操刀割。妙處能通造化機。籌畫
兩朝光烈在。
國之慶也
國之威。其一百六十六撻伐原因討逆囘。烏孫掃淨玉門開。紅旗三捷歌耆定。九地九天
策更恢。其一百六十七負城旣叛賴黑木。我兵相勢分營圍。高壘深壕奚逭命。事雖小究鬯
皇威。其一百六十八金川大小穴俱掃。祈
佑祈
恩幸
武成。五載
劬勞信不易。光明日月永銷兵。其一百六十九臺灣耆定逮班師。三月功成速且奇。永靖瀛堧揚
國武。由來事本在人為。其一百七十銷兵鑄耒知
謀永。秋熟千屯豫報芃。耕地牧場較若畫。腰鐮欣看刈金風。其一百七十一王路由庚達大蒙。銅鎔圜府布泉通。用權子母底其貢。寶鑄乾隆奉我同。其一百七十二
宛馬已看來萬里。擘牋曾每
暢淸吟。高踰七尺長八尺。一馬不過三四金。其一百七十三春秋陳貢來包匭。曾未于闐遣使求。不貴異物賤用物。當春何必重言秋。其一百七十四
皇輿西域輯圖志。具說具圖期後垂。棧谷梯山憐慕
化。可知圓蓋本無私。其一百七十五帕爾西文言吶吶、淸文漢義各陳書。越裳重譯還重譯。底事周官藉象胥。其一百七十六金界樓臺思訓畫。平囘定準
紫光成。
武成久矣人心豫。為示懷柔洽衆情。其一百七十七凱旋三捷
換征袍。猶有當年車甲弢。貔旅八旗各標幟。匣藏
紫閣識勳勞。其一百七十八陳列
靈斿凱禮雄。弆藏俘獲類從同。取其重器藏武庫敢以
武成忘詰戎。其一百七十九樂奏鐃歌行抱見。
圜壇陳纛謝成勳。受降凡四郊臺二。五歲辛勤勞衆軍其一百八十飾陳祇就液池旁。功績從今紀太常。振旅三軍前後接。臺灣凱席值
山莊。其一百八十一更相籌畫總抒良。西域金川宴
紫光。近以臺灣靖兵燹。鄂襃傳照氣斯揚。其一百八十二四沐
天恩際時泰。
大淸寰海欽
皇風。采芹獻馘今符古。在泮真看此獻功。其一百八十三海疆耆定誠神速。彩煥金聲玉振坊。迴憶旰宵茲
擘畫。更欣佳話增
山莊。其一百八十四
天生
真人俾
創業。註之戰蹟示千年。凡經一百四十處。史策饒他莫竝肩。其一百八十五伊犂囘部早
成勳。白組名王繫頸陳。勒壁戰圖思往績。輝煌竹簡紀功新。其一百八十六雲梯豎卽登城。壁壘新知紀律明。恰似當前展畫幀。短衣驕馬正秋淸。其一百八十七金川掃穴諸蕃讋。已歷五年師乃班。又勒畫圖新舊分。驅馳冰嶺雪碉間。其一百八十八
國威海嶠揚維烈。𠞰滅期惟民廣安。屢戰屢勝擒二豎。果然逮繪戰圖觀。其一百八十九交南三百餘年國。栽者培之傾覆之。
教寫陣圖旌衆勇。海邦重定免危疑。其一百九十西極開疆晏卅年。棱棱
神武至今傳。勒銘敬憶周武語。二萬何期竟拓邊。其一百九十一勒烏圍賊舊官寨。噶喇依頻覆卵殃。美諾重征得重易。要令
廟畧讋張皇。其一百九十二臺灣勝將圖功速。組練生光了弗寒。卻
命生祠立赤嵌。
至文乃合俾鑱刓。其一百九十三豈憚軍書治旁午。介于石但決幾先。分明羲畫標微旨。為有
奎章楣梠懸。其一百九十四四十九旗為舊屬。獻駝獻馬各抒虔。最後乃土爾扈特。世界三千一氣全。其一百九十五囘城伯克覲輪年。每至常瞻
聖日懸。羊酪馬酮都獻賮。玉關迤西西海連其一百九十六土司土舍土頭人。帕幘趨塗仰集鱗。近悅遠來寕易易。陽和有腳戴
鴻鈞。其一百九十七東南捕鹿學賓鴻。志合三軍共建功。臺嶠已安起耕作。一齊受吏驗東風。其一百九十八烏孫别種限羅义。戶口紛散亂如麻。孰意新歸額濟勒。高張黃幄宴賓嘉。其一百九十九滇南金葉緬文呈。貢
使隨來萬里行。厚賞崇封吾豈靳。誠欣誠感畏尤誠。其二百安南之事則已定。共拜
新恩奉
大淸。遠使堪嘉知悔過。爰教封阮阮輸誠。其二百一久慕歸順
大皇帝。稱廓爾喀又懷風。漫參貝葉經中語。
無量壽希與佛同。其二百二西北諸部哈薩克。罷爭歸
化信堪嘉。多須深目遵典屬。定遠非勞一矢加。其二百三拔達克山西更西。葉爾奇木又來徯。水西流處皆東面。舊識兼逢達瓦齊。其二百四舊傳勃律兩王據。
深目于思總忭顏。
聲教遠通婆夷水。豈能自外八鴻間。其二百五安集延原村落連。右旋書捧使來專。食芹負曝通誠遠。匍匐牽跪陳墀前。其二百六痕都撈玉出河濱。薦旅梯航配鰈鷷。以此表誠充土貢。聯情因
撫遠方人。其二百七獨幸文身南掌使。鞮鞻早是掌周官。官家備物無不有。厚往薄來折賞寬。其二百八朝正暹斛幾年停。萬里遐荒獻賮誠。慎守封疆撫黎庶王臣詎有限裨瀛。其二百九遂有聖僧覲西域。祝
釐遠至鬯宗風。舊藩新部益生敬。合十仍茲瞻拜躬。其二
百十是為不二法之宗。半滿全揭開羣蒙。譯以
國書宣白業。來參異異與同同。其二百十一普陀有三此其一。我欲問摩醯首羅。遂致遠來土爾扈。會逢歸極仰三摩。其二百十二堪布囊蘇共膜拜。華言
福壽等須彌。普陀於右須彌左。萬古宗風振慧枝。其二百十三便是四禪天上天。建茲昭廟駐班禪。歲時聊以識庚子。照徹三千與大千。其二百十四朝
天使者到來頻。瓌異奚誇冠帶倫。右相丹靑忽逢此。
皇淸職貢萬方均。其二百十五畫閣雲楣
聖藻書。風聲擬使遍黃圖。舊藩新部衆同樂。
大塊文章已詔吾。其二百十六欣在觀光輻輳頻。早聞干吕已咸賓。
本朝文軌期無外。覲謁應來能句人。其二百十七
六龍于邁豈辭頻。肇造維
淸受命新。百日周行五千里
心常依處地常神。其二百十八重來豳館欽
先創。仰企高堅勗日躋。白水黑山多王氣。都從
文賦識端倪。其二百十九天寶龍光羾物華。村居勤樸課桑麻。由來王氣常鍾美。故俗公劉緬舊家。其二百二十閶闔當陽啟紫極。
舊都豈為是遨遊。立門作
廟斯經始。盛典
崇禋次第修。其二百二十一
皇祖六巡來往過。江山風物鬯春和。吳江浙海胥
厪意。弗少虞巡亦弗多。其二百二十二重此津門
問俗來。遙觀波影湧蓬萊。祈恬澥浪恒福國。親切民情栽者培。其二百二十三侯度省方思古訓。路旁萬姓出迎
鑾。風光一帶分齊魯。竟作
南巡一例觀。其二百二十四萬物春臺果是臺。心和禪境兩無
埃。
曼殊師利壽無量。瞻禮於今
五度來。其二百二十五
輦路經應澤遍覃。希移膏澤到河南。嵩山太少修殷祀。呼
萬歲者奚啻三。其二百二十六分疆羣吏各迎送。
賜食同招大小臣。一食莫忘憶飢溺。獨嘉循吏為安民。其二百二十七旗籍綠營維內外。六師扈
蹕總鷹揚。
恩頒軍士皆鳧藻。曉日偏增組練煌。其二百二十八北銑南金
寕限地。
翠華迎謁
蹕途旁。酬他望
澤殷多士。試看家增絃誦場。其二百二十九靑衿迎
駕蔚
文教。漫作崇儒例事觀。雅愛鹿鳴和絃管。郎名紫薇侍
金鑾。其二百三十為挈銀牌
賜老人。老人年紀愛
親詢。問年都未七旬外。望九旬
身超類倫。其二百三十一
駐營咨政有餘暇。綵結燈張
戒漫陳。
問俗省方胥要務。不教綴景競奇新。其二百三十二
山莊
皇祖創垂崇。上塞淸時避暑宮。煙火萬家民樂利。五絃翹首
慕
薰風。其二百三十三詄蕩宏開
麗正門。豐年佳景具煙村。可知
攬轡徐行處。畫趣豳風目擊存。其二百三十四
師吼園林本
躍龍。
聖蹤萬刼共雲松。因教葺築復舊觀。揚
烈覲
光志益恭。其二百三十五豐灤建赤縣分旁。萬戶恬熙耕與桑。八蜡水庸垂義古。永祈神祐福民長。其二百三十六木蘭歲歲秋圍舉。獵所天開玉塞垠。將至
八旬猶策馬。詰戎
家法萬年循。其二百三十七哨鹿時維八月秋。磧風拂拂夜光流。彩箋
書得
新詞就。吉日應同雅在周。其二百三十八額魯咋舌銜其指。儒臣扈
蹕詠車攻。虎神鎗寶貽
皇祖。兌氏之戈和氏弓。其二百三十九執竿上馬好結束。控弦按隊識
尊親。諸藩率是兒孫行。詐馬
臨場冊次人。其二百四十千二百人各職司。金風玉露正秋時。木蘭嘉客隨圍後。諸部遣還沐
賞怡。其二百四十一紅門外便煙村接。
大閱兼陳士氣豪。可勿用仍要以備。觀瞻日下屬雄臯。其二百四十二麋鹿雖無饒雉兔。靑郊小隊試
春蒐。卻思己亥
連中八。弓燥偏欣手更柔。其二百四十三登練雲梯山號香。一營明向甫原張。習勞
布惠無非事。校武均期葉中楊。其二百四十四田盤自具太古意。李靖空餘舞劔臺。松韻泉聲都好在。卽今依例此
淸陪。其二百四十五遊山馳驛屢
吟詩。攬景惟因意與宜。水暖溫泉兼候早。較先旬五看
芳蕤。其二百四十六玉泉趵突名曾正。瀦蓄昆明資灌田。最愛懷新高下意。紅雲畫櫂盪
蘭船。其二百四十七玉屏展處鏤孱顏。座對南山是
壽山。夾岸樓臺不知數。偶觀馳驛便云還。其二百四十八
臨軒書福慶恩昭。綵筆花牋又頌椒。五福錫民欽
扆負。亮工端復藉羣僚。其二百四十九意因勵武兼
行賞。自合凍凝腹乃堅。遂試冰嬉千隊出。衝寒破臘
法繩前。其二百五十百辟冠裳式禮儀。一家中外保雍熙。重茵列座聊酬節。
省歲恰當改歲時。其二百五十一四壁繪圖告
武成。外藩曲宴
錫初正。和闐宴椀排方丈。樂奏彤墀萬舞呈。其二百五十二詩會例於
養德宮。年年聯句鬯文風。三淸
詩畫陶成器。唐室賡歌訝許同。其二百五十三萬年永茂衍宗枝。子繞孫圍
篤慶禧。元夕恰當前一日。笙歌酒醴答昌時。其二百五十四瀛西漠北畢來賓。今夕
上林列炬陳。一爵匪三矧多又。分班各
賜手卮親。其二百五十五
正大光明殿額懸。聯茵敘陛例年年。從來卜晝弗卜夜。相悅韶聲在徵絃。其二百五十六壺天縱目儼蓬瀛。
惇敘依然此殿庭。行葦歌成欣旣醉。致辭總是□
修齡。其二百五十七
乾淸曲宴宗親洽。行葦和歡更繼初。十一代緜瓜瓞永。新正佳祉萃彤廬。其二百五十八高秋文宴傳嘉話。相說
君臣共倡酬。恰似蓬瀛居海上。鏡中樓閣五雲稠。其二百五十九
古稀天子古希詞。保泰持盈倍切寅。五位十成開
七袠。
古稀猶是日孜孜。其二百六十
古稀猶未歇肩人。自一數來又指旬。篆識子孫永保用。
命鐫琬𤥎壽千春。其二百六十一遂接奏章報吉祥。元孫
五代喜同堂。拈鬚試看
前題句。此日書聲達
尚方。其二百六十二
題額簷間仰
祖懸。敬思當日
聖意淵。
三朝厚幸雙文益。罕覯如斯五代全。其二百六十三
上五世承下五世。
侍
親祖者
見元孫。
六朝慶衍葉百億。萬六春秋且漫論。其二百六十四樓是層城圃是懸。琪花瑤草底須妍。東皇善錫
無量壽。左倚城隅直似弦。其二百六十五朵殿年芳入綺錢。張燈合是節宵前。雙撐寶柱輝
皇極。
萬壽燈明
萬福全。其二百六十六吉色華光靄柍桭。樂懸爵坫設昌辰。卽看大冶範鎔就。
福祿駢臻值
八旬其二百六十七威儀敬慎古三千。兩世繼開千叟筵。際此繁禧
仁壽世。
三朝培養百餘年。其二百六十八壽民壽婦本恒
披。和樂同人
示惠慈。紫綺朱提頒
渥澤。高年益健愜衷私。其二百六十九
壽㝢思將徧九瀛。外疆欣報百年登。所嘉彼亦知獻
壽。懷遠應施
慶賜仍。其二百七十百九四家慶繁衍。人間不老卽神仙。六家見者期頤逮。
勝彼猶先二十年。其二百七十一宛如太古有恒春。亦足以見風俗淳。數世同居弗一足。力田孝弟作良民。其二百七十二讀書弗懈平生志。一命應教
獎毖勤。新署頭銜榮晚節。軒軒亦足擬凌雲。其二百七十三百
年士氣經
培養。週甲重看蕊牓黃。後進寕無老成比。笑他潘令詡河陽。其二百七十四風旛初地鎮標偈。哈達懸瞻塔頂層。雖不言祥此真瑞。法王無盡示真乘。其二百七十五舊聞日下有名留。妙處逍遙也羨不。初未詫為奇瑞事。那知蝴蝶是莊周。其二百七十六天高地下皆易理。月露風雲總道詮。乾象正符不息義。
鐙詞六十四應全。其二百七十七聯珠合璧齊璣玉。川嶽祥輝燦籙圖。
寶篆書聯徵吉語。箕疇
耄念八徵符。其二百七十八歡惟麟趾弄振振。慶賞應教答令辰。起舞稱觴齊上
壽。孫曾躬率綵衣彬。其二百七十九魯論久敬言堪味。中祀一週行合當。益用屏營希有假。誠惟
萬壽祝
康強。其二百八十春牓秋闈循次第。由來造物重良材。開科芃樸
惠多士。瑞應今年斗戴魁。其二百八十一十成紀歲五常并。干協大橫恰值庚。
行慶
施恩舉次第。千祥萬福萃元正。其二百八十二升香楮帛籲民康。告祀涓辰遣太常。虔為祝
釐開
八袠。更希
慶典數無央。其二百八十三用鈐
制誥頒
絲綸。稱慶家堂列子孫。喬木頗與世臣類。春來駢曡被
天恩。其二百八十四歲時月吉慶三元。秩晉千官合謝
恩。咨爾衣冠諸魚雅。敬勤夫豈在多言。其二百八十五
詔書寬大銜金鳳。政理物情恒念之。
申命有司勤省察。無遺莫濫慎參差。其二百八十六正供四逭萬民徵。子曰三年必有成。任養鴻濛
敷大德。占穰農諺值金庚。其二百八十七聯茵瀛嶂五國。正殿春融赤羽旗。
澤逮新歸盡鳧藻。衣冠已覺習威儀。其二百八十八為寫戰圖廊展前。光芒誠覺星辰連。陪臣攜
賞非誇富。誌鬯
國威萬里宣。其二百八十九晨賀丹墀瑞色明。十年一舉又逢庚。敷天大慶今朝始。柏酒擎來獻
壽觥。其二百九十
岱宗
壽算願同齊。漚鬱升香起絳霓。
莅止叩瞻升積悃。休嘉砰隱迓鴻禔。其二百九十一杏壇遺蹟傳椔帷。
莅止重瞻禮器遺。知者樂而仁者壽。宮牆煥道
素王垂。其二百九十二柏梁賡已燕千叟。祝
壽重來拜玉坡。特喜百齡來碩老。江山獻
壽慶如何。其二百九十三銀瀛馳价心誠篤。藩長新叨黼芾加。名王捧觴起上
壽。舉踵延頸豈計遐。其二百九十四百年擬謁金門賀。大愜
予懷老者安。為語餘年勤愛護。孫曾繞膝合加餐。其二百九十五
舊典惟遵憓愫聯。又增
新瑞紀瑤編。似茲便更新千度。
壽過赫胥及驪連。其二百九十六
萬壽平明步輦移。曈曨晴旭麗華旗。石街
淸蹕還
宮禁。南極祥光映座垂。其二百九十七羽衞森翹出
帝城。園生歡喜面前迎。願將甲子週千億。
萬壽增如大海并。其二百九十八
詩仙
詩聖漫區分。三百驪珠一串陳。巷舞衢歌申衆悃。太平音裏太平人。其二百九十九惟無量
壽福無量。箇箇來添祝
壽籌。億兆京垓莫終極。與民歡喜戴
天庥。其三百
史／政書／大清會典事例（光緒朝）／樂部／卷五百三十三　樂部一０／樂章三／萬壽衢歌(P.1-1)..[清光緒二十五年(1899)石印本]
讀書弗懈平生志。一命應教
奬毖勤。新署頭銜榮晚節。軒軒亦足擬淩雲。其二百七十三
史／載記／十國春秋／閩　卷九十至九十九／卷第九十　閩一　司空世家　太祖世家／太祖世家(P.4-2)..[清乾隆癸丑年昭文周氏此宜閣重校刊本]
天祐二年夏四月王藏佛經於壽山凡五百四十一函
總五千四十八卷唐學士韓偓挈族來奔佛齊諸國來賓是歲築南北夾城謂之南北月城合大城而為三周二十六里四千八百丈大城之門八曰福安門淸平門淸遠門安善門通遠門通津門濟川門善化門南月城之門二曰登庸門以登庸名門者應郭璞合沙之讖門有橋曰合沙橋道淸門北月城之門二曰道泰門嚴勝門舊有嚴氏居邇於壕家鬻米取贏極薄會天旱刺史夢神告之曰必得如嚴者使禱刺史致嚴遂得雨因以名門復塑北方毘沙門天王以鎮之命唐國子四門博士黃滔為碑文以紀其事碑文畧曰公之築城也恢守地養民之本隆暫勞永逸之策其名舉一而生三法陽數也曰大城焉南月城焉北月城焉周圍二十六里四千八百丈基鑿於地十有五尺杵土胎石而上上高二十尺厚十有七尺甃以甎
凡一千五百萬片上架以屋其屋曰廊其大城之廊也一千八百有十間自廊凸而出之為敵樓樓之層者二十有三又角立之樓六其二者層復層焉皆欄干鉤聯參差煥赫而廊之若干步一鋪又各以皷而司更焉凡三十有六謂之更鋪其四面之門八其南曰福安門福安之東曰淸平門西曰淸遠門其西北曰安善門安善之東曰通遠門其東曰通津門通津之北曰濟川門其西曰善化門皆鐵扇銅扃開陽闔陰門之上仍揭以樓三間兩挾兩噏修廊雙面遠碧門之左右又引而出之為之亭兩門一廈又匪匪字疑誤樓之門九曰暗門焉又水門三其二樹櫺篩波卸帆入舟鳴舷柳浦迴環一郊堤諸萬戶注之以堰二渡之以橋九鏡瑩虹橫交舫走蹄斯大城之制也粵南月城也東貯九仙西盛烏石之二山嘉樹蓄雲茂草藏獸城上之廊一千有三間敵樓四十有九樓之層者三其門二曰登庸門道淸門其上之樓其下之扉左右之引亭建暗門八水門二其堰一其橋五及廊之更鋪二十悉與大城類其外之東西復距而出之謂之橫城其東也城上之廊四十二間五廈其門一斯南月城之制也伊北月城也城上之廊六百四十二間敵樓二十有六樓之層者十其門二曰道泰門嚴勝
門其上之樓其下之扉左右之引亭建暗門四水門二其橋一及廊之更鋪十有四復與南月城類又觜而出之謂之橫城城上之廊五間一廈其門一斯北月城之制也其東畫長川以為洫西連平南句中應有脫落盤別浦以為溝悉通海鰌朝夕盈縮之波底澤鱗介岸泊艓艛北截越王之故山派西湖之為隍若鼇之負如甌之置軒軒然翼翼然天設之府神開之地也唐以梁王全忠奏賜王建祠福州勒功於石唐侍郞于競撰碑文曰粵自範金合土之制雲師火紀之名禹別九州堯咨四嶽莫不簡求良輔宏濟兆人彰克勤克儉之能垂可久可大之業嗣大叔寬猛之政循仲尼富庶之言旣茂勳勞宜標篆刻公名審知姓王氏瑯琊人也其胙土命氏疏源演派代濟其美史不絕書後以太祖就祿光州因家於是郡焉曾祖友贈光祿卿王父蘊玉贈秘書少監父恁贈光州刺史繼贈太尉公卽太尉季子也初公兄潮志尚謙恭譽藹鄉曲善於和衆士多歸之福建節度使陳巖卽嚮其名又以所屬泉州求牧乃遣禮而請之及到任頗著嘉聲後巖在軍病甚不能視事軍士等懼無統御願有依從泉牧遂以郡委於仲弟審邽而與公偕赴至則積惡者屏
去為善者獲安因詔授節度使累加檢校右僕射於是剗其訛弊整其章條三軍無譁萬姓有奉乾寧三年僕射遘疾且付公以戎旅仍具表奏尋加刑部尚書威武軍留後俄授金紫光祿大夫右僕射本軍節度使公器局端雅識理融明稟崧嶠之真精得圮橋之妙畧及膺帝命寵陟齋壇細柳連營旌旗動色蒲盧蒞政草樹逢春一年而足食足兵再歲而知禮知義方隅之內仰止攸同曩以運屬艱虞人罹昏墊農夫釋耒工女下機公旣統藩垣勵精為理強者抑而弱者撫老者安而少者懷使之以時齊之以禮故得汙萊盡闢雞犬相聞時和年豐家給人足版圖旣倍井賦孔殷處以由庚取之合徹夫述職之道底貢為先九江爰序於厥苞五霸是徵於縮酒雖甸服之近江漢之中或遇阻艱亦絕輸賦惟公益堅尊獎慎守規程松柏後凋風雨如晦地征旁午天庫充盈共仰勤劬咸知匡戴常以學校之設是為教化之原乃令誘掖童蒙興行敬讓幼已佩於師訓長皆寘於國庠俊造相望廉秀特盛閩川以南地雖設險人尚爭雄或因饑饉洊臻或以刻剝為苦萑苻易聚巢穴難探公感之以恩綏之以德且曰吏實為虐爾復何辜示以寬仁俾之柔服遂使數十年之氛祲遽致廓淸一
千里之封疆旅觀昭泰張綱以單車入壘虞詡用綘縷擒姦以古況今彼猶懷愧爰自天寶艱難之後經費實繁聚歛之臣名額滋廣卽山鳩利任土庀財峻設隄防頗聞賙贍洎纏烽燧仍患崎嶇三司之職務空存四海之輪蹄鮮至公按其程課令以權衡盡叶舊規尤彰宏業而又奉大雄之教崇上善之因象法重興導師如■虹梁雕栱重新忉利之宮鈿軸牙籤更演毘尼之藏而又盛興寶塔多捨淨財日麗飛甍雲攢彩檻頑豔迥向遠邇歸依用俾羣緣皆同妙果佛齊諸國雖同臨照靡襲冠裳舟車罕通琛賮罔獻■者亦逾滄海來集鴻臚此乃公示以中孚致其內附雖云異俗亦慕華風宛土龍媒寧獨稱於往史條支雀卵諒可繼於前聞自燎熾西秦烟飛東觀魯壁之遺編莫捄周陵之墜簡寧存亟命訪尋精於繕寫遠貢劉歆之閣不假陳農之求次第籤題森羅卷軸夫四鄰共守葢當偃草之期七德方修必假禦衝之備葢以恢張制度固護基扃程功而莫匪子來作事而適當農隙立崇墉之百雉表巨屏於一方巖邑湯池曾何足數折筋縈帶固不可憑未若暫勞致茲永逸兵戈洊起帑庾多虛凡列土疆悉重征稅商旅以之而壅滯工賈以之而殫貧公則盡去繁苛縱其交
易關譏鄽市匪絕往來衡麓舟鮫皆除守禦故得填郊溢郭擊轂摩肩竟敦廉讓之風驟覩樂康之俗閩越之境江海通津帆檣蕩漾以隨波篙檝崩騰而激水途經巨浸山號黃崎怪石驚濤覆舟害物公乃具馨香黍稷薦祀神祇有感必通其應如響祭罷一夕震雷暴雨若有冥助達旦則移其艱險別注平流雖畫鷁爭馳而長鯨弭浪遠近聞而異之優詔獎飾乃以公之德化所及賜名其水為甘棠港神曰顯靈侯與夫召神人以鞭石驅力士以鑿山不同年而語矣於戲辨真金於大冶認勁草於疾風不有良臣誰康澤國尋就加平章事檢校右僕射如故腰懸相印手握兵符益壯軍聲彌新殊渥又改光祿大夫檢校司空特進檢校司徒然而物議輿詞功厚賞薄以為爵祿未稱疇庸於是異姓分封仍加井邑轉檢校太保瑯琊郡王食邑四千戶食實封一百戶公之仲兄審邽自守泉郡一紀於茲黠馬皆調疲人盡泰公性惟雍睦氣稟中和韻契塤箎政侔魯衛可謂高明輝映超絕一時者也公以天下兵馬元帥太尉中書令梁王勳格穹昊德服華■奉大國之歡盟為列藩之表率今節度都押衙程贇及軍州將吏百姓耆老等久懷化育願紀功庸列狀上聞請議刊勒元帥梁王以
公如河誓著匪石情堅累貢表章顯陳保證朝廷冀宏誘勸特示褒持將建龜趺合徵鴻藻兢謬居淸列曾乏雄文頃歲常詠皇華往宣宸旨已於視聽親飫徽猷今之執簡濡毫得以研精覃思備陳懿績實無媿詞乃作斯銘曰日月麗天舟楫濟川內外克乂股肱惟賢淮水長淸緱嶺方寧慶隨祚遠材為時生伯氏雄特泉人仰德求瘼斯勤頒條有則冠軍被疾付以師律政教翕張士庶寧謐懿被閩越師實英傑地列周封心馳魏闕聖澤汪洋元戎啟行有典有則為龍為光高懸秦鏡理道自靜比屋懷仁連營稟令航海梯山貢奉循環務其輸委毋憚險艱周征之術公田什一約以有程守而勿失輕徭薄賦謳歌載路高掩龔黃遐追召杜鄉校皆逝童蒙來求雅道靡靡儒風優優惟虺吹毒久依山谷罔恣陸梁竟忻柔服法寶梵宇勝因所主崇搆斯精福慶攸聚佛齊諸國綏之以德架浪自東驅山拱北墜簡遺編繕寫精研麟臺矗爾武觀森然畚鍤其勤雉堞連雲永制爾敵用壯我軍關譏不稅水陸無滯遐邇懷來商旅相繼黃崎之勞神改驚濤役靈祇力保千萬艘劉驥荀龍塤箎雍雍維邦維翰以侯以公元帥梁王武步龍驤挺彼七德削平四方公能事大推心斯在風雨無渝歲
寒不改殊勛茂績盡瘁宣力國之丹靑邦之柱石位冠台鼎任隆兵柄重以徽寵分■異姓優詔銘功萬古英風貞珉是勒垂之無窮是時王以俸泉為直進三司之運如故兵興以來天下以三司之泉皆名直進獨王以俸泉為直進闕廷大稱其美天祐三年秋七月乙丑鑄金銅佛像一高丈有六尺丁亥鑄菩薩像二高丈有三尺冬十二月丙申迎像於開元寺壽山塔院黃滔丈六金身碑曰釋氏之稱釋迦牟尼佛千百億化身而古今之世以諸佛菩薩其或鑄成塑成刻成其或壁繪幅繪乎乎疑于字像不可勝紀況多應現感通之自其非之乎我公粵天祐三年丙寅秋七月乙丑鑄金銅像一丈有六尺之高後二十有三日丁亥繼之鑄菩薩二丈有三尺高銅為內肌金為外膚取法西天鑄成東越巍巍落落毫光法相初我公登壇之三年己未秋一夕雨歇天淸風微月明瑤兔無烟銅龍有聲俄夢天之西際㸌以照物綵雲罅裂大佛中座嶽嶽以覯止熙熙而啟言曰斷予一臂衛之之疑子字一方旣覺而思現乎形昭像也斷一臂誓
誠也衛一方保衆也始嘉其異姑默其事後創其意乃命自賓席之逮將校將校之逮步乘步乘之逮衆庶其有植信根之深者映惠燭之明者許一以金投吾俸中將櫝于肆俟以銅易而後鳩工鴻鑪卜境擇日鑄斯佛于九仙山定光多寶塔之右古仙徐登上昇之地其日圓空境然江山四爽槖爚之上騰為烟雲盤旋氤氳五色成文又有羣鳥或若鴻鵠或如鸎鵲交翔而間鳴自寅而及午斯佛也一寫而成翌日我公禮閱之乃與夢中一類其形儀長短大小無少差其一臂工以之別鑄而會我公神之而露其夢於是迎入府之別亭磨瑩雕飾克盡其妙朝夕瞻拜時不之怠冬十有二月丙申會僧千禾以幡以幢以鐘以磬引歸于開元寺壽山之塔院獨殿以居之翼二菩薩于左右三十二相足八十種好具螺纍纍以成髻珠隱隱以炫額檀信及門而膝地童耋遍城而掌膠夫如是豈非千百億化身之一乎不然者焉得入乎夢而如乎神成乎形而如乎夢夢不之告工以之缺者哉其應現感通復為之殊矣大矣哉且先天地生之謂道後天地設之謂象道也者以無為為志之也授心印於虛空象也者以有為為志之也叠惠力於報應論者或以之為風馬曾不謂象猶道之轂也
無象道不行矣始者摩騰竺法蘭二梵僧不慎其像東其道且西耳惜乎不與三皇五帝同世而出設與三皇五帝同世而出必能從容朴素遲回仁義詐偽未之亟蠧也奈何天將後之豈徒然哉豈不以仁義之生也曰堯與舜仁義之亡也曰癸與受至於列國之際強秦之立癸受之悖亹亹其躅天謂仲尼之祖述堯舜憲章文武終不能獨制之故東釋迦牟尼於中土大陳出生入死之理天堂地法之事以警戒之雖人世之風波萬態逆翻而幽府之鐵縲一無苟免上智聞之若鏡之磨中智聞之若泉之澄下智聞之若火之燒謂之為有則河沙芥子之說虛誕難測謂之為無則應現感通之事尋常立驗故能銷嗜慾更禍福一貴賤則為裨教化之一源湛然不動感而遂通者也而以金厥地蓮厥宮張法橋以度人無刑網以束俗世之敬之可也怠之可也黷之可也繇是有委之國君委之大臣之旨旣而委之則人非常人道非常道我公曠代之生也有神僧識仗鉞之雄也應江沙期合仙人讖築城之盛也契菩薩說夫神通為佛魂交曰夢神非夢而罕通夢非神而不感我公之慶鍾也其如是矣其明年正月十有八日乙未設二十萬人齋號無遮以落之是日也綵雲纈天甘露粒
松香花之氣撲地經梵之聲入空座客有右省常侍隴西李公洵翰林承旨制誥兵部侍郞昌黎韓公偓中書舍人瑯琊王公滌右補闕博陵崔徵君道融大司農瑯琊王公標吏部郞中譙國夏侯公淑司勳員外郞王公拯刑部員外郞宏農楊公承休宏文館直學士宏農楊公贊圖宏文館直學士瑯琊王公倜集賢殿校理吳郡歸公傳懿皆以文學之奧比偃商侍從之聲齊褒向甲乙昇第巖廊韞望東浮荊襄南游吳楚謂安莫安於閩越誠莫誠於我公依劉表起襄漢其地也交轍及館值斯佛之成斯會之設俱得放心猿于菩提樹上歇意馬于淸涼山中我公乃顧幕下者某俾刻貞石以碑之某以甲科忝第盛府蒙招刊勒之職不敢牢讓謹推于厥旨經云作佛像之功德斗量海以有盡塵碎刼以無窮至若靑黛之畫辟支一金之補毘婆戲為之而以草木思見之而刻㫋檀其猶蛻現其生羽金其報而況今乃儼至誠從靈感銅乎萬萬金乎千千虔皷鑄于神仙之山卜貞吉于火土之數其積功累德豈可以邊以涯而言之哉或曰梁武帝之隆釋氏古今靡倫奚報應之昧乎對曰梁武帝隆釋氏之數不隆釋氏之旨所以然也夫帝王之道理世也釋氏之教化人也理世之與化人
葢殊路而同歸彼宵旰于萬有故一夫不獲若已隕諸隍中此濟度於觸類故欲凡一有情悉皆成佛梁武帝則不然以民之財之力剎將三百祈功覬德則歸諸己啼億兆而不乳削頂額以言覺所以私所以然也今我公為邦則忠孝於君親牧人則父母於生民造塔四其一曰壽山以昭皇帝辛酉歲西巡發誓願以祝熊羆乞車駕之復宮闕其二曰報恩多寶定光追薦於先世其三其四大中神光為軍旅也為人民也繕經五藏其二進於上其三附於壽山定光大王意同乎塔月三其齋或千僧或千佛疏乎誠首則君親次則軍旅人民而已後焉況斯佛已之而不已故其地出明珠海出珊瑚幾於蓮花妙品之繁車渠馬瑙幡幢瓔珞周乎多寶之湧也夫其元貺之如彼靈感之若此則斷一臂衛一方斯昭昭矣豈與彼而論哉某是輒奮筆而無媿也其詞曰託入佳夢鑄成鴻鑪毫光法相銅肌金膚恍惚現形昭彰合符不有為也其如是乎唐一其宇越百其區伊閩之設於地之殊西城甌初東塹鰲隅匪德莫處惟仁靡逾懿其槖籥飛作醍醐焦山草木不得不蘇若海波瀾不得不枯仙花罔謝惠日寧徂永茲一方盤石其都是時西天國聲明三藏來賓
築還珠門
史／職官／樞垣記略／卷二十一　詩文二／吳俊詩十三首／七峰別墅雜詠／松(P.262)
松
窗前松兩株，鱗脫爪則存。亦欲自吟嘯，失勢噤難言。毒枿紛怒出，菅亦已蕃。如何夭矮姿，困此籠與樊。怒雨走霹靂，黑雲驚奔翻。眾木盡瘖啞，而能舞軒軒。酹爾一杯酒，寫我心鬱煩。
史／職官／福惠全書／卷之一／筮仕部／郵禀帖／四六小啟式(P.10)..[清康熙三十八年金陵濂溪書屋刊本]
四六小啟式式與大啟畧同、但省恭惟以前一冐冐者、籠起全啟大意之謂、小啟較大啟稍短、語更宜切實、可敘寒温、若大啟用過詞意、不宜再見、庶可無重複之弊矣、
賀東兗道重九小啟
某省某府某縣知縣某謹
禀恭惟
老大人台臺
才凌西顥。
氣吐東溟。
燮元化以建勛庸
運神功而披閶闔。
撫萬戶庭無稽牒。露洽圜扉
領二郡道不拾遺霜淸海甸洵
紫占于斗下已
綠潤于區中。茲者陽維九矣。秋色佳哉。淸驅千里之埃氛槍盡掃序攬四時之變惠露常新餐菊以英沂水之堆金陌繡憑高而賦瑯琊之削玉峰寒萸貯紫色之囊。幘岸靑蘋之下。儼如戲馬臺前。軒軒霞舉。何似龍華會上。朗朗神超。某甫依
宇廕已戴
帡幪感恩偕秋氣俱深誦
德與高山並永念切瞻依。酌菊醑而未敢。無由報塞。勒
芹悃以遙伸。無任寅恭。仰祈
丙鑒、謹啟、後年月照大啟
史／職官／陸清獻公莅嘉遺蹟／卷上(P.1)..[清同治六年刊本]
嘉定有署事公倪伯屏曾有德於民因建報祠祠內有假山為前任趙公移置署中有儀軒軒雖美觀而祠幾廢因作歌曰吁嗟有儀軒其石何離奇問石何自來來自故侯祠聞昔祠初成吏民競祝釐孰知祠中石一朝遷在斯我聞召公棠今古豈異時感應捷桴鼓聖賢甯我欺恭寛信敏惠斯須
不可離反躬而已矣何歎亦何疑
史／雜史／宋人軼事彙編／卷十二／老蘇　二蘇(P.585)
霅川莫蒙養正，崇寧間過余，言夜夢行西湖上，見一人野服髽髻，頎然而長。參從數人，軒軒然常在人前。路人或指而言曰：「此蘇翰林也。」養正少識之，即趨前拜，且致恭曰：「蒙自為兒時誦先生之文，願執巾侍不可得也。不知先生厭世仙去，今何所領而參從如是也？」先生顧視久之曰：「某今為紫府押衙。」語訖而覺。後得先生嶺外手書一紙云：「夜登合江樓，夢韓魏公騎鶴相過，云受命與公同。北歸中原，當不久也。」已而果然。小說載魏公為紫府真人，則養正之夢不誣矣。春渚紀聞
子／筆記／吳下諺聯／卷四　末目／末目／261跟弗地(P.112)
261跟弗地
從來厚福之人，端凝沉重，立曰山立，行曰時行。縱有時瀟洒出塵，而岳峙淵渟之態，自有施於四體者。若夫器小易盈，必形於外，通體驕矜，揚揚得意。縱百般掩著，而其之跟，自軒軒然無蹜蹜自循之狀。楚屈瑕伐羅，伯比曰：「莫敖必敗，舉趾高，心不固矣。」伯比決一莫敖，諺決千百莫敖，屈瑕後來懸梁高掛一條繩，終是跟弗著地。
子／筆記／子不語／卷九／蔣太史(P.179)
蔣太史
蔣太史士銓官中書時，居京師賈家胡同。十一月十五日，兒子病，與其妻張夫人在一室中分床臥，夢隸人持帖來請，不覺身隨之行。至一神廟，入門小憩，見門內所塑泥馬，手撫之，馬竟動，揚其鬣。隸扶蔣騎上，騰空而行，下視田畝，如棋盤縱橫。俄而雨濛濛然，心憂濕衣，仰見紅油傘，有一隸擎而覆之。未幾，馬落一大殿階下，宏敞如王者居。殿外二井，左扁曰『天堂』，右扁曰『地獄』。蔣望天堂上軒軒大明，地獄則黑深不可測，所隨隸亦不復見。殿旁小屋有老嫗擁鑊炊火，問何所煮，曰：『煮惡人。』開鍋蓋視之，果皆人頭。地獄井邊有人，衣藍縷，自往投入。嫗曰：『此王爺將囚寄獄也。』蔣問：『此非人間乎？』曰：『何必問，見此光景，亦可知矣。』蔣問：『我欲一見王爺，可乎？』曰：『王請君來，自然接見，何必性急。君欲先窺之，亦可。』因取一高足几登蔣，蔣從殿隙窺王。王年三十餘，清瘦微鬚，冕旒盛服，執笏北向。嫗曰：『此上玉帝表也。』王焚香俯伏叩首畢，隨聞正門豁然開，召蔣入。蔣趨進見，王服飾盡變，本朝衣冠，白布纏頭，以兩束布從兩耳拖下，若《三禮圖》所畫古人免服狀。坐定曰：『冥司事繁，我任滿當去，此坐乞公見代。』音似常州武進人。蔣曰：『我母老子幼，事未了，不能來。』王有慍色，曰：『公有才子之名，何不達乃爾！令堂太夫人，自有太夫人之壽命，與公何
干！尊郎君自有尊郎君之壽命，與公何干！世上事要了就了，要不了便不了，我已將公姓名奏明上帝，無可挽回。』言畢，自掀其椅背蔣坐，若不屑相昵者。蔣亦怒發，取其几上木界尺撲几，厲聲曰：『不近人情，何動蠻也！』大喝而醒，覺一燈熒然，身在床上，四肢如冰，汗涔涔透重衾矣。喘息良久，始能起坐，呼夫人告之。夫人大哭，蔣曰：『且住，勿驚太夫人。』因憑几坐，夫人伺焉。
子／筆記／池北偶談／卷九　談獻五／392峴山幢宋人題名(P.206)
392峴山幢宋人題名
襄陽峴山羊公祠，有石幢一枚，凡六面，高六尺，每面闊九寸，有蓋有座。一面直書，下第一行刻「使帖襄陽縣」；第二行刻「准慶曆七年十一月六日，中書劄子，襄州奏當州城南五里，有峴山一所，上有古祠碑，又有晉太傅」；已下俱磨滅，僅存聖旨字。末行上存「帖到速採石」，大字書刻上件。其四面界作六層，刻詩，下題名。又一面大書題名。又幢一，臥峴山上，其文可辨者十三字，曰：「石於山巔，播清芬而不巳」，餘盡漫漶。末云：「開國男張九齡撰。」
前一幢詩可辨者三首。尚書工部員外郎直龍圖閣知襄州事王洙七言古詩云：「襄陽南出大路奔，小山曰峴名特尊。山形卑嶞不峻極，屹若巨首臨江濆。大山半宮不成霍，絕水闕左非為
亹。砠巔贔屓戴危石，箕踞曼衍羅芳蓀。漢流長騖濱其足，東望瀰迤皆平原。槎頭下瞰罟罶集，蔡洲近眺田園蕃。何物茲山匪秀出，得使今古聞聽喧。自昔羊公好登覽，山名直為賢者存。鹿門望楚鎮區境，鳳林冠蓋延山樊。丹巖翠壁互幽勝，日月虧蔽煙嵐屯。公胡遺彼而樂此？談者未始聊診綸。吾謂聖達竟超豁，高覽便欲周乾坤。孔登泰山小天下，阮升廣武𣣷豎缺一字。會稽探穴禹書出，之罘望海雲濤翻。此中風景亦虛遠，極目見盡江山源。東吳未定勞機策，置酒嘯咏紓勞煩。數顧溫甫恤躬後，誓將百歲游精魂。對公盛德與山永，正唯湛輩如公言。今茲去公僅千載，凜然英氣猶軒軒。我來追古一長息，舊跡廢毀成悲吞。民豪占山童其木，嘉植不得容本根。利取薪蘇積稛絭，粥之陶斻供燒燔。羊公無廟忽不祀，但縱淫鬼歆牲蘩。中亭有碑即墮淚，至今觀者懷仁恩。於民何誅不足問，非民忘德由官惽。下教里邑復祠宇，敘諸祭典躋之元。思仁愛樹恭所茇，禁止樵伐修壖垣。且欲王命得守固，謄言狀事馳九閽。書聞天子缺一字。報可，金石款刻垂後昆。缺五字。遺愛，勖爾風化常缺二字。」給事中知蔡州事吳育絕句：「羊公千載得清吟，芳跡雖遙契昔心。更與峴山為故事，凜然風格照來今。」尚書屯田員外郎知光化軍事李宗易律詩：「叔子祠荒歲已深，異時賢守重登臨。峴山岑寂瞻風概，漢水靈長想德音。奉詔始聞新締葺，有知那復歎湮沉。又刊翠琰留南夏，先後功名照古今。」其端明殿學士尚書禮部侍郎李淑諸人詩，皆缺。已上每面十一行十二字。名字可辨者范仲淹、李淑、吳育、劉敞、李宗易、
張去惑、孫抗、韋不伐、李康伯、賈黯、裴昱、馬雲、黃通、連庠。
又宋人飲餞題名甚多，知名者張唐英、趙德麟、魏道輔、岑巖起、李方叔。已上凡七則。大者方員徑寸，小者殺其半，字畫端勁，非俗書也。
予以康熙壬子過襄陽，徘徊祠下，未及摹搨，止錄諸公題名。予門人淮陰張力臣弨，有嗜古之癖，辛亥過襄，曾有拓本，頃索之略錄如右。
集／小說／後紅樓夢／第十七回　林良玉孝友讓家財　賈喜鸞慇懃聯怨偶(P.220)
賈政又說起：「下朝回來，姜姑爺約我過去，我也不知甚麼事情，到了那邊，才曉得良玉外甥這番古道。然而所說的話也太過了，卻也斷斷不能依他，就是中間人的話兒，也決然不能從命。」王夫人便問：「說的是甚麼話兒？」賈政就將林良玉的話說出來道：「他說從小兒父母雙亡，毫無家業，全虧這邊父母血抱成人，現在這些產業家人統是這邊父母遺下來的。他而今已經得了官，除現在房屋及夠澆裹外，全數要讓與他的妹子，痛哭流涕、罰神賭
咒的求我做主。姜、曹兩人見我惱怒起來，再三的說，兄妹二人各分一半，全了他的孝友至情。林外甥還不肯，說我們果真不依，他就賭下誓，要掛冠而逃的。我也十分敬他，也說不出甚麼樣的話。停一會子，他們還要過來，這便怎樣？甥女也在這裏，這便怎麼樣的調停？」王夫人也說：「果然太過了，真個中間人說的也就過分的很。」黛玉心裏卻已早經知道了，到這時候也不能說出一句話兒。為甚麼呢？若說不依，就不諒他哥哥的至性；若說依了，又不是賈政的意思，只管回不出。賈政道：「甥女，這件事情到底是你們兄妹的情分，你要好好的回他。」黛玉就說一番不亢不卑的話出來，叫賈政以下人人敬服，沒有一個字兒好駁回他的。黛玉就說道：「論起來，哥哥這種苦情，中間人這番議論，也不便不依的。無不過舅舅、舅太太的性情只愛幫扶著人家，不要人家幫扶咱們，祖宗下來統是這麼樣的。但則哥哥的意思，卻不是單單的惦記渭陽，要想盡些心力。不過想到罔極無報之處，還留下甥女一個人兒，愛本及枝，出於至性，就要全數推讓，才滿他的意兒，不過咱們沒有這個理便了。而今親友商勸各半均分，我們如再不依，就不算成人之美，愛人以德了。」黛玉不謙不讓，說得軒軒昂昂的。就賈政、王夫人心裏也道是的，不過賈政說一句：「這麼樣，我總不能擔承。」
集／小說／綠野仙蹤／第三十六回　走長莊賣藝賺公子　入大罐舉手避痴兒(P.367)
到次日交申刻時分，城璧方回。于氷道：「我只教你送下山去，怎麼今日此刻纔回？」城璧道：「我見那董公子一路悲悲切切，不由的就送他到泰安東關，和他在店中住了一夜，卻喜有沂州卸腳騾子兩個，與他主僕僱了，今早我又送了他十里，因此遲來。」于氷道：「湖廣有黃山、赤鼻、鹿門等處，頗多佳境，我意要領你們一去。又在此住了許久，用過寺主柴米等項，理合清還，連二弟可包銀十兩，交與寺主。」城璧送銀去了。不換收拾行李。兩事方完，三人纔出房門。忽見寺主披了法衣，沒命的往外飛跑，不多時，迎入個少年官人來。但見：
面若凝脂，大有風流之態；目同流水，定無老練之才。博帶鮮衣，飄飄然肌骨瘦弱；金冠朱履，軒軒乎容止輕揚。手拿檀香畫扇一柄，本不熱也要搖搖；後跟浮浪家人數人，即無事亦常問問。嫖三好四，是鋒利無比之鋼錐；賭五輸十，乃糊塗不堪之臭肉。若說他笙簫音律，果然精通；試考恁經史文章，還怕虛假。
于氷一見，大為驚異，向城璧道：「此人仙骨珊珊，勝二位老弟數十倍。」城璧道：「大哥想是為他生的眉目清秀麼？」于氷道：「仙骨二字，倒不在模樣生的好醜。有極腌臢不堪之人，具有仙骨者，此亦非一生一世所積。」不換道：「大哥何不渡脫了他，也是件大好事。」于氷道：「我甚有此意，還須緩商。」不換道：「我們可同到後邊，與他敘談一番，何如？」于氷道：「他是貴介世冑，目
中必定無人。你我到他面前，反被他輕薄。當設一法，教他來求我們為妙。」又道：「你們看這也是個公子，比董公子何如？」城璧大笑道：「董公子人雖少年，卻是誠虔君子。此人滿面輕浮，走一步都有許多不安分在腳下，大哥自是法眼，何須弟等評論？」于氷道：「他已到正殿去了，待我出去查查他的根腳，再作理會。」
叢書／武英殿聚珍版叢書／御製詩文十全集／平定回部第四／卷十七　詩四十首／觀囘部繩伎聯句有序(P.16-2)..[清乾隆敕刻武英殿聚珍本]
御製軒軒棲觚棱瞥下儼跨馬虛躍似翻鷹安其危永吉
動亦定乃凝叱陋九折坂抽嫺三釋掤佛跏妥帖結臣劉綸禹步蹣跚仍綳殊孩兒倒牽詫傀儡興爪攫鸚在架臣于敏中
叢書／武英殿聚珍版叢書／詩倫／卷下／黃溍／陳生詩(P.28-1)..[清乾隆敕刻武英殿聚珍本]
黃溍
陳生詩
陳生少也孤秉志何軒軒讀書奉慈母承顔郁春温兀
然處膝下不間晨與昏叢叢萬井中陳生深閉門暉暉有花時陳生不窺園常恐去左右或乖覆育恩南陔孝子一朝抱長痛飛霜隕秋萱鹽酪不入口日夜涕傾盆欲娶弗及養矢口終不婚尚賴百歲後兄子父所孫雖過中實可感動末俗朝來遊子衣忽逐東風翻世方醉糟粕何庸薦犧尊二句阻其出遊陳子顧謂我是事安足論幸託山水窟放情詠蘭蓀敘陳生止此以下勉之嗟今學步者觸險爭飛奔願爾利鉏钁深斸六籍根願爾進竿艪高溯百聖源源長流自遠根大枝乃蕃勿搖崔嵬筆袴作礧磈言背本逐末大言欺人宏
惟孝與弟百行兹其元昌黎行之乎仁義之途是矣不若文獻直揭孝弟尤切近也咄哉行勿休日月方沄沄贈言豈予敢情眞覺辭繁匪為陳生榮庶幾薄俗敦
陳生奉慈母朝夕不忍離左右洵篤志守身之士母亡不娶而出遊文獻慮其濡染時習漸迷初服故勤勤懇懇以孝弟勗之君子愛人以德前輩之待後生知有德愛而已
叢書／知不足齋叢書／廣釋名／卷之一／釋言語(P.28-2)..[清乾隆鮑廷博校刊本]
獻猶軒軒在物上之稱文選景福殿賦注引孟子劉氏注
叢書／問經堂叢書／諡法／卷上(P.1-1)..[清嘉慶孫馮翼輯刊本]
博聞多能曰獻案史記正義文選王文憲集序注獻俱作憲
劉熙曰獻猶軒軒在物上之稱也文選景福殿賦注　案文選注引作劉熙孟子注非也宋蘇洵諡注引此注在嚮惠內德曰獻下
孔晁曰雖多能不至大道
