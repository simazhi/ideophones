集／總集／全宋詩／卷二四七　梅堯臣一六／和江鄰幾見寄(P.2889)
和江鄰幾見寄
清風當晝起，吹我庭下槐。軒軒枝上葉，碎影亂綠苔。左右無人聲，時有啼禽來。啼禽感所懷，其音一何哀。思歸無曉夕，血滴山榴開。曰予當是時，為之腸九迴。江子方謫官，復有擬古才。遠寄平淡辭，曷報瓊與環。
集／總集／全宋詩／卷二五三　梅堯臣二二／送石昌言學士(P.3046)
送石昌言學士
混混拍堤瓜蔓水，軒軒銜尾挂檣船。使君東下只朝夕，父老走迎無後先。古堞秋耕拾銅鏃，長淮瀑雨入壕蓮。鳴猿舞鶴仍持去，不憶承明夜直眠。
集／總集／全宋詩／卷五四五　王安石八／兩馬齒俱壯(P.6528)
全宋詩卷五四五
王安石八
兩馬齒俱壯
兩馬齒俱壯，自驕千里材。生姿何軒軒，或是龍之媒。一馬立長衢，顧影方徘徊。一馬裂銜轡，奔嘶逸風雷。立豈飽芻豆，戀棧常思迴。奔豈欲野齕，久羈羡駑駘。兩馬不同調，各為世所猜。問之不能言。使我心悠哉。
集／總集／全宋詩／卷六九九　王令一０／眾鳥(P.8131)
眾鳥
鴉鴉枝上鳴，欲下飛復屢。忽投群輩先，以我棄肉去。群鳥起爭攫，既失反親慕。餓鴟盤且
下，欲奪進復懼。群鵲何軒軒，聚噪如罵怒。鳩鴿恨不逮，回旋自號呼。庭雀審細微，知非已能預。跳梁暮堂下，不舍稗粒顧。
集／總集／全宋詩／卷八六０　蘇轍一二／同孔常父作張夫人詩(P.9979)
同孔常父作張夫人詩
女子勿言弱，男兒何必強。君看張夫人，身舉十五喪。頭上脫笄珥，篋中斥襦裳。築墳連丘山，松柏鬱蒼蒼。親戚不為助，涕泣感道傍。昔有王氏老，身為尚書郎。親死棄不葬，簪裾日翱翔。白骨委廬陵，宦遊在岐陽。一旦有丈夫，軒軒類佯狂。相面識心腹，開口言災祥。嗟汝平生事，不了令誰當。汝身暖絲綿，汝口甘稻粱。衣食未嘗廢，此事乃可忘。一言中肝心，投身拜其床。傍人漫不知，相視空茫茫。終言汝不悛，物理久必償。兒女病手足，相隨就淪亡。鄙夫本愚悍，過耳風吹牆。明年及前期，長子憂骭瘍。一麾守巴峽，雙柩還故鄉。弱息雖僅存，蹣跚亦非良。誰言天地寬，網目固自張。古事遠不信，近事世所詳。企張非求福，禍敗當懲王。
集／總集／全宋詩／卷八六九　蘇轍二一／初成遺老齋待月軒藏書室三首／待月軒(P.10121)
待月軒
軒前無物但長空，孤月忽來東海東。圓滿定從何處得，清明許與眾人同。憐渠生死未能免，顧我盈虧略己通。夜久客寒要一飲，油然細酌意無窮。
集／總集／全宋詩／卷一０二七　黃庭堅四九／貴耳賤目謎(P.11736)
貴耳賤目謎
驢耳對軒軒，爭酬價十千。眈眈兩虎視，不值一文錢。
集／總集／全宋詩／卷一０五九　秦觀七／寄題盧君斗齋(P.12099)
寄題盧君斗齋
俠氣軒軒翰墨場，邅迥世路鬢成霜。出從車馬行千里，歸與琴書寄一方。鳥囀入簾春欲破，爐香侵夢日初長。扁舟會有山陽役，聊借狂夫挹酒漿。
集／總集／全宋詩／卷一一０二　賀鑄一／答靳生(P.12504)
答靳生生名馳，嗜酒而狂，自號為酒隱翁。壬申正月，遣人持兩詩見投，日索其報，因賦此
軒軒陸士龍，卓卓荀鳴鶴。雲間日下逢，此段殊不惡。方君嗜狂藥，而吾窮病縛。相望不相過，賦詩聊爾謔。知君酒隱慕先賢，誰何合作飲中仙。金陵妙唱丹砂絃，當日新聲傳不傳。莫學滄波弄雲月，老鮫哆口饞流涎。訪吾之居在何許，春明門東大道邊。青鞋布襪不妨步，何待東家蹇驢乃著鞭。我屋真無坐客氈，蒲團檉机共蕭然。鬥雞走狗春風顛，付與垣東惡少年。
集／總集／全宋詩／卷一一七七　張耒二三／次韻子由舍人先生追讀邇英絕句四首(P.13290)
冠佩煌煌拱北辰，道人風骨自軒軒。茯苓松下龜黿老，須乞靈丹一粒吞。
集／總集／全宋詩／卷一二０九　晁說之三／偶見張天貺奉議書策後題跋感舊作絕句(P.13738)
偶見張天貺奉議書策後題跋感舊作絕句
軒軒眾藝張天貺，翰墨悲涼二絕餘。今日無人知姓字，史官他日若為書。
史／地理／宋元方志叢刊／吳郡志　宋范成大　纂修／卷四十九／雜詠(P.1014-2)
八曰贈別【獨孤及送長洲劉少府貶南巴使牒留洪州序】曩子之尉于是邦也傲其跡而峻其政能使綱不紊吏不欺夫跡傲則合不苟政峻則物忤故績未書也而謗及之臧倉之徒得騁其媒孽子於是竟謫為南巴尉而吾子直為子已仕慍不見色於其胷臆未甞蔕芥會同譴有叫閽者天子命憲府雜鞫且廷辨其濫故有後命俾除館豫章俟條奏也是月也艤船吳門將泝江而西夫行止者時得喪者機飛不搏不高矢不激不遠何知去南巴之不為大來之機括乎由圖南而致九萬吾唯子之望但春水方生孤舟鳥逝青山芳草柰遠別何同乎道者盍偕賦詩以貺吾子【歐陽詹送許少府之任序】始入仕一有縣尉或中或上或緊銓𢖍評才若地而命之至於緊無得幸而處而緊中之美者而緊中之美者文粹而字下有于字尤難其人今年孝廉郎高陽許君授常熟尉者實緊中之美君十三舉明經十六登第後三舉進士皆屈於命去冬以前明經從常調蔭資貴中之乙判居等外之甲既才且地擢以是官夏四月隨牒之官玉貌青春芬芳有蒨望棠陰而委質鬱蘭陔以辭親征車轔轔所往在目異時九仞由茲一簣在邦由家不出於忠信許君常以為已任夫何恤哉夫何恤哉恤文粹作慍士之生懷四方之志軫念於離別非所以為士也行乎【權德輿送從兄立赴崑山主簿序】士君子筮仕之門有以代德庥廕而奉清廟齋祠者及夫試吏就祿與秀才孝廉郎等蓋以舊服流慶後昆宜之其於獎人為善之義深矣從兄承舄奕簪纓之後荷葳蕤文誼之訓敏於學行而薄於宦名乃今調於天官署崑山主簿以姑胥之通邑士𢖍之佳句僑舊耕植多依是間上有良二千石為東諸侯表率其飭躬敬事夙夜勤敏椎輪積水或在茲乎從弟中書舍人德輿序其所繇俾群從偕賦【劉禹錫劉禹錫下文粹有贈別二字】三載為吳郡臨岐祖帳開雖非謝桀黠
且為一徘徊○流水閶門外秋風吹柳條從來送客處今日自魂銷【白樂天代諸妓贈送周判官】妓筵今夜別姑蘇客棹明朝向鏡湖莫汎扁舟尋范蠡且隨五馬覓羅敷蘭亭月破能回否娃館秋涼卻到無好與使君為老伴歸來休染白髭鬚　【皮日休和崔諫議歸以六韻賜示因佇酬獻因佇酬獻佇一作行】欲下持𢖍詔先容解印歸露濃春後澤霜薄霽來威舊化堪治疾餘思可療飢隔花攀去棹穿柳晚行衣佐理能無取酬知力甚微空將千感淚異日拜黃扉【陸龜蒙謹和諫議罷郡敘懷六韻】已報東吳政初捐左契歸天應酬苦節人不犯寒威江上思重借朝端望載飢紫泥封夜詔金殿賜春衣對酒情何遠裁詩思極微待升鎔造日江海問漁扉【李白送客歸吳】江村秋雨歇酒盡一帆飛路歷波濤去家唯坐臥歸島花開灼灼汀柳細依依別後無餘事還應掃釣磯【張眾甫送李司直使吳】使臣方擁傳王事遠辭家震澤逢殘雨新豐過落花水萍千葉散風柳萬條斜何處有離恨春江無限沙【杜牧送沈處士赴蘇州李中丞招以詩贈行】山城樹葉紅下有碧溪水溪橋向吳路酒旗誇酒美下馬此送君高謌為君醉念君苞材能百工在城壘念君苞材能百工在城壘苞一作抱工一作二空山三十年鹿裘挂牎睡自言隴西公飄然我知己舉酒属吳門今朝為君起懸弓三百斤囊書數萬紙戰賊即戰賊為吏即為吏盡我所有無惟公之指使予曰隴西公滔滔大君子當思掄羣材一為國家治譬如匠見木礙眼皆不弃大者麤十圍小者細一指榍橛與棟梁施之皆有位忽然竪明堂一揮立能致予亦何為者亦受公恩紀處士常有言殘虜為犬豕殘虜為犬豕犬汲古本作大誤常恨兩手空不得一馬箠今依隴西公如虎傅兩翅公非剌史材當坐巖廊地處士魁奇姿必展平生志東吳饒風光翠巘多名寺疏煙亹亹秋獨酌平生思因書問故人能忘批紙尾公或憶姓名為說都憔悴【杜牧懷吳中馮秀才】長洲苑外草蕭蕭卻筭遊程歲月遙惟有別時今不忘暮煙秋
雨過楓橋暮烟秋雨過楓橋秋一作疏【許渾送張尊師歸洞庭】能琴道士洞庭歸能琴道士洞庭歸歸一作西風滿歸帆路不迷對岸水花霜後淺傍簷山果雨來低杉松近晚移花崦巖谷初寒蓋藥畦他日相思兩行字誰人知處武陵溪【又送元晝上人歸蘇州】三年無事客吳鄉南宅春深碧草長南宅春深碧草長宅舊鈔本作陌共醉八門廻畫舸獨還三徑掩書堂前山雨過池塘滿小院秋歸枕簟凉經歲別離心盡苦經歲別離心盡苦盡一作更又陰文李頑送顧朝賜還吳汲古本頑作頎賜作陽均是何堪紅葉下清漳【李頑送顧朝賜還吳】寂寞俱不偶褁糧空入秦宦途已可識歸臥包山春舊國指飛鳥滄波愁旅人開樽洛水上怨別柳花新【顧非熊送僧歸洞庭】江山萬萬里江山萬萬里文粹里作重歸去指何峰未入連雲寺先齋越浪鍾風香廻棧橘秋色出庵松若救吳人病須降震澤龍【殷堯藩送客還吳】吳國水中央波濤白渺茫衣逢梅雨漬船入稻花香海底通鹽竈山村帶蜜房欲知蘇小小欲知蘇小小知汲古本作如君始到錢塘【李頻送劉上人歸洞庭】去意無人命唯應道是從李頻送劉山人歸洞庭詩去意無人命唯應道是從舊鈔本作卻共孤雲去高眠最上峯又當時將隱者分得幾株松舊鈔本作平生心未已不得更相從半湖乘早月中路入疏鍾秋盡戶蛩急夜深山雨重當時將隱者分得幾株松【即席送許製之曹南省兄】梅爛荷圓六月天歸帆高背虎丘烟到時自見成行鴈別處休聽滿樹蟬賣劍為賖吳市酒携家猶借洞庭船待看春榜來江外待看春榜來江外外一作上又陰文蘇州文粹作吳中名占蓬萊第幾僊【蘇州寒食日送人歸觀】江城寒食下花木慘離魂幾宿投山寺孤帆過海門蓬聲潑火雨柳色禁煙村定看高堂後定看高堂後看當作省班衣减淚痕【送羅著作兩浙按獄】〔著作常宰蘇州吳縣〕使印星車適舊遊陶潛今日在瀛洲科條盡曉三千罪科條盡曉三千罪曉當作脫又莫忘題名向虎丘忘汲古本作妄誤囹圄應空十二州蒨綬有香籠驛馬皇華無暇狎沙鷗歸來重過姑蘇郡莫忘題名向虎丘【蘇子美送人還吳】江雲春重雨垂垂索寞情懷送客歸不慣東流促廻棹美他雙燕逆風飛羨他雙燕逆風飛逆一作逐【胡宿送楊中允宰常熟】丹舸傍江潯嘔啞遠艣音新科持片玉能政引孤琴美進宮坊秩榮歸里閈心名參天下雋歌著邑中黔地志連香徑家園帶武林吳山幾屏秀楚水一篙深晚鼓停餘疊秋帆臥半陰平時按方驥後夜望橫參陶菊何妨醉江毫且剩吟悠悠河上別
千里鬱朋簪【胡宿送顯忠上人歸吳郡】秋風隨處起秋風隨處起隨文粹作何振錫不留行卻背嵩雲去迎看淮月生禪通少林默詩得苧山清幾夕巖窻下忘眤聽瀑聲【梅堯臣送唐紫微知蘇臺】洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曾過楊州能慣否劉郎盞底勸須寬【梅堯臣送裴如晦宰吳江梅堯臣送裴如晦宰吳江詩已見松江門此又重出舊鈔本刪去之】吳江田有粳粳香春作雪吳江下有鱸鱸肥膾堪切炊粳調橙虀飽食不為餮月從洞庭來光映寒湖凸長橋坐虹背衣濕霜未結四顧無纖雲魚躍明鏡裂誰能與子同去〔若秋〕鷹掣【黃鑑送李殿省赴任常熟】〔即都尉元昆〕吳山紫翠倚晴空潘令風流向此中雨飽公田方稼稔春生香逕雜葩紅綵艫銜尾凌波駛頳鯉駢頭薦爼豊王季情深重睽索王季情深重睽索王一作玉南雲延脰極飛鴻南雲延脰極飛鴻脰一作脛【郭祥正姑蘇行送胡唐臣入幕入幕下登姑蘇望五湖六字當一并作陰文】登姑蘇望五湖范蠡扁舟竟何在吳王宮殿惟荒墟使君誰何好平恕寬則脂韋猛則虎只今臥治聞黃公更得高才歸幙府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上青蠅誰強指臯端有堊寧傷斧升沉偶爾非吾嗟不用東方且為鼠豈聞絕代無佳人何必西施妙歌舞盛傾綠酒鱠肥鱸承詔還從大梁去【又送朱伯原祕校】冷冷皖溪水冷冷皖溪水冷冷汲古本作泠泠悠悠天柱雲悠悠天柱雲柱文粹作際雲行水光動水洗雲影分幽人坐臥吟孤絕迥出群資彼雲水秀資彼雲水秀汲古本秀誤香釋此塵垢紛胡為焂言別扁舟連夜發往登姑蘇臺而望太湖月卻尋史遷迹但見蒼煙滅覽古竟論今治吳校工拙治吳校工拙吳文粹作具有才不得施著書貽後世何必琄黃金自享千載貴自享千載貴載一作鍾鱸魚秋正熟雲泉味尤美若逢吳市門更訪長生理【胡宿送太守晏大夫】畫角城頭向晚悲鄧侯歸旆已臨岐西郊祖帳傾簪紱南國離聲動管絲千里去思歌邵父邵父一作召父二年遺愛泣吳兒甘棠寂寞江邊路正是清陰蔽芾時【程俱送葉善卷致仕歸吳】衛尉新除蓋次公便拋簪紱向江東秋鱸正與蓴絲
美夜鶴休驚蕙帳空滿腹詩書元未試會心林壑與誰同自憐華髮無歸處慚愧冥冥物外鴻【許渾吳門送客】吳歌咽深思楚客怨歸程寺曉樓臺迥〔一作鍾聲遠〕江秋管吹清早潮低水檻早潮低水檻早文粹作平殘月下山城惆悵回舟日湘南春草生【劉攽送裴二知蘇州】著書〔從從厶〕尚白送客鬼揶揄積水望江海秋風吹軸轤貴人千騎長紫綬左魚符遺愛明南國驩聲接舊吳曉霜繁橘柚過雨熟菰蒲安得如吾子從君飛隻鳧【蔡肇送錢齊明倅蘇州】一尉東南屈指中雍容車騎舊兒童郎君扇枕家山晚侍史焚香省戶空十里浮梁晴臥蝀一江春水淨磨銅三年官滿東吳去為具扁舟破浪風○洞庭飛雨打湘絃燕寢凝香思窈然四者難并知我老七言俱賦為君妍雜花繞徑迎籃轝雜花繞徑迎籃轝籃文粹作香春鳥喧洲起畫船聞道山公方啟事重看一鶚在秋天
史／地理／宋元方志叢刊／無錫志　元　佚名／卷四中／辭章第四／記述四之二上／宋／無錫縣徐偃王廟庵記尤□(P.2290-1)
無錫縣徐偃王廟庵記
尤缺名
錫山西南一舍而近是為五里湖湖之陽有山山之陽有廟祀徐偃王王嬴姓誕其諱為周諸侯治以仁義穆王西游瑤池忘返諸國交執玉帛贄于徐穆王馳歸伐之王不忍兵其民去之彭城武原山下而居焉至章禹見止於吳子孫散處揚徐間即所居立王祀韓昌黎記衢州廟網羅舊聞於斯為信葢衢常皆古揚州境也然今是邦蔑王子孫廟籍之不廢則里人若浮屠氏之力甞質圖志闕創始歲月惟殿重建於紹聖戊寅書棟可考殿南為軒軒南為門共以東西二序殿後小室浮屠氏趺息地也廟山相傳曰廟塘廟據其趾石塘橫其東人是以名隸於廟者六十畝有奇歲取薪槱供祠祭等用紹興間善彬居之業猶故彬去中廢官稅莫供為里正病吾宗有佃于官為任輸送慶元己未眾謂祠宇日就荒蕪水旱疾厲將無所乎禱遂選請宗佾繼彬之舊佾敬共事神清苦持戒為一方信重經營補葺由殿及
序翼欹而正更污而潔結庵廟北扁以保慶中建閣以儲梵爽旁闢軒以延賓客逼湖波往來病涉又累石隄百餘丈為橋三役竟復慮無以供眾乃置田三千七百餘步為伏臘計先後二紀乃克就緒一日其嗣孫文禮欵門曰廟菴規橅粗整惟故山未復余曰於吾宗族歸之吁始乎此廟僅有此山今由菴而隄隄而橋照映湖濱過者屬目詢之眾皆曰佾與其徒道恢等弊衣粗食稽羸累奇而成余謂元本所在皆王仁義之澤浸潤演迤非惟子孫敬之與浮屠氏皆敬之故相為扶持廢者復興失者復還也禮請記顛末茲山去先瑩近余春秋掃祭經祠下瞻敬已登閣顧彼巖石磊磈久欲剜苔以記曾遊禮之言適與心會故書景定癸亥孟冬朔奉議郎宜差知安慶府桐城縣主管勸農管田公事兼弓手寨兵軍正尤缺名記
史／地理／宋元方志叢刊／咸淳毗陵志　宋史能之　纂修／卷二十三／詞翰四／本朝詩／題慧山翠麓亭丁寶臣(P.3160-2)
題慧山翠麓亭
丁寶臣
諦看軒軒面翠微暫來登此已忘機地連佛寺樓臺古泉落山田稻蟹肥曉徑忽穿清氣入夜船多載白雲歸世人誰識紅塵外終老功名未拂衣
史／地理／宋元方志叢刊／咸淳臨安志　宋潛說友　纂修／卷十一／行在所錄十一／學校(P.3448-2)
太學
在前洋街
理宗皇帝御書二字為扁　紹興十二年　詔禮部討論太學養士法仍令臨安府權於府學措置增廣遂置祭酒司業博士正錄定養士額十三年六月臨安守臣王㬇即岳飛宅建學成互見國子監　詔禮部侍郎兼直學士院王賞為記今不存賞集中亦逸又括民閒冒占白地錢為養士費國朝會要云月得二千八百餘貫朝野雜記云歲入十二萬緡有奇給監學生綾紙監帖知潁州熊彥詩言嘉祐　治不太學中選者人給監帖畫以　中旨右以贊辭告戒丁寧待之甚厚當時士人寶藏其帖傳之子孫以為榮遇近於周綰得其父為監生時帖寫以文綾疊以監印如告身制度乞下國子
監依倣以給諸生以示　國家待士之意　旨從之十四年司業高閌等請　車駕臨幸　詔從之遂以三月己巳祗謁　先聖　止輦　大成殿門外禮畢　御敦化堂敦化堂宋不出敦注廟諱志避光宗嫌名以朝野雜記補　命高閌講易泰卦　賜諸生席於廡下啜茶而退遂　幸養正持志二齋學官生員　恩數各有差越六日　內出　御製　御書　宣聖贊　命揭置　大成殿今釋奠則樂工數人歌之二十五年又　製七十二賢贊　親札付臨安府刻石
孝宗皇帝以　淳熙四年十月乙亥
寧宗皇帝以　嘉泰三年正月戊戌　臨幸如　紹興禮　淳祐元年正月
理宗皇帝將　視學首降　御筆降周頤等五臣從祀而削王安石曰　朕惟孔子之道自孟軻後不得其傳至　我朝周頤張載程顥程頤真見力踐深探聖域千載絕學始有指歸　中興以來又得朱熹精思明辨表裏混融使中庸大學語孟之書本末洞徹孔子之道益以大明於世　朕每觀五臣論著啟沃良多今　視學有日宜令學宮列諸從祀以示　朕崇獎儒先之意又曰王安石謂天變不足畏　祖　宗不足法人言不足信此三
語為萬世之罪人豈宜從祀孔子廟庭合與削去於正人心息邪說關係不小令國子監日下施行迺以戊申行禮頒　御製伏犧以下道統十三贊宣示諸生七年三月　御書朱熹白鹿洞規以賜景定元年　內出　手札更定學令二年
今上皇帝在　東宮奉　命謁　先聖遂具　奏曰恭準　聖旨擇用正月十五日令臣謁拜　先聖文宣王於太學臣仰體　聖心祗承　嚴訓區區愚衷因有感發焉蓋　先聖之道至　我朝盛時運際文明真儒迭起而後有以續夫孟氏之傳然其時羣說並駕未知統一迨　乾　淳閒文公臣朱熹與宣公臣張栻成公臣呂祖謙志同道合切偲講磨如義利之辨如近思錄之書擇精語詳開牖後學忱有功於聖門中閒邪說又幾晦蝕　陛下盛德龍興罷斥邪詖表章正學然後人心一正聖道大明天下學士得以沿河洛而遡洙泗實萬世無疆之休熹等三臣嘗俱被　詔追褒特加卹惠盛典兼準　御筆秩熹於從祀如祖謙栻謂宜同升體例臣愚欲望　聖慈特降　睿旨併以臣栻臣祖謙秩於從祀益以昭　聖明崇儒重道
之盛美所有封爵未審合與不合照典故檢舉施行有　旨封栻華陽伯祖謙開封伯並列從祀迨聖上踐　大寶當　咸淳三年正月既　郊見即舉行　淳祐故事益蒐講闕典先升侑曾子子思詔曰惟孔子獨稱顏回好學固非三千之徒所同也而其學不傳得聖傳者獨曾子傳子思子思傳孟軻忠恕兩語深契一貫之旨中庸一篇丕闡前聖之蘊而孔子之道益著向非顏曾思孟相繼演繹著書垂訓中更管商楊墨佛老幾何其不遂泯哉今大成殿惟顏孟侑食曾思不與尚為闕典　先皇帝推迹道統之傳自伏羲以來著十三贊孔子而下顏曾思孟昭然具在其非以遺　我後人乎令禮官學官議其可如曾子升侑併議可升十哲者以聞又從祀邵雍司馬光　詔曰邵雍天挺人豪英邁蓋世司馬光有德有言有功有烈朱熹贊之與周張二程俱雍述經世書發先天奧旨而內聖外王之學實關吾道光著通鑑貽後世治法而真履實踐之美為時儒宗豈與前代諸儒或以章句文詞得祀於學者比　朕將臨雍因思朱熹所贊已祀其四而尚遺雍光非闕歟其令學官列
諸從祀以示崇獎至是褒表儒先典禮大備自　淳熙以來皆於禮畢降　詔訓勉諸生　聖化涵濡聞者興起　紹興額三百人後數增置一千人淳熙　開禧閒各有增今為額一千七百十有六上舍三十人內舍二百六人外舍一千四百人國子生八十人若　累朝繕修之役不具載
大成殿
先聖冕十二旒服九章按洪天錫通祀輯略云今上庠　先聖之像有日月而無星辰有山龍華蟲火彝而無藻與粉米有兩黻而無黼非虞非周殊不可曉則有司之失也參稽禮典以訂服章之誤必有任斯責者
大成殿門
建隆三年　詔立十六戟　政和元年立二十四戟　紹興建學司業高閌等請依　政和之數從之
首善閣
高宗皇帝御書三扁各有石刻又有　累朝
御札　御製並刻寘閣下
紹興十四年　幸學荅詔
宣王復古采芑著詠於新田世祖緯文建武肇興於太學既撫紹開之運咸推樂育之心　朕寅奉基圖敦崇教化稽前王之軌範遵　列聖
之規模茲偃革以息民仍恢儒而建學聲明丕闡輸奐一新爾等攄望　幸之誠述諸儒之志遠繼橋門之盛願觀雲罕之臨請既方堅理宜從欲將　款謁於　先聖仍備舉於舊章深諒忠勤實增嘉歎跋語漫滅
淳熙四年　幸學詔
昔我
藝祖肇造　帝室禮樂征伐猶未皇暇乃　開基之月首　幸國學越二月又　幸既宏　先聖先師之宇復審象而為之贊本原治道厥有深旨然則掃五季之陋削諸侯之僣垂萬世之統不在斯文乎　列聖相承遂為　家法　太上中興開設學校　乘輿臨幸儒術益光肆　朕纂圖儲精稽古憲章祖述夙夜不敢忘爰以仲春　謁款　先聖躬釋菜之禮闡中庸之義臣工列侍多士濟濟洙泗遺風儼然在目　朕甚嘉之明揚　訓辭尚迪　朕志夫孝於事親忠於事君學之本也業精於勤行成於思學之序也聖賢復起不易斯言子大夫其念哉當為君子之儒毋慕人爵之得使　予尊德樂道之
心著化民成俗之效行光于　祖　宗對于　慈訓斯無負於樂育在汝等勉之而已參知政事臣龔茂良等恭跋臣聞道在域中惟聖人為成能教行天下惟王者為全功學之為王者事其已久矣自堯舜以來宇宙之閒始曉然知有帝王之學如華星麗日萬目所屬謂道以是傳而教所由興也堯以是傳之舜舜謂是道也吾將與天下共之有虞氏之上庠下庠蓋欲以是達之天下也禹湯文武亦皆以其所傳者達之天下故夏后氏有東序西序商人有右學左學周人則兼用四代之學是故人倫以明典禮以行嗜好以平謠俗以成此數者皆由太學來也　國家開造之初　藝祖皇帝以峻極之摹生知之性視唐虞三代不約而同故於逾月之頃再　幸太學二百年來以是為　家法　太上皇帝方投戈息馬之日　親行酌獻都人縱觀如再開闢　皇帝陛下舉縟典於三十年之後乃以春二月乙亥帥羣后公卿大夫國之冑子六卿之儁秀設席於前旁逮兩廡　命國子祭酒臣光朝講中庸又以是月　幸武學行肅揖之儀於戲盛哉獎勸多士具於　訓辭此為不刊之典是宜勒之琬琰以風動四方臣光朝以是來白蓋述太學諸生之請也臣茂良臣彥穎臣淮臣雄敢拜手稽首以聞　上曰可謹退而紀其事
嘉泰三年　幸學詔
朕惟開設學校以垂萬世之統恢崇儒術以追三代之風粵稽　我朝具存　家法
藝祖建隆之肇造迺踰月躬再　幸之勤
太宗端拱之承平以仲秋行　款謁之禮宏摹維永　列聖攸遵
高廟中興嚴　大成止輦之敬
孝皇繼志祗上丁釋奠之儀肆　朕眇躬纂茲洪業雖鬱大道敢忘舊章貫古穿今每樂陪於講幄承師問道曾未即於儒宮爰涓休成聿親臨幸踵堂挾策紛鼓篋之生徒　賜坐橫經聳圜門圜門宋門上注御嫌名盧補之觀聽載闡周書董官之訓慨慕成王擣盈之規治具畢張人文丕煥　予一人方崇化以厲俗爾多士其傾心而嚮風峩峩而纓其冠豈徒趨仕進之路翹翹而刈其楚庶幾收傑異之材惟勉於忠孝以基爾立身之階惟篤於行義以副　予作人之術期不負於所學將無愧於前聞參知政事臣許及之等恭跋臣仰惟皇帝陛下光撫熙運楙建皇極持盈守成兢業夙夜太平之基增而彌高禮義之澤流而逾深庶事大備區宇億寧年穀廔豐休祥液洽於是審風俗之樞機遡教化之源委將以作新人文爾迺　嘉泰紀元之三禩月於孟陬吉日戊戌夙駕　翠華　臨幸璧水三公九卿大夫士莫不咸在簪笏肅如韋布襜如　親屈　帝尊　祗謁　先聖還紆還紆宋紆上注御名盧補乾顧肅揖武成止輦橫經之堂虛懷重席之講演周官之奧義昭制治之宏撫登進諸生于　帝其訓　明綸誕播雷動風馳若睹若聞鼓舞詠歎咸以親見　聖王師之為幸皇乎休哉誠闊希之鉅典動化之大權也臣誠不佞竊嘗謂王者以潤色祖業為孝人臣以不負天子為忠若稽　中興授受一道　高皇首幸於建學之初　孝祖釋奠於上丁之日傳為　家法有隆無替逮今五紀縟儀三見憲章鼎新為
道益昌　聖孝之盛亙古莫及若乃誦　王言之大體　王心之一孝弟以修身仁義以事君幼學壯行出長入治思所以塞厚望稱　隆旨則凡小大之臣暨遊學之士其敢不勉是用虔奉戊戌　詔書傳諸副墨勒諸堅珉期與　紹興　淳熙之懿並垂永世惟淺陋不足以稱述萬一臣則有愧
寶慶三年　諭內外學官詔
朕親御路朝首興教化士風所繫尢務作新比年以來習尚澆漓文氣卑茶純厚典實視昔歉焉豈涵養之未充抑薰陶之或闕咨爾訓迪之職毋拘內外之殊各究乃心俾知所嚮矯偏適正崇雅黜浮使人皆君子之歸如古者賢才之盛副　予至意惟爾之休國子祭酒臣周直方等恭跋臣等仰惟　皇帝陛下欽承道統丕闡化原初　御路朝昭飭庶政維士習未厚文氣尚卑是訓是革肆揚　親札下之六館爰及萬方承學臣工聽服震聳竊諗竊諗盧云諗當作稔舊聞實維國朝右文貴士源委深長　太宗皇帝以舉子輕薄為文不求義理於是顯示登黜　賜進士以儒行之篇　孝宗皇帝視學申諭詞臣誨迪諸生當為君子之儒毋專人爵之得蓋古文漸復於　景祐　慶歷之先經藝益輯於　乾道淳熙之後儒猷之盛冠古有光無他上諭而下習教道壹而風俗成也粵自　先朝聿更元化並廷鴻碩之彥復還義理之書先民是程典籍盈門而多士未能咸體休德純厚之行典實之文視昔歉焉仰勤　皇上惟新之命臣等恭讀聖制載繹　隆指蓋性習寖異氣質難齊擇乎中庸會于有極是謂矯偏適正言以述志文以成言約以範模澤於道德是謂崇雅黜浮臣等大懼無以稱　上意迪士嚮方謹刻諸樂石俾
副墨流傳皆知誦堯之方滌心儆省毋負　明時之作新臣等淺陋何足稱述萬分一敢百拜稽首記諸下方
淳祐元年　幸學詔
朕惟　元聖立教萬世人主北面拜跪登降執弟子禮所以尊儒術彰文化也涼菲紹圖十有八載屬多邊虞　款謁之儀咽仍未舉　朕甚恧焉思昔英君過魯而祠投戈而講猶皆倥偬之際我
太祖肇造日不暇給凡再莅國學
高宗中興庶事草創亦垂意　臨雍之典今三陲候吏小息橋門多士翹首望幸　朕何敢有所諉而遜以未皇哉乃於春孟　親饗　原廟之次日詣　殿奠獻祗拜像設　躬視璧水登延儒臣敷繹大學之旨搢紳韋布肅肅在列遠想　淳熙　嘉泰之盛惟　朕茲舉率由舊章匪曰粉藻美觀耳子大夫其思稱　朕意明義理以求至善修文行以全良貴涵養忠厚砥礪廉隅進取之學非所以自盡也詩云肆成人有德小人有造古之人無斁譽髦斯士其尚懋哉右丞相臣史嵩之等恭跋臣等恭惟　皇帝陛下宅心道妙興教右
文稽式古典　淳祐改元正月丙午下　明詔戊申夙駕　鑾路祗謁　先聖釐正從祀躋五賢黜安石　臨視大學　陞御崇化堂　命國子祭酒臣觱講大學薦紳衿佩覿儀泳仁肅肅雅雅乃攽　御製十三贊於學　奎壁輝潤晰濳發微俾教者學者知所據依精擇力踐用稱明旨所以加惠斯文甚厚臣等拜手稽首端誦繹復而言曰至哉　聖學之精粹也粵八卦九章肇闡道原前聖後賢踵相授受繇羲至周其道行繇孔至孟其學明迄孟而降中韓老佛六家九流之說蝕人心蠹道真大經大法益晦弗章後儒始作而曰堯以是傳之舜更禹湯文武周公孔孟而不得其傳信不為無所見抑窮源會流之義未備也　陛下識洞高明學詣宏奧當聖遠言湮之餘深挹遠紹獨有契於　聖心乃克上泝邃古繼天立極之原下派聖門面命心傳之脈於以迪化昭代詒訓方來的乎傳信之符券昭乎行世之日月也昔漢世宗黜百家尊孔氏後世猶亟稱之方之　聖作表章經籍之事淺闡明道統之功大千萬世不可尚已臣等遇陋不能輔宣　道化大懼失墜謹奉　詔書　宸製壽諸堅珉期與多士服膺請事以欽承　聖天子尊聞行知之實　淳祐四年三月
御製　御書道統十三贊并序
朕獲承　祖　宗右文之緒祗遹燕謀日奉慈極萬幾餘閒博求載籍推迹道統之傳自伏羲迄於孟子凡達而在上其道行窮而在下其教明採其大指各為之贊雖未能探賾精微姑以寓尊其所聞之意云爾○伏犧　繼天立極為百王先法度肇建道德純全八卦成文三墳不傳無言而化至治自然○堯　大哉帝堯盛
德巍巍垂衣而治光被華夷聖神文武四岳是咨揖遜之典萬世仰之○舜　於皇聖德至孝盡倫所以為大樂善取人惟精惟一帝心之純垂拱無為堯道是循○禹　克勤於邦烝民乃粒歷數在躬厥中允執惡酒好言九功由立不伐不矜振古莫及○湯　順天應人本乎仁義以質繼忠匪曰求異盤銘一德桑林六事人紀肇修垂千萬世○文王　道被南國首正人倫仁政一施必先窮民翼翼小心秉茲德純丕顯文謨萬邦儀刑○武王　受天眷命繼志前人遐邇悅服偃武修文惟賢是寶法度彰明建用皇極爰敘彝倫○周公　美哉公旦翼輔成周施兼四事才藝俱優制禮作樂惠澤敷流有大勳勞宗社延休○孔子　聖哉尼父秉德在躬應聘列國道大莫容六藝既作文教聿崇今古日月萬代所宗○顏子　學冠孔門德行科首聞一知十若虛實有樂道簞瓢不易所守步趨聖師瞠若其後○曾子　守約博施反躬三省孝為德先祿仕不忍聖道正傳意會神領一唯忠恕門人深警○子思　閒居請問世業克昌
可離非道孜孜力行發揮中庸體用有常八德樞要治道權衡○孟子　生稟淑質教被三遷博通儒術氣養浩然深造自得亞聖之賢高揖孔氏獨得其傳紹定三年　聖製　淳祐祗謁先聖就　賜國子監宣示諸生
咸淳三年　幸學詔
朕惟　我朝以人文化天下
藝祖肇基於首善之地獨先　幸臨實開　我宋奎明之運　列聖率循業益大以光　先皇帝在宥　臨雍講論表章正學菁莪樂育於斯為盛　朕以涼菲獲承丕緒永惟天地萬物之始　宗廟國家之本學校教化之原有天下者莫先焉乃者　初見　郊　廟罔不顧歆惟　元聖立教與天地並人極攸建萬世是師隆禮致敬其曷敢後爰以孟春　謁款　原廟之翌日　躬拜舍菜於太學禮成俾儒臣執經敷繹中庸之義方領短步委蛇乎其中甚稱　朕所以崇嚮之意夫學以明人倫也其為目有五而為孝為忠迺倫所由起牖於天衷率於秉彝聖人作經壹是皆以此為準士惟先立乎其大者而輔之以文則措諸事業有餘地矣詩不云乎
追琢其章金玉其相又不云乎藹藹王多吉士維君子使　朕將培養以為無窮之用子大夫尚勉之哉右丞相臣賈似道等恭跋臣等恭惟皇帝陛下敬　天尊　祖崇學右文迺　咸淳三年正月己丑朔　祗見於南郊戊申　臨辟雍　謁　元聖永惟　先帝御製十三贊道統之傳具有次第爰灑　奎畫陞侑曾子子思與顏孟並先漢設學以來千五百年之闕典於是大備猗歟休哉明大原之授受示後學之指歸昭昭乎揭日月而行萬世也已乃　御崇化堂命臣宜中講中庸冠帶搢紳誾誾秋秋秋秋荀子解蔽篇注猶蹌蹌謂舞也洗視浴聽於是誕敷綸言具訓爾士　帝意若曰學所以明人倫而倫實起於孝忠士先立乎其大而大可措諸事業臣等端笏跪讀拜手稽首而言曰仁親親為大義尊賢為大立愛立敬聖人人倫之至也陛下資兼帝王學貫體用繇親親之等而仁民愛物繇尊賢之推而敬大臣體羣臣夫既有以立天下之大本矣將見立之斯立人知孝於親而父子之大倫立人知忠於君而君臣之大倫立自是而達之五者之大倫無一不立則措之事業皆可大之業也大哉　王言世為天下則矣臣等對揚　休命大懼無以布宣德意謹摹勒壽諸翠珉以詔永久
光堯石經之閣
孝宗皇帝御書扁　淳熙四年　詔臨安府守臣趙磻老建閣奉安石經以墨本寘閣上
御書石經
易詩書左氏春秋禮記五篇中庸大學學記儒行經解論語孟子
御製　宣聖七十二賢贊并序御製宣聖七十二賢贊并序今府學石刻有明吳訥跋云右宣聖及七十二弟子贊宋高宗製并書其像則李龍眠麐所畫也高宗南渡建行宮於杭紹興十四年正月始即岳飛第作太學三月臨幸首製先聖贊後自顏淵而下亦譔辭以致褒崇之意二十六年十二月刻石於學紹興二十六年十二月臣
寮言望　詔有司奉安石刻於國子監為不朽之傳仍造碑本徧賜州府軍監學校用彰右文之化從之
朕自睦鄰息兵首開學校教育多士以遂忠良繼　幸太學延見諸生濟濟在庭意甚嘉之因作文宣王贊機政餘閒歷取顏回七十二人歷取顏回七十二人石刻回下有而下二字亦為　製贊用廣　列聖崇儒右文之聲復知師弟子閒纓弁森森覃精繹思之訓其於治道亦庶幾焉亦庶幾焉亦作心
○孔某字仲尼魯人開元廿七年開元廿七年廿宋十以石刻校改與唐書禮樂志文獻通攷合諡為文宣王諡為文宣王諡上有制追二字贊曰大哉宣聖斯文在茲帝王之式古今之師志在春秋道由忠恕賢於堯舜日月其譽惟時載雍戢此武功肅昭盛儀海宇聿崇
○顏回字子淵魯人贈兗國公兗國公無國字與唐志合按國公之封在宋大中祥符二年此贊並仍唐爵國字衍通攷亦誤贊曰德行首科顯冠學徒不遷不貳樂道以居食埃甚忠食埃甚忠甚宋誤其下凡云誤某並以石刻校在陋自如宜稱賢哉豈止不愚
○閔損字子騫魯人贈費侯贊曰天經地義孝哉閔騫父母昆弟昆弟弟昆莫閒其言污君不事志氣軒軒復我汶上出處休然休然然作焉
○冉耕字伯牛魯人贈鄆侯贊曰德以充性行以澡身二事在躬曰躋而新並馳並馳馳作驅賢科得顏為鄰為鄰為作與不幸斯疾命也莫伸
○冉雍字仲弓魯人贈薛侯贊曰懿德賢行有一則尊子也履之成性
存存騂角有用犛牛莫倫刑政之言惠施元元
○宰予字子我魯人贈齊侯贊曰辯以飾詐言以致文苟弗執禮宜莫釋紛朽木糞牆置不足云言語之科燁然有聞
○端木賜字子貢衞人贈黎侯贊曰謙德知二器實瑚璉動必幾先孰並其辯一使存魯五國有變終相其主譽處悠遠
○冉求字子有魯人贈徐侯贊曰循良之要在於有政可使為宰千室百乘師門育才治心扶性退則進之琢磨之柄
○仲由字子路卞人贈衞侯贊曰升堂惟先升堂惟先先作光千乘為權千乘為權為作惟陵暴知非委質可賢折獄言簡結纓禮全惡言不耳仲尼賴焉
○言偃字子游吳人贈吳侯贊曰道義正己文學擅科為宰武城聊以弦歌割雞之試牛刀謂何前言戲爾博約則多
○卜商字子夏衞人贈魏侯贊曰文學之目名重一時為君子儒作魏侯師不可復禮不可復禮復作後始可言詩假蓋小嫌聖亦不疵
○曾參字子輿武城人武城人武上有南字與史記合城宋誤成贈郕伯贊曰夫孝要道用訓羣生以綱百行以通神明因子侍師荅問成經事親之實代為儀刑
○公西赤字子華魯人贈郜伯贊曰學者行道敝縕亦稱使齊光
華偶為肥輕周急之言君子所令荅問允嚴理皆先經
○公伯寮公伯寮寮作僚與史合字子周字子周周宋誤同史亦作周魯人贈任伯贊曰人有賢否道有廢興子如命何營營震驚季孫雖惑景伯季孫雖惑宋季誤庶惑誤感莫平師資一言師資一言資宋誤賢秩祀亦懲
○漆雕開字子開魯人贈滕伯贊曰仕進之道要在究習具臣而居具臣而居具宋誤其咎欲誰執斯未能信謙謙有立闕里說之多士莫及
○南宮适字子容魯人贈郯伯贊曰先覺既立先覺既立立作位禮樂並馳禮樂並馳禮樂作簪履尚德君子爾乃兼之羿奡可慙禹稷可師三復此道載觀白圭
○申棖字子續魯人贈阿伯阿伯阿作魯按唐志無申棖通典通攷並作魯與石刻合贊曰剛毅近仁志操莫渝性匪祝鮀面豈子都有一於此剛名可圖云欲則柔蓋生之徒
○原憲字子思魯人贈原伯贊曰軾彼窮閻達士所遵達士所遵遵作賓邦無道穀邦無道穀穀宋誤廢進退孰倫敝衣非病無財乃貧賜雖不懌清節照人
○有若字子有魯人贈卞伯贊曰人稟秀德氣貌或同而子儼然溫溫其容兩端發問未達機鋒未達機鋒達作荅以禮節和斯言可宗斯言可宗斯作其
○司馬耕字子牛宋人贈汶伯汶伯汶作向與唐志通攷合贊曰手足其親手足其親其作甚志異出處魋將為亂子迺脫去在污能潔危而有慮內省若斯何憂何懼
○顓孫師字子張陳人贈陳伯贊曰念昔顓孫商德
與鄰學如干祿學如干祿如作以問必書紳問必書紳必作以參前倚衡忠信是遵色取行違行戒後人
○高柴字子羔衞人贈共伯贊曰婉彼子羔學業先聖學業先聖學作受宗廟之閒宗廟之閒閒作問一出乎正克篤於孝非愚乃令師知其生有煇賢行
○陳亢字子禽陳人贈潁伯贊曰惟禽之問從容其鯉求以異聞詩禮云爾請一得三誠退而喜誠退而喜喜宋誤止且知將聖不私其子
○樊須字子遲齊人贈燕伯燕伯燕作樊與唐志通攷合贊曰養才以道聖人兼濟始謂不仁問學良喜問學良喜學作鮑寓志農圃似睽仁義似暌仁義暌宋誤揆學稼之辭豈姑捨是
○林放字子丘魯人贈清河伯贊曰禮之有本子能啟問啟問啟宋注御舊名大哉斯言光昭明訓德輝泰山誣祭莫奮崇茲祀典蓋永令問蓋永令問蓋作盍
○公冶長字子長齊人贈莒伯贊曰子長宏度高出倫輩雖在縲紲知非其罪純德備行夫子所美夫子所美美作采以子妻之尢知英槩
○蘧瑗蘧瑗瑗宋注孝宗御名字伯玉衞人贈衞伯贊曰有衞伯玉夫子與居寡過未能薦贊使乎以屍諫君友則史魚果能進賢果能進賢能作得爛然簡書
○澹臺滅明字子羽武城人贈江伯贊曰惟子有道天與異容狀雖云惡德則甚豐德則甚豐甚作其南止江沱學者雲從取士在茲貌或非公
○曾蒧字皙魯人贈宿伯贊曰惟時
義方有子誠孝怡怡聖域俱膺是道暮春舞雩詠歌聖教師故與之和悅宜召
○宓不齊字子賤魯人贈單伯贊曰君子若人單父之政引肘寤君放魚稟令傅郭勿穫傅郭勿穫穫宋誤獲事見家語遂能制命百代理邑用規觀聽
○顏無繇字路魯人贈杞伯贊曰人誰無子爾嗣標奇行為世範學為人師請車誠非顧匪其私千載之下足以示慈
○巫馬施字子期魯人贈鄫伯贊曰天清日明密雲密雲雲作雨曷有師命持蓋子亦善扣善扣扣宋誤祐惟夫子博惟夫子博博宋誤期三才充究充究充作允學者之藥學者之藥藥作樂所得遂茂
○商瞿字子木魯人贈蒙伯贊曰易之為書彌綸彌綸綸作合天地五十乃學師則有是子能受授洙泗傳世洙泗傳世洙泗作洗心知幾其神宜被厥祀
○公孫龍字子石楚人贈黃伯贊曰黃伯著祀公孫是云彌縫中道協輔斯文藏修方異漸漬其勤史辭不忘播為清芬
○廉絜字庸衞人贈莒父伯莒父伯宋無父字石刻與唐志合贊曰兄弟之邦士有廉庸涵泳素教表揭儒宗表揭儒宗宗宋誤林杏壇探賾洙泗從容作興一時莒父其封
○叔仲會字子期魯人贈瑕丘伯贊曰瑕丘祚邑子期是為親訓有日廣業於時四教允隆五常以持比肩俊傑聞望斯垂
○燕伋字思秦人贈漁陽
伯贊曰師席高振大成是集至道克傳賢達斯執善教之柔善教之柔之柔作云袤儒風可立漁陽之士得跂而及
○申黨字周魯人贈邵陵伯贊曰侁侁申周四科與儔逸駕文圃文圃圃作囿鼓枻儒流冠佩既燕言動允休邵陵得封子想清修
○琴牢字子開衞人贈南陵伯贊曰多能鄙事聖人曲意惟其知之是以不試宗魯雖友弔必以義尚師嘉言祀亦罔替
○秦商字子丕楚人贈上濟伯上濟伯濟作洛與唐志合贊曰孔父秦父孔父秦父秦父宋誤孝友相尚以力俱生賢嗣相與以德是父是子致法致法法作詰疇克會弁儒林令名無極
○步叔乘字子車齊人贈淳于伯贊曰勉勉子車封邑淳于親炙避席唯諾趨隅發問既博雅道是扶抑可尚也不亦美乎
○顏之僕字叔魯人贈東武伯贊曰賢行顏叔親承尼父志銳於斯志銳於斯於斯作所期道尊是輔泥在陶鈞木就規矩終縻好爵揚名東武
○公西箴公西箴箴作葴梁氏玉繩史記志疑按葴乃蒧之譌宋史咸淳詔作點索隱通攷誤作箴字子上魯人贈祝阿伯贊曰猗爾子上魯邦之望以德則貴惟道是倡師聰師明友直友諒伯於祝阿儒風斯暢
○石作蜀字子明秦人贈石邑伯贊曰在昔石邑能知所尊懋衣懋衣衣作依有德克述無言鼓篋槐市揚名里門此道久親久親親作視彼美長存
○
顏高字子驕魯人贈瑯琊伯贊曰瑯琊之伯其為子驕其為子驕為作惟微言微言微宋誤徽既彰德音孔昭已觀雩舞同聽齊韶已觀雩舞同聽齊韶宋誤已觀舞雩同聲聽韶歷千百禩跂想高標
○邽巽字子欽字子欽欽作斂與史記家語合白水碑作欽與志合魯人贈平陸伯贊曰彼美邽子先聖是承牆仞已及堂陛將升良玉斯琢寒水必冰錫壤平陸茂實斯騰茂實斯騰斯作騫
○任不齊任不齊不宋誤子字選魯人字選魯人魯作楚按家語作子選鄭云楚人贈任城伯贊曰任城建伯其表曰選淑問雅馳才華清遠競辰力行愛日黽勉禮教禮教禮作孔崇崇令望昄昄令望昄昄令緒顯顯
○曹卹字子循秦人曹卹　秦人秦作蔡按史記家語不著何地人朱氏彝尊弟子攷孔氏繼汾闕里文獻攷據宋封上蔡侯定為蔡人贈曹伯贊曰肅肅曹伯王室之裔積習樂道切琢明義惟善則優惟善則優優作主素德素德素作爾是類史筆有煥令名永紀令名永紀紀宋誤祀
○冉孺字子魯宋人冉孺　宋人宋作魯與索隱引家語合贈杞伯杞伯杞作紀贊同唐志作郜贊曰杞伯子魯聖學是務厲己斯約斯約約作的好問乃裕周旋周旋旋宋注御名中規容止可度允矣昔賢後世所慕
○伯虔字子析魯人贈駢伯駢伯駢作聊贊同與通攷合唐志作鄒贊曰有虔有虔虔作懷子析全魯之彥儒行既明儒行既明明作名駢伯乃建兢兢受道奕奕峩弁懿選嘉訪世享馨薦
○縣成字子祺魯人贈鉅野伯贊曰至聖言教子祺安雅擅譽魯邦啟祚啟祚啟宋注御舊名鉅野偉矣偉矣偉作煒風猷時哉用捨出倫離類後學是假
○顏噲字子聲魯人贈朱虛伯贊曰褒錫朱虛在器輪輿儒室振領聖門曳裾賢業素蘊素蘊素作得美材以攄萬世萬世萬作百不刊
載觀成書
○孔忠字子蔑魯人贈汶陽伯贊曰惟子挺生道德之門佩聽佩聽聽作服至論鯉門鯉則則宋誤門弟昆三得三亡三得三亡亡宋誤知事見說苑所問深溫深溫深作殊君子歸宓君子歸宓宓宋誤服義不掩恩
○后處字子里齊人贈營丘伯贊曰溫溫子里入聞至聖道之華秉德之柄深造閫域不乖言行全齊之封竹素為盛
○左人郢左人郢郢宋誤逞史亦作郢字行魯人贈臨淄伯贊曰伯彼臨淄左行獨賢獨賢獨作稱晞蹤十哲秀穎三千心悅誠服家至戶傳樂只君子文聲益宣
○公哲哀公𠵍哀𠵍作皙與史合字季次字季次季宋誤秀齊人贈郳伯贊曰周衰偽隆政出羣公政出羣公出作在廉恥道微家政家政政作臣聿崇不為屈節撝默自容子於是時凜然清風
○漆雕徒字子斯漆雕徒字子斯徒下有父字與史合斯作期魯人贈須句伯贊曰遐想子斯挾策聖帷聖帷帷宋誤幃涉道是嗜惟仕可縻可縻縻宋誤斯在德乃賢乃賢乃作既在名乃垂洋洋之風逮今四馳
○榮旂字子旗榮旂字子旗旗作祺與史合唐志作旗與志合魯人贈雩婁伯贊曰伯錫雩婁務學實著三千之徒七十是預七十是預預宋誤賴歷告歷告匪善莫行惟德乃據視於視於視作紀前書式彰厥譽
○秦祖字子南秦人贈沙梁伯少梁伯少宋誤沙贊同唐志通攷並作少贊曰秦有子南贊贊述作守道之淵成德之博範若鑄金契猶發藥歷世明祀沙梁寵爵
○秦非字子之魯人贈汧陽伯汧陽伯伯宋誤侯贊曰樂善哲士伯於汧陽傳道克正垂名允臧執德以
洪用心必剛袤廣業履式彰式彰彰作贊素王
○商澤字子季魯人贈睢陽伯贊曰邈矣子季睢陽是伯屏息受業延教登席未踐四科固涉六籍祀典載之好是正直
○鄭國字子徒魯人贈滎陽伯贊曰伯夫滎陽實惟令德俊義賢行俊義賢行優入聖門過不留跡道以目傳目傳目宋誤自妙則心識猗歟偉歟後代之則
○顏韋顏韋韋作幸與史合宋史禮志作辛字子柳魯人贈蕃伯蕃伯蕃作蕭贊同與唐志合贊曰祀封祀封祀作孰于蕃實惟子柳夙斂夙斂斂作飫格言克尊善誘明德惟馨惟馨惟作斯賢業所就大侑大侑大作以於儒傳芳逾茂
○漆雕哆字子斂魯人贈武城伯武城伯城宋誤成贊曰子斂受封爰居武城亹亹其問其問問作聞翩翩其英摳衣時習厥學厥學厥作願日明誕敷禮教禮教禮作孔爵里增榮增榮增作疏
○壤駟赤字子徒秦人贈北衞伯北衞伯衞作微唐志徵贊曰式是壤伯昭乎聖徒聖徒聖宋誤望執經請益載道若無詩書規矩問學楷模得志則駕得志則駕得時而駕領袖諸儒
○施之常字子恆魯人贈乘氏伯贊曰國因國因開國乘氏有德斯彰參稽百行贊理三綱自拔行閒榮名榮名榮作策甚光在史靄靄歷久彌芳
○公祖句茲字子之魯人贈期思伯贊曰惟彼子之錫伯錫伯伯宋誤作期思與賢並進得聖而師彬彬雅道翼翼令儀一日王言廟食不隳
○狄黑字皙衞人贈臨濟泊贊曰仰止狄皙抱負淵通
游泳德化揚厲素風偉識既異持教持教持宋誤特乃隆厥知茂焉宓祀宓祀宓作毖無窮
○奚容箴奚容箴箴作葴史記家語唐志並作箴与疑云箴乃蒧之譌即點字宋咸淳詔作點字子皙魯人贈下邽伯下邽伯邽作邳與唐志合贊曰奚容子皙已望堂室幼則有造成則祖述文采日化儒效力弼永觀厥成德音秩秩
○冉季字子產魯人贈東平伯贊曰東平子產姓著盛時奉師於塾奉師於塾宋師誤時塾誤墊講道之微荅問其敏淵妙淵妙淵作婉以思升降陛廉尚想英姿
○秦冉字開蔡人贈彭衙伯贊曰彭衙高士高士士宋誤氏經籍是親贊成德藝叶於彝倫厎績聖道期肖素臣優哉優哉優哉優哉下優作游學以致身
○梁鱣字叔魚齊人贈趙伯趙伯趙作梁與唐志合贊曰室家壯年無子則逐見於信史全齊之俗原本厥初師言可復師言可復言可宋誤之何以學則知揆之宜篤
○樂欬字子聲齊人贈昌平伯贊曰樂氏子聲錫爵昌平信道之篤見善迺明引領高節高節節宋誤爵載惟昌城昌城思誠先賢聿集出為時英按洪邁隨筆唐開元中封孔子為文宣王顏子為兗公閔子至子夏為侯羣弟子為伯　本朝　祥符中進封公為國公侯為郡公伯為侯　太上皇帝御製贊七十五首有司但具唐爵故　宸翰所標皆用開元國邑今當請而正之可也
崇化堂元用司業高閌請仍　東都講堂舊名曰敦化後改崇化　慶元初改化原未幾復今名
理宗皇帝御書扁堂上有
御札　御製石刻
景定元年更學令　御札
朕於菁莪樂育之仁豐培滋久登膴仕著体聲多由此途出數年以前閒有聚為朋曹墮窳敗業而不能退然自充者豈作人之道猶有闕乎時學官以更定學法來上稍示規益本為一二蹈于匪彝者設也邇來涵濡德義莫不自待以厚　朕甚嘉之前是所定之法獨於進取一途尚狹未足以快飛躍之適今從其厚用著為令爾諸生其益務自脩以副　朕崇尚作成之美意敬聽毋忽國子祭酒臣江萬里恭跋臣聞天地之於植物栽者培之自拱把合抱以至於聳壑昂霄無不能盡其材者此天地成物也　本朝　列聖開設雍庠士出此途蔚為時棟光明碩大與國無窮所用得於所養如鶴鳴子和聲與響隨設遇緩急之機否臧之決油然忠愛不能自己於中而平時自淑身心不使有一毫出於規矩尺度之外教養之功於斯為盛恭惟　皇帝陛下以造化施生之仁續　祖　宗新美之澤祥風時雨披拂涵濡與舜帝之欲並生文王之有德有造壹是隆厚肆念我多士比年體承愛教隆指重厚自將宜有以崇而厲之　奎札天頒著為功令廣升秀以示旌淑塗轍夷易安安而進可坐銷於躁競用養成於貴肆蘄我多士亦孔之厚臣夙列佩衿茲叨領袖大懼弗克奉宣謹帥其屬拜手稽首紬繹　帝訓而颺言曰乾坤宗子視均氣同體之秀即其家之秀子弟不啻琪林珍木欲其茁於庭階精神風采維喬維條所以瑞　我家而昌氣脈也既銷其蠹加溉
其根愛護涵養一稱乾坤崇廣之造此　本朝所以收人物之報者固有相之道焉金玉厥躬不忍怙家庭之寬厚而自律愈嚴洋洋飛躍之中齋栗一心如臨父母此弟子所以荅揚　慈訓而報萬分也同志勉之惟謹敬勒精琰恭書下方
御書朱熹白鹿洞學規
父子有親學規不具錄國子祭酒臣張磻恭跋臣等恭惟皇帝陛下天資超古　聖學探微事關人倫之常首務脩飭道出聖傳之正必示表章迺　淳祐七禩三月丙辰　內出　御書白鹿書堂揭示　賜國子監首之以五教之日而所以學之之序其別亦有五繼之以篤行之事而所以行之之要其別則有三　宸章鉤畫之妙爛乎下飾先儒標次之旨闡之益明臣等拜手端誦作而歎曰皇乎哉　上聖扶植綱常開迪後學之丕矩也載惟白鹿洞之始有聞於　皇朝也驛賜九經昉於　太平興國　先聖塑像助於　咸平書堂得名昉於　皇祐前之明起後之孫琛或侈旌嘉儒學之寵或擅士子來游之盛然學之端緒方啟道之本統未章迨先儒朱熹闡教是堂其學務於明誠兩進敬義偕立於是研覃道體緝敘聖言要使學者講明義理先於脩其身用以推諸人彙列昈分關抽鑰啟聖賢誨人之方至是乃厎明備無復遺憾然條貫雖竟統會固存旌別宣明不能無待　陛下探賾道妙垂意化原知斯人逸居無教雖堯舜不能不憂知窮理數條乃孔字所傳恪物致知之心法知篤行三要皆聖賢教人以擇善固執脩身治人之大端舉其綱而目張振其領而裘挈是庸顯設藩飾於以風動教化以其開迹於偏方者施之乎同軌同文之遠以其在下而教明者極之於在　上而道行然則是學也　熙陵發之真皇　仁祖昌之而篤近舉遠致廣大而盡精微則不得不歸之　陛下也昔漢有見善明用心剛如董仲舒能立正誼明道之言武帝幸與同時乃不能表其言而顯其人雖復黜百家尊孔氏而綱要之未明政亦奚補曷若　陛下今
日之舉教詔以示之指歸挈提而導之從入規範昭揭體用具明於作君作師之道真不可尚已臣等扑蹈欣贊之餘謹請勒之翠珉期與多士服膺請事以欽承　聖天子尊德樂道垂世立教之意
監學官題官
在堂之左右長樂劉季裴記餘杭虞似良書乾道二年夏四月監學題名成始題名也兩學俱隸於監祭酒秩四品司業六品常擇威重有行實者為之掌凡監學之教令與其政治其屬博士專掌鼓篋孫業之事國之公卿大夫士之子弟與夫四方之選士學焉正錄佐博士以施教典稽其功緒糾其德行考其才藝書其如法者識其不如法者以達於博士博士以聞於祭酒司業而升黜之故均謂之學官監有丞以洽簿書令財賦其次有簿凡監之小事聽焉此其大略也今夫有職必有事由國子監而上秩高而選精則職事愈繁故語職優事簡往往必反曰學官學官無他吏責惟專以傳道授業論古今成敗考諸儒同異為事羣居侃侃如在洙泗此固可樂也季裴職在東膠敢志其所始太學成於紹興十三年武學成於二十六年凡任祭酒者八人司業二十人國子太學武學博士合四十有六人丞十有八人簿十六人正錄武學諭五十四人先是筦書庫為者凡十人今不復置皆以年月先後為之序庶來者得以次列云
學官位
在崇化堂之後東西為祭酒司業位兩廡則國子太武學博士國子太學正錄武諭位凡十登科題名列於楹閒國子祭酒高文虎記進士高宗皇帝受天葆命系隆　我宋乾旋雷動　駐蹕東南維　建隆肇基　八聖緜統凡所以儲大
器業振勵豪英昌乎登刖盛乎維持者率根之庠校精於教育首　詔行在所興太學選師儒置弟子員旋飭　鑾輿　謁先聖　幸兩齋　御崇化堂　命學官講周易泰卦於是天下學者靡然向風　明聖相承授受一道關諸訓迪誠有加焉昔者建武中天人心戴漢思有以濟大業而系堯緒者皆以為投戈講藝臨雍授經之自　本朝之盛眎漢東都何愧而東都士多至人三萬范曄所傳若岑晊何顒符融井丹服虔高彪梁鴻孔僖以下僅十餘人記錄之闕繫乎體者如此由　紹興以來五六十年士之入太學以萬計而擢科第者千有七百八十六人如雲如川方興未艾勿有栞勒以詔來者寧止如漢史氏闕然莫訂抑何以表章　列聖廣延眾俊興建太平之明驗大效迺倣蜀左右生故事為太學登科記此國子錄吳君仁傑之志也文虎以二年元日蒙恩拜少司成越二十五日詔參詳南宮時預典貢舉以下奉　詔若曰期得器識渾厚議論正平之士副異時公卿大夫選惟賴協意悉心精加衡鑑網羅實才毋使浮夸輕躁者冒吾名器文虎竊自思念學校之養士科舉之得人與立國之道表裏經緯至於刊諸聖謨形之戒敕則士亦盍自省矣蓋國家閒暇廣於緝熙時方艱難勇於經濟此學之所由興而士當侈於歸美故荒嬉精勤之戒韓愈以誨諸生以公滅私之言周官以告多士今位乎監學隸於齋舍者相與守此則題名之作豈特美人才眾多而已詩曰豐水有芑武王豈不仕詒厥孫謀以燕翼子凡我有志尚其勉之　慶元三年二月二十三日國子錄吳仁傑記釋褐國家取士之制其選之愈艱則所得愈精舉今所遴選而甚重者惟大科異等若制舉若宏博之科若南宮進士之首冠與夫臚句所傳上之三人者是已　神宗皇帝設三舍以造士於是又有上舍生優選出焉非長才秀民國士天下士不在此選故一旦嶄然自奮於塵滓奧渫之中其道德之章聞聲望之振起莫不光明雋偉表表人上其仁也至於橫翔捷出馳清騖華都卿相之位極文儒之選而天下不以為過惟其素所蘊蓄與其所自
植立者有以大鎮服之也凡三歲大比拔進士之尢者大都不過四人宏博之科多不過五人雖閒缺不取亦時時有之惟制舉不常有而上舍優選亦不常有方其徠天下之英而羣試之有司求十百於千萬然後得入太學又謹察其行藝之可者而陞之必內舍最優之人中上舍而占優等然後得為兩優其躋攀分寸累而弗隊者不一二敗於垂成者皆是也蓋自　元豐至　元祐始得一人焉曰林自又自　元祐至崇寧得一人焉曰張相按　元豐初令上舍生上等中選者取　旨推恩不與他等故或以階眂匠監丞而參賓幙或以初品京秩而官學省皆異恩也雖方正茂異反不及焉所以重　天子之學抑以其行藝之素月積季累選之艱得之精而然與夫國之養士猶山之養才也楩柟豫章干雲之奇材自拱把而至於尋抱其養之也至矣其成之也不易則其待之也不輕恩施之美固其所也　乾道紀元之三年歲在豕韋太學之立兩星終矣　紹興天子駿惠先烈作成人材以遺聖子神孫百年之用者其效始見是歲太學以上舍優選聞有　旨推恩如　崇寧二年故事祭酒博士而下即崇化堂集諸生冠帶立東西序奉　詔黃賜之釋褐搢笏稽首謝　恩於庭下一時歆豔其榮繇是兩學之士益淬厲脩飭以趨　上意纔八置閏而踵相躡者七人得士之盛前此未有可書也已四明高公以西垣北國之重下兼大司成既合進士上舍科級題名鑱之石謂兩優之選科級之巨擘也復科別其人而碑之婁書特書以侈一時之盛且以厲學者命仁傑識其事以不能辭公不可則退而執筆紀其大較如此　慶元三年四月五日
前廡
舉錄直學位各二學諭位八教諭立一國子祭酒鄭起濳記題名網必有綱絲必有紀太學羣天下之英而前廊帥之亦綱紀之意也舉錄二員與正錄通治其事學諭以下隸焉學諭八員敷經訓命課題長諭以下隸
焉諸生書行藝於籍季終以其可選者考於學諭又十日考於舉錄而後上於博士直學二員司出入之禁周知來學之數而察其踰矩者十五以下入小學則置教諭一員以教之斯其大凡也　建炎駐蹕吳會　紹興十三年立太學今一百有二年為舉錄者一百一十有四人學諭四百九十有八人直學一百四十有九人教諭四十有八人登巍科都顯位前後相望事業偉然而碑題未立來者無所考乃命舉錄劉實甫范處義鳩工礱石萃其名氏州里序其後先大書深刻列於崇化堂之左夫自補弟子員而階舍級陞前廊涉歷深矣必業精行成資望俱重始稱其職近制考其滿歲者上之部錄其年勞所以勸也未仕而不苟他日之事業占焉繼自今居此位者于前有光是所望也　淳祐四年甲辰歲春正月既望
齋舍
始建學為齋十曰服膺禔身習是守約存心允蹈養正持志率履誠意今改明善續增七齋曰觀化貫道務木果行崇信今改篤信時中循理皆米友仁書扁　紹興二十七年周綰為祭酒又請增置三齋曰節性經德立禮張孝祥書扁齋各有樓揭題名於東西壁廳之左右為東西序對列位次後為爐亭又各有亭宇揭以嘉名
服膺
得善　　仰高　　登瀛
禔身
猗綠　　斗光　　綠光
習是
龍首　　桂榮　　雲津
守約
雲端
存心
斗魁　　延桂
允蹈
叢桂　　龍雲
養正
龍津
高宗皇帝幸學之明日降　詔曰　朕以兵革之後創建太學特為　臨幸至養正持志二齋詳觀諸生硯席之游誠嘉多士文學之集所幸二齋長論已免解人特與免省未免解人與免解其學生並與免將來文解一次
持志
雲階
幸學詔書同養正中大夫周直方記齋壁宋受天命五緯躔奎人文化成國以儒壽帝學更建時惟　中興　大輅鳴鑾　聖皇涖止迺睠持志賁如濡如豐芑之仁涵育數世弼從魁傑聲光燁然噫盛矣夫今左丞相鄭公以
至公大忠冠位台宰蓋兼有甘盤傅說之美端平相業厥惟懋哉舍選收科實於此焉出綠幕舊游九鼎大呂重矣百年壁記石久而泐爰用改為以詔來者詩不云乎高山仰止景行行止凡我同志載瞻載詠毋但詡明經之青紫侈稽古之印綬焜耀時人之耳目而已其益弘道德充氣節學顏之學志伊之志以遡公之盛心趾美嗣芳如川方至大書婁書將不一書茲固　邦家之光非直齋序之榮也尚克勉旃　端平二年十月旦
節性
龍光　　眾綠
率履
龍魁　　泰軒　　和至
慈湖楊簡書和至率履有重屋銘曰和至履行也行乎世交際應酬相親相敬可謂和已易曰百姓日用而不知孔子語子思曰心之精神是謂聖孟子曰仁人心也和者心之精神日用而不自知猗歟至矣精神日用無體而不可見猗歟至矣同舍每晨鳴版會揖至矣相與笑談不勉不思至矣易曰履和而至灼然灼然必有事於芸苗毋尚疑於　聖訓孔子曰改而止改過即止無復他為用力於仁改過而已改過日精神之妙猗與至矣
明善
雲章　　柏臺　　文光
經德
梯雲　　魁龍
紹興中　京都相傳有夢經德生員為省試
第一者已而增創三齋　乾道丙戌何澹遂由經德冠南宮有詩刻石紀其事又為書其齋顏詩曰太學中興七十年續添經德夢先傳不才如我慚休應革故從新定勝前倪思和經德名齋久歷年名齋之意至今傳不回非以干榮祿欲使瞻之在目前恢展規摹勝昔年延恩感夢作詩傳大書二字高題榜氣象更新不類前膠庠重建中興年英俊如林以道傳舍選褎然優占上倫魁行矣競光前
循理
雲升　　登龍　　參前
慈湖楊簡書參前子張問行孔子告以言忠信行篤敬立則見其參於前在輿則見其倚於衡夫所見者何也言而忠信實直無他無意也無他無意也下無字以慈湖集校增無說也行篤敬無敢慢敬而已矣無意也無說也此無意無說之妙虛明純白曾子曰皜皜即文王不識不知即孔子曰吾有知乎哉無知也即孔子曰純德孔明易曰光大曰輝光曰光明書亦曰光詩曰學有緝熙于光明皆謂如日月之光無思無為而無所不照知所謂見者見此也此見非思非為動意焉則支則離則放逸則怠荒則偽則欺不動乎意則日用平庸則日用平庸平宋誤乎以集校以此事親事親純白以此事君事君純白以此臨民以此應變無所不純白利害愈明是非愈白大哉聖言簡深感聖人所以指誨學者如此切的著明故奉同舍之命而書　嘉定二年壯月
時中
聚星
番昜程宏圖記大魁光齋擢第而燕同舍生曰光齋齋之魁天
下士者踵為之又光之尢也　中興建學垂四十年由時中仕者幾二百人而魁天下士者於今有四是日設席於風雲慶會之閣三大魁實與焉凡舊游之官於中都者二法從眾宰上太史而下惠然偕徠道義相忘序以齒不以官樽俎肆陳獻酬有度歡乎其意親燦乎其文接於穆乎中和之至也矧皆抱負挺特惟遠業是期固將先後為時用至若江夏父子椿桂同芳王吳弟兄棣萼輝映一時榮之酒且酣咸謂茲盛事屬宏圖識之因為賦曰盛燕開同舍新榮慶掞庭紫荷聯從橐黃甲聚魁星鐘鼎心俱壯金蘭眼倍青舉柸相屬意接武上青冥時　淳熙八年夏四月十日也十日也宋脫日字　三大魁王佐詹騤黃由餘姓名不悉載姑蘇黃由記聚星紹熙四年中秋前一日李君琪夢開與同舍訪由云琪適長時中因其齋之前閒地為臺名曰聚星願書其額併為識之由問所以名之之因則曰　中興置學以來士之耀斯世者相踵是齋又婁魁多士子擢辛丑第在朝諸公相與賦詩嘗有黃甲聚魁星之句今扁之爐亭可攷故取以名吾臺備前美勉後進也由復之曰昔人以賢人君子比於列星謂其德性清明行實光大耳國家教育之本意固將俾講繹理義變移氣質剔昏立懦懋既厥實匪但欲其釣聲問躐科級而已今夫人之貴與天地並然自動靜相生五氣順布剛柔參差美惡不齊儻稟其偏自克弗果亂常舛次終身病焉誠能循本反初一出於正則三光五嶽之全氣皆備乎我英華燁然而為文中和粹然而為德開濟生民澤及天下慈祥盎然而為福此聚星所繇以名也吾同舍皆四方俊秀而六經孔孟之訓以及　聖朝諸儒之所發揮本末具舉炳炳垂世朝夕於斯是究是行意欲少適則徜徉乎臺之上或游或休或默或語澡滌物累涵育善端風雲之趣千古同意異時出為世用歷奎壁騎箕尾左右天極使人望而知敬不益光于前乎皆曰敢不勉於是次其語鑱於石
篤信
龍斗　　桂臺　　狀元宰相二亭
果行
聯魁　　龍角
務本
彙征
貫道
參首　　巖瞻　　唯軒　　龍門
觀化
桂臺　　拱奎　　倫魁宰輔二亭
莆田鄭玠記宰輔倫魁題名於壁宰輔題名自廣崔公始公為觀化諸生有老奚夢龍游戶外蜿蜒罌水中旦視則公盥焉遂朝夕謹奉之至今猶能傳道舊事者　端平三年九月乙卯以資政殿學士即家拜右丞相　制下百官相慶於庭士相慶於學　天子手書趣上道辭敕中使乘驛馳四千里起之辭明年出尚書郎懷他郡印綬往諭　指又辭蓋公於是年八十矣方公出藩入從事　茂陵三十年厚德雅量聞於天下　上蓋不識何如狀也退處南海無齊阿之客絕交中朝無金張之助然自　寶　紹以至於今十五年閒　詔書旁午殆溫國居洛之所未見公其有以過人歟昔叡聖武公之相也年且耄矣國人為之歌淇奧傳大學者曰有斐君子如切如磋道學也如琢如磨自脩也又曰有斐君子終不可諠兮道盛德至善民之不能忘也學之不講德之不脩而欲人之不能忘烏乎悕矣今天下之望必曰崔公上獲於君下信於民然
則公之所獲所信終焉不可忘者夫豈徒哉夫豈徒哉吾䣊羣居而彙處朝師傳而莫友習切之磋之琢之磨之毋以校豪杪獵聲稱為也於是相率揭公之名既為吾䣊光又為吾䣊勸　嘉熙三年正月○倫魁題名紀觀化之盛也昔在　東都嘗通齋登進士第人目之曰渾化蓋科目之盛尚矣錢塘建學百餘年其擅魁壘則集英有喬禮部有陳以兩優解進士褐有顏有何有葉又盛矣唐貴進士　本朝益加貴　集英親策上三人最貴太學以兩優選亦貴故事新進士賜第贊者以禮部進士見稍退　黃繖臨軒二府大臣奉文卷几上　天子親第其文上句下臚眾中問姓名衞兵掖至　龍墀前第一人獨班謝其二三人並班謝還就廊廡賦詩同年生已改眎矣蓋唱第之榮也　中興初三舍仍舊法校試再登優者官以承務郎職以學正錄　淳熙釐革猶用第二人例補授解褐之旦祭酒率博士以下序立新進士衣故褐徐出諸生中拜　敕崇化堂下還即笏綬與祭酒博士列拜堂上亦解褐之榮也自秀選俊造之論廢所謂進士者藝之末也雖累千萬人得之者猶藝也然而上之人固榮之貴之非以榮貴其人也皆以共明命而扶民極也詩曰古之人無斁譽髦斯士又曰令聞令望藹藹王多吉士髦之譽吉之聞望非科目之名也吾聞之千人之秀曰英萬人之英曰俊吾願吾䣊常以英者俊者自命勿徒以貴者榮者自喜也故併書之列於宰輔題名之右同日記咸淳三年葉夢鼎拜右丞相齋舍始創亭立碑前後記略同不俱載
立禮
環綠　　登津　　連奎
學錄喬夙記修齋今天子既新監學諸齋營建期副　上意無敢鹵莽
立禮處西偏地獨敝宜闢長括蒼余自諭三山鄭石領公帑自募工長賢知諭能遜厥成諭迺凝神靜慮晝夜規畫操丈尺忖豪氂指授匠者錢仰所給無增而工疑數倍向之塼者易以石向之壁者易以板窗塞者通渠淤者決位序廚湢開豁爽塏東窗後為航齋循欄接斯須身在百尺樓上湖山地湧圖畫天開一覽無際下則爐亭方廣周密橫斜疏影妙入生綃錦褥細氈鋪設左右摩光黟黑其澤可鑑夜坐燈燭交輝瓶爐香滿郁然潭府琴書詩酒之娛非移於宛轉蹁躚者所可比擬也況迺所賴而用若几案若牀第若食飲器皿靡不堅好又臺榭新成花木繁植齋旁舊有亭池築之益高綠竹環焉鑿之益深清泉冽焉池旁古柳披拂雲霧樓臺側畔楊花過正諸生春風得意秋也而立禮尢宜焉或者議其安富已甚非士之常嗟夫斯　天子之學也士幸而備數生員脩身厲行登巍科躋美仕異日得時行道勳塞宇宙與　國同休雖周公不能辤其富何必衡門之下頹簷舞月破牖吟風相與敘述無聊寒苦之狀然後為得耶余嘉長之賢諭之能共成厥功故為記其大略若夫事關　祖　宗積累之久　聖天子纂承之勤教養化育之仁備見於刱造之盛者其本末歲時自有名公鉅儒擅當代文筆者在余不敢僭　紹定三年十月
后土氏之神
廟在學之東南隅　端平二年爵通侯　賜廟額　淳祐六年再加封　贊書有曰相傳　中興名將其英靈未泯而肸蠁甚著蓋其故居也理或然歟自是遂明指神為岳忠武王　景定二年從監學之請超封王爵即其舊諡易武為
文　敕曰學以明人倫忠於君者百行之本武必有文備沒為神者千歲之英緬懷　中興名將之居陰相首善京師之地申以顯號揚其烈光太學土地忠顯廟神正顯昭德文忠英濟侯氣塞天地之閒身為社稷之衞有功不伐卓然禮樂謀帥之風之死靡他凜若春秋復讎之義此維與宅以赫厥靈遡其生之自來㩜爾士之忱籲冠帶不左衽者繄誰之力干羽在東序則遐想其人風化所關肸蠁如在僅疏侯爵未正王封況鄂國已極於隆名宜廟食增崇於命祀英烈言言可畏而仰以迄于今辟雍湯湯永觀厥成有相之道尚福茲土式勸為臣仍改廟額曰忠顯神之父母妻子下逮將佐皆有命秩華以徽號
史／地理／宋元方志叢刊／咸淳臨安志　宋潛說友　纂修／卷五十四／志三十九／官寺三／諸縣官廳(P.3831-2)
於潛縣
縣治在石柱峯之右　嘉定癸未火袞繡堂獨存寶慶丁亥令方熙重建亭榭池館依山占勝實為他邑之冠
思政齋
紫薇館
深明軒
月華扶春諸亭
袞繡堂在廳事東偏令邵文炳建為記會心樓在縣治東洪忠文公咨夔記
此君軒在縣齋洪忠文公咨夔記
記文袞繡堂隆興初元緝熙庶績考覈民庸宰邑有聲必加表厲作新吏治遠邇用勸潛故隸丹陽郡山溪深幽傲睨激射其俗儉而質其民勁而武殆不與澤國類既別而州廢而邑離合雖異而遺風餘習猶有存者吏立故常媮翫不理往往詭以遠陋迺今越在畿內聲教漸摩靡然興於禮義民視吏治良否皆默識而品第之故常難服而易化苟有以應所徯則相與愛敬而不忘金華葉公之來察里閭情偽銳於植立求有以稱塞明詔廳事東偏有堂深靜而虛明為退思之所融融萬理出而施之所以洗濯而鼓舞其民者蒸蒸無復苟且之意令行政孚流聲轉聞首被推擇不十年遂宰天下邑人夸詡以為昔所未有後公來者欲踐武增光而亦未能也袞衣繡裳室邇人遠之歎及茲未泯予家晉陵公嘗分符臨吾州頗識公橅
榘乃今獲承遺烈三十年之後顧當時所居之堂傾陊摧朽殆且壓焉於是剔蠹扶顛振而新之揭名袞繡不獨慰父老思戀卉木映帶軒廡欣榮改觀之態亦發越而形見焉夫運天下與治一邑事孰與侔而俱以宰稱均一子惠之道蓋非有二本源泉混混放乎四海細之所自也登茲堂而遐觀心存古人夢接千載能使民安其生物得其所薰陶至和追還醇風於以寫嗚弦之遺音歌袞繡之聲詩斯無愧矣雲臺丹青惟身榮之慕則非所敢知也異時名流斂所施以寄百里必有印予言者
會心樓潛負天目支峯石柱為縣治前繚鳳凰青山右峙岝崿三面騰躍駿拔多奇觀東山獨庳伏不稱疇昔嘗於門阿少左作近民樓以亢厥勢而地迫雜囂非宜火且十年矣今令荊谿張君本來公餘馮高周覽謂景岡觀泉辨陰陽而位置古人所重相攸眾樂園亭之列岫正枕東麓可駕庳以為崇屬時農隙買材賃力斥亭為重屋三閒飛跂縹緲脫氛𡏖而接雲氣扁㠯會心其下軒窗靚深仍列岫之舊名前二十步山碕斗立碕外八十許步灌莽叢葦爭長夷為圃以射北有靜涼亭環立鉅竹迺取徑於亭之東南涉圃級碕而升樓羣山奔奏一攬而有如主人由阼階肅賓及介相與揖遜醻酢於几席閒不譁不偪左右具宜邑勢隱然以尊非直為臨眺設也而卻紛領要疏滌此心之煩鬱以熙其民厥有助焉人心元體湛然太虛之涵萬象無主則物誘於外心往會境有主則理融於內境來會心定而明靜而所見物物皆春意斯得所會矣君起中興世家年壯而識老氣盛而志立其政以不擾為理以勤為功咳唾指顧几按冰雪而彈琴讀書於退食委蛇之頃泊如韋布坐以靜勝雲生前岑鳥嗁後塢往往忻然契所適是樓特寄焉爾其成也以　紹定辛卯臘月丙子越明年立春後五日
此君軒軒舊麗寂照精舍東坡以倅杭行縣為賦不可居無竹之詩隆興初徙於縣治袞繡堂之東　開禧閒嘗重建　寶慶初元避　上縑名令桐江方侯熙易以此君軒仍用坡詩晉王徽之語也君者有德位之尊稱自萬乘至子男百里之國皆稱君以
君名縣齋之竹其尊與君百里等然竹之君以德言百里之君以位言知君之所以為德則優於君百里矣易之震為旉為蕃鮮為蒼筤竹其於時為春春物之生旉而蕃鮮莫竹若孤根峭植不數歲被山而雲戴角繭栗曾幾崇朝已干霄而槊生意勃勃乎其不可禦故欲觀造物生生之德亦莫竹若也侯政成心休日與君對念吾民生齒之數能如君之蕃乎生養之具能如君之阜乎襁褓鞠育能如君日夜所息與沆瀣俱升黃髮婆娑能如君什伍相依少長相扶老歲月飽風霜而無蕉萃之色乎以君之生觀民之坐侯於此不徒名也吁人未哺吾不可以獨飫人方臞吾不可以獨腴對此大嚼奚心哉說詩者以意逆志可也
題名記洪忠文公撰　六飛都吳邑加重令加選題名昉於　隆興甲申續於　嘉泰癸亥前後著見者四十有二人石近燬　紹定戊子續記自見大夫始舊聞放失矣九華程君燾至精敏而峻絜大不弛綱細不漏目民隱吏慝蒐獵幾無遺治行舋舋逼前獻垂滿討諸故府合題名三為一以存往而詔來且追書唐及　國朝全盛時賢令十一人於首高山景行不以耳目所接為僅足也然著記未免於闕文遺風或得於慨想東晉虞府君嘗為吾長吏甚有遺愛志逸其名託錢武肅乾山濟安廟碑以傳邑自漢隸丹陽以來為令者知幾人傳者能幾否固幸其不傳臧而不幸不傳者可勝道耶夫士君子立於世豈以傳而為善不傳而遂已也未有為善而必其傳也亦未有善積而名不傳也其亦為所可傳勿為所不可傳而自幸於無傳也雖自幸於無傳而根窳相形其溢於邦之耆老俊秀牙頰閒者未嘗不並傳也書曰康之心顧乃德遠乃猷裕乃以民寧司民社者尚監茲哉
丞廳舊分縣圃刱建　淳熙四年丞婁機修尉李揆記　嘉泰中趙師傃遷於縣倉基重建胡衞記
記文李揆記廨宇之設所以嚴官守也丞廳跨邑之東餘百禩矣爽塏卓踔他無與並蕪辭累氣弌不歷於心耳居之甚宜且肅也名巒絕巘百里一矚好謀者不待駕而獲好詩者不待索而助好靖者修然好裕者熙然好達者軒然推是類以往率有得於中而感於外比夫側身扃影於湫隘囂塵之閒詎可同日語嘉禾婁公機達於權敏於事朅而佐茲邑予知其羽儀於天朝也匪伊或告之曰更之者匪也異而第俾我來者數數然無寧居何也公得無為後人計廢而復之為是習而循之為非矧古語有之公於是躡舊阯仍舊貫恐其勩於人侈於費也一切取具於已故其經始也邑人知之其畢役也邑人弗知之且榜其亭曰日哦抑循舊名也公之旨淵乎先是陳公念前此名氏弗克立命予誌其頓末余知其久必復始以微文見意然不知如是之亟也事洄泬而好還乃耳味未可為而為君子以為愎可為而不為君子以為固二者惟當時已矣他有可書此不復書此何以書書時也○胡衞記一縣之政毛舉萬端大者風俗保障小者獄訟簿書掌之於令貳之以丞所以參是非之權折諸至當必如家人伯季相視無閒斯可矣世衰道微良法美意百不一古位高而偪自韓退之已有此論如陳南仲於武功簡靖以輔其治逖視來者鮮矣令者令也令人於善也丞者承也承人以善也令不令則丞不承感發之機微而方寸大而治國平天下理歟勢歟潛舊為州規摹視他縣為壯獨丞舍更革不常因循寓縣圃前令王公際易於西隅囂塵湫隘不足以尊官守臨吏屬嘉禾婁公機以丞攝邑竟割縣圃太半為之距今三十載棟宇之植者撓矣軒戶之新者剝矣矧左據下瞰識者病之為令者憚於用度不思通變之宜為丞者挾建瓴之勢泥於喬木幽谷之遷皆枘鑿莫入地利不得其正求之人和宜有不可余知顛末之久朅來民社不敢自謂邾小正名為先浚儀趙君師傃適佐斯邑以情商搉欲使縣復舊貫丞獲美居迺相地於邑之南五十餘步役不及民山川協吉為堂二所廊廡森然自門軒至於庖湢莫不備廳治巋然視舊而僖將成趙君
代去盰江張君國均繼之張君江右名族茂於學業溫良之風不待即之知其為君子也視事踰月情好益親一日謂余曰今丞治輪奐新偉皆君之力而園池不足若我之游息何廳之東有餘地百畝君為我卒成之余迺鳩工度材剗夷荒蕪外列芳甸中蒔荷沼復建一堂鎮其景物前望山翁後負岝㟧華而深廣而麗與縣圃東齋相為頡頏皆一邑之領袖偶閱柳子厚集得述六職之語文與意會即取以名少北自階而升數十級植亭其上環以桂樹命曰淩寒用謝靈運詩兼山與桂而言也廳之西又闢一室松梅隱暎脩竹掀舉其名則舊其景則新謂丞之故嘗有日哦之扁今因之存古也三者之役費加於前往來之人類咤曰月所未覩蓋丞之輔於縣者必竭其智故縣之徇於丞者不遺於力侈其居者所以尊其官尊其官者所以使後人多樂就昔退之之記藍田也庭有老槐南牆竹千梃竹千梃宋脫竹字梃作挺以韓集校對二松吟哦其閒足以想崔斯立之高致然占位惟謹不敢略省負若丞哉今余與張君脫略邊幅政事必詢而又相從於園囿吟咏之樂視退之所記當有光焉丞廳畢成於乙丑之九月及子將代始克為之記○洪忠文公咨夔撰續題名記吳門葉君芑丞吾潛諸臺交薦其材垂滿過余以題名更端屬之記且曰官無庳崇職無簡繁事無易難惟敬則行居是官而罔其思非敬也居是官而出其思亦非敬也上不侵官以僭下不怠官以曠心止於事靡他其適如農有畔行無越思其斯為報事敬乎芑不佞何足以及此惟是常平義倉之賦受丁口力役之簡稽暨上官所以奔走使令之悉惟謹土膏脈奮凍解泉動出入阡陌程督坊瀦日與臺笠襏襫相爾汝過此不問也有堂述六面山而俯沼俯沼俯宋誤附以類聚校嘉卉美竹參伍布列暇時玩游鱗之溶曳聽幽吭之啁哳弄柔芳而坐密蔭以休其心負丞不負丞不敢知也余愛其言知敬於職業因筆而𢌿之石且告來者
主簿廳在縣治東南二十步　開禧中簿丘耒重建王日益記
記文開禧丙寅秋予來古潛閒過丞尉登述六高雅二堂見其庭廡峻整園池軒豁而壯之至過簿舍則陋不足以回旋怪而問焉曰前令胡君衞與同官輯和無閒均欲作新其居而前簿牽於陰陽拘忌不克承故視佗廨為獨陋越明年夏雨潦淫溢垣宇摧頹簿姑蘇丘君耒請更新之予以未暇辭而請愈力乃始輕材飭工貿並居民地而宏其規制隸事有庭燕居有寢吏舍庖湢前拱後揖且築堂於左仍舊扁以景覽偉麗倍蓰疇昔費給於節約之餘財而斂不及保伍工僦於游末之餘力而役不及田里簿器幹優茂以與予有先契俱避出納之嫌設局董以吏而躬不與始事以七月乙未訖事以九月戊寅媒成而落之簿舉酒屬予曰微長官不及此予曰不然寓圻邑官府非弘麗無以聳視瞻要必人和年豐乃克集事今邊塵未清潛不知有旱因其豐暇為之者為之者者宋誤老繡谷改令何力之有然吾徒居處寢食當知所自來叶乃心力圖濟斯民美哉輪奐庶無愧簿曰唯因勒諸石以告來者
尉司舊在縣南五十五步後遷縣南二里　開禧初尉萬逮重建令胡衞記
記文環百里而縣有令有尉尉之職不衡於令迺以武事佐令於理所以參相制也成周爵列惟五各世厥祚軍帥以卿天子命之嬴秦郡縣天下郡置都尉縣置尉與守若令峙文武相配大略舉焉顧慮亦遠矣漢仍秦舊縣置尉二人小則一人長安城中有四部尉邊有徼塞尉其制瘉備然材官騎士征調不古都試之法竟罷尉得職蓋寡晉隋閒縣正書佐令自辟置唐初沿而未改尉權日削不返厥初焉用牛刀若將浼吏吏能一冠畿邑當路輒謂宜自貶抑無獨出人右下弗抗厥任上弗隆厥予設官之旨豈其然哉為令若尉者儻弗克崇之後將安所稽乎余官於潛一時寮寀簪盍偉望四明萬逮及之實董尉職清敏強幹克振厥事盜賊屏息人無敓攘余以故得悉意字撫民龢吏肅政臻於成及是閒暇廉取嗇州以起百廢甓涂梁
溠利民之政罔弗舉則又將撤宇廨而新之惟嚴之分水湖之安吉宣之寧國其俗矯健不怗潛實與錯壤征鼓之節表防不肅騎卒之需廄庫不備不可以立武余心恧焉征官之廬貳政之宇既崇既飭鉤稽之所儆肅之司盍以序舉簿忌於興作而辭尉勸於程督而請於是即尉舊治瞤民之隙鳩工度材以植百礎人厚其傭役不憚勤物倍其售供不告病經始於三月乙亥落成於四月丙午儼堂皇以莅官邃複屋以退食榱桷楚楚階序翼翼有亭有館有庖有湢門廡軒敞廉隅峻直偉岸雄壓蓋十倍其昔習武之區仍彼舊貫峙於右方櫜弓之府閱士之場甫略亦備其燕休之堂扁曰梅隱慕子真之清節也其際賓之塾扁曰高雅景象先之逸躅也取李太白清風佐鳴琴之語命其樓取杜子美風吹錦繡香之語命其亭而高雅之東有室曰容膝則又陶靖節之所著也各有所志可以逆知垣墉既崇丹艧既施諏龜戒吉式正厥宇風采焜煌人用改觀當此之時豈特尉有以自尉亦足以尉百姓之心矣事已尉過余有請曰願以其實登諸紀載來者將有考焉余弗克辭則摭尉事始末記之且相與言曰使為令者弗擅而通為尉者弗抗而敏種德以扶柔立威以戢暴則雖天下可運於掌豈特一邑而已哉遂書以𢌿之俾勒諸石
監稅廳在南門外
史／地理／宋元方志叢刊／咸淳臨安志　宋潛說友　纂修／卷七十九／志六十四／自錢塘門路由北山至九里松／菩提院(P.4075-1)
自錢塘門路由北山至九里松
菩提院
太平興國二年錢惟演建名惠嚴七年改賜今額　建炎閒燬先是寺僧募良工孔仁謙作大悲像千手錯出不能盡布夕夢沙門語曰何不分形於寶燄之上如其言而像成迨　乾道僧彬僧彬淳祐志僧善彬再以命工亦難之有媼在旁道之至淨池像忽現水面工悟工悟工宋損以淳祐志校而媼已失矣乃創閣妥焉　寶慶三年
恭聖仁烈皇太后賜錢重建殿　淳祐六年重建千佛閣舊有堂二曰南漪迎薰軒五曰澄心涵碧𣰽毺玉壺披顥今皆不存
題詠東坡南漪堂杜鵑花詩南漪杜鵑天下無披香殿上紅𣰽毺鶴林兵火真一夢不歸聞苑歸西湖○周紫芝菩提小軒晚晴詩杭潁雌雄本自殊淡妝濃抹是吳妹滿傾漲玉千鐘酒來看鎔銀百頃湖白鳥去邊山潑黛綠蒲疏處雨跳珠不知能事王摩詰皃得西山落照無
九曲法濟院
乾德元年錢氏建舊名觀音　治平二年改賜今額燬於　建炎創於　紹興己未有明軒爽軒今不存
妙因院
元係慈光菴　淳熙六年移請今額
九曲寶嚴院
紹定三年移請今額
大昭慶寺
乾德五年錢氏建舊名菩提　太平興國七年改賜今額　太平興國三年建戒壇　天禧中圓淨大師刱白蓮社有堂二曰綠野曰白蓮軒二曰碧玉曰四觀古刻有白蓮堂詩蓮社詩文殊頌入社詩真悟律師真悟律師淳祐志真悟律師錢唐人名允堪卒於本寺行業記菩提寺記菩提寺記淳祐志嘉禾陳舜俞撰皆燬於火　南渡初以其地為策選鋒軍教場惟存戒壇數閒而已自　嘉定至　寶慶初漸復舊觀
記文孫運使何撰白蓮社記達人之大觀也經非紙上詎假乎貝葉之文佛在心中寧勞乎旃檀之像而情由化革識乃悟新非言語無以證四禪非相好無以示三昧鴻漸性海假乎筌罤西湖者餘杭之勝遊淨行者華嚴之妙品境與心契人將法俱浮圖省常結社於此舉白蓮以諭其潔依止水以方其清棟梁飛動乎溪光雲木參差乎山翠追道安之故事則我在　聖朝躡惠遠之遺蹤則彼無公輔爾乃鏤香為玉毫之狀灑血繕金口之文八十高僧一千大眾受持正覺勸導迷途故參預蘇貳卿序之於前今承旨宋尚書碑之於後仍貽麗句以贊真宗輝映士林蔚為唱首於是乎鈞台上列宥密近臣文昌名卿玉署玉署署以淳祐志補後府署同內相瑣闥夕拜諫垣大夫綸闥舍人卿寺少列郎曹應宿仙館和鉛曲臺禮樂之司延閤著述之士殿省春坊之俊幕府縣道之英凡若干人莫不閒發好辭演成盛事摘錦布繡乎堂上合璧連珠於牖閒峽路運使史館丁刑部頃歲將命甌閩息肩鄉里復又寫
二林之幽勝集羣彥之歌詩作為冠篇鼎峙蘭若雖梁蕭載出裴休復生一字千金無以增損況何況何何宋橅糊以淳祐志校之固陋乎今所敘者始以樞機大臣臺閣名士聞法隨喜之歲月寄詩入社之後先辨其官班列彼名氏至夫義利交戰道勝者為至人愛惡相攻德成者為君子若乃混韋布乎公袞等林泉於市朝身在廟堂心在江海以王謝之名位慕宗雷之風猷者則有相國河內向公貳卿長城錢公在密地日參政太原王公夕拜東平昌公在綸閣日密諫潁川陳公度支安定梁公任省倅日尚書琅琊王公夕拜清河張公在餘杭日侍讀學士東平呂公任司諫日工部侍郎致仕沛國朱公在翰林日大諫始平馮公任翊善日紫微郎趙郡李公安定梁公洪農梁公在史館日故鄧帥隴西李公在祕閣日故副樞廣平宋公在翰林日故閣老太原王公在揚州日皆文為國華望作人傑仰止師行發為聲詩麗句披沙孰謂布金之地英辭潤石鬱為羣玉之山大矣哉朝野歡娛車書混一禪扉接影將府署以爭輝魚梵交音與頌聲而閒作常公定力堅固有自誠而明之心法性圓通有為善最樂之論欲使人修淨行家習淨名覩相起慈悲之緣披文生利益之意轉置熱惱之眾延集清涼之鄉足以發揮後來啟迪先覺住第一義諦入不二法門豈徒誇陽春白雲之辭衒螭首龜趺之作翬飛鳥企壯兜率之齋宮鳳跋龍拏書竺乾之梵夾而已　咸平四年常公遠自淛水來乎姑蘇旅寓半年以碑陰為請且就他山之石將刊不朽之名何廁儒家流領太史氏受承旨尚書之顧三讀為榮忝武功參預之知九原未報丁刑部言揚事舉既接科名心照神交實由道契依經作傳敢萌左氏之辭相質披文但愧陸機之說與我同志無多誚焉
題詠陳文惠公詩湖邊山影裏靜景與僧分一榻坐臨水片心閒對雲樹寒樹寒樹以淳祐志補時落葉鷗散忽成羣莫問紅塵事林閒肯暫聞○王元之昭慶寺華嚴社夢幻吾身是偶然勞生四十又三年任誇西掖吟紅藥何似東林種白蓮入定雪龕燈焰直講經講經講宋橅糊以淳祐志校霜殿磬聲圓謫官不得餘杭郡空寄高僧結社結社社宋橅糊以淳祐志校篇
金牛護法院
天福五年錢氏建　治平二年改今額
相嚴院
天福七年錢氏建舊為十三閒樓石佛院　治平二年改賜今額　淳祐三年重建舊有冠勝軒
大石佛院
陸羽武林山記云自錢塘門至秦皇纜船石俗名西石頭　宣和中僧思淨就石鐫成大佛半身　淳祐七年趙安撫與𥲅重修舊有二尊殿臨湖就石琢二佛今在私圃中與院相近
保叔塔崇壽院
開寶元年錢氏建　治平中改賜今額西湖北山盡處標以浮圖浙江中流望之最為聳出在湖山閒與雷峰塔相應僧永保建故名保叔塔舊又有應天塔極樂菴落星石在焉有屏峰院記封山記石刻今不存
金輪梵天院
顯德元年錢氏建舊名金輪　治平二年改賜今額有巾子峰在寺後形如巾幘
兜率寺
顯德二年錢氏建　宣和初燬以其地為副將廨舍有僧思淨俗姓喻善畫彌陀悟筆法之妙世號喻彌陀就多寶山劖石為彌勒像至七年聖相成因移請兜率舊額為寺
多寶院
開運元年錢氏建舊名寶積　治平二年改今額舊有綠陰堂綠陰堂陰淳祐志蔭
普安院
乾德中錢氏建普安院乾德中錢氏建淳祐志顯德四年吳越王建舊為安吳塔院　治平二年改今額
治平寺
建炎初僧法聰始建錦塢菴　紹興二十一年移今額寺有閣三閒面揖孤山扁曰煙雲四壁舊畫古賢像今尚存一壁李鄴侯白文公趙清獻張忠定范文正蘇文忠諸像東數步有巨石父老云即巾子山
太傅平章賈魏公舊游題名天台賈似道笠澤陸叡新安汪儀鳳永嘉沈厚潘方楊應華周之德曹元發黃德方陳淳祖以　嘉熙戊戌元日登治平序拜煙雲閣上期而不至者鄭泌安劉翁孟寅趙希𩇕曹良朋曹邍
題詠徐逸晝眠治平寺詩頻年游覽不暫寘野艇往來無水程雨休最好是鷗浴風靜更清聞鶴聲酒家新熟欠前帳僧榻借眠餘宿醒崧高泰華未挂眼鬢影蕭颯難為情
上智果院
開運元年錢氏建　元祐中守蘇文忠公重建法堂有題梁元祐五年歲次庚午二月辛卯朔二十五日乙卯元祐五年歲次庚午二月辛卯朔二十五日乙卯按宋史本紀是年二月丁酉朔二十五日是辛酉志誤上梁　慶元三年韓松刻曰東坡先生翰墨無不載於碑刻惟智果院法堂脊記獨未入石因命工摹勒以永其傳今堂上有閣迺以真蹟置之梁脊焉有參寥泉僧道潛號參寥子初住智果會者十六人用圓覺經以大圓覺為我伽藍身心安居平等性智分韻賦詩東坡得心字　景定四年充　皇孫鎮安寧武軍節度使開府儀同三司沖善廣王欑所
題詠東坡心字韻詩漲水返舊壑飛雲思故岑念君忘家客亦有懷歸心三閒得幽寂數步藏清深攢金盧橘塢散火楊梅林茶筍盡禪味松杉真法音雲崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築歲晚解我簪○參寥子以字韻詩泰山屹天下四海同仰止我公命世英突兀等於是胷中廓秋漢廓秋漢廓以參寥集補皎絕微雲滓當年事危言軒冕如脫屣立貴知我希寧慙不吾以風雲果再符六翮排空起一昨厭承明抗章求迤邐餘杭古雄藩比屋富生齒立談政即成興不負山水雍容敦末契敦末契敦以集補訪我頑且鄙大旆輝松門禽猿亦驚喜森森門下士左右粲珠履使君道德姿圭角非所恃軟語如春風薰然著桃李今朝真勝事千載足遺美安得筆如椽磨崖為公紀　又卜居智果方外以詩見寄次韻奉酬偶來湖上緝衡門桐長修柯竹有孫引策每從佳處去望雲橋下是西村　青燈殘篆夜寥寥門外秋風振葦蕭慚愧高人能見憶為余西望立溪橋
壽星院
在葛嶺天福八年建有寒碧軒此君軒觀臺即今江湖
偉觀盃泉東坡皆有詩按坡公荅陳師仲書云在杭州嘗游壽星院入門便悟曾到能言其院後堂殿山石處故詩中嘗有前生已到之語諸詩皆有石刻寺有坡公祠
題詠東坡寒碧軒詩清風肅肅搖窗扉窗前修竹一尺圍紛紛蒼雪落夏簟冉冉綠霧沾人衣日高山蟬抱葉響人靜翠羽穿林飛道人絕粒對寒碧為問鶴骨何緣肥僕在黃州偶思壽星竹軒作此詩今錄以遺通悟師元祐五年十一月東坡居士書　此君軒詩臥聽謖謖碎龍鱗俯看蒼蒼立玉身一舸鴟夷江海去尚餘君子六千人　觀臺詩三界無所住一臺聊自寧塵勞付白骨寂照起黃庭殘磬風中嫋殘磬風中嫋磬宋夢嫋宋溺淳祐志同以蘇集校孤燈雪後青須防戲童子投礫犯清泠　盃泉詩石眼盃泉舉世無要知盃渡是工夫可憐狡獪維摩老戲取江湖入鉢盂　又次韻周長官壽星院同餞魯少卿琉璃百頃水仙家風靜平湖響釣車寂歷疏松攲晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇○晁之道詠之壽星寺詩石磴插青雲禪宮入渺冥歸雲侵客座流水亂松聲天近月逾白竹多山更青從來丘壑志不獨付孫登
寶雲寺
乾德二年錢氏建舊名千光王寺　雍熙二年改今額　寶慶閒為　皇弟邳王欑所舊志有寶雲菴清軒月窟澄心閣南隱堂妙思堂雲巢皆不存古刻有寺記妙思堂詩遊寶雲寺詩古跡有靈泉井寶雲茶錦塢初陽臺
題詠東坡和唐彥猷詩并序云游寶雲寺得唐彥猷為杭州日送客舟中手書一絕句云山雨
霏微不滿空畫船來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇微雨感歎前事因和其韻作兩首送之且歸其書唐氏書唐氏三字宋橅糊以蘇集校二妙凋零筆法空忽驚雲海戲羣鴻清詩不敢私囊篋人道黃門有父風出處榮枯一笑空十年社燕與秋鴻誰知白首長河路還臥當時送客風　又次韻僧仲殊雪中游西湖寶雲樓閣鬧千門林靜初無一鳥喧閉戶莫教風掃地卷簾疑有月臨軒水光瀲灩猶浮碧山色空濛已斂昏乞得湯休奇絕句始知鹽絮是陳言
瑪瑙寶勝寺
開運三年錢氏建　治平二年改賜今額寺舊在孤山　紹興二十二年以其地為延祥觀而徙寺於葛嶺之東　紹定六年刱高僧閣　淳祐八年趙安撫與𥲅重建舊寺有法慧禪師智圓墓今遷塔於寺之後山圓自號中庸子臨寂作詩自悼
題詠中庸子自悼詩云平生宗禪亦宗儒竭慮研精四體枯莫待歸全歸全全淳祐志泉寂無語始知諸法本來無蕭蕭墓後千竿竹鬱鬱墳前一樹一樹樹以淳祐志補下松樹同松此處不須兄弟哭自然相對起悲風莫談生滅與無生謾把心神與物爭陶器一藏松樹下綠苔芳草自縱橫皆刻於重建塔亭○太博陳俞詩云雨霽佛屋明苔逕深曲折樹搖樹搖樹以成化志補下刻樹松樹同高露驚草密暗泉咽前林忽清磬煙燈遠欲滅寄謝塵中人與君從此別　又雨後過瑪瑙寺云借屋傍精廬無事數來往披草通泉流刻樹記筍長微風四山落小立領松響詎名息諸緣暫喜脫塵網　又重遊云覺聞浴鼓聲眾戢我徐赴石槽石槽槽宋誤糟繡谷改溫泉涌赤腳躡雲霧振衣新筍林岸幩古松樹脫然得輕安水因本無悟　又午睡瑪瑙起赴壽星浴云達人心鏡明直道略委折重來犬不驚到家蟬聲咽君吟有造化我唱無生滅法界即大都山川幾回別
禪宗院
唐德宗朝郡人吳元卿為六宮使弃官參鳥窠鳥窠窠宋誤巢以淳祐志校禪師建菴建菴淳祐志建一枝菴修道即會通禪師也開運三年錢氏建院元額招賢　治平二年改今額有蒙泉東坡書　紹興十四年葬魏婉儀於法堂二十二年安奉
欽宗皇帝祔廟埋主　寶祐三年重建法堂
詩頌樂天紫楊花詩并序云招賢寺有山花一株無人知名色紫氣香芳麗可愛頗類仙種因以紫楊花名之詩云何年植向仙壇上早晚移栽到梵家雖在人閒人不識與君名作紫楊花
寶嚴院
後唐天成二年錢氏建舊名垂雲　治平二年改今額　元豐中僧清順作垂雲亭又有借竹軒秦少游曾宿此軒夢天女以維摩求讚　淳祐三年
理宗皇帝賜僧智光
御書晦菴二字續建佛閣賜
御書無量福海四字
題詠陳古靈賦垂雲亭小亭巉絕出雲閒萬象升沈不得閒莫怪詩翁頭白早時來向此寫湖山○東坡詩云江山雖有餘亭榭著難穩登臨不得要萬象各偃蹇惜哉垂雲亭此地得何晚天功爭向背詩眼巧增損路窮朱欄出山破石壁很海門浸坤軸湖尾抱雲巘蔥蔥城郭麗淡淡煙村遠紛紛烏鵲去一一漁樵返雄觀快新獲微景收昔遁道人真古人嘯詠慕嵇阮空齋臥蒲褐芒屨每自梱天憐詩人窮乞與供詩本我詩久不作荒澀旋鋤墾旋鉏墾旋鉏墾　旋以蘇集補從君覓佳句咀嚼廢朝飯　又臥病彌月垂雲花開順闍黎以詩見招次韻荅之曰道人心似水不礙照花妍燕坐春強半清陰月屢遷平生平生　蔫病　散仙六字宋橅糊以集校
無起滅一念有陳鮮嫋嫋風枝舉離離日萼蔫病平生　蔫病　散仙六字宋橅糊以集校吟終少味老醉不成顛何必遨頭出湖中有散仙平生　蔫病　散仙六字宋橅糊以集校　又怡然以垂雲新茶見餉報以大龍團仍戲云妙供來香積珍烹具太官揀芽分雀舌賜茗出龍團曉日雲菴暖春風玉殿玉殿玉集浴寒聊將試道眼莫作兩般看
定業院
唐元和元年刺史裴常棣建鳥窠禪師開山按舊志有環峰堂襲夢軒鳥窠道林禪師塔銘唐白舍人鳥窠禪師問荅頌今並不存古跡有石甑山君子泉　淳祐四年趙安撫與𥲅始造鳥窠禪師塔亭
報恩院
開寶七年錢氏建舊名報先在孤山　治平二年改今額有六一泉東坡庵蘇公於六一泉後鑿嚴為室名曰東坡庵　紹興二十一年以其地為延祥觀徙定業院側
嘉熙四年安欑　德國公主
題詠東坡尋臻闍黎遂泛小舟至勤師院二首云白髮長嫌歲月侵病眸兼怕酒盃深南屏老宿閒相過東閣郎君懶重尋試碾露芽烹白雲休拈休拈拈宋誤粘淳祐志同以集校霜蘂嚼黃金扁舟又截平湖去欲訪孤山支道林　湖上青山翠作堆蔥蔥鬱鬱氣佳哉笙歌叢裏抽身出雲水光中洗眼來白足赤髭迎我笑拒霜黃菊為誰開明年桑苧煎茶處憶著衰翁首重回　又云軒軒青田鶴鬱鬱在樊籠既為物所縻遂與吾輩同今來始謝去萬事一笑空新詩如洗出不受外垢蒙清風入齒牙出語如風松霜髭茁病骨飢坐聽午鐘非詩能窮人窮者詩乃工此語信不妄吾聞諸醉翁
廣化院
在北山舊在孤山天嘉元年建名永福　大中祥符改今額有白公竹閣柏堂水鑑堂涵輝亭淩雲閣金沙井辟支佛骨塔陳文帝天嘉元年有天竺僧持辟支佛頷骨舍利至杭遂於孤山建永福寺立塔會昌之難歸於郡庫大中之後僧方簡建廣化寺奉迎佛骨於塔永福慧琳和尚塔　紹興閒改刱四聖觀徙今處　紹定閒守袁同知韶重建竹閣　淳祐六年趙安撫與𥲅建白公祠堂於閣後餘其孤山
記文鄭丞相清之撰白公竹閣記竹閣白公樂天之遺蹟也按唐史及長慶集樂天以中書舍人出守杭暇日有宿竹閣詩此竹閣之始見也又按東坡集白公竹閣在孤山廣化寺與柏堂鄰此竹閣之所在也東坡至杭嘗為賦詩有古寺無人竹滿軒之句此閣至我　朝而猶存也　六飛南渡　紹興閒以孤山為四聖觀有　旨令守臣遷竹閣與寺於北山此竹閣遷徙之大略也天府雄劇曩以能政稱者猶百適是懼閣廢不治漫弗訾省今京尹戶部尚書袁公韶填拊清暇援其舊以請　廟朝悅從之畀以成材亟就規度眡昔倍蓰此竹閣之既圮而復建也先是　上美公治行冠壓後前隆以職秩而久其任歲更三閏吏肅民和服習其威惠勸趨其唯諾凡所營繕落成而後人知之修仆植僵徧於四竟西湖最章章焉頃既裒此邦之先賢廬以層㝢討其軼闕碣而贊之祠而祝之三賢之堂水僊之宮左右映發清標獨韻衣被　輦下神州奧區山加秀而水增明矣公猶欿然搜攬幽邃網羅放失而竹閣之建與寺俱新鏡清流屏翠巘晨光夕霏千態萬貌撫物興懷樂天如可作也公方以碩才用世助熙庶績則表賢厲俗首善始於京師是不可以無紀公不鄙謂清之俾繹樂天所以繫邦人之思者壽之於石清之既輯顛末於前復為之言曰召南之棠峴首之碑白
之渠預之橋惠也人思之宜也若子陵釣石鄴侯書堂庾於樓陶於菊寓也人思之何也賢者所至其游居憩笑之所人必錮而留之有甚於肖形履武者不然章華虒祁之麗偉阿房驪宮之雄勝闔闢陰陽吞吐日月既埃滅而無餘樂天之閣墁以白雲黼以淥淨被以清風與煙颿漁屋相為隱見直南柯一息爾乃數百年而復顯樂天文章氣節固昭然莫掩者杭之多秀民也詎能人誦其詩戶觀其傳而一談樂天奕奕若前日事斷碑瘴墨流落野亭荒寺閒過者徘徊顧瞻雖蜑夫胡賈亦摩挱歎息而去樂天涖是邦獨治湖治湖湖宋誤潮以淳祐志校浚井見於紀載非有大功捍大患而人愛之如此吾是以知竹閣之賢於靈光也方其自放於寬閒之境幅巾短簟逍遙事外吟肩茶吻視圭爵幾於齊物我泯智故智故故宋橅糊以淳祐志校豈自知人閒世有樂天者況閣乎噫古今之變多矣陵谷之屢遷人物之數化廢興代謝相禪於無窮而賢者之名終不磨滅是必有以致之後之登斯閣也挹香山之高風思京尹之雅德富相須不朽云
題詠黃宜山題竹閣移自孤山占北山荒涼老屋萬琅玕櫻桃楊柳空花夢千古清風滿閣寒
玉泉淨空院
在豆腐橋南齊建元中靈悟大師曇超開山卓菴講經演法詳見玉泉及富陽靈巖山天福三年始建寺名淨空院　淳祐十一年
理宗皇帝賜　御書玉泉淨空之院六字　咸淳三年　太傅平章賈魏公捐錢重修五年　省剳撥賜官田三百畝有奇
記文周棟撰開山尊者記錢唐靈苑山屹立西湖之北舊無所聞南齊建元末靈悟大師卓菴演經龍君遠來聽法又為師撫掌出泉若珠林勝跡記若高僧傳僧史具於沙門載籍者四富春二
志臨安新志見於府縣紀述者三其說大概不殊此事實所由始也寺建於晉天福三年始名淨空　今天子賜　御書　敕額加賜玉泉二字師舊稱南齊尊者　嘉定始賜今號嘉應公即發泉龍君也　淳祐始賜今封廟額　嘉泰初賜靈泉　嘉定改賜仁惠　嘉熙又改賜神運此爵號次第也　淳祐戊申　內出金錢增屋二十楹於是靈悟有祠堂龍王有像殿守僧更易不常規制隨圮府尹趙公與𥲅極力外護奏仍甲乙住持之舊儀曹為之符下公府寺無常產淳祐庚戌始撥賜官田若干町此寺計大略也　政和閒有　旨與上竺同免科需今俱為　御前雨暘祈禱第一所惟上方時有錫賚他無所仰焉師夙具道器為天人師禪定累日不起入山獨處虎兕循伏循伏馴避改循宋大明中奉詔往遼東宏讚禪道始游靈苑說法有老人來聽請曰我龍也世居富春鹿山昆弟五人我為長去冬邑民鑿山陶甓侵我室廬羣龍怒而不雨今累月矣諸弟不從吾言願師一往化之師謂此菴亦無水汝能致之乎老人撫掌而泉出今寺西南有泉擊聲如珠纍纍而涌上瀦為前後二沼是也大旱不縮鉅浸不溢魚數百尾泳其中空明可鑒毛髮師將行龍夢感富春官吏其來迎也不約而同師離靈苑雨隨注至觀山結壇浮舟而雨霶洽龍為師建菴靈巖而峻不能陟化為白馬載師以登今石上馬跡巖沼蜴蜥之類存焉其後又以鉢覆小龍五百禜旱則有功詳見富春志其新志則內翰程公珌為宰時重修筆也臨安新志近被　旨修纂嘗經　乙覽信而有證又何疑焉嗚呼靈矣哉師道尊千古名亙一時孤潔之操慈憫之心處則猛獸衞其禪寂出則教道闡於異域其可紀者諒不止靈苑春江二事世殊人遠編簡僅僅如此重可歎也然錢唐自南齊距今身榮利而名堙沒者皆是湖山何幸白衣人士顯於石晉之天福靈悟大師肇於南齊之建元雖功德有隱顯命數有差等然皆儲祥衍慶遂與天地　國家相為終始是可以力勝哉堯水湯旱盛世不能無師應現感物於數百年之先若預知　帝王之興於此肇啟聖跡以俟　有德粵自　駐蹕扣必契合不爽圭黍其與獨善而忘世者有閒矣世徒以水旱神龍所職而不知聞經聽法釋嗔為善感其不能感
者師也師以德嘉應以功美矣或曰師往富春既雨矣志言羣龍為之建菴不言師還則疑已去此矣是不然方其來靈苑也初何心於富春哉及嘉應勤勤懇懇請命苟存心於澤物不得辭也靈苑之菴師手築也靈巖之菴龍所為也又況神明之隩百靈庀職其亦知所先後矣世之有志而未獲伸者何可勝數使嘉應徒懷閔雨之廑不遇師無以諭羣龍以霈一時之澤師不得泉亦未必為富春之行理數適相符而相感蓋有不期而然不期而然期宋誤祈繡谷改者矣不則富春自一雨後未聞明詔再褒其功淨空邇日效靈非一事　聖君錫命嘉惠非一端而謂其去而不返也可乎師之有始有卒惟石室祖琇知之通論謂邑宰將具舟迎師遁還靈苑信矣今　聖德休明天順人信疇功之典度越前古五風十雨擊壞歌康使人莫名其功至是而後知師與嘉應之心顧不韙歟棟丙辰秋始識寺僧了圓圓剛介有志士也念師功德散在紀錄未有會粹之者慮其久而磨滅而不傳也勤以為請及往來山閒知師之事尢詳嘗聞至治之世四靈在囿諸福之物畢至然固有是事也近營稾未就夢若與師接可無言乎師諱曇超清河人來靈苑時諸書皆以為南齊之建元僧史若以為宋孝武之大明此於是乎從其眾者
顯明院
廣順二年吳越孟謙建舊名興福保清　大中祥符元年改今額舊志有鑑空閣綠淨堂今廢　紹興初為太傅儀王仲湜欑所
題詠東坡和黃秀才鑒空閣詩明月本自明無心孰為境挂空如水鑑寫此山河影我觀大瀛海巨浸與天並九州居其閒無異蛇盤鏡空水兩無質相照但耿耿妄云桂兔蟇俗說皆可屏我游鑒空閣缺月正淒冷黃子寒無衣對月句愈警借君方諸淚一沐管城穎誰言小叢林清絕冠五嶺
褒忠衍福院
元係智果觀音院　嘉定十四年　旨撥充岳忠武王功德院仍以褒忠衍福禪寺為額
永寧崇福院
元係內侍陳源花園獻　重華宮為小隱　御園壽皇聖帝撥賜貴妃張氏為墳寺　紹熙元年賜充功德院改今額　淳祐元年　旨專一崇奉
孝宗皇帝神御寺前有澗曰雙峯又曰金沙　淳祐五年趙安撫與𥲅築小新隄僧道圓即寺前建茶湯亭
資國院
乾德三年孫贊明捨宅建元名報國　治平三年改今名　咸淳五年安撫潛說友重修贊明今為履泰鄉土神錢氏封為履泰將軍
淨嚴廣報院
內侍董仲永建　紹興二十九年奏請充香火院改賜今額
榮先資福院
鄭節使邦美香火院　紹熙壬子請今額
慈聖院
乾祐元年錢氏建舊名慈雲　治平二年改今額
中興後安欑潘貴妃李賢妃有聖水池
靈峯院
開運元年錢氏建舊名鷲峯　治平二年改今額舊有容碧軒不存
妙智院
開寶四年太尉張公建舊額報國觀音院　治平二年改今額
萬安院
天福七年錢氏建舊名清化永安　治平二年改今額
普向院
開運元年錢氏建　紹興中殿帥楊存中請移建於山北鮑家田青枝塢專充殿司諸軍瘞所令僧主其香火
記文王中書希呂撰　紹興十六年　朝廷以西湖之陰隙地三百弓為殿前司十三軍之塋地創立精舍為之薦拔之所遷南蕩之廢寺曰普向者榜其上從故帥太傅楊王存中之請也　乾道八年住持僧法千言茲寺之建諸軍之士生死蒙福獨其主帥之屢更敷陳之不時州縣之不相謀故　賜額闕焉深恐歷日罙久疑信相半本末之不克備無以新眾視示來世　朝廷德意殆成虛美是誠不可緩者敢以為請今殿帥節使王公友直即以其事　聞於是有　旨賜以愍忠資福普向之額法千既以　敕牒刊之堅珉矣又筆其大槩使來請文希呂與千同時杖策而南者義不
可辭昔先王之治天下其紀綱法度所以維持天下者甚設若其政理則不過曰本諸人情而已人情莫不好生則為之養生之道人情莫不惡死則為之送死之道是故生者遂其生死者得其死而無怨恨不滿之心孟軻氏以養生送死無憾為王道之始揚雄氏亦以病者養死者藏為為政者之思此之謂也自兵民始分日尋干戈若齊之誄宏父衞之殤童汪衞之殤童汪童汪是魯非衞秦之封殽屍晉之收死傷見於傳記班班可考惟唐太宗既定天下立佛寺十六所以福死士卹典之有寺當自此始然驅無辜之民置之必死之地雖假手像教以資冥報甚非先王養生送死之意矣　本朝　聖聖相繼寢兵措刑著為　家法今和戎有年邊塵不驚六軍之士安居而飽食優游以生死而且賜之葬地守以僧舍錫以美名恩深漏泉德施罔極三代以來　本朝而止耳夫禮尚往來事有施報施而不報往而不來者世無是理也將有入是寺讀是文者灼然知聖人廣大之德而潛有以發其忠孝慷慨之心以篤於施報往來之義異日摧城陷陣立非常之功以上報非常之恩者必有其人矣其辭曰天生眾民作之君師淮君代天職其撫綏於衣其寒載食爾飢生養死藏惟君之為於赫我　宋始終以仁　二聖嗣於理新之又新孰民而兵盛時是逢不戰不征天涵地容有名有糧錢帛既豐不幸而死又終其終耽耽北山古佛所廬喬木巉天下列幽墟鐘鼓朝昏梵唄淩虛死者可作揆安其居大哉天之德　二聖配之　二聖之德惟天似之小臣業儒文以識之尚俾來者知寺之始基
資德院
紹興二十三年慕容貴妃葬建為墳寺賜今額
圓明崇福禪寺
淳熙八年內侍霍汝弼請為香火院賜今額
佛光福壽院
元係小菴移請今額　嘉定十七年佛光法師如
坦請為塔院
恭聖仁烈皇太后賜錢重建仍撥賜山田
寧宗皇帝御書桂堂二字扁之丈室
西峯淨嚴院
在駞巘嶺下吳越王建今為　皇叔祖感義郡王功德院
大明院
天福三年吳越王建舊名永寧　治平二年改今額
普濟院
嘉定十一年僧永隆建移請今額
南資聖院忠報院
初名長壽菴續充　德壽宮張和國墳改賜和國菴　慶元六年移請今額
三藏塔院
紹興初三藏法師法道在城建千佛閣寺是為子院法師之塔在焉
崇親資福院
在九里松奉張淑妃香火
崇壽院
在九里松
天申萬壽圓覺院天申萬壽圓覺院申宋橅糊以洪武志校
舊為修證了義法師塔院　紹興初　旨重建圓覺院
高宗皇帝御書寺額歸雲堂扁及三昧正受四大字閣扁
壽皇聖帝賜　御書圓覺經及　御書聖製詩二首見　　御製門
兩朝皆　臨幸有　御座　御榻
理宗皇帝御書清涼涼淳祐志靜覺地四大字為方丈扁又有御書千字文碑及蘇文忠書華嚴破地獄偈碑
題詠吳寶謨鋼詩二首梵室香飄隔竹聞壁閒肆筆爛奎文山深翠輦經行處猶臥從龍數點雲　地偏境靜人無事雨後風柔物可情山烏定知琴意好倚花渾不作春聲
時思薦福寺
在九里松石人嶺下為
憲聖慈烈太皇太后家墳寺
高宗皇帝御書時思薦福之寺及觀音心經一卷
太皇太后聖駕一再　臨幸　御書金剛經題其後云比緣重建天竺時思薦福寺寶塔既成敬書此經寘於塔中永以為鎮所集功德用祝
光堯壽聖憲天體道性仁誠德經武緯文太上皇帝聖壽無疆
今上皇帝壽歷延鴻又
恭聖仁烈皇后誌云恭覩
憲聖慈烈皇后所書金剛般若波羅蜜經仰見毗贊之暇留神翰墨遵奉佛果宜其克享高壽石本藏諸天竺靈山寺臣妾追慕　聖意欲為印造以結善緣所刊之石立於塔院屋壁不佳未便於印造抑亦譾薄慮或擊損由是摹勒別石敬廣其傳所集洪因仰薦
聖神上品受樂仍及　皇圖永固教乘興隆俯及嫡兄綿延壽考寺有宜對亭通雲亭雙珠亭
題詠靖逸葉紹翁云講罷閒來立矮攔袈裟衣薄翠光寒請師莫起雲屏想只作當年面壁看○北山杜汝能詩云□知□知知上注廟諱淳祐志空一格當是懸字山不厭高處更營亭對面開詩景當空列畫屏藥生香草異蓋結古松靈見說師齋暇時來此讀經
隆親永福院
在靈隱寺西充隨　龍溫國夫人成氏香火院
慶元六年賜今額
明惠院
開運二年建舊名定慧　治平二年改今額見充
吳越國忠懿王并賢德順睦孫妃功德院
普圓院
天福二年吳越王建舊名資嚴　大中祥符元年改今額古跡有石筍白砂泉鄴公菴熙寧元年諫議大夫祖無擇出守於杭愛石筍之勝僧雲知喻公之意結草為菴取公封國以為名雲知有歌
趙清獻公題名南陽公趙抃致政之十日同東堂法雲景德三禪師上天竺講主淨師遊鄴公菴洎羣峯韜光菴抵暮記此　元豐己未仲春二十三日壬戌
題詠僧雲知鄴公菴歌云呼猿澗西藏石筍丹桂蒼松達鷲嶺幾年陳跡絕纖埃一旦佳名出清景山家時喜來五馬相攜款曲空嵓下遂許誅茅結小菴異日功成伴瀟灑菴成可以資靜觀目前直見江湖寬鄴公政簡每頻到試茶笑傲浮雲端物外似忘軒冕貴此中深得林泉意野人陪著病維摩游息自同方丈地芳猷從此流千載且得而今光勝槩○趙循道宿普圓寺二首芒鞵侵曉踏青霜九里松陰引興長雲霧淺深山變態風煙舒卷水晶光千嵓寒月籠疏薄一笛西風度渺茫短艇不來人意懶誰知搔首正相望　仙中鶴氅與雲輕晚出嵓梯最上層復復隴頭歸去雁陰陰松下遠來僧風吹寒水光成疊木落重巒碧有稜行到湖邊歸興盡畫橋臨水與誰凭
北資聖院
天福二年吳越王建舊名大明　大中祥符元年改賜今額
保寧院
天福三年吳越王建舊額保安無量壽院　治平二年改今額
法安院
在靈隱寺西天福三年吳越王建舊額廣嚴唐長慶中有詩僧結菴於院之西自號韜光常與樂天倡和　大中祥符元年改今額　乾道九年充咸安郡王士銖功德院
趙清獻公題名元豐二年己未二月十二日壬戌元豐二年己未二月十二日壬戌按宋史是年三月庚午朔二月十二日是辛亥非壬戌壬戌乃二十三日見上普圓院題名資政殿大學士太子少師南陽郡公趙抃閱道謁韜光菴主佑光
蘇文忠公題名蘇軾張璹楊傑王喻　元祐五年二月二日同游韜光
題詠白侍郎長慶四年正旦請韜光齋云白屋炊香飯葷羶不入家濾泉澄葛粉洗手摘藤花青芥除黃葉紅薑帶紫芽命師相伴食齋罷一甌茶○韜光不赴云山僧野性好林泉每向巖阿倚石眠不解栽松陪玉勒誰能引水種金蓮白雲乍可來青嶂明月難教下碧天城市不能飛錫去恐妨鶯囀翠樓前○僧如璧如琳訪淵公不值詩云紫蕨伸拳筍破梢楊花飛盡綠陰交道人開戶不知處黃栗留鳴鵲在巢○興化黃順之云瘦藤拄到古韜光分得山僧半榻涼幽鳥一聲春夢斷溼雲漠漠護殘香○楊蟠詩寂寞菴前草春深鹿自耕老僧垂白髮山下不知名○郭功甫詩逢人寂無語結草自棲禪但見巖花笑厖眉不記年
慶安院
在行春橋南元係水陸菴　嘉定十五年充麥嶺旌德顯慶寺廨院
顯慈集慶教寺
在九里松　淳祐十年創賜貴妃閻氏充香火院
錫今額寺扁殿閣亭堂諸處皆
理宗皇帝御書規制瑰傑金碧照暎為湖山寺宇之冠
史／地理／宋元方志叢刊／咸淳臨安志　宋潛說友　纂修／卷八十五／志七十／寺觀十一／寺院三(P.4144-2)
咸淳臨安志卷之八十五
寺觀十一
寺院
新城縣
華藏禪院
在縣西二里　天聖十年賜額
興教禪院
在縣南三十里地名夏妃舊為興福院長興二年建　治平二年改今額
多福禪院
在縣西七十里地名青牛嶺舊為寶福院同光三年建　　　　年改今額
昌國院
在華藏院之側舊為福安院乾祐五年建　大中祥符元年改今額為　聖節祝壽道場寺有烏伊軒
題詠許廣淵題詩軒開環列萬峰青門對烏伊遂榜名千室樓臺凭檻盡一溪烟水捲簾明爐烟晨起迷雲色松韻時來雜梵聲峻極祇宜長閉戶柰何持鉢入東城
多福院
在縣治東舊為淥新院景福二年建　治平二年
改今額為　國忌薦嚴道場寺有杜公井唐大順閒淮南楊氏遣兵圍城城中乏水兵民穿井及石深百尺餘不得泉杜公稜至誠請之泉立至以此城得不陷遂目為杜公井云
題詠邑令許仲蔚詩云德地見圖牒神機發杜稜寇圍炎甚火壺渴冽於冰古邑桑田換雲源鑑面澄如今風月夕煮茗詫山僧
護國院
在縣治東北舊為羅漢院　開寶二年建　大中祥符元年改今額為延壽道場
延壽院
在縣西一里舊為興福保壽院廣順三年建　治平二年改今額
廣福院
在昌國院之側舊為水陸院乾化二年建　大中祥符元年改今額有僧閣
題詠許廣淵題詩溪光山色照天晴開豁襟懷遠眼明每日風清生竹韻有時雨過沸灘聲夷猶水上漁舟逸奮迅簷前燕翼輕珍重老僧無箇事坐觀羣動競經營
興善寺
在縣西三里舊為龍華寺上元二年建　大中祥符元年改今額有觀音像水旱禱必應有碧玉軒軒前有木犀絕圓正可愛
題詠江東羅願題木犀云老照軒前翠已空卻驚嘉樹巧玲瓏幽芬自出禪枝外圓相長標法窟中過客莫辭三宿戀道人已費十年工要須共結團欒坐賞盡清秋面面風
寧國院
在縣南七里青巒山晉郭文舉嘗隱於此邑人祠之有禱必應又相與建佛宇於祠之旁隆安五年賜額曰碧流咸通中重建門枕小池吳越王更為碧沼　大中祥符元年改今額有白蓮堂妙樂堂定軒碧沼軒
題詠方千詩深僻孤高無四鄰白雲明月自相親海中日出山先曉世上寒輕谷未春窗逼野谿聞鶴唳林通村徑見樵人此時惟有雷居士不厭籃輿來去頻○牛仙客詩步步穿蘿入徑幽柏高松老幾人游花開花落非僧事自有清風對碧流○潘聞詩五峰高插雲居勝覽景留題趣味長碧樹葉陰山骨潤白蓮花馥水池香鶴尋巢徑松千蓋僧臥溪流石一牀閒裏不知西日西日日各鈔月盧改此詩逍遙集不載落馬蹄歸去帶斜陽○杜荀鶴題碧沼詩山半一山寺野人秋日登就中偏愛石獨上最高層有果猿搖樹無齋鴿伴僧儒門日多事到此復何能○裴極詩一沼光涵四座寒夕陽回首更凭欄憑師早把香蓮種他日期來結社看○杜稜詩石骨生泉冷流來澗沼湄幽禽鳴竹砌游客步階陲滃鬱杉松碧陰稠烟靄緇古風吟不足嗟恨老蒼髭○許廣淵詩寺結寺結結淳祐志構志避改千峰上門通一徑幽靜心無物亂清耳有泉流樓閣先知曉園林預覺秋因君題秀句卻省昔年游○邑令徐評詩岑寂千山曲縈紆一逕微樓臺青嶂合窗戶亂雲飛野色侵僧衲池光射客衣偶來修吏隱到此益忘機
寶勝院
在縣西七里舊為漁池院天寶十載建相傳為唐
人放生之所內有洞下通桐江葛仙翁煉丹於此池寺即其所棲之山也　大中祥符元年賜今額有葛仙翁煉丹井放生池
題詠許廣淵題煉丹井云葛公高隱處鑿井碧山前煉就長生藥空餘白乳泉鼎藏今去水氣吐舊成烟〔古老云古有一鼎藏於井中其上常有祥烟後為人取之矣〕午夜風雷作人疑羽珮旋○題放生池云天寶當年寺魚池此日存溪移古岸腳殿壓舊山根月照霜鐘遠風開霧閣昏網羅雖廢禁和氣滿乾坤○令許仲蔚云唐家舊佛祠樓閣影參差魚散不知處水流無斷時山光朝暮變人事古今移惟有好生德恩波尚滿池
壽聖院
在縣南三里舊為賢名院　皇祐三年建　治平二年改今額
惠濟院
在縣南八里舊為靈泉院乾化五年建　治平二年改今額
慶恩院
在縣南十五里舊為報恩院　建隆元年建　治平二年改今額
總持院
在縣北十里地名貝山舊為永慶院乾祐元年建　治平二年改今額
法惠院
在縣北二十五里舊為太平院乾祐二年建　大中祥符元年改今額
淨名院
在縣北二十五里舊為白雲菴開運三年建　治平二年改今額
題詠許廣淵題杖錫窮危頂茅菴構白雲構白雲構以淳祐志補軒窗半峰出鐘磬別山聞海月曉同色爐烟晝雜薰莫教深靜處思慮落塵氛
資聖院
在縣西北十五里舊為寶安院開運四年建　大中祥符二年改今額寺有停雲軒
勝因院
在縣西二十里舊為棲心菴　大觀閒邑人徐贇建　政和四年賜今額
安隱院
在縣西三十里舊為龍門院乾祐元年建　大中祥符元年改今額
淨嚴院
在縣西南三十五里舊為隱居院大同元年建　治平二年改今額
寶乘寺
在縣西十八里舊為靈遠寺上元二年建初梓州刺史羅石朔掘地得銅鑄佛像二并鐘載之以歸一旦失鐘與像所在而新城人獲之於野因建寺焉新登鄉有佛嶺事由此會昌閒廢大中十三年復建為聖像寺吳越王迎其像入城　大中祥符元年改今額有妙香堂深靜堂鑑軒綠竹軒分秀軒寺後有蛻龍洞濯龍池噓雲亭刺史白居易贈休糧開士巨川上人詩
題詠白樂天贈休糧巨川上人詩三十餘年坐對山只將無事化人閒齋時往往聞鐘笑一食何如不食閒○參寥子留題茲山嵯峨冠天下一徑縈雲行兩舍始窮始窮始各鈔誤所以參寥集校絕頂見招提碧閣丹樓屹如畫門前池水滀蜿蜒座上風雷驚晝夜峨眉五臺誇壯觀品目真冥此為亞偉哉南禪非世人非世人世各鈔誤古以集校開荒闢翳初椎輪寥寥相望三百載廢興一一難具陳丹丘大士大士士各鈔誤夫以集校來鼓舞氣象煥發重增新投金投金投各鈔誤授以集校輸贐走南北法雨徧被無涯津虛堂選勝得佳趣隆簷危棟成逡巡窗外洞達舒兩目異景錯出羅蓁蓁朝雲夜月常萬頃寒光炯炯如鎔銀堂中隱几人何似湛若玉兔垂秋旻榜名圓鏡示來客庶使方寸無緇磷
三學院
在縣北十五里郭文舉舍宅為之舊名靈輝大同二年建改為靈耀　治平二年賜今額有仰高堂
題詠晁無咎詩步月尋溪過佛齋溪邊石蘚溼芒鞵虛窗獨臥聽松竹半夜一山風雨來○邑
令王杸詩精藍本是真人宅疊嶂今名釋子山綠樹不妨丹鶴下白雲長伴野僧閒扶風木任秋蟬蔭積雨庭多石蘚斑儒客坐來除俗態暮鐘飛出望歸還○祖世英詩洞庭西門天下奇烟巒百轉槃青𤫚金堂玉室白雲鎖中有仙客閒棲遲〔以上事見晉書〕方睛秀骨郭文舉孤劍青鞵出巖戶朅來此地訪禪翁共掃松花談太古拏龍忽駕升天行西歸隻履埋巖坰聲㳅影□影□影下注廟諱遽如許故山唯有松風清道師懷古興不淺堂宇橫陳迎翠巘悠悠遐想山阿人水帶雲衣猶在眼涼颸五月吹浮埃蕉旗竹篲搖空階我來箕踞發長嘯月光飛射雲樓開寸心浩蕩逸天外欲去復住聊徘徊永懷西山五色藥服之羽化登蓬萊
慈照院
在縣西五十一里舊為昕慈院大同元年建　治平二年改今額有石壁扁曰雲洲
記文鄭丞相清之作石壁雲洲記曰韓潮州生平詆佛海上從大顛語藩拔級夷曠然忘儒墨畦徑蘇端明文章風局軒豁宇宙至錢唐逢辯才師意所領會如印印泥二公龍騫鳳翥未易迫近乃獨於邂逅之蹔棄其所挾待釋子以莫逆交則知五經之外六合之表別自有人也余夏杪來自成均寓龍丘萬君舉之室一日逋暑相與尋並山佛廬遂至所謂慈照寺者有龐眉老衲肅客入西至石壁下丈室中修簷蔽日曲池橫前風蒲水漪意熊蕭爽小定毛髮灑淅如窮秋露曉坐水邊籬落閒執熱快濯未暇別語余與君舉據胡牀熟寢既而黑雲壓浮屠上雨四面至師笑曰寒暑一變可起矣余竦然異之試叩其意橫貫直騖援引旁午纚纚可聽少焉雨霽月影移數弓暮鐘東西起對語未倦俗累暑氛洒然俱失余始知有世外味為之留再宿而歸師臨分戲余曰來暑去涼何以報我余周視其身如焦穀石女無一可以荅師之意者請以子墨客卿助作佛事因取退之家彼吳洲雲之句扁其室曰雲洲而紀其顛末韓蘇方神游八極安知不閒至人閒乎苟見余文以為非是
則大顛辯才可并按也亦以發千載之一笑云時嘉定丙子閏七月也
題詠鄭丞相贈雲洲老師詩嘉定丙子斗插申秋灰出管纔半旬我來適值蒸暑節燭龍吐燄扶桑濱炎官流汗走躑躅金烏啄火焚空旻溼雲擁岫呼不出火雲糊天挂赫日腦脂蓋眼壯士眠誰挽天河洗蒸鬱友人萬君家龍丘追涼共作招提游入門指點到丈室中有石壁清且幽半月泓澄鎖寒綠氣象淒切涵清秋凜然便覺肌骨爽恍疑石罅蟠蛟虬老師宴坐圓覺場一笑對客雙胡牀雀芽新試蠏眼湯未到舌本先生涼懸河懸河懸以淳祐志補倒流揮玉麈果然驚出蛟龍舞須臾霧裹浮圖尖地墨天昏作風雨吻端造化轉寒燠約束商羊上天去雲開月明眾峰出指向巖前石應語歸來為乏瓊瑤報清夢安排幾番到池角土花生碧草逗曉簷前乾鵲噪我承佛敕為行詞可拜雲洲老師號
普薰院
在縣西五十里舊為香積院同光二年建　治平二年改今額
普向院
在縣西五十里普向院在縣西五十里淳祐志五十五里下多寶塔作六十里舊為迴源院正明四年建　治平二年改今額寺有多寶佛塔
記文知貴池縣周燾撰多寶佛塔記道潛書記曰杭州南新普向院僧月言少喜技巧得刻雕三昧稍長為僧鍵其智不得發　元祐二年春三月始造木塔於院之西偏而成於四年冬十月既成龍井辯才法師為全書法華經龍女偈置塔之中而塔以閣覆之塔之終始悉出於言手而工無與焉蓋言之初嘗謂院之有浮屠猶人之眉目不可一日去之而南新地小院且無塔欲為之而未能一日歎曰昔多寶佛於法華會中地湧寶塔為一大事而昧者徒知為佛神通能出示現而不知夫一耳目口鼻之妙能使百千萬億具足成就發揚之巧者未嘗異也佛以地湧而吾以手化以為
非幻則兩俱不實以為幻出則本出非幻乃相地擇木而經營之運斤風旋迎刃中繩袖手睥睨四旁無人而人不能測其意於是舍其樸而與人游焉起居周旋雍容有餘而未嘗以語曉人故雖其徒有不知者閱兩歲有贏月而塔出矣其崇三十有四赤為層七趾廣六赤重甍累瓦枅櫨柢梧錯出交映蹲獸寶網飛仙搖鐸出入上下如動如響中為佛菩薩如其教意其下為海須彌山魚龍神鬼出於海中皆塗以金彩眩奪人目然後觀者知言之塔磅礴於胸中也久矣平居休佚調伏悅樂則發而出之為佛菩薩悲愍之相勇猛不退剛決難制則為鬼神威武之變涕唾濡溼住不動之地涕唾濡溼住不動之地成化志涕唾濡溼化為波濤不定之水沈寂堅忍化為安住不動之地欣榮慕樂之意見於葩華飛搖之閒心算交錯會於起伏盤糾之勢高廣大小光祥開闔一應於言之頻伸欠呿之中而人不知也後之至者款戶而入形不自名而人能名之千變萬狀安徐決驟怳惚如神而適與意會佛菩薩鬼神一出而所謂言則亦不能自得也佛菩薩鬼神一出而所謂言則亦不能自得也成化志佛菩薩鬼神一出而所謂言者不可得知矣使求於言則亦不能自知也按此記潛仍淳祐志舊多脫文成化志所載未知所木嗚呼亦庶幾佛之所謂善巧者歟非耶言與塔子皆未嘗接而參寥師為予道之其本末如此且求予記云元祐八年二月一日
資聖院
在縣西北三十五里舊為大安院清泰元年建　天聖七年改今額
寶林院
在縣西四十里舊為上林院中和閒建　治平二年改今額
瑞相院
在縣西七十里舊為靈瑞院同光二年建　治平二年改今額
正覺院
在縣西六十里舊為龍門院　建隆元年建　治平二年改今額
明寂院
在縣西七十里舊為靈巖院　乾德四年建　治平二年改今額
集福院
在縣西五十里舊為福春院廣順二年建　治平二年改今額
普照院
在縣東北十五里舊為普光院天福七年建　治平二年改今額
題詠許廣淵留題云亂峰環合處中見古精廬萬事盡不到數僧閒有餘嶺雲時聚散松竹晝清虛自辨一泉後多來長者車○邑令李淛云青山遶屋藍光重流水衝堦碧蘚滋獨坐午窗誰晤語鷓鴣聲裏竹陰移
崇恩報福院
在縣南二十里　紹興五年改今額崇恩報福院　改今額額各鈔誤院以淳祐志校
妙慈院以下係尼寺
在護國院之北舊為北禪院大中三年建　治平二年改今額
梵嚴院
在縣西六十五里舊為建興院天成三年建　治平二年改今額
寶相院
在縣西七十五里舊為石佛院天成五年建　治平二年改今額
持戒院
在縣西六十里舊為淨名院　建隆三年建　治平二年改今額
清修院
在縣西四十里舊為淨安院天福八年建　治平二年改今額
法門寺
在縣南十五里望仙村舊名淨土咸通十一年建元係空惠尼寺在花浦因水泛坍江遂移今地　祥符元年改今額
通靈塔
在縣北二里祥禽鄉地名官塘口塔後即靈休靈祐廟
多寶塔
在縣西六十里南新鄉地名回源即普向院也亦名金塔
史／地理／宋元方志叢刊／至元嘉禾志　元單慶　修　徐碩　纂／卷二十二／碑碣七(P.4575-2)
嘉禾志卷第二十二
碑碣七
嘉興縣
嘉興縣學記
縣有學古黨庠遺意也禮記曰古之教者家有塾黨有庠術有序夫五百家為黨黨下於遂或者猶後世所謂縣乎秦始分郡縣至漢縣邑有校經師唐上中下縣有博士皆是官也我朝縣學始於慶歷弟子員更定於熙寧主其事者簿若丞官未專置理宗皇帝三十九載始詔天下悉差主學於是薄海內外皆夫子宮牆矣檇李甲右扶風附庸邑曰嘉興學久廢其址更為郡社壝士藏修無所校官至虛設令尹資中張君汴喟然歎曰設庠序以化於邑尚矣今朝以主學命官名具而實泯令獨不愧子衿詩乎迺亟請於邦君本心文公公曰興學吾志也曷敢不如請令迺相攸西城廢館白於郡而址焉邦君命之則出帑佐費鳩僝功大尹高墅潛公聞之喜撥緡為助經始於咸淳五年八月明年正月告成禮殿嶪峨公堂翼嚴齋序環向門廡庖舍靡不整備其前則河流縈帶據浪泄上京之源觀光利賓眭步津要多士之藻思蓋
與桃柳俱新也先是學有田寄諸泮宮未復令曰均之養士奪彼予此非吾志也迺捐邑圭租畝百漕郡又撥鹿苑廢寺兩次田地凡若干畝為繼粟地邑民士復爭以田租來助郡侯嘉之悉與蠲賦稅免縣役菁菁莪沚仁養沛然是可以教思無窮矣嗚呼邑以嘉興名而學之廢獨久廢興之數天乎哉令守屬也而分師帥之責橐籥天理機籟人心蓋有興起之先務焉然而鮮道義之味者不能興困囂倥之塵者不暇興能矣暇矣而為之長者請焉而不聽聽焉而勿力孰主張是孰隆施是又烏可興今令君以詩禮名家邦伯以道德文章為時望化民成俗之志節合而桴應幾年廢闕之大事一旦粲然復興之天邪人邪抑學興矣魚魚雅雅來游其閒豈徒弄筆以為邀利達計興仁遜以範其趨興禮樂以陶其養使嘉魚之賢由此蒸罩於亨嘉之世則於師帥作興之初意庶乎其無負矣邑人屬記歲月以寓祠石室像益州之心於是乎書宣教郎宗學博士兼福王府教授梅應發記
真如教院法堂記
壬辰歲夏四月有僧清辯踵門來告曰清辯秀州真
如草堂僧也真如故有講堂庳狹不足以休學者清辯與同術惠宗治而新之今高顯矣願得子之文刻諸石以諗來者光謝曰光文不足以辱石刻加平生不習佛書不知所以云者師其請諸他人曰他人清辯所不敢請也故維子之歸而子又何辭光固辭不獲乃言曰師之為是堂也其志何如曰清辯之為是堂也屬堂中之人而告之曰二三子苟能究明吾佛之書為人講解者吾且南鄉坐而師之審或不能則將取於四方之能者皆伏謝不能然後相率抵精嚴寺迎沙門道歡而師之又屬其徒而告之曰凡我二三子肇自今以及於後相與協力同志堂圮則扶之師闕則補之以至於金石可敝山淵可平而講肄之聲不可絕也光曰師之志則美矣抑光雖不習佛書亦嘗剽聞佛之為人矣夫佛蓋西域之賢者其為人也清儉而寡欲慈惠而愛物故衣敝補之衣食蔬糲之食巖居野處出妻屏子所以自奉甚約而憚於煩人也雖草木蟲魚不敢妄殺葢欲與物並生而不相害也凡此之道皆以涓潔其身不為物累葢中國於陵子仲焦先之徒近之矣夫聖人之德周賢者之德偏周者無不覆而末流之人猶未免弃本而背原況
其偏者乎故後世之為佛書者日遠而日訛莫不侈大其師之言而附益之以淫怪誣罔之辭以駭俗人而取世資厚自封殖不知厭極故一衣之費或百金不若綺紈之為愈也一飯之直或萬錢不若膾炙之為省也高堂巨室以自奉養□佛之志豈如是哉天下事佛者莫不然而吳人為甚師之為是堂將以明佛之道也是必深思於本原而勿放蕩於末流則治斯堂之為益也豈其細哉皇祐四年館閣校勘同知太常禮院司馬光記
真如教院華嚴閣記
嘉興之南門外數里所有精舍曰真如湖光塔影映帶搖蕩絕無俗塵合是佛境繫船其下登臨靜深傑閣在巔俯瞰荒忽至其棟宇精密化樂天宮之幻成步履安平堅牢地神之擎載金碧晃耀位置森然晨香夕鐙霧橫星燦信一方之殊勝也閣距地凡幾□□□布丈六金身繪像併其旁之西方聖人者二如懸度然每歲之春有般若社會少長咸集以數千計念誦佛號隱雷盤旋皆茲閣之所覆也匪假神運可想人力戒月之志勤矣予勸農真如所謂戒月者其主僧也面目巉巖宜有強幹故人黃君安止交遊餘
二十年昨得之於武昌去載再見於都城今來此則戒月囑其求予記黃固佳士月亦非庸庸緇徒矣真如為賢首十方教院唐至德時號至德院本朝大中祥符閒改賜今名□偕之言云然寺有題名石刻建中靖國之初郡守領客自資聖禪院過真如烹茶賢首教院則其閒固鼎峙也真如繼是當以閣夸傳過嘉興而問僧坊之盛願梯雲者誰不勇往寺自紹興閒有僧用智者草草重蓋於兵火之餘號智華嚴今戒月自淳熙二年為主席遂有意建華嚴閣心不退轉迄臻於成凡五閒闊六丈二尺高六丈五尺深四丈九尺他如廬舍那殿十六觀堂及僧之居處一新之至其具體有不可闕者總為屋四十八閒戒月謂未嘗持疏登人門特以講說所得襯施不為己有摶塗塞海始若茫然聚毛成裘久乃見效為費約十萬四千餘緡寺無常產戒月又辦田歲可收米三百斛今之仰食其香積者已百五十餘人月不為誑眾眼具知予不溢美隨喜涉筆嘉定壬申八月旦日朝散郎權知嘉興軍府兼管勸農公事商逸卿記
真如寶塔記
中土自摩騰竺法蘭以經來華人固知有經也菩提
達摩以法來華人固知有法也阿育王於佛滅度後一日之中造浮圖八萬四千此西方殊勝事華人未之知也逮吳赤烏二年康僧會擁錫至建業大帝使求佛舍利既得之即為造塔自是浮圖始建於中土而吳中特盛焉隋唐以來名山勝地表剎相望赤珠夜明毫光晝現四種八種三意六意瓶沙發願窣堵正名眾生不見心不見身者如闇而迷仰觀斗極無感不應無應不神所謂塔廟莊嚴始徧於四維上下矣檇李為郡實今輔藩皋陸四周平夷洞達宜有標植用鎮陬隅雉堞離方真如般若薌雲覆地華雨彌空嘉祐壬寅歲有法師自南者嘗建仁王護國般若寶塔善導眾生修崇梵福宣和庚子逆寇兆亂焚蕩無遺僅存地宮冶銀塔像佛牙舍利光彩如新歷年既多因循廢墜今比邱上首智炬夜夢觀音大士有所告語於是猛勇精進捐財施力復有長者檀波羅眾舍己愛樂無量數計共成佛事鳩工於淳熙十年仲冬二十九日落成於慶元三年孟冬之六日雲壁八面絢爛淩空露盤七層巍峩出地東際滄海曶爽光明西瞻都畿佳氣蔥鬱南極於越濤江轟豗北頫吳會太湖汗漫介日月之閒出雲雨之上十通大用
三界無邊統萬有於微茫視億載於晷刻猗歟偉哉誠迦維之妙利羣生之指南也作是語已有一居士長跪問言昔聞如來談法華於鷲峯時有七寶塔湧出現前其中發大音聲又休胥國道合尸羅於指端出浮圖十層有僧執鑪蓋旋繞而行以此較彼孰真孰幻夫萬法生滅孰非妄幻幻身既妄物物非真作如是觀名無為法不取於法無得而修法固無為相有真實現前三昧如邱山高福不唐捐亦復如是如來方便提引眾生勤力修行成就幻力空即是色道不虛行出世階梯故應頂禮是歲陽生後五日奉議郎新知紹興府上虞縣主管勸農公事賜緋魚袋永嘉鮑義叔記
東塔廣福教院記
嘉禾郡之東偏距關五里而遙有廣福賢首教院幽闃僻左居無囂塵僕記少時偕伯仲氏肄業於斯比竹茨草之室不支風雨魚鼓罷響齋廚弗充並院西南桐界之內僅有廢塔二級餘悉神林鬼冢蛇虺所孕育汙萊不食多歷年所僕既長立宦學飄零二十年閒家居官居足跡未始一踵舊游也側聆里閈士女話謂是院旬歲典剎得人輪奐日新龍象雲集強
僕往臨視之至則寂然法師清雅肅客而入外敞三門金篆高揭天魔鎮守萬法之要關也門內即塔院露盤匝地風鈴韻天羣迷之標指也塔院直北建大悲寶閣浮空百尺俯瞰日星清淨之目毋陀之臂具足妙相普現聲聞正覺之道場也獻殿八楹枕閣前軒鑿池引流芙蕖自然可以建齋行道燒香散花精於佛寺之宇也閣後飛橋跨空過華嚴堂高廣宏曠金碧璀璨猊座巍峨荃廡周繞敷演聖言之所也堂後輦土為臺以建上方燕安身心瓶錫是寄東闢一軒軒外鉅竹千挺扶疏晝陰人天尊仰之所也廊廡臂伸齋房指列窗牖虛明巾單整潔諸教比邱體用雙修之地也西則有大天龍背負踴起輪藏在焉東則有香積妙供苾蒭芬芳庫司在焉以至綱統之寮伊蒲之舍澡滌之室溷湢之軒莫不崇深壯麗甲乙於諸山其他小物細故動欲垂示久遠未嘗苟且僕既周遊觀覽乃慨歎而謂雅曰昔黃太史有毀中民百家之產而成一屋奪農夫十口之飯而飯一僧之語況受供於日中託宿於林下續禪牀以斷薪繞飢腹以三篾皆師宗門之故事也向者敗屋數區不猶愈乎雅炷香合爪言曰毗盧遮那宮殿樓閣光徧十
方無所分別一彈指頃三昧現前詎與夫人閒世經紀究度規畫主辦然後成就者之比哉是剎故基墝埆庳陋狸鼠庭除蝸蚓几席誠不可與一朝夕雜處也況欲闡揚宗風安集徒侶其可耶茲地爽塏高明故命工撤取之凡棟楹梁桷蓋瓦級塼之具皆長者自為布金舍已愛樂無所靳惜領徒以來檀信施入悉助其費不銖黍留故能奮其憊於創殘摧敗之餘而無厲民駭眾之舉適歲旱澇此方貧弱不自存者厚以役直使食其力俱知心競不敢告勞亦我大雄氏慈憫方便之一也居士以斯言為信其為證明之僕曰有是哉汝佛如來嘗示不誑語之戒僕儻未信而言於心有負故摭實以為之記師崑山人也純直簡古於華嚴宗旨川流電激學者坐夏無慮千指是豈特能繕弊支傾而已哉慶元庚申二月己未日承議郎新僉書江陰軍判官廳公事賜緋魚袋永嘉鮑義叔記
東塔置田度僧記
吾鄉州近城有教院曰賢首住持僧曰清雅院久傾圮風披雨沐僅支數椽雅不堪陋捐施金一新之寶殿雕楹繡楣鏤楶次舍甲乙步櫩周流叢林規橅色
色差備囏勤經始至矣又念歲入無銖粒寸產僧供不贍苦行相與精進佛事不祝髮受戒以繁其徒祖印不傳無以善後於是置常住田置度僧局吾鄉州人往來習聞其概不審孰何一旦書來乞記反覆顛末信其言尤詳曰清雅入院更十有八夏極力苦心辦緣為鐘魚主省帖舊以嫡枝差次住持不容異派旁睨雖吾祖師浮雲太空受十方施主無所執著吾去就非所計第院故貧陋僅苟全非如名山大禪林施厚力豐可易置如傳舍院事一失主盟焚修不虔苴漏不補私所有以自膏潤輕去迭來則日就淪落故往年尚書郎王使君慨念之復理前語丁寧申曉刻之堅珉以為表經先是有持僧牒一道不著姓氏欲以佐工役費清雅不敢私轉以受吾徒則施狹院固貧自若因出意合千人各持緡錢千焚香探籌以取之以其為求田根蘖或相繼出力助施得租糧以斛計者幾四百就以先所有鮑氏諸家田米歲二百餘斛歸度僧局籍淨人氏名鱗以高下持帖為據知事僧掌之給先出局者披度禮本院為師有贏金勿擅支與以濟私用不幸有亡歿則以次繼承取米十斛為送終費院閒有儉凶或公私百費弗得造為名
色耗用現隱不償設有是許持據與所刊碑鳴之有司以請凡度僧局之贏金儲以增田足十年則盡歸公以給僧供惟所用此清雅所為規式示山門俾遵守者如此幸為清雅書之機憮然曰自金仙氏入中土老氏與吾儒之教鼎峙吾儒常貶釋氏謂其馮虛洸洋無所考詰引繩批根麾使不得近吾於中常持衡焉世變日久澆詭日滋吾聖人語不及怪不以幻異示人而後釋氏禍福之說行蓋為權以濟經之所不及指異而歸同要使人遷善遠罪而已見不必偏況人居天地閒孰不喜生惡死釋氏獨以寂滅為樂覺觀湛然不種愛根不淪慾海其事為甚難世人重財纖嗇倍力為巧市費則爭分銖飢丐在側靳一錢不與而精舍山立棊置備極莊嚴朱碧煥爛率借資於人以廣其費傾郡邑有餘貲者不命而獻力不祈而薦貨輪運輻集色無留難其致此必有道彼釋氏納輕皆其徒致之無一切世閒苦樂愛欲締歡喜緣宜無毫髮固恡心而或者蝸旋繭裹用財自衞一鉢一衣之儲植豐矜隆甚至割眾施利以肥己是謂無遠識者清雅則以大慧自奮孤立一意視所居院如世之欲持其家者務使經久悠遠囊橐無遺餘不顧
也豈為釋者難之世蓋亦鮮矣機與雅相習知自官中都譽言日聞每傾駭浮慕恨不即聳瞻磬折佛龕僧鐙一道故舊為笑樂因其有請於是乎書歲次甲子仲夏初吉中奉大夫行祕書省著作郎兼領資善堂小學教授兼權駕部郎官婁機記
本覺禪院記
本覺禪院創自李唐迨今數百載中更兵火巋然如魯靈光之獨存剎以古故尊我朝熙寧閒命蜀僧文長老來此主禪席蘇文忠公三過門而三賦詩地以人故勝寺距城西南不一舍平疇迥野一水環抱層樓傑閣渺立於蒼煙白葦之中闃然有山林氣象亦檇李之奇觀也惟廩入素薄歲上熟猶不足以給眾率應緣助之嘉熙庚子旱魃為虐有司勸糴幾徧國中寺亦竭力以應自是饘粥弗給緇徒星散異時主首數更坐席曾不待煖叢林規矩蕩不復存過者惜之淳祐辛亥太監趙公與訔來守是邦禮請三塔宗遠遷住茲山始至相其所旁穿上漏四壁蕭然如逃人家遠老願力宏深推所以理三塔者理斯寺爰以明年春稍募眾力排蓬藋輦糞壤補垣牆之闕嘗為人所徑者以杜往來治煬竈鑄巨鑊斂薪米闢一堂
以聚其徒然後庀工鳩材葺重門步廊法堂方丈為屋八十楹蓋覆而塗塈之又明年鼎新長生庫廬捐衣鉢所有以營子本之入始甃荷池復蓮界舊觀舟楫之敝且漏者補之墁之器具之垢且闕者飾之完之凡齋鼓鐘魚禪牀單席靡不畢備又明年展闢僧堂增高加大上架重屋旁建眾寮為西廡十與東序稱扁其堂曰大圓覺海寮曰妙心於以合羣僧之焚誦與行僮之侍使者虛明軒豁若幻成也嗚呼難矣哉余嘗慨近世大禪剎號稱領袖往往視如傳舍占一席於偏廡以苟朝夕顧視橐中貲聚足以易善地望豐報而心猿氣馬已坐馳於南北東西數千里之外以故鐘鼓不鳴□□蓋障不蔽風雨金仙梵帝樓觀丹青之飾塵煙晦蒙脫粟藜莧之供無以繼在在皆然也遠老攻苦食淡銖積寸累不以一毫私其身勤勞三載起廢而一新之凡昔所有者皆具所無者始有之可謂能矣今中產之家謀結一廬斬木陶瓦必數歲經營乃就遠老以虛拳自奮舉意造事計日而成是必有相之者加以歲月則金碧輝煥照耀大千又豈止為一方之信向云余故勉其進而為之記寶祐己卯中和節朝奉郎前差通判昭信軍兼管內
勸農事徐聞詩記
本覺禪院三過堂記
或謂東坡因鄉里道舊故若逃虛喜跫然為文來遊本覺是豈知公者耶公以熙甯五年攝開封府推官乞外適守杭州之明年有事於潤道過檇李尋訪焉而峨眉翠埽形於聲詩抑見文固有以致公者後六年自徐移湖再過焉文病且老又十年自翰林學士累章請郡除龍圖閣學士知杭州又過焉文死矣所謂三過門閒老病死於以見其致意於文甚深慶元初蜀僧本覺來住山得公第三詩於禮部尚書楊公汝明家遂集帖字同前二詩登諸貞石尚書西歸題字於賢良鄧公諫從之左□至今樵豎牧兒能指點詫□行路人而言曰東坡三過此賦詩而去公負剛明勁正之氣與姦邪並進爽拔不可干若千崖高秋松桂精神草木凜栗助寡忌眾直行徑前危機宜施命亦幾殆煙江瘴海至輒忘反蛇鄉虎落縱浪吟嘯不知死生患難為何物然則頡頏翔鳴物莫我嬰不足為之榮羈窮窘局動與旤觸不足為之辱汎乎水盈科浩乎雲無心至今望之邈在天上住山元澄作堂曰三過補山中闕文而以致其思是記刻舟之迹
而語人曰劍在此予又為之記與尋劍何異哉澄行吾法中猶子也號古潭嘉定甲申潼川北礀居簡記
惠寂院觀音記
補之猥以疏庸蒙恩假守到郡之初時適閔雨既視事德薄不能召和徧祈靡應於是恭詣惠寂行道觀音致禱焉未及城而雨至優渥霑足農不失時他郡雖接壤亦不及非大士之力而誰歸行殿闕典刱而新之以嚴將迎香火之所涓日奉安已訖厥事雖然祈而必報人事固不敢不盡若智慧無邊豈一物所能報哉因命祥符主僧師源恭寫瑞相刊諸樂石以廣其傳不特以祈豐年且將記圓通感格之速以堅後來之信或謂大士與上天竺靈感聖像同出而異體故雨暘之應若出一軌斯言必有自來故併書之使一方知所歸嚮云慶元丁巳閏月望日朝奉大夫知嘉興軍府事澶困王補之書
三塔白龍潭記
漕渠出通越門直西三里斗折以北面其曲為今景德寺前有三塔枕其流流之深倍左右四尺龍之所宅也寺有伽藍祠號順德龍王蓋嘗有德爵莫考其所以始舊俗云風檣雨櫂淪溺不測往來者謂險眎
江湖閒乃相與琢石韞舍利建浮圖鼎足鎮之所謂三塔者也塔初成靈光夜明險害乃已豈其依佛慧力易暴以仁如華嚴經所言遂以福德有此珠宮貝闕耶圖經亦不載始末元豐己未歲有張君勝者作三塔白龍潭詩其序云爾或云近歲有艤舟河上夜半風雨晦冥遷之數十步櫂夫幾殆然皆以此非深山大澤且不考知其故意故易之淳熙元年夏五月潭之所大雨雹殆陽不克也克必過過則為旱已而不雨至於秋七月莩者待雨秀發莢者待雨堅好有旨禱於羣望最後築壇刑白鵝坎血以祠蘊隆如故郡刺史毗陵張公元成顧曰將何以拯民憂時習曰歲旱取虎顱骨納諸有龍湫潭中可以致雨法用長綆繫之雨足即出之先大夫嘗行諸京口雨旋至請加之於三塔之潭公曰諾獻議者疑之夫事既亟矣知之而不能行欲行之而不勇不誠謂吾民何於是緜蕝如法己未公從僚吏出禱小雨隨之越三日丁酉禱畢蜿蜒雲端不終朝大雨翼日又雨雹繞佛廬震人虩虩然如在其左右不涸不流不萎不蘇歲以大熟邦人咸喜嗟夫十日不雨則饑五日不雨則饉今饑饉不作盜賊無有人以為是故然孰知龍之自
乃即廟貌寵新之命車命服始追用王儀丕宣厥靈客有過之者為時習言川澤之物莫智於龍上古之世有以龍名官者官修其事則禱雨其艱哉厥後不能紀遠乃紀於近近而民事為民師者今或日所不給又烏暇議龍之智矧曰天地陰陽之事其言似有旨故併書之十月九日通直郎知秀州嘉興縣事毘陵李時習書
唐中宗皇帝御製華嚴宗主賢首國師真讚
宿植明因　　專求正真　　庵園晦跡　　蓮界分身
闡揚釋教　　拯濟迷津　　常流一雨　　恆淨六塵
辨圃方開　　言泉廣濬　　護持忍辱　　勤修精進
講集天華　　徵符地震　　運斯法力　　殄茲魔陣
爰標十觀　　用契四禪　　普斷煩惱　　遐祛蓋纏
心源鑒徹　　法鏡澂懸　　慧筏周運　　慈鐙永傳
名簡紫宸　　聲流紺域　　梵眾綱紀　　僧徒楷則
鎮洽四生　　曾無懈息　　播美三千　　傳芳百億
唐文宗皇帝御製華嚴疏主清涼國師真讚
朕觀法界　　廣闃無垠　　應緣成事　　允用虛根
清涼國師　　體象玄門　　奄有法器　　我祖聿尊
教融海嶽　　恩廓乾坤　　百新一疏　　拔擢幽昏
閒氣斯來　　拱承佛日　　四海光凝　　九州慶溢
敞金僊門　　奪古賢席　　大手名曹　　橫經請益
仍師巨休　　保余遐曆　　爰抒穎毫　　式揚茂實
真空罔盡　　機就而駕　　白月虛秋　　清風適夏
妙有不遷　　緣息元化　　邈爾禹儀　　煥乎精舍
易庵寂照講師雅公塔記并銘
師諱清雅字少南圜回之法嗣可堂之裔孫也姑蘇常熟人家業儒應其姓祝髮於崑山之慧聚夏臘五十九世齡七十五嘉定甲申三月二十六日澡沐更衣跏趺坐偈而寂茶毘舍利璀璨其徒啟東奉師遺事願銘塔石師宏圓頓宗了第一義五鎮叢席所至一新秀之東塔廣福杭之南山慧因起廢興衰殆若遊戲故今分其骨於兩山者旌厥德也嘉定癸未茂陵兩召便殿問法講華嚴經賜號易庵寂照講師并書華嚴經閣四字以賜之賢首一宗多盛西北奏以崇先光福普明開元四剎悉賜教額聖恩俞允光被泉石宗風大振至今賴焉丞相衞王史公參政忠簡先公皆一時朝貴咸樂敬鄉知省鄭公尤與師契合一見相得如平生歡中外歸依佛法增重師色厲而仁行峻而周見處明白宗說演暢平居簡素紙衾布
褐裕如也素專淨業嘗效廬山慧遠歲建蓮社講下常千人五十年閒景從日廣度緇白以萬計口授心傳者何啻十百鐙鐙無盡盡未來際拯迷導昏難可度已烏乎休哉銘之曰
皎星月兮圓明印香水兮澄渟月不降兮水不升湛流光兮應羣情竟化事兮遐征析金鎖兮閣靈紀琬琰兮德之馨綿浩劫兮垂典型
史／地理／宋元方志叢刊／嘉定赤城志　宋黃㽦　齊碩　修　陳耆卿　纂／卷十九／山水門一／山一／州(P.7424-1)
巾子山在州東南一里一百步連小固山兩峰如帢幘一號帢幘峯其頂雙塔差肩屹立有明慶塔院院之南有翠微閣北有廣軒軒下瞰闉闍閣南眺郊藪廛市山川之盛一目俱盡故其勝概名天下登臨者必之焉又有曲肱齋齋側有礙雲軒又其巔有息庵元祐中僧願鴻所建今廢任翻宿帢幘精舍詩云絕頂新秋生夜凉鶴飛松露滴衣裳前村月照半江水僧在翠微開竹房　錢守昱題云數級崔嵬萬木中最堪影勢是難同闌干夜壓江心月鈴鐸秋搖岳頂風重疊畫欄遮世界稀疎清磬徹虛空有時問著禪僧路笑指丹霄去不窮　章守得象題云步步雲梯徹上層回頭自覺欲飛騰頻來不是塵中客久住偏宜物外僧下寺鐘聲沉地底前峯塔影落階棱凭欄未盡吟詩興卻擬乘閒更一登　孔淘題云古寺尋清賞梯雲出薜蘿舉頭知日近極目得天多別嶂千屏列長江一帶過常聞淨居境况此復如何　舒亶登山懷道人詩云不見風流李謫仙彩箋誰繼碧雲篇黃花零落芙蓉老惟有青山似去年　何執中廣莫軒詩云曲檻小欄杆登臨咫尺間望隨流水遠高共白雲閒亭柏僧歸路江風客度灣覺來生羽翼疑是夢中還　陸長倩詩云凌虛雲磴陟崔嵬軒檻仍從絕頂開邑屋萬家迷向背江流三
面自瀠洄金山每限波濤阻星石曾登培塿來為是會稽東部郡不教更號小蓬萊　葛守閎詩云勝地藏東越嚴城聳二岑萬燈迎日早孤磬出雲深雪霽茗初試雨涵山半陰茲焉即方廣有路到天心　胡宗哲詩云昔人亭榭久荒殘今復高軒峙翠巒眺望可周千里景晏游非止一時歡樓臺遠近看如畫日月高低轉似九最好使君登覽罷夕陽羣騎促雕鞌　劉握詩云天邊登覽處雕檻俯層岑山到三吳盡江連百越深柳烟含晚色花雨伴春陰騷雅知多助清虛在賞心　陳知柔題云司馬胷中著雲夢杜陵眼底蓋乾坤吾衰不復論茲事飽看孤帆落遠村
子／類書／太平御覽／地部／卷三十七　地部二／地下(P.303-1)
又曰任一人之能不足以治三畝之宅也循道理之數因天地之自然則六合不足均也均平也
又曰盧敖游乎北海盧敖燕人秦始皇帝召以為博士使求神僊亡而不返也徑乎太陰入乎玄闕太陰北方玄也至於蒙糓之上見一士焉深目而玄鬢渡注而鳶肩豊上而殺下軒軒然迎風而舞顧見盧敖慢然下臂遯逃乎碑盧敖就而視之方倦龜殼而食合梨合梨海蚌盧敖與之語曰唯敖為背群離黨窮觀於六合之外者非敖而巳乎敖幼而好遊至長不渝解周行四極唯北陰之不闚今卒賭夫子於是子殆可與敖為友乎若士者齤音拳然嘆曰噫子中州民寧肯而遠至此此猶光日月言太陰之地尚見日月而載列星陰陽之所行四時之所生此其比夫不名之地猶突奧言我所游不可字名之地以盧敖所行之則如突奧中也若我南游乎岡䍚之野北息乎沉墨之鄉西窮冥冥之黨東開澒濛之光此其下無地而上無天聽焉無㫬此其外猶有狀沐之汜狀沐四海與天之際流聲也汜崖也其餘一舉而千萬里千萬里狀沐之外也吾猶未能之在吾尚未至此地今子游始此乃於語窮觀豈不亦遠哉然子處矣哉吾與若汗漫期於九垓之上汗漫不可知之地九垓九天也吾不可以久居士舉臂而竦身遂入雲中盧敖仰而視之弗見乃止駕止其所駕而居
子／類書／太平御覽／職官部／卷二百二十一　職官部十九／黃門侍郎(P.1179-1)
三輔决錄曰卓茂字子康元帝時遊學長安以儒行為給事黃門郎
又曰杜恕字矜伯拜黃門侍郎每直省閤威儀矜嚴
又曰馬后志在克巳輔上不以私家干朝廷弟為黃門郎訖永平世不遷
英雄記曰曹純字子和年十六為黃門郎
王嘏別傳曰嘏字昭先魏文以嘏為黃門侍郎每納忠言輙手壞本自在禁省歸書不封帝嘉其淑慎如此
桓階別傳曰階為尚書令文帝行幸見諸少子無禈上搏手曰長者子無禈是日拜三子為黃門郎
傅子曰王黎為黃門郎軒軒然得志煦煦然自樂
子／類書／太平御覽／人事部／卷三百八十九　人事部三十／容止(P.1928-2)
世說曰太尉揔角時常造公司徒王衍神情明秀風姿詳雅山公嗟嘆者良久既去目之而言曰何物老嫗生此寧馨兒然恐誤天下生民者未必非此人
又曰崔琰字季珪聲姿高朗鬚長四尺甚有威重武帝見匈奴使自以形陋不足以雄遠國使季珪代自捉刀立牀頭既畢令間諜問曰魏王何如荅曰王雄望非常然牀頭捉刀人此乃英雄也魏武追殺其使
又曰裴令公有容儀脫冠冕麤服亂頭皆好時人以為玉人
又曰時人見嵇中散歎曰蕭肅　　如長松下風高而且深山公曰嵇叔夜巖巖若孤松之獨立及其醉也如玉山之將頹
又曰王右軍見杜弘治歎曰面如凝脂眼如點漆此神仙中人也又時人謂左軍飄若遊雲矯若驚龍
又曰海西時諸公每朝朝堂猶暗唯會稽王來軒軒若朝霞舉
子／類書／太平御覽／人事部／卷四百九十五　人事部一百三十六／諺上(P.2391-1)
袁山松後漢書曰桓帝時京師稱曰李元禮巖巖如玉山陳仲舉軒軒如千里驥
又曰桓帝時南陽語曰朱公叔肅肅如松栢下風
又曰公沙穆有六子時人號曰公沙六龍天下無雙
蜀志曰馬良字季常襄陽冝城人兄弟五人並有才名鄉
里為之諺曰馬氏五常白眉冣良良眉中有白毛故以稱之
晉書曰歐陽建字堅石世為兾方碩族雅有理思才藻美贍擅名北州人為之語曰渤海赫赫歐陽堅石
又曰王珉字季琰少有才藝善行書名出其兄時人為之語曰法護非不佳僧珎難為兄僧珎珉小字也
又曰石苞字仲容渤海南皮人也雅曠有智局容儀偉麗不脩小節故時人為之語曰石仲容姣無雙
子／類書／太平御覽／工藝部／卷七百五十　工藝部七／畫上(P.3459-2)
西京雜記曰元帝後宮既多不得常見乃使畫工圖其形按狀幸之諸宮人皆賂畫工多者十萬王嬙不肯遂不得見後匈奴求美女帝按圖以昭君行及召見貌為第一帝悔之而名籍巳去乃按其事畫工弃市籍貲畫工有桂陵
毛延壽寫人好醜老少必得其真安陵陳敝新豐劉白襲寬並工牛馬人形杜楊望亦善畫尤善布色樊育亦善布色同日弃市京師畫工於是差稀
拾遺記曰周靈王時有韓房者自渠胥國來獻王駞房長一文垂髮至膝周人見之如神明矣以丹砂畫左右手為日月盈缺之勢不異真焉可照百餘步又噴水為雲蔽虧其側靈王視之忽不知所在或云昇天
又曰秦始皇二年謇涓國獻善畫之者名烈啇口含丹黑噴壁即成龍雲之像以指歷地若繩分矣轉手若䂓方寸之內四瀆五岳列國莫不悉備畫為鳳鸞皆軒軒若行也
子／類書／太平御覽／羽族部／卷九百二十四　羽族部十一／鶉(P.4238-1)
周書時訓曰清明之日又五日田鼠化為鴽鼠不化國多貪殘
兵書曰兩敵相當鶉華壁上軍十五日敗
干寳晉記曰趙王倫篡位有鶉入太極前殿有雉集於東堂○楚辭曰鸇鷂兮軒軒鶉鸙兮甄甄哀我兮寡獨靡有兮疋倫
窮神祕苑曰安定原上築時奠祭以觚爵忽有一鶉飛於觚之上因名鶉觚之城
後魏文帝天統中立為鶉觚縣
夢書曰鶉鷃為闘相見怒也夢見鶉鷃憂闘也
劉欣期交州記曰武寧縣秋九月黃魚上化為鶉鳥
子／類書／太平廣記／卷第二百一十／畫一／烈裔(P.1604)
太平廣記卷第二百一十
畫一
烈裔　　　敬君　　　毛延壽　　趙岐　　　劉褒
張衡　　　徐邈　　　曹不興　　衛協　　　王獻之
顧愷之　　顧光寶　　王廙　　　王濛　　　戴逵
宗炳　　　黃花寺壁
1　烈裔
秦有烈裔者。騫霄國人。秦皇帝時。本國進之。口含丹墨。噀壁以成龍獸。以指歷地地字原闕。據拾遺記補。如繩界之。轉手方圓。皆如規度。方寸內有五岳四瀆。列國備焉。善畫龍鳳。軒軒然唯恐飛去。出王子年拾遺記
子／類書／太平廣記／卷第二百三十六／奢侈一／則天后(P.1815)
18　則天后
則天造明堂。于頂上鑄銕為鸑鷟。高二丈。以金飾之。軒軒若飛。數年。大風吹動。猶存其址。更鑄銅為大火珠。飾以黃金。煌煌耀日。今見存焉。又造天樞于定鼎門。並番客胡商聚錢百萬億所成。其高九十尺。下以鐵山為腳。鑄銅為二麒麟。以鎮四方。上有銅盤。徑三丈。蛟龍人立。兩足捧大火
珠。望之如日初出。鐫文于柱曰。大周萬國述德天樞。後開元中推倒。銅入上方。出大唐新語
子／類書／太平廣記／卷第四百六十七／水族四／水怪／王瑤(P.3851)
17　王瑤
唐會昌中。有王瑤者任恒州都押衙。嘗為奕明鈔本奕作。邑宰。瑤將赴任所。夜夢一人。身懷甲胃。形貌堂堂。自云馮夷之宗。將之海岸。忽罹網罟。為漳川漁父之所得。將寘之刀几。充膳於宰君。命在詰朝。故來相告。儻垂救宥。必厚報之。瑤既覺。言於左右曰。此必縣吏相迎。捕魚為饌。急遣人至縣。庖人果欲割鮮。理理原作鯉。據明鈔本改。鱠具。以瑤命告之。遂投於水中。魚即皷鬣揚鬐。軒軒而去。是夜。瑤又夢前人泣以相感云。免其五鼎之烹。獲返三江之浪。有以知長官之仁。比宗元之惠遠矣。因長跪而去。出耳目記
集／總集／文苑英華／詩　凡一百八十卷／卷第一百七十八　詩二十八／應制十一／寺院／奉和聖制同皇太子遊慈恩寺應制　三　張說(P.870-1)
二
朗朗神居峻軒軒瑞象威聖王集作君成願果太子拂天衣至樂三靈會深仁四皓歸還聞渦水曲更繞白雲飛
集／總集／文苑英華／詩　凡一百八十卷／卷第三百二十　詩一百七十／郊祀／祠廟／謁禹廟　宋之問(P.1655-2)
謁禹廟
宋之問
夏王乘四載茲地發金符駿命終不易報功疇敢踰先驅惣章會章會　集作昌會後至伏靈誅玉帛空天下衣冠照海隅旋聞厭黃屋便道出蒼梧林表祠轉茂山阿井詎枯舟遷龍負壑田變鳥雲蕪舊物森如在天威肅未殊玄夷屆瑤席玉女待清都奕奕閨一作扃闥邃軒軒仗衞趨氣清連曙海雲白洗春湖猿嘯有時合時合　集作時答禽言常自呼靈歆異蒸糈至樂非竽茅殿今不襲梅梁古制無運逢日崇麗業盛答昭蘇伊昔力云盡而今功尚敷揆材非美箭精享愧生芻郡職昧為理拜空寧自誣下車霰已積攝事露行濡人隱冀多祐曷唯霑薄軀
集／總集／文苑英華／判　凡五十卷／卷第五百十九　判十七／祭祀四／雜祭祀／祭器判／對(P.2659-2)
對
先王制物禮器為先商周虞夏容形各異象罇之儀爰刻象以成形玉斝之名遂以玉而為餙疊雲采采如開五色之雲彛鳥軒軒似翥六時之鳥舟其足也夫復奚疑少府自有常儀太常非無舊準更請裁下未爽公方至於規模一作矩並在於此如愚管見謂叶通途
子／醫家／神農本草經贊／卷一　上經／玉石上品／空靑(P.5-1)..[清道光三十年粵東撫署刊印本]
空靑味甘寒主𤯝盲耳聾明目利九竅通血脈養精神久服輕身延年不老能化銅鐵鉛錫作金生山谷銅液薰空三春浮聚决牖益聰披雲快覩常奉金仙傳言玉女曠矣高懷軒軒韶舉
名醫曰銅精薰則生空靑其腹中空三月中旬采真誥耳者體之牖有决牖之術世說若披雲霧而覩靑天岑參詩常願奉金仙詞曲名傳言玉女世說何其軒軒韶舉
叢書／正誼堂全書／石守道先生集／卷之上　書／上范靑州書(P.42-1)..[清康熙張伯行編同治左宗棠增刊本]
上范靑州書
三月十五日鄆州觀察推官將仕郞試祕書省校書郞石
介謹直書悃愊於靑州知府待制閣下新臨朐縣令將行其子介竊躍而喜曰大人所治臨朐所屬靑州靑州之牧曰天章閣范公公朝廷正人雅士名臣旒冕之前廊廟之上議論軒軒肆直而敢言者有公臺閣之間朝廷之內風采巖巖凝峻而可言者有公公牧靑州法令𥳑而一條敎寛而密禁網疏而不漏罰淸而民服體大而易守制嚴而易行茲彰不苛細公日晨坐廳上據几橫膝與諸僚讌語襟度夷雅神情閒曠若無事視凡在庭下立而聽趨而視俟以百數公臆決頤指在時頃間各各辨其理而去諸曹戢口翕舌趨走承命而已屬縣束手無事供給應敎而
已臨朐僻在州南四十里荆榛荒磧之中邑小易治民少易養上承指顧奉行條令其無不逮乎大人可安矣曰吾雖守吾廉躬吾勤夙夜匪懈其庶幾不廢職然而吾老矣精力衰秏減於前日思慮昬昧不及當年家貧累重猶未能棄官歸田中靦然面目尸其事竊其祿以飽而宗族其罪大矣苟太守不責吾不能掩匿保全不失其位則太守之仁於吾也實厚矣介不佞嘗以庸鄙一被大君子之顏色天性之間悃愊逼切雖宂賤疏遠不佞尚敢鋪之於左右閣下將罪之乎雖罪之亦不敢辭不勝人子之慺誠干冒威嚴惶悚不宣介頓首再拜
叢書／正誼堂全書／石守道先生集／卷之上　書／與君貺學士書(P.44-2)..[清康熙張伯行編同治左宗棠增刊本]
與君貺學士書
狀元監丞閣下介守官在鄆及來南都客車轔轔從京師來說皇帝親臨軒第二牓狀元君馳文章聲軒軒壓兩制宗老儒師明道二年皇帝擧數十年已墜之典紹神宗丕赫之盛禮躬行東郊耕藉田典籍之臣翰墨之士逮天下濡毫奮英稱文人者屬接踵趨丹鳳門上長幅鉅軸游揚歌頌今上之休烈偉績者千有餘篇殿中第其次狀元君在第一昨日潘公佐見過又袖閣下與嚴上人平臺集序相示淵深純粹雄壯高拔格如唐柳宗元劉禹錫意若到韓退之吏部柳仲塗崇儀唐去今百餘年獨崇儀克嗣吏
部聲烈張景僅傳崇儀模象王黃州孫漢公亦未能全至崇儀賈公竦劉子望又零丁羇孤不克振故本朝文章視於唐差劣復自翰林楊公唱淫辭哇聲變天下正音四十年眩迷盲惑天下聵聵晦晦不聞有雅聲嘗謂流俗益弊斯二人遂喪恐恐焉大懼聖人之道絕於地欲以一毫髮一縷絲維持之誰可能施一毫髮一縷絲力且道至重也不有非常力莫能擧之孔子下千有餘年能擧之者孟軻氏荀卿氏揚雄氏文中子吏部崇儀而已豈一毫髮一縷絲力所能維持之哉故常思得如孟軻荀揚文中子吏部崇儀者推爲宗主使主盟於上以恢張斯文而不知有盟
主在目一作吾前乃汲汲焉狂奔浪走數千里外以訪尋之未得且臨飧忘食中夜泣下謂斯文必墜不能使聖人之道大開通而無榛塞也狀元力排貶斥淫辭哇聲獨以正音鼓倡乎羣盲眾迷將廓然開明乎天下耳目而早以文章得狀元於天子今文章聲琅琅落天下不三四年翱翔入兩掖代天子作訓辭制命號令乎天下鼓動乎萬物年不過三十當論道巖廊凝猷鼎鼐庶熙帝謨代天工躋海內太平主盟斯文非狀元而誰噫孟軻荀卿揚雄文中子吏部能得聖人之道上能維持之而不絕於地時無君以無位何嘗施其道一二於斯民哉豈若狀元親得赫赫聖
天子復旦暮當宰理天下則又能施其道於吾君致吾君卓然在乎三五之上施其道於斯民薰然游乎致和之中嗚呼物極則反斯文弊亦極矣非陛下聰明神聖如堯舜如禹湯非狀元恢閎偉傑如荀孟如韓柳斯文不復矣吾知夫三代兩漢之風追還在於朝夕矣區區李唐豈足稱擧哉介不佞學斯文好斯道有年矣幸綴狀元之末聞之喜不勝急寫數百言致於閽寺以賀斯文不墜地矣且賀聖天子親臨軒第二牓之得人矣不宣介再拜
叢書／武英殿聚珍版叢書／寶真齋法書贊／卷七／唐人摹二王帖／右軍東方朔贊帖(P.16-1)..[清乾隆敕刻武英殿聚珍本]
右軍東方朔贊帖小楷序二十二行讚十一行尾記一行
大夫諱朔字㬅倩平原厭次人也魏建安中分厭次以為樂陵郡故又為郡人焉先生事漢武帝漢書具載其事先生瓌瑋博達思周變通以為濁世不可以富樂也故薄游以取位苟出不可以直道也故抗以傲世傲世不可以垂訓故正諫以明節明節不可以久安也故談諧以取容潔其道而穢其跡淸其質而濁其文弛張而不為邪進退而不離羣若乃遠心曠度贍智宏材倜儻博物觸類多能合變以明算幽讚以知來自三墳五
典八索九丘陰陽圖緯之學百家衆流之論周給敏捷之辨枝離覆逆之數經脉藥石之藝射御書計之術乃研精而究其理不習而盡其巧經目而諷于口過耳而闇于心夫其明濟開豁苞含宏大凌轢卿相謿唅豪傑戲萬乗若寮友視儔列如草芥雄節邁倫高氣葢世可謂拔乎其萃遊方之外者也談者又以先生噓吸沖和吐故納新蟬蛻龍變棄世登仙神友造化靈為星辰此又奇怪怳惚不可備論者也大人來守此國僕自京都言歸定省覩先生之縣邑想先生之高風徘徊路寢見
先生之遺像逍遙城郭覩先生之祠宇慨然有懷乃作頌曰矯矯先生肥遁居貞退弗終否進亦避榮臨世濯足稀古振纓湼而無滓旣濁能淸無滓伊何高明尅柔能淸伊何視汙若浮樂在必行處儉罔憂跨世凌時遠蹈獨遊瞻望往代爰想遐蹤邈邈先生其道猶龍染跡朝隱和而不同棲遲下位聊以從容我來自東言適兹邑敬問墟墳企佇原隰虛墓徒存精靈永戢民思其軌祠宇斯立徘徊寺寢遺像在圖周游祠宇庭序荒蕪榱棟傾落草萊弗除肅肅先生豈焉是居居而弗刑遊遊
我情昔在有德罔不遺靈天秩有禮神鑒孔明彷彿風塵用垂頌聲
永和十二年五月十三日書與王敬仁
右唐人摹王右軍書晉夏侯湛所作漢大中大夫東方朔畫像贊眞蹟一卷首尾紹興印四御府半印一按是帖在淳化秘閣與樂毅論並為眞書之祖雲烟流形水月移質摹寫之合作以神合妙信乎唐人之為精也予在建康訪郿塢遺物以嘉定辛巳九月奉詔移節京口治行冗甚而售者持以至云其家之在
外邑者一昔入郛留質某氏以去亟以善賈購得之蓋亦內府之自出云
贊曰昔唐貞觀中河南公褚遂良著定右軍眞行書六十三卷眞書獨存五卷而是帖居第三開元中會稽公徐浩收綴二王眞蹟一百五十有八卷眞書亦共存五卷而是帖居第二蓋永和之所書而王修之是𢌿今觀兹摹具有遺製蓋李嗣眞所謂如巖廊簪裾之肅陰陽寒暑之備鏗鏘金石之在耳氤氳蘭麝之觸鼻縹緲仙跡昭章聖祕然河南則標以為眞會
稽則疑以為偽二君皆升堂而入室夫豈黨同而伐異況後六百載而予惟卽其摹以觀其似而何以别其非是惟梁袁昂評古今字嘗有言曰王右軍書如王謝子弟縱復不端正者軒軒有一種風氣予謂摹本已能如此眞存豈不可貴況夫山陰之鵝已訛于道德瓦官之鴟復亡于告誓周公之征已泯晉侯之跡誰侈三一莫究于行法尚想孰知于黄綺或訪琅琊之新廟或答尚書之宣示或臨川丙舍之頓首或相省叔夷之死罪凡此已弗復見而又于此肆其議
是殆類乎知江漢秋陽之不可尚斥有若而反其位者也
叢書／武英殿聚珍版叢書／寶真齋法書贊／卷二十六／宋名人眞蹟／張安國書簡帖(P.4-1)..[清乾隆敕刻武英殿聚珍本]
張安國書簡帖十帖並行書第一帖十一行第二第四第六第七帖各八行內第四第六帖各尾批二行第三第八第十帖各十二行第五帖九行第九帖十三行
孝祥伏以秋令告中伏惟都運顯謨右司持要尊兄玉節在途台候動止萬福孝祥罪戾之迹又蒙罷免得還共子職實大芘之自政遠瞻承伏乞為時珍護亟膺禁
密之除右謹具呈八月日左朝奉郞充集英殿修撰賜紫金魚袋張孝祥劄子
孝祥惶恐拜問台眷上下均有休祥令嗣皆在侍傍否老親久託大芘知感得四月問書久不聞安耗矣江東委令惟一一垂示孝祥惶恐拜問
孝祥比奉還教極荷至意不勝感激春物已半伏惟台候萬福孝祥極欲一至府下孤危多畏欲發復止懇辭不獲今不免盡室泝江以行連年道塗吁可厭也買紙極荷篤念糧法如此足矣告為併手甚幸非理作煩惶
恐死罪臨行別遣狀右謹具呈若虛總管御帶承宣台座二月二十三日左朝奉郞充集英殿修撰張孝祥劄子
孝祥再拜上問台眷上下均有休祥老親蒙問多感常收安問也過郡齋切為致千萬意亦作書告别矣妙鮓已領殊荷分甘湖湘間有委示及孝祥再拜上問
恐有篦刀子佳者告求一副無卽已之惶恐惶恐
孝祥在池口具書託利君行後附郡中人必已達卽日不審尊候何如孝祥至九江累日以俟劉樞到小畱奉
近況極感告再四致問葉丈極恨不一見也扁牓非所惜當託六哥帶行藥方先遣去餘俟後信四月二十二日孝祥頓首德初宣敎大哥座下
孝祥惶恐再拜台眷上下均介休祉劉樞昨日得報約至九江相見當是舟行耳德初幸得一見卽還侍傍極怱怱也不知可蹔令至九江否孝祥至決須作五七日留耳孝祥惶恐再拜○舟中不辦視所貺為報忽過
孝祥伏蒙垂諭魏監謹悉台意渠但欲出門下淹速不敢計也未行尚圖再詣右謹具呈府判朝議台席十二
月日左通直郞提舉江州太平興國宮張孝祥劄子
孝祥列郡地卑公府禮絶雖緣雅舊難躐等威不謂至仁尚記孤官下教收恤敷蔭庇庥飭誨載勤噢咻無量展刷摧羽不復驚弦封殖陳荄更俟吹律冀保危蹤不任叩叩之至右謹具呈承議郞充敷文閣待制知靜江軍府事張孝祥劄子
孝祥惶恐慶禮已具右啟比獻歲以來履道何似惟天佑元弼壽日升而德山立也孝祥遠守符節以大芘所洎幸脫罪尤然塵垢冠巾未得一侍几杖為恨心馳門
下何日可忘右謹具呈承議郞充敷文閣待制知靜江軍府事張孝祥劄子
孝祥頓首比聞體候就平不勝欣慰況秋氣乘肅必于眠飯易為調適欲日夕間一詣齋坐祗款未審可否公酎六器備飲劑之用幸留納右謹具呈承議郞充敷文閣待制知靜江軍府事張孝祥劄子
右乾道敷文閣待制于湖居士張公孝祥字安國書簡帖十幅眞蹟一卷紹熙乙卯同舍沈聲甫以曬書節出諸法書德化邑治中漪嵐堂下以前兩幅授予
蓋其祖詹事樞持要所藏書尺後八帖雜得之諸好事家不復編繫歲月思陵甞因進對見公奏疏玉音諭公曰稍進乎此便可名世觀公合作處骨力固已軒軒如鯤擊鵬運蓋一日九萬未可量也公則仙矣故其可睹者止于是
贊曰漢輕法言耳目所忽予藏于湖亦近世物氣並華劔烈同叚笏匪尚其容亦尚其骨
叢書／武英殿聚珍版叢書／華陽集／卷三十二／祭文／贈太師定王允良堂祭文(P.17-1)..[清乾隆敕刻武英殿聚珍本]
贈太師定王允良堂祭文
維治平四年歲次丁未月日皇帝遣某官致祭于故太師尚書令兼中書令定王允良之靈惟王生于帝家世大而昌將牙軒軒相紼煌煌遠轡之馳中蹶用傷鳴佩不來奄塗于堂尚冀有知來顧予觴尚饗
叢書／武英殿聚珍版叢書／華陽集／卷三十九／誌銘３　附墓記／宗室推誠保順同德亮節守正佐運翊戴功臣(P.25-1)..[清乾隆敕刻武英殿聚珍本]
宗室推誠保順同德亮節守正佐運翊戴功臣鳳翔雄武等軍節度管內觀察處置等使開府儀同
25-2
三司檢校太傅守太保兼中書令行鳳翔尹使持節泰州諸軍事泰州刺史上柱國東平郡王食邑一萬七千一百戸食實封四千八百戸贈太師尚書令兼中書令追封相王諡孝定墓誌銘
惟相孝定王蓋宣祖昭武睿聖皇帝之曾孫太宗文武睿烈皇帝之孫韓恭懿王元偓之子諱允弼字公輔于今天子爲從祖父也母楚國太夫人耿氏以大中祥符元年生于大內之東宮眞宗親書小字命之八歲爲右千牛衞將軍遷右監門衞將軍眞宗每召入禁中令仁
□兄事之是時王年尚幼能自踧踖不敢當眞宗頗愛□之及御樓賜大酺嘗與仁宗並席以觀間又從至資□堂以金筆格及金鑄祥龜賜之仁宗爲太子時除英州刺史及卽位除蔡州團練使歴單州齊州防禦使貝州觀察使安化軍節度觀察留後寶元二年同知大宗正事自燕恭肅王薨後吳潭潞許邢潤蘇華諸王無一在者天子念祖宗之後封建稍不立無以藩助王室慶歴四年始以濮安懿王王汝南以王爲北海王旣而拜武康軍節度使初祠明堂加同中書門下平章事換節
寧國軍更同判大宗正嘉祐五年除兼侍中爲徐州大都督府長史換節武寧軍遂判大宗正英宗初兼中書令行河中尹換節護國軍仍徙封東平詔五日一奉朝上登極拜太保行鳳翔尹領節鳳翔雄武軍聽朝朔望王辭者再三優詔不從其秋從英宗靈駕至厚陵聞楚國薨王哀毁不勝及出殯徒跣輿匶而行起復冠軍大將軍左金吾衞上將軍王方辭未許會上來奠王子宗述之喪就幸王館上命王坐王以衰服不敢坐上見王體甚臞慰存者久之因請願得終母喪上曰克繼以下
皆列章請王起治事王毋得辭也其後又累辭乃許之王性至孝其事几筵如事生楚國之葬有日矣王忽得□不能起乃召諸子謂曰我疾日益劇恐不得襄大事□盡人子之孝奈何遂泣下不復言是夕昏霧下庭中□南方有風雨聲久之乃散夜漏上二鼓王薨實熙寧□年七月癸酉也享年六十二訃聞上撫几震悼明日□駕臨哭之慟所以賻予之甚厚上以邸中不常告王□官吏以下皆令有司劾奏之輟視朝三日丁亥行服□苑中宰相率百官慰崇政殿門下贈太師尚書令兼
□書令相王命龍圖閣直學士尚書刑部郞中陳薦攝□臚卿皇城使昭州團練使入內內侍省押班藍元震□內東頭供奉官勾當御藥院劉有方同護葬事又遣□□內省掌簿夫人宋氏以周恤其家于是宮僚李實□王之遺懿上于太常而博士劉攽攷諡法五宗安之□□純行不差曰定諡王曰孝定十月丁卯啓殯于西□□復臨慟之加面撫其孤嫠賜物又數千爲制挽詞□□□使者採石以錮其方中十一月癸酉葬河南之□□□在恭懿王園之西鹵簿儀物皆從至原下王儀
質英邁行端而識遠自六經諸史百家之言無所不□雖生富貴而臨事且戒愼未始妄笑言其奉朝廷進止有法度雖服帶不易其常仁宗嘗解所服通犀帶賜□然而終不敢服初朝廷以諸王邸第散在京師非歲時不得相見因大建睦親宅合其族以居之乃置大宗正司王凡總領三十年尤與濮安懿王共事久而篤友愛之情其教導宗子使各親親不失其誼而自趨于爲善故上下無骨肉之怨慶歴中嘗因冬至曲燕崇政殿日暮帝歡甚勸王飲至于霑醉賜以玉盤龍腦山白玉杯
仍詔王至殿門乘銀飾肩輿而歸故事大燕無宗室與坐者皇祐至和間王以名重而位尊數命坐以寵之王善射凡從游幸賜射發必中帝常解以御箭累賜襲衣金帶英宗爲皇子王卽日入賀禁中英宗深懷謙固久不受命王又請率屬敦勸入內博平郡王允初薨無嗣爲擇族子仲速爲之嗣王素好筆札間以吟詠自娛而無車馬珍奇之玩治平初增諸王宮大小學官王猶日就習旣又延伴讀姜潛論孟子令諸子北嚮而立聽之前後累賜襃詔以爲王有二獻之風楚國嘗盛夏遇疾
王晝夜不解帶者一月又以香灼臂而祈于庭楚國薨時八十三歲矣善積慶流內無緦麻之服一紀之餘自明道以來行郊祀耤田明堂恭謝祫饗之事者十一王爲三獻者五爲亞獻者五奉九推之禮者一功臣累十四字積階開府儀同三司勳上柱國邑一萬七千一百戸實四千八百戸夫人李氏封崇國夫人昭德軍節度使同中書門下平章事贈中書令昭亮之女淑明有賢譽上承下接以宜其族人子男六人長宗述奉國軍節度使祁國公次宗藝武寧軍節度觀察留後彭城郡公
次宗績左龍武軍大將軍寧州防禦使次宗景左龍武軍大將軍筠州防禦使次宗喬左龍武軍大將軍澤州防禦使次宗孺右龍武軍大將軍沂州團練使皆孝謹承家女八人長靜安郡主適皇城使端州團練使李綬次泰興縣主適西京左藏庫副使王世良次新樂縣主適文思副使李餘慶次永安縣主適供備庫使郭若虛次南陽縣主適內殿承制康昺次宜春縣主適內殿承制李宗說次德安縣主適內殿承制李宗迪次未適孫男二十人長仲俶右武衞大將軍眉州刺史次仲誘右
武衞大將軍茂州刺史次仲虺右武衞大將軍春州刺史次仲罃右監門衞大將軍次仲沃仲芮仲雪仲敔仲靡並右千牛衞將軍次仲頎仲霤仲吟仲醻仲逢並太子右監門率府率次仲誥仲諲仲慥並太子右內率府率餘未命臣伏觀自昔同姓諸侯王多溺于驕奢之志甚者又或至于禍敗而不可捄豈其勢使然耶若孝定王爲四朝近屬而温仁恭儉行足以高一時名足以動後世顧雖河間沛國恐未能以遠過也使其去京師就土宇則利民澤物之迹豈少哉銘曰
有宗神靈系本天發太宗八王恭懿維哲叢光合釐其發有原有來軒軒皇室是藩旣王北海又荒東平衮衣淑旂寵莫與京在貴靡流在盈靡缺有賢維王孰能之遏帝日萬幾罔不在民王治王族麟題振振內親外化如堯之時天星皇祉與王同娛王位四朝豈不駕馭其處深宮雖遠亦慮仁曰仲兄英曰叔父天子曰於豈予敢侮名施彷徉善則多積胡不萬年喪我元戚磐石之虧勢將安援矧其族人孰攷孰憲五陵之旁表封墓門冠劔下從雖没猶存
叢書／知不足齋叢書／歸潛志／卷之十三　附錄／遊西山記(P.17-2)..[清乾隆鮑廷博校刊本]
遊西山記
余髫齔間嘗聞先大夫言龍山之勝甲鄉山時幼未
能往其後在南方北望依依每以為歉甲午歲還渾水明年秋八月釋菜於先聖越明日拉友人河陽喬松茂壽卿雲中劉偕德升曁弟郁同遊初出西城日方中望西山而行一二里涉水又前七八里至李谷谷在永安山下流波古木相交仰視之秋色如畫稍東山之腋見厓間一抹碧尢佳村民曰此麻匯也予與二三子杖而詣步漸高竝路水聲鏗鍧數股涉水行亂石間里餘忽見靑松綠楊薈蔚中鑿厓而屋旣至有僧居因共坐西軒望平原諸峯橫立南顧永安
山峞𡾋獨雄尊斜日秋烟滉蕩百里迫暮畱詩而囘夜宿李谷遲明上永安山初入谷路甚艱兩厓夾峙峭峻其石皆跨谷縈路詭怪若坐臥起立且時聞水聲盤折而上足慄目荒前二三里忽見一峯突兀孤高樹色靑黃紅紫間錯曉日映之錦鮮東諸小峯側列相附又東一嶺獨嵐翠無日氣眞帷帳間諸人喜快詠詩步益健又前數百步峯轉境又佳遂各坐大石且在靑檜影中石有苔華涵漬繡文縷縷可愛因相與俯視川野倚樹浩歌又前數十步忽聞有聲如
風雨震山又如千人喧笑不已逼視之乃流泉一派自山下入絕壑穿林絡石雪練飛逐竚聽久前至烈風厓厓嶮特蓋兩峯最高蒼藤赭蔓蒙罥下有泉源諸人相謂曰此境絕不可不誌卽手泉研石各題詩又前數步路益險見西厓間復有泉出流大石上樹影交羃聲鏘鏘微風吹散珠琲四落余曰此石名琴泉又賦詩又前幾二三里樹木叢陰中殿閣屹然四五所蓋玉泉寺也路側皆暗泉行艸間瀝瀝如人語言或者披艸掀石決其源方去旣入寺寺宇歲深且
經亂多摧毀廚堂鍾閣雨崩艸翳僧寮多壞址獨萬聖殿完麗可觀殿中金碧璀璨溢目又有石羅漢像數百擊之鏗然亦奇緻晚憩僧舍其舍蓋余兒時從大父避亂所居追維舊事為之惻愴起尋玉泉泉在西南石厓下如井厓間枝澑滴瀝絡莓苔上有古樹覆蔭頗陰肅因畱題殿壁紀予今昔遊諸人亦各詩其後南上祖堂堂絕高北望神州在掌上城邑如棋局東則岳神山如屛靑松翠柏間隱隱有樓觀南則羣山迤邐高下淺深異姿秋葉古林色明艷斜陽照
灼金紫滿山堂後有徑上山巓余縱步獨往徑狹而危捫蘿以前望峯端樹木明度其境必異銳進百餘步困𢣍又皆落木梗路遂迴然終以為恨北過法堂觀維摩像堂亦傾漏不完天曛入僧舍旣夜月出淸寒逼人予與諸人散步檐外見峯巒崒嵂樹木陰森禽聲嘲哳相應荅仰視星斗磊落與人近皦然天地如在玉壺中又相與嘯咏約二更方就寢詰旦出戸見白雲數縷出東山延布南嶺上狀如飛龍蜿蜒山中露氣蕭爽囘念塵域恍如夢間利火名膏銷鑠淨
盡復往祖堂川原浮靄蒼茫城中靑烟萬道俄而澒洞瀰漫莫能辨須臾日出東嶺紅霞靑雲屬聯滿山艸木光炯炯叢石峭壁呈奇獻異欲動搖如生乃率二三子登北臺臺竝絕頂支一峯緣厓百餘步方至囘觀大山峭拔則蠟然艸樹紅碧點綴斑駮西顧諸峯如綵樓相蔽虧陽光陰氣晦明不一北望平原百里際北嶺外雲中城闕浮屠如錐金成渾源二郡及諸村落若盤盂羅列田疇若龜甲開張㵎波數處若缺鏡裂素散擲微雲薄霧乍起乍伏若鮮衣輕袂婆
娑又相與賦詩賞歎粥餘別寺僧游龍山路自西南往穿枯木翠蔓間里餘過山脊恍然異境也俯視重峯複嶺秋物爛斑且目極皆山無平地厓左折徑稍夷厓上多大石或人立或獸呀或禽翔或鬼攫森竦可畏前至大林林皆靑黃紅紫相間櫛密時時逢怪石睨路狀詭異山風飇至葉落如雨觸石覆面濛濛飛嵐走翠隱映林影中旋變滅又三四里林窮有平岡數畝可田下有泉北流又入林益西三四里大木翳空蔽日樹底有暗泉蒙榛敗葉縈漬微有聲厓轉
而南忽見龍山寺乾機坤祕騈露疊開四面諸峯如踴躍相跂大殿在山腹丹碧湮摧雲堂影室在殿西簷墉亦圮然其規制宏且邃依然南俯深㵎㵎外皆山相聯下有大林杳窕望莫際遂緣石磴上方丈大室三楹極整鮮西有一徑入樹陰中百餘步至文殊殿殿在孤峯上號捨身厓神像精緻妙絕遠望千巖萬壑絡繹參差樹葉日光爛然五色雖巧筆妙手不能圖且繡蓋其雄麗冠龍山闌外石如掌平其首鶱下窺黝黭無底南則淸涼山五臺歴歴且遙見代郡
川西則鄯陽馬邑諸城皆微茫可數諸人歎息久之稍北往西方丈室在峭巖下懸柱而脩𠊓視訝且恐室中讀雷少中詩石刻蓋予從大父洺州君所書又有予從父懷遠君詩在壁其南境物不減文殊殿斯須過鍾樓出方丈後上萱艸坡寺僧云每當秋夏交萬花被坡錦繡堆花多金蓮如燈照山谷又萱艸無數故以云又號百花岡惜余來暮不得見緣坡艸滑步旋顚旣上立大木間東望峯巒奇秀又南數步至山顚曠蕩開廓千里目中秋容蒼然羣山齒立蓋天
下絕境也下瞰西方丈在厓中又有大石突空出德升獨踞而歌余慄不能往忽聞有聲如雷震在文殊殿西遊氛𣤛起疑霹靂出礀底諸人駭焉後問之寺僧乃大木落也䃲礴移時片雲突涌垂空恐雨作乃下飯餘往西巖巖在西方丈西數峯如嶄截巋嵬磊砢相倚仰觀凜凜褫人神下有屋三楹幽潔前有大石石上有大樹陰翳翳其境物大槪如西方丈前忽見浮陰四合微雨落又飛雲洶湧上走騰騰然諸人皆在雲氣中只尺相失未幾夕日出光景鮮明餘雲
變化半隱晦暮歸方丈見白雲縹緲如帷幔數十幅自文殊殿東南來奔馬莫能追其間樹彩厓姿披露閃爍怪麗甚山風擺蕩林木駭人若天地轟磕開震矣夜宿方丈東軒未寢開門月在空陰氛已開巖巒樹木殿閣相映頗悸竦予行吟軒外幾夜半方眠自覺襟懷蕭灑意氣雄壯如神仙中人也曉陰復合予獨曳杖復往文殊殿雲光霧色衝突勃鬱如元氣中西望川原莽蒼不可見西巖西方丈皆為烟雨晦藏秋風怒號疑鬼神交戰靑林紅葉隱映乍有無余歎
曰生年三十局促城市間不意今朝見天地偉觀以寒甚不能久畱乘雲氣而迴迨雨止復與諸人往西巖西方丈題詩且談笑良久時日已中別寺僧而歸復過雲堂見梁秀巖瑀詩字畫亦美遂由舊路東北往林間殘雨滴衣嵐氣烟霏交走橫騖皆眷戀不忍去因共作龍山詩又恐雨復作仍遲疑忽見平川晴色爛然行至水窟路益北一二里出林囘望龍山脊巍峻與天角又數十步忽見高厓峭壁扶裂分張日光中映如潑黛如挼藍厓間有水光炯然如劍出匣
射日四山樹葉炫人余與二三子健躍歎賞又作詩以紀之自此無深林大木行黃花紅葉中又二三里行甚苦扳援方能進忽見孤峯嵌天峯上碕攢擁牙角口鼻軒軒下一峯腋出如劍諸人不覺失聲稱奇又作詩紀之囘顧諸峯千態萬狀不可殫紀路益下三四里至神谷谷中有泉出石罅浪然其流散漫出山外厓東有神祠祠邊有樹余與二三子憩祠下題詩天已暮月上隨水聲行又里餘方出谷又涉水乗月往威謀宿野寺中明旦別壽卿予三人者歸渾水
烏乎余生山水間故有樂山水心然南游二十年所居皆通都大邑無山林嘗迫狹不自得今因北歸得游歴故山可勝快哉況干戈未已棲隱為上行當結屋山中覽天地變化之機而又讀書足以自娛著書足以自奮浩歌足以自適默坐足以自觀逍遙㵎谷傲睨雲林與造化為徒與煙霞為友雖飯蔬飲水無慍於中振迹寬心可以出一世之外又何必高車大蓋騶騎滿前方為大丈夫哉因記
叢書／知不足齋叢書／歸潛志／卷之十三　附錄／遊林慮西山記(P.24-2)..[清乾隆鮑廷博校刊本]
遊林慮西山記
癸卯之冬十月祁自蘇門徙居相臺明年秋八月玉峯魏公自燕趙適東平遂登太山拜闕里將北歸過相臺會公謂祁曰吾聞太行之秀曰黃華曰谼谷爾其從我一遊乎祁曰諾初出安陽郭西四十里渡洹水俗號安陽河夕宿輔巖邑館翌日同邑中士人尊酒坐池上池有數泉觱沸如玻璃盆湧出萬珠柳陰映翳頗蕭灑南謁宋韓諫議墳魏公琦父也墳皆老柏參天碑有樓文則富鄭公弼撰王岐公珪書皆完具㫄有浮屠號孝親院石刻魏公所建院規製宏敞
柱皆文石佛像如新茶坐西寮彷徉竟日遲明西上路皆坡陁岡阜間以樹林行幾四十里過馬店望林慮諸山若蟻尖若黃華若天平若谼谷齒立玉峯馬上笑談喜見顏色前涉橫水水舊有石橋甚巧麗今圮壞紛然晡至林慮山橫峙天西如城壁相銜爭雄角銳潑黛凝靑而高下險夷不一玉峯曰昔人稱林慮名山信哉暮會邑中士大夫皆曰游當自黃華始且北而南可也明日遂出北城邑人張君佩玉偕往西北約二十里入槲林林行一二里入谷兩厓夾徑
徑竝東厓大石鱗差馬足行甚艱下皆絕壑澒洞樹木蓊鬱水聲潺潺使人耳目翛然前觀山勢峭拔奇偉不覺失聲歎異又一里餘厓豁地平叢竹如雲竹中堂殿茅亭數處乃黃華古禪剎也今為老氏居道士數輩來迎解鞍坐覽樂甚殿之石柱刻宋人題名及張相天覺賦高歡避暑宮詩詩云南北紛紛似弈棊高王霸業起偏裨情知騎虎非安計豈是靑山避暑來音黎因憶王翰林子端遊黃華詩蓋此寺廢已久王詩云王母祠東古佛堂人傳棟宇自隋唐年深寺
廢無人往滿谷西風栗葉黃飯餘屛騎乘杖屨以西涉小溪行約一二里山益奇巓峯嶄岫囘互揜映千萬狀不可紀山端有小峯抉出如立指號仙人峯遇佳處輒坐樹下石聽流泉玉漱鳥語譍人囘視向來塵土中便如隔世又前數武地平可耕厓腋有艸庵且闌籬種菜芋亦道士舍西上路浸高又二里餘陟峻阪號公主關有厓號梳洗樓意其為前代帝子游衍跡漢武帝女弟封隆慮公主豈此邪坂皆巨石若為堡砦摧裂無蹊徑捫蘿以登又里餘路窮大巖合
若環屛幛稍南孤峯削成拔地劃出號挂鏡臺臺西樹林間望山脊玉虹蜿蜒下垂搖曳有聲迫視之懸泉也相與喑吒因列坐臺趾方石縱觀蓋泉自石門而下初勢甚微已而散布半空特詭異其始來也如飄風扇雪瀰漫一天少焉如驟雨落雲淋漓萬壑或如飛練千尺騰擲不收又如珠簾百幅聯翩下墜乍散乍聚乍緩乍急乍去乍來乍鉅乍細霏微滴瀝濺面灑肌浩蕩鏗鍧驚心動魄可以起壯志可以醒醉魂可以洗塵紛可以平宿憤亦天下偉觀也下瀦為
潭澄泓湛碧氷瑩鏡明向之水聲皆其流派迨出山而洑不知其所往此又異也步至巖東北有大龕如列屋可坐數十人尋繹昔年題名在龕壁玉峯健歎以為東游未嘗見此移時緬懷趙武靈王登黃華之上與肥義謀胡服騎射敎百姓以強其國亦一時雄傑張君曰泉之上有路坦平直扺天平望絕壁有石竅曰靑龍洞尾蓋門在天平也其中闇黝多水東北有高歡避暑宮殿址尚存且有碑以路絕不能到又曰高歡葬此山石巖中鐵索紉其棺嘗有人見之祁
舊讀司馬氏通鑑云高歡薨虛葬漳水西潛鑿成安鼓山為穴約其柩而塞之蓋距此不遠與所傳小異張又言此山佳處甚多惜不能徧歴日斜由舊路而東石壁而堂石像浮屠精緻行三四里路忽分張云由南而往殊勝厓轉三潭灧出大石間相通號疊硏皆流泉所瀦細流布石上縈紆明澈潭水　　黝碧云有蛟龍居共坐潭側嘯咏仰山俯泉極快愜南有古祠破裂號王母祠祠壁石刻云仙人王津葬母於此號仙人冢土人祠以祈福祠前大木九今餘一焉
趙㠓閻光弼來遊趙鎮侍行蓋宋宣和間人也字畫亦不凡東有龍祠頗整完中石刻紀異南則地復曠闊行荒榛蔓艸中里餘復抵寺舍會日已暮騎出山顧念勝游如在天上歸而淸不寐明發邑中士大夫讌集作一日畱會姚公茂諸君南來相約同遊谼谷日昃出南城三十里入槲林林比黃華頗大林行四五里入山路比黃華頗夷谷亦曠樹木繁鉅水聲比黃華差小渡溪至寶巖寺寺在竹間舊有名剎冠一方遭亂惟二浮圖在大殿經閣址宛然新構功未畢
其南厓號五松亭亭亡止餘一松王子端記之碑陰刻劉治中濤詩濤亦聞人東北石屋號戒猴洞洞中浮屠石像及諸佛經刻在石起高齊峯端有檐甍隱隱號金門寺云有僧居路險林深游者罕到會坐西軒軒外竹成林流泉琅琅踰軒入竹如簷澑聲不絕東南山缺瞰川原雖峭密不及黃華而宏邃有過之者寺有浴室放泉以燒旦入浴神體爽繼飯餘讀張天覺聖燈圖記及邊德舉寺碑文頃之復杖屨西上厓北轉有大石方丈餘雪瑩掌平枕溪號石席上刻
杜相公美所作銘銘云溪石齒齒溪水潺潺鳴玉跳珠水流石間涓涓溪月泠泠溪風風吟松梢月湛杯中欲醉而歌旣醉而臥悠悠千古浮雲之過克相人辭淸婉字畫亦遒逸可愛卽共坐賦詩起而前山特變化出奇林益深密時時佇立從容霜已降樹林有改色者於靑翠中間見紅葉如春華又淸泉白石舉步如圖畫天風卒至樹聲與泉聲雜如笙竽環珮交鳴又若琴瑟未終鐘鼓迭起日光下遠林陰蘿影玲瓏斑駮龍蛇篆隸交余數人者坐其間談道論文自
謂雖此世搶攘亦片日如仙耳又三四里路窮巖合勢如黃華山巖巓飛瀑下流亦如黃華水山疑樓閣刻畫削蠟裁金水則絡繹縈緜千絲萬絡乃共坐泉間容與天晴月明映玩逾佳珠網玉旒搖動半天外晶熒閃爍姿態橫生濺雪跳冰潭面蜂起又相與賦詩道其事巖下多大石細流穿石罅作金鐵聲舊有亭號知勝王子端作記今無餘跡歸途題大石龕晚出山與公茂諸君別第以不到天平為恨還宿林慮雨畱三日九月朔霽還相臺越重九之明日東北行
四十里宿鄴鎮鎮古鄴地有曹魏所建銅雀金虎冰井三臺故基暮登臺置酒西望太行所謂黃華谼谷皆隱約可辨漳水西來如劍如練絡北臺而東蓋河朔勝處也且其地南控大河西連上黨東扼齊魏北負燕趙實天下襟喉此自古英雄如曹袁慕容高氏所以多據依又見故城隱嶙冢纍纍相望傷時弔古良用慨然徙倚至曛宿南臺道士舍曉渡漳水別玉峯南歸後月餘玉峯詩來曰爾當為予記之乃援筆識其始末祁居代北鄉中名山已歴遊嘗謂太行魁
天下山富奇麗志欲一覽然非偕鉅公偉人不足稱山之雄玉峯祁姑之夫也高名大節一世所推乃今邂逅得從之遊誠遂所願方將階此過蘇門扣百巖訪盤谷登天壇西遊河汾觀砥柱上中條覽太華入秦中以迄天下形勝已與公有成約會當治行嗟乎世之人皆驅馳智力以金帛車騎相夸豪而吾儕獨玩心泉石放浪於寂寞之境要之各有樂未可以為彼是此非至於後世又不知其孰得失況古之聖賢莫不樂山樂水若夫究地里考土風辨古今識草木
皆不可謂亡益於學姑從所好以畢餘生或有笑其迂僻者亦不得而辭也乙卯春正月之望謹記
史／正史／新唐書／列傳　凡一百五十卷／卷一百六十三　列傳第八十八／孔巢父　戣　緯　戡　戢　溫業(P.5007)..[底本：北宋嘉祐十四行本]
戣字君嚴，擢進士第。鄭滑盧羣辟為判官，羣卒，攝總留務。監軍楊志謙雅自肆，眾皆恐。戣邀志謙至府，與對榻臥起，示不疑，志謙嚴憚不敢動。入為侍御史，累擢諫議大夫。條上四事：一、多冗官，二、吏不奉法，三、百姓田不盡墾，四、山澤榷酤為州縣弊。憲宗異其言。中人劉希光受賕二十萬緡，抵死，吐突承璀坐厚善，逐為淮南監軍。太子舍人李涉知帝意，投匭上言承璀有功不可棄。戣得副章，不肯受，面質讓之。涉更因左右以聞，戣劾奏涉結近倖，營罔上聽。有詔斥涉峽州司馬，宦寵側目，人為危之，戣自以適所志，軒軒甚得。
俄兼太子侍讀，改給事中。江西觀察使李少和坐贓，獄寢不下；博陵崔易簡殺從父兄，鞫狀具。京兆尹左右之，翻其情。戣慷慨論正，貶少和，殺易簡，奪尹三月俸。再遷尚書左丞。信州刺史李位好黃、老道，數祠禱，部將韋岳告位集方士圖不軌，監軍高重謙上急變，捕位劾禁中。戣奏：「刺史有罪，不容繫仗內，請付有司。」詔還御史臺。戣與三司雜治，無反狀。岳坐誣罔誅，貶位建州司馬。中人愈怒，故出為華州刺史。明州歲貢淡菜蚶蛤之屬，戣以為自海抵京師，道路役凡四十三萬人，奏罷之。歷大理卿、國子祭酒。
會嶺南節度使崔詠死，帝謂裴度曰：「嘗論罷蚶菜者誰歟？今安在？是可往，為朕求之。」度以戣對，即拜嶺南節度使。既至，免屬州逋負十八萬緡、米八萬斛、黃金稅歲八百兩。先是，屬刺史俸率三萬，又不時給，皆取部中自衣食。戣乃倍其俸，約不得為貪暴，稍以法繩之。南方鬻口為貨，掠人為奴婢，戣峻為之禁。親吏得嬰兒於道，收育之，戣論以死。由是閭里相約不敢犯。士之斥南不能北歸與有罪之後百餘族，才可用用之，稟無告者，女子為嫁遣之。蕃舶泊步有下碇稅，始至有閱貨宴，所餉犀琲，下及僕隸。戣禁絕，無所求索。舊制，海商死者，官籍其貲，滿三月無妻子詣府，則沒入。戣以海道歲一往復，苟有驗者不為限，悉推與。自貞元中，黃洞諸蠻叛，久不平。容、桂二管利虜掠，幸有功，乃請合兵討之。戣固言不可，帝不聽，大發江、湖兵，會二管入討。士被瘴毒死者不勝計，安南
乘之，殺都護李象古，而桂管裴行立、容管陽旻皆無功，憂死；獨戣不邀一旦功，交、廣晏然大治。
穆宗立，以吏部侍郎召，改右散騎常侍，還為左丞，以老自乞。雅善韓愈，謂曰：「公尚壯，上三留，何去之果？」戣曰：「吾豈要君者？吾年，一宜去；吾為左丞，不能進退郎官，二宜去。」愈曰：「公無留資，何恃而歸？」曰：「吾負二宜去，尚奚顧子言？」愈嗟歎，即上疏言：「臣與戣同在南省，數與戣相見，其為人，守節清苦，論議正平。年七十，筋力耳目未衰，憂國忘家，用意至到。如戣輩，在朝不過三數人，陛下不宜苟順其求，不留自助也。禮，大夫七十致事，若不得謝，則賜之几杖安車，不必七十盡許致事。今戣據禮求退，陛下若不聽許，亦無傷義，而有貪賢之美。」不報。以禮部尚書致仕，歲致羊酒如漢徵士禮。卒，年七十三。贈兵部尚書，謚曰貞。
子遵孺；溫裕，仕為天平節度使。遵孺子緯。
史／載記／十國春秋／閩　卷九十至九十九／卷第九十　閩一　司空世家　太祖世家／太祖世家(P.4-2)..[清乾隆癸丑年昭文周氏此宜閣重校刊本]
天祐二年夏四月王藏佛經於壽山凡五百四十一函
總五千四十八卷唐學士韓偓挈族來奔佛齊諸國來賓是歲築南北夾城謂之南北月城合大城而為三周二十六里四千八百丈大城之門八曰福安門淸平門淸遠門安善門通遠門通津門濟川門善化門南月城之門二曰登庸門以登庸名門者應郭璞合沙之讖門有橋曰合沙橋道淸門北月城之門二曰道泰門嚴勝門舊有嚴氏居邇於壕家鬻米取贏極薄會天旱刺史夢神告之曰必得如嚴者使禱刺史致嚴遂得雨因以名門復塑北方毘沙門天王以鎮之命唐國子四門博士黃滔為碑文以紀其事碑文畧曰公之築城也恢守地養民之本隆暫勞永逸之策其名舉一而生三法陽數也曰大城焉南月城焉北月城焉周圍二十六里四千八百丈基鑿於地十有五尺杵土胎石而上上高二十尺厚十有七尺甃以甎
凡一千五百萬片上架以屋其屋曰廊其大城之廊也一千八百有十間自廊凸而出之為敵樓樓之層者二十有三又角立之樓六其二者層復層焉皆欄干鉤聯參差煥赫而廊之若干步一鋪又各以皷而司更焉凡三十有六謂之更鋪其四面之門八其南曰福安門福安之東曰淸平門西曰淸遠門其西北曰安善門安善之東曰通遠門其東曰通津門通津之北曰濟川門其西曰善化門皆鐵扇銅扃開陽闔陰門之上仍揭以樓三間兩挾兩噏修廊雙面遠碧門之左右又引而出之為之亭兩門一廈又匪匪字疑誤樓之門九曰暗門焉又水門三其二樹櫺篩波卸帆入舟鳴舷柳浦迴環一郊堤諸萬戶注之以堰二渡之以橋九鏡瑩虹橫交舫走蹄斯大城之制也粵南月城也東貯九仙西盛烏石之二山嘉樹蓄雲茂草藏獸城上之廊一千有三間敵樓四十有九樓之層者三其門二曰登庸門道淸門其上之樓其下之扉左右之引亭建暗門八水門二其堰一其橋五及廊之更鋪二十悉與大城類其外之東西復距而出之謂之橫城其東也城上之廊四十二間五廈其門一斯南月城之制也伊北月城也城上之廊六百四十二間敵樓二十有六樓之層者十其門二曰道泰門嚴勝
門其上之樓其下之扉左右之引亭建暗門四水門二其橋一及廊之更鋪十有四復與南月城類又觜而出之謂之橫城城上之廊五間一廈其門一斯北月城之制也其東畫長川以為洫西連平南句中應有脫落盤別浦以為溝悉通海鰌朝夕盈縮之波底澤鱗介岸泊艓艛北截越王之故山派西湖之為隍若鼇之負如甌之置軒軒然翼翼然天設之府神開之地也唐以梁王全忠奏賜王建祠福州勒功於石唐侍郞于競撰碑文曰粵自範金合土之制雲師火紀之名禹別九州堯咨四嶽莫不簡求良輔宏濟兆人彰克勤克儉之能垂可久可大之業嗣大叔寬猛之政循仲尼富庶之言旣茂勳勞宜標篆刻公名審知姓王氏瑯琊人也其胙土命氏疏源演派代濟其美史不絕書後以太祖就祿光州因家於是郡焉曾祖友贈光祿卿王父蘊玉贈秘書少監父恁贈光州刺史繼贈太尉公卽太尉季子也初公兄潮志尚謙恭譽藹鄉曲善於和衆士多歸之福建節度使陳巖卽嚮其名又以所屬泉州求牧乃遣禮而請之及到任頗著嘉聲後巖在軍病甚不能視事軍士等懼無統御願有依從泉牧遂以郡委於仲弟審邽而與公偕赴至則積惡者屏
去為善者獲安因詔授節度使累加檢校右僕射於是剗其訛弊整其章條三軍無譁萬姓有奉乾寧三年僕射遘疾且付公以戎旅仍具表奏尋加刑部尚書威武軍留後俄授金紫光祿大夫右僕射本軍節度使公器局端雅識理融明稟崧嶠之真精得圮橋之妙畧及膺帝命寵陟齋壇細柳連營旌旗動色蒲盧蒞政草樹逢春一年而足食足兵再歲而知禮知義方隅之內仰止攸同曩以運屬艱虞人罹昏墊農夫釋耒工女下機公旣統藩垣勵精為理強者抑而弱者撫老者安而少者懷使之以時齊之以禮故得汙萊盡闢雞犬相聞時和年豐家給人足版圖旣倍井賦孔殷處以由庚取之合徹夫述職之道底貢為先九江爰序於厥苞五霸是徵於縮酒雖甸服之近江漢之中或遇阻艱亦絕輸賦惟公益堅尊獎慎守規程松柏後凋風雨如晦地征旁午天庫充盈共仰勤劬咸知匡戴常以學校之設是為教化之原乃令誘掖童蒙興行敬讓幼已佩於師訓長皆寘於國庠俊造相望廉秀特盛閩川以南地雖設險人尚爭雄或因饑饉洊臻或以刻剝為苦萑苻易聚巢穴難探公感之以恩綏之以德且曰吏實為虐爾復何辜示以寬仁俾之柔服遂使數十年之氛祲遽致廓淸一
千里之封疆旅觀昭泰張綱以單車入壘虞詡用綘縷擒姦以古況今彼猶懷愧爰自天寶艱難之後經費實繁聚歛之臣名額滋廣卽山鳩利任土庀財峻設隄防頗聞賙贍洎纏烽燧仍患崎嶇三司之職務空存四海之輪蹄鮮至公按其程課令以權衡盡叶舊規尤彰宏業而又奉大雄之教崇上善之因象法重興導師如■虹梁雕栱重新忉利之宮鈿軸牙籤更演毘尼之藏而又盛興寶塔多捨淨財日麗飛甍雲攢彩檻頑豔迥向遠邇歸依用俾羣緣皆同妙果佛齊諸國雖同臨照靡襲冠裳舟車罕通琛賮罔獻■者亦逾滄海來集鴻臚此乃公示以中孚致其內附雖云異俗亦慕華風宛土龍媒寧獨稱於往史條支雀卵諒可繼於前聞自燎熾西秦烟飛東觀魯壁之遺編莫捄周陵之墜簡寧存亟命訪尋精於繕寫遠貢劉歆之閣不假陳農之求次第籤題森羅卷軸夫四鄰共守葢當偃草之期七德方修必假禦衝之備葢以恢張制度固護基扃程功而莫匪子來作事而適當農隙立崇墉之百雉表巨屏於一方巖邑湯池曾何足數折筋縈帶固不可憑未若暫勞致茲永逸兵戈洊起帑庾多虛凡列土疆悉重征稅商旅以之而壅滯工賈以之而殫貧公則盡去繁苛縱其交
易關譏鄽市匪絕往來衡麓舟鮫皆除守禦故得填郊溢郭擊轂摩肩竟敦廉讓之風驟覩樂康之俗閩越之境江海通津帆檣蕩漾以隨波篙檝崩騰而激水途經巨浸山號黃崎怪石驚濤覆舟害物公乃具馨香黍稷薦祀神祇有感必通其應如響祭罷一夕震雷暴雨若有冥助達旦則移其艱險別注平流雖畫鷁爭馳而長鯨弭浪遠近聞而異之優詔獎飾乃以公之德化所及賜名其水為甘棠港神曰顯靈侯與夫召神人以鞭石驅力士以鑿山不同年而語矣於戲辨真金於大冶認勁草於疾風不有良臣誰康澤國尋就加平章事檢校右僕射如故腰懸相印手握兵符益壯軍聲彌新殊渥又改光祿大夫檢校司空特進檢校司徒然而物議輿詞功厚賞薄以為爵祿未稱疇庸於是異姓分封仍加井邑轉檢校太保瑯琊郡王食邑四千戶食實封一百戶公之仲兄審邽自守泉郡一紀於茲黠馬皆調疲人盡泰公性惟雍睦氣稟中和韻契塤箎政侔魯衛可謂高明輝映超絕一時者也公以天下兵馬元帥太尉中書令梁王勳格穹昊德服華■奉大國之歡盟為列藩之表率今節度都押衙程贇及軍州將吏百姓耆老等久懷化育願紀功庸列狀上聞請議刊勒元帥梁王以
公如河誓著匪石情堅累貢表章顯陳保證朝廷冀宏誘勸特示褒持將建龜趺合徵鴻藻兢謬居淸列曾乏雄文頃歲常詠皇華往宣宸旨已於視聽親飫徽猷今之執簡濡毫得以研精覃思備陳懿績實無媿詞乃作斯銘曰日月麗天舟楫濟川內外克乂股肱惟賢淮水長淸緱嶺方寧慶隨祚遠材為時生伯氏雄特泉人仰德求瘼斯勤頒條有則冠軍被疾付以師律政教翕張士庶寧謐懿被閩越師實英傑地列周封心馳魏闕聖澤汪洋元戎啟行有典有則為龍為光高懸秦鏡理道自靜比屋懷仁連營稟令航海梯山貢奉循環務其輸委毋憚險艱周征之術公田什一約以有程守而勿失輕徭薄賦謳歌載路高掩龔黃遐追召杜鄉校皆逝童蒙來求雅道靡靡儒風優優惟虺吹毒久依山谷罔恣陸梁竟忻柔服法寶梵宇勝因所主崇搆斯精福慶攸聚佛齊諸國綏之以德架浪自東驅山拱北墜簡遺編繕寫精研麟臺矗爾武觀森然畚鍤其勤雉堞連雲永制爾敵用壯我軍關譏不稅水陸無滯遐邇懷來商旅相繼黃崎之勞神改驚濤役靈祇力保千萬艘劉驥荀龍塤箎雍雍維邦維翰以侯以公元帥梁王武步龍驤挺彼七德削平四方公能事大推心斯在風雨無渝歲
寒不改殊勛茂績盡瘁宣力國之丹靑邦之柱石位冠台鼎任隆兵柄重以徽寵分■異姓優詔銘功萬古英風貞珉是勒垂之無窮是時王以俸泉為直進三司之運如故兵興以來天下以三司之泉皆名直進獨王以俸泉為直進闕廷大稱其美天祐三年秋七月乙丑鑄金銅佛像一高丈有六尺丁亥鑄菩薩像二高丈有三尺冬十二月丙申迎像於開元寺壽山塔院黃滔丈六金身碑曰釋氏之稱釋迦牟尼佛千百億化身而古今之世以諸佛菩薩其或鑄成塑成刻成其或壁繪幅繪乎乎疑于字像不可勝紀況多應現感通之自其非之乎我公粵天祐三年丙寅秋七月乙丑鑄金銅像一丈有六尺之高後二十有三日丁亥繼之鑄菩薩二丈有三尺高銅為內肌金為外膚取法西天鑄成東越巍巍落落毫光法相初我公登壇之三年己未秋一夕雨歇天淸風微月明瑤兔無烟銅龍有聲俄夢天之西際㸌以照物綵雲罅裂大佛中座嶽嶽以覯止熙熙而啟言曰斷予一臂衛之之疑子字一方旣覺而思現乎形昭像也斷一臂誓
誠也衛一方保衆也始嘉其異姑默其事後創其意乃命自賓席之逮將校將校之逮步乘步乘之逮衆庶其有植信根之深者映惠燭之明者許一以金投吾俸中將櫝于肆俟以銅易而後鳩工鴻鑪卜境擇日鑄斯佛于九仙山定光多寶塔之右古仙徐登上昇之地其日圓空境然江山四爽槖爚之上騰為烟雲盤旋氤氳五色成文又有羣鳥或若鴻鵠或如鸎鵲交翔而間鳴自寅而及午斯佛也一寫而成翌日我公禮閱之乃與夢中一類其形儀長短大小無少差其一臂工以之別鑄而會我公神之而露其夢於是迎入府之別亭磨瑩雕飾克盡其妙朝夕瞻拜時不之怠冬十有二月丙申會僧千禾以幡以幢以鐘以磬引歸于開元寺壽山之塔院獨殿以居之翼二菩薩于左右三十二相足八十種好具螺纍纍以成髻珠隱隱以炫額檀信及門而膝地童耋遍城而掌膠夫如是豈非千百億化身之一乎不然者焉得入乎夢而如乎神成乎形而如乎夢夢不之告工以之缺者哉其應現感通復為之殊矣大矣哉且先天地生之謂道後天地設之謂象道也者以無為為志之也授心印於虛空象也者以有為為志之也叠惠力於報應論者或以之為風馬曾不謂象猶道之轂也
無象道不行矣始者摩騰竺法蘭二梵僧不慎其像東其道且西耳惜乎不與三皇五帝同世而出設與三皇五帝同世而出必能從容朴素遲回仁義詐偽未之亟蠧也奈何天將後之豈徒然哉豈不以仁義之生也曰堯與舜仁義之亡也曰癸與受至於列國之際強秦之立癸受之悖亹亹其躅天謂仲尼之祖述堯舜憲章文武終不能獨制之故東釋迦牟尼於中土大陳出生入死之理天堂地法之事以警戒之雖人世之風波萬態逆翻而幽府之鐵縲一無苟免上智聞之若鏡之磨中智聞之若泉之澄下智聞之若火之燒謂之為有則河沙芥子之說虛誕難測謂之為無則應現感通之事尋常立驗故能銷嗜慾更禍福一貴賤則為裨教化之一源湛然不動感而遂通者也而以金厥地蓮厥宮張法橋以度人無刑網以束俗世之敬之可也怠之可也黷之可也繇是有委之國君委之大臣之旨旣而委之則人非常人道非常道我公曠代之生也有神僧識仗鉞之雄也應江沙期合仙人讖築城之盛也契菩薩說夫神通為佛魂交曰夢神非夢而罕通夢非神而不感我公之慶鍾也其如是矣其明年正月十有八日乙未設二十萬人齋號無遮以落之是日也綵雲纈天甘露粒
松香花之氣撲地經梵之聲入空座客有右省常侍隴西李公洵翰林承旨制誥兵部侍郞昌黎韓公偓中書舍人瑯琊王公滌右補闕博陵崔徵君道融大司農瑯琊王公標吏部郞中譙國夏侯公淑司勳員外郞王公拯刑部員外郞宏農楊公承休宏文館直學士宏農楊公贊圖宏文館直學士瑯琊王公倜集賢殿校理吳郡歸公傳懿皆以文學之奧比偃商侍從之聲齊褒向甲乙昇第巖廊韞望東浮荊襄南游吳楚謂安莫安於閩越誠莫誠於我公依劉表起襄漢其地也交轍及館值斯佛之成斯會之設俱得放心猿于菩提樹上歇意馬于淸涼山中我公乃顧幕下者某俾刻貞石以碑之某以甲科忝第盛府蒙招刊勒之職不敢牢讓謹推于厥旨經云作佛像之功德斗量海以有盡塵碎刼以無窮至若靑黛之畫辟支一金之補毘婆戲為之而以草木思見之而刻㫋檀其猶蛻現其生羽金其報而況今乃儼至誠從靈感銅乎萬萬金乎千千虔皷鑄于神仙之山卜貞吉于火土之數其積功累德豈可以邊以涯而言之哉或曰梁武帝之隆釋氏古今靡倫奚報應之昧乎對曰梁武帝隆釋氏之數不隆釋氏之旨所以然也夫帝王之道理世也釋氏之教化人也理世之與化人
葢殊路而同歸彼宵旰于萬有故一夫不獲若已隕諸隍中此濟度於觸類故欲凡一有情悉皆成佛梁武帝則不然以民之財之力剎將三百祈功覬德則歸諸己啼億兆而不乳削頂額以言覺所以私所以然也今我公為邦則忠孝於君親牧人則父母於生民造塔四其一曰壽山以昭皇帝辛酉歲西巡發誓願以祝熊羆乞車駕之復宮闕其二曰報恩多寶定光追薦於先世其三其四大中神光為軍旅也為人民也繕經五藏其二進於上其三附於壽山定光大王意同乎塔月三其齋或千僧或千佛疏乎誠首則君親次則軍旅人民而已後焉況斯佛已之而不已故其地出明珠海出珊瑚幾於蓮花妙品之繁車渠馬瑙幡幢瓔珞周乎多寶之湧也夫其元貺之如彼靈感之若此則斷一臂衛一方斯昭昭矣豈與彼而論哉某是輒奮筆而無媿也其詞曰託入佳夢鑄成鴻鑪毫光法相銅肌金膚恍惚現形昭彰合符不有為也其如是乎唐一其宇越百其區伊閩之設於地之殊西城甌初東塹鰲隅匪德莫處惟仁靡逾懿其槖籥飛作醍醐焦山草木不得不蘇若海波瀾不得不枯仙花罔謝惠日寧徂永茲一方盤石其都是時西天國聲明三藏來賓
築還珠門
史／雜史／宋人軼事彙編／卷十二／老蘇　二蘇(P.585)
霅川莫蒙養正，崇寧間過余，言夜夢行西湖上，見一人野服髽髻，頎然而長。參從數人，軒軒然常在人前。路人或指而言曰：「此蘇翰林也。」養正少識之，即趨前拜，且致恭曰：「蒙自為兒時誦先生之文，願執巾侍不可得也。不知先生厭世仙去，今何所領而參從如是也？」先生顧視久之曰：「某今為紫府押衙。」語訖而覺。後得先生嶺外手書一紙云：「夜登合江樓，夢韓魏公騎鶴相過，云受命與公同。北歸中原，當不久也。」已而果然。小說載魏公為紫府真人，則養正之夢不誣矣。春渚紀聞
子／筆記／夷堅志（涵芬樓藏板）／志補　二十五卷／卷第二十一　十四事／鄱陽六臂兒(P.4-2)..[涵芬樓藏板]
鄱陽六臂兒
鄱陽南鄉民妻淳煕十年生男子從頂至足皆與人無異而兩肘各有三臂軒軒可畏母惡其怪卽漬諸水盆中俄翻身起坐又搨入水加一木櫈壓之復推櫈而起祖母在旁惻然曰此恐是神部中來且試養育看長大後如何遂沐浴施襁褓日以益壯及八九歲時放牛於野他家童稚或與爭忿則六臂齊舉奮擊莫能抗敵
今十五歲矣
子／筆記／揮麈錄／餘話／卷二(P.297)
440紹興壬戌夏，顯仁皇后歸就九重之養，伯氏仲信，年十八，作慈寧殿賦以進云：「臣聞乾天稱父，坤地稱母。天地至大，必言之以父母者，明其尊崇博厚，無以加也。是以圓首方足，皆仰之、壽之，欲報、欲奉，無不極盡。繇古以來，聖人之盛，莫過堯、舜，而孟子以謂堯、舜之道，孝悌而已矣。恭惟皇帝陛下，繼大人之照，宜日中之豐，體堯邁舜，憲古明王，以治天下，發為號令典誥，廟謨宸斷，親仁善鄰，開物成務者，莫不以孝為首。臣聞孔子謂曾參曰：『明王以孝治天下，
故災害不生，禍亂不作。』仰惟陛下，曩者以皇太后扈從未還，願見之心，致軫宵旰；四方兆民，延頸指日，以冀來音久矣。斯焉天人交孚，鄰邦修睦，橐弓箙矢，息師偃革，寰宇之間，遂臻安堵。恭奉騩駕，言歸闕庭。凡在動植，孰不手舞足蹈，翼鼓膺奮！遹觀古初，敻無前比。臣伏以老氏三寶，以慈為首；乾元之道，萬國咸寧。洪惟慈寧之殿，合為嘉名，超軼前世。致安之道，繇是以始。形勢制作，煥乎其有文章，儀刑萬邦，風化際薄，無所不及。若堯之光被四表，舜之丕冒海隅蒼生者，行見于今日，甚盛烈也。臣生長當世，薰陶漸摩，德義之人，目覩心欣，不能自已，思欲頌良圖，協恭式，化成規，誠開金石，感動遠邇，以彰聖治莫大之慶，而昭述巨美者有日矣。輒因殿之名，以推原萬一。至於辭意淺陋，言語膚率，不能抉奇摘異以為偉，不惟不能，亦所不敢也。臣謹昧死再拜而作賦焉。臣恭惟皇帝之嗣位十六載也，海宇澄清，四方砥平，受上天之眷命，紹洪基於大明。邇安遠至，措刑寢兵。人熙熙兮春臺，物蕩蕩兮由庚。六服承德，眾心成城。所以復炎德之輝，而迓周邦之衡。先是騩駕從狩鄰國，克享天心，咸有一德，式遄來歸，懽動九域。乃命羣工，擇基之隆，儲祥之勝，坼建問安之上宮。列辟肅然而赴職，百執鎗然而效忠。爰即行闕，以成厥功。於是上高擬天，下蟠法地，削甘泉之繁縟，屏含元之侈麗，揆太極之宸模，就坤靈之寶勢。乃諏龜筮，龜筮協從；乃稽萬物，萬物無異。帝曰『欽哉！』乃彰鴻名。慈以覆育於天下，寧以鎮服於寰瀛。蓋將昭徽音於太姒，而表思齊於周京者也。有嚴有
憑，或降或昇。揆之以日，築之登登。經始勿亟，百堵皆興，伎者獻其伎，能者精其能。否往兮泰來，閫決兮垠開。倉昊馳耀兮，黃祇助培。運郢碩之斤斧，攻杞梓之良材。萬杵散雨兮，千纔轉雷；離婁督繩兮，而公輸削墨；夏育治礫兮，孟賁掇荄。聲隆隆兮伐喬枚，勢轞轞兮豁層厓。長林巨植兮，千年之產而萬年之材。輾如闖、直如矗兮，崔嵬于時。山壤獻靈，川流效祉。陸架水浮，風屯雲委。輻湊鱗集，衡行櫛比，以萃於殿之址也。於是匠氏經營，百藝駢幷。礪焉而礪，硎焉而硎。高下曲折，塗塈丹青。此興造之本意，而動作之形容也。既而四周凌天而岌嶪，九門參空而伶俜。闕百常兮屋十尋，皆爵兮建瓴。儋儋千栭，閑閑旅楹。岫綺對砌，窗霞翼櫺。彤墀洋洋，金碧煌煌。神鴟展吻而呀，文犀厭牖而赫張。寶排象拱，列星間梁。撩桶欒楶，黼藻鉛黃。玫瑰玳瑁，翡翠明璫。方疏圓井，連斗扛。枅欀上承，柱石下當。騰雙猊兮盤礎，刻怒兕兮伏相。其蟠也顏九淵之虬屈，其翥也若千仞之鳳翔。或倒文漆於衞社，或薦孤桐於嶧陽。烏橫截，緗蘖交相。第栲栵與椅榎，積楩柟兮豫章。蓋天下之奇幹，盡羽粲而國欀。夫然未足以比其制，未足以形其雄。轇轕巃嵸，飛雲架空。出入兮日月，吸呼兮雨風。開重軒兮累玉，鱗萬瓦兮游龍。高下髮直，左右翼從。西八東九，金礫珉鎔。平寫三山之景，坐移羣玉之峯。喜洩洩兮樂融融，入如遇兮出如逢。映斗杓而曈曨，挹天漢兮舂容。觀其巨鎮在南，長江在東，前擁後顧，盤錯窪隆。占皇圖之奕奕，鬱佳氣之葱葱。天海相際，造化溟濛。雕題貫
膂，大艑艨。尋橦戴斗兮航浮，索援皆馳驅而致恭。采肅慎之楛矢，職夷黔之布賨。上則天目、於潛之山，鳳凰南北之巔，巉巖嶻嶭，窈窕回旋。狀羣羽之集麓，若萬馬之奔川。海門之潮，滄溟之淵，濠洶奔放，勢如朝焉。皆足以小崤、函而吞涇、渭，等河、雒而隘隴、岍。夫以此而駐蹕，實一制而萬全。然而不以為離宮，不以為別宇，而獨以奉長樂之安，而為承顏之所，故能遠邁漢、唐，夸歷三、五，則雖兼天下之奉，極天下之貴，亦人所樂而天所與也！凡臣所鋪翼而陳之者，尚可名言之也。非比三吳之盛麗，九旂之容衞，六宮之深嚴，萬物之侈冶，不足以隆一人之孝於無窮。於是俯而拜，仰而重曰：當乎法駕言歸，宗祏生輝，千丈萬騎，如指如麾，備一時之盛禮，慶萬國之洪禧。望閶闔兮瑞霏微，劐稜兮祥威蕤。馭嚴嚴之玉輦，建之朱旗。華蓋傚杠，天驥驂非。增日星之光明，闐老幼之提攜。千官之班兮鴛鷺，兆民之欣兮嬰慕。喜動於堪輿，澤周流於道路。樂極者或至於抃躍，感深者爭先於馳騖。沈漻晏然兮屏翳收風，靉靆不興兮豐隆霽怒。雙閎敞兮如升，萬室昂兮如訴。若乃萬壽誕日之辰，一人會朝之際。濟濟峨峨，羣臣在位，皆輔臯而弼夔，過房、杜兮丙魏。奉玉巵兮瓊甓，展采儀兮文陛。皇帝躬蹈事親之美，以獨高于萬世。進退禮樂，抑崇下貴。隆帝業兮億載，懽祝聖人兮千萬歲。然後敷茲睿化，徧于中下。尊卑模範兮盈里閭，膏澤滲漉兮盛王霸。工在衢，士在朝，而農在野。百度修明，萬幾間暇，無有遐遺。睦如姻婭，四海安若。覆盂九有，基如太、華。於是有客相謂曰：子聞
今日之盛事歟？曰：然，嘻。為堯、舜神人以和運，紹五帝獄訟謳歌，但無為而已矣，於致養以云何？豈若我皇躬勤儉之資，恢隆平之時，約己以奉太母之訓，致美以化羣黎之為。端壹心而應感，斥眾異之盱睢，煥爛方冊，照溢書、詩哉！且客聞歷代之制乎？土階之卑，不免乎儉固；雕椽之飾，不免乎驕奢。魯夸靈光，而但述土木之巧；魏稱景福，而徒為制作之華。俱游觀之是云，奚文辭之足誇！又豈若我皇綏定邦家，以成孝道，允邵羲、媧哉！且上棟下宇，聖人所取也；至德要道，聖人之孝也；作可楚室，能修泮宮，諸侯之功也。與其論諸侯，曷若言聖道；與其言雄壯，曷若言聖德。明明我宋，得天下之統。蒸哉祖宗，膺器之重，殆二百年，休聲無壅。下之所奉者惟君，上之所承者惟親。當君享九重之實，而親安萬乘之尊，蓋匹夫之孝，曾、閔所難，不足以言，惟據域中之大，饗天下之養，然後為重也。已析而合，既失而得，然後為喜之至也！曠古所無，一旦在己；漢、唐所恨，自我而得。凡是數者，兼而有之，不特為四方之賀，又將為萬世之光寵也。今是殿也，不奢不陋，不高不卑，合禮之界，與天下齊。以是為固，鞏於鼎龜；以是為寶，保若山谿。雖廣八荒而為城，開溟、渤而為池，倚圓天而為蓋，立棟梁於四維，亦奚有宜乎！於是再拜而歌曰：蒼蒼高旻，覆下民兮。與物為春，澤無垠兮。一人孝至，通帝意兮。金石可開，不可移兮。上下合契，定大議兮。法駕六騩，言還歸兮。敕以慈寧，為殿名兮。厥功告成，百室盈兮。居之克安，若石磐兮。四方瞻觀，化益寬兮。天人合應，助其證兮。光啟中興，
祖武繩兮。紹復大運，法堯、舜兮。旋澤曲軫，翕然順兮。孝道克全，鑒上天兮。壽祿萬年，其永延兮。聖人孝兮，感人深責。成賢輔兮，雋功克忱。廣殿軒軒兮，巨廈深沉。晨昏之養兮，萬乘親臨。財豐俗阜兮，寫于薰琴。百姓克愛兮，諸侯克欽。亘萬國兮，得其懽心。宮殿之制，已陳之矣；天子之孝，既備述矣；四方之心，見於斯矣；口軟字碎，其言卑矣；欲昭聖孝，永無極矣；日月為字，天為卑矣！」許顗彥周跋云：「王仲信此賦，如河決泉涌，沛乎莫之能禦也。天資辭源之壯，蓋未之見。昔柳柳州云：『辨如孟軻，淵如莊周，壯如李斯，明如賈誼，哀如屈原，專如揚雄。』柳州論之古人，以一字到，今不可移易。願吾仲信，兼用六語，而加意於莊、屈，當與古人並驅而爭先矣！」伯氏天才既高，輔以承家之學，經術文章，超邁今古；真草篆隸，沈著痛快；天文地理，星官曆翁之所歎伏；肘後卜筮，三乘九流，無不玄解；丹青之妙，模寫煙雲，落筆人藏以為寶。奏賦之時，與范志能成大詔俱赴南宮。其後志能登第，名位震耀，而伯氏坎壈以終而伯氏坎壈以終　氏各本皆誤作父，今改。。興言流涕。如昔人二老歸西伯賦如昔人二老歸西伯賦　昔原誤音，今改。云：「一為尚父，一為餓者。」雖升沈之不同，其趣一也。
子／筆記／春渚紀聞／卷六　東坡事實／紫府押衙(P.86)
紫府押衙
霅川莫蒙養正，崇寧間過余言：夜夢行西湖上，見一人野服髽髻，頎然而長，參從數人，軒軒然常在人前。路人或指之而言曰：「此蘇翰林也。」養正少識之，亟趍前拜，且致恭曰：「蒙自為兒時誦先生之文，願執巾侍不可得也。不知先生厭世仙去，今何所領，而參從如是也。」先生顧視久之曰：「是太學生莫蒙否？」養正對之曰：「然。」先生頷之曰：「某今為紫府押衙。」語訖而覺。後偶得先生嶺外手書一紙云：夜登合江樓，夢韓魏公騎鶴相過。云受命與公同，北歸中原當不久也，已而果然。小說載魏公為紫府真人，則養正之夢不誣矣。
子／醫家／醫宗必讀／卷之二／色診(P.29-1)..[明崇禎十年(1637)刻本]
通天篇少師曰太陰之人貪而不仁下齊湛湛好內而惡出心抑而不發不務於時動而從之　少陰之人小貪而賊心見人有亡常若有得好傷好害見人有荣乃反愠怒心嫉而無恩　太陽之人居處於於好言大事無能而虛說志發於四野舉措不顧是非爲是如常自用事雖敗而無悔　少陽之人諟諦好自貴有小小官則高自宜好爲外交而不內附　陰陽和平之
人居處安靜無爲懼懼無爲欣欣婉然從物或與不爭與時變化尊則謙謙譚而不治是謂至治以上别五等之人太陰之人多陰而無陽其陰血濁其衞氣濇陰陽不和緩筋而厚皮不之疾寫不能移之　少陰之人多陰少陽小胃而大腸六腑不調陽明脉小太陽脉大必審調之其血易脫其氣易敗也　太陽之人多陽而少陰必謹調之母脫其陰而寫其陽陽重脫者陽狂陰陽皆脫者暴死不知人也　少陽之人多陽少陰經小而絡大血在中而氣外實陰而虛陽獨寫其絡脉則强氣脫而疾中氣不足病不起也　陰陽和平之人其陰陽之氣和血脉調謹診其陰陽視其邪正安容儀審有餘不足盛則寫之虛則補之不盛不虛以經取之已上治五態之人太陰之人其狀黮黮然黑色念然下意臨臨然長大膕然未僂　少陰之人其狀淸然竊然固以陰
賊立而躁險行而似伏　太陽之人其狀軒軒儲儲反身折膕　少陽之人其狀立則好仰行好搖兩臂兩肘則常抬背者陰陽和平之人其狀委委然隨隨然顒顒然愉愉然暶暶然豆豆然衆人皆曰君子已丄别五態之人
集／別集／元好問全集／卷第五十二／附錄三／翁方綱讀元遺山詩四首(P.467)
遺山接眉山，浩乎海波翻。效忠蘇門後，此意豈易言。爾日讀坡詩，胸有節制存。元精貫當中，耿耿與誰論耿耿與誰論　趙考：「《復初齋集》『與誰』作『誰與』。」。我觀竇《書品》，于褚斥籬籓。蕭、阮、羊、薄上，遂擬探本根。未審防澆漓，如何追胚渾？望古俯眾流，興定之初元，令人緬星漢，峻極窮崑崙。儻以質坡翁，孰竟委與原？秦、晁諸君子，恐未參妙門。金翅擘滄溟，金鍼度鴛繡。何人望見之，渺不露結構。斂之入毫芒，縱之恢宇宙。軒軒非濤瀾，錯采豈雕鏤？所擬長沙帖，抑非閣本舊，又不以翻新，本自佇興就。象罔於元珠，憑何超喫詬。此祕非傲人此祕非傲人　趙考：「張本『秘』作『必』，據《復初齋集》改。」，正復難輕授。精純義山真，故在《鄭箋》右。
集／詞曲／全金元詞／下冊／元詞／王結／蝶戀花(P.876-1)
蝶戀花　贈李公敏
老鶴軒軒心萬里。卻被天風，吹入樊籠裏。野態昂藏猶可喜。九皋宵唳流清泚。　宿鷺窺魚癡計耳。整整丰標，謾說佳公子。月白風清天似水。青田回首生愁思。彊村叢書用韓氏玉雨堂藏鈔王文忠集本
集／楚辭／楚辭補注／卷第十七　九思第十七／悼亂(P.322)
嗟嗟兮悲夫，傷時昏惑。殽亂兮紛挐。君任佞巧，競疾忠信，交亂紛挐也。殽，一作散。《釋文》：殽，乎巧切。茅絲兮同綜，不別好惡。綜，一作。冠屨兮共絇。上下無別。屨，一作屣。督萬兮侍宴，華督、宋萬二人，宋大夫，皆弒其君者也。周邵兮負芻。周公、邵公。言楚君使忠賢如周、邵者負芻，反以督、萬之人侍宴。白龍兮見，靈龜兮執拘。白龍，川神。靈龜，天瑞。仲尼兮困厄，仲尼，聖人，而厄於陳、蔡也。鄒衍兮幽囚。鄒衍，賢人，而為佞邪所攝，齊遂執之。伊余兮念茲，伊，惟也。茲，此也。奔遁兮隱居。欲避世也。將升兮高山，升，一作陟，一作階。上有兮猴猿。欲入兮深谷，下有兮虺蛇。左見兮鳴鵙，右睹兮呼梟。鵙，伯勞也。山有猴猿，谷有虺蛇，左右眾鳥，闃無人民，
所以愁懼也。惶悸兮失氣，悸，懼也。失氣，晻然而將絕。踊躍兮距跳。以泄憤懣也。便旋兮中原，旋，一作絕。仰天兮增歎。仰，一作卬。菅蒯兮壄莽，壄，一作野。雚葦兮仟眠。一作千眠，一作仟玄。仟，一作阡。鹿蹊兮，貒貉兮蟫蟫。蟫蟫，相隨之貌。鹿蹊，一作玄鹿。，一作。，一作繼踵。鸇鷂兮軒軒，軒軒，將止之貌。鶉兮甄甄。甄甄，小鳥飛貌。，一作。一云：鶉鴳兮飄飄。一作鶉鴿。哀我兮寡獨，靡有兮齊倫。齊，偶。齊，一作匹。意欲兮沈吟，迫日兮黃昏。意且欲遲，望又促暮，當棲宿也。迫，一作白。玄鶴兮高飛，鶴，一作鸛。一云鵾雞。曾逝兮青冥。青冥，太清。曾，一作增。逝，一作遊。鶬鶊兮喈喈，鶬鶊，鸝黃也。喈喈，鳴之和。山鵲兮嚶嚶。嚶嚶，鳴之清也。鴻鸕兮振翅，鴈之大者曰鴻。鸕，鸕鶿也。振翅，將飛也。歸鴈兮于征。征，行也。言將去。吾志兮覺悟，懷我兮聖京。垂屣兮將起，跓竢兮碩明。垂，《釋文》作，測夾切。碩，一作須。
悼亂
叢書／正誼堂全書／黃勉齋先生文集／卷之五／記／新建廟學記(P.6-2)..[清康熙張伯行編同治左宗棠增刊本]
安慶府新建廟學記
聖人之道與天地並學校之設以明道也夫陰陽五行發生萬物而太極之妙周流不窮凡囿於造化之內者鈞稟是氣則鈞具是理人為萬物之靈則受中以生純粹至善而日用常行各有當然之則貫徹古今充塞宇宙無適而非此道之寓也聖人參天地以立極旣為之發明其蘊而經理斯世者又設為學校以敎之上自王國都而下至里衎蓋將與一世之人凡有血氣心知者莫不周旋涵泳於吾道之中顧安有遠近內外之間哉龍舒為郡自周之初
以國著名其沐文武成康之遺澤舊矣其地城距天下之中王者故都千餘里風氣所鍾正朔所及古男服之國其山川之勝扶輿磅礴泓澂演迤為兩淮絶特之觀其習俗質樸而渾厚其奇才秀民挾策讀書者彬彬也而郡之學獨𥳑陋弗稱絫數十百年莫有過而問者焉蓋自衣冠文物萃於東南仕於淮者咸以為遠且外化民成俗所當急者反緩之吾道之大寧若是耶考之圖志自唐有夫子廟學之始建獨闕弗載舊學在今學之北政和間改刱今地紹興初旣廢復興其後或增或葺大扺因襲𥳑陋非有意於崇學校美敎化也嘉定壬申右史舍人直龍圖閣張公
來守是邦進謁先聖退而歎曰若是其隘也閱武之地迫於學宮非所以右文敎也徙置他所而學之地始闢則又歎曰若是其陋也肄業之齋環於廟殿非所以尊先聖也更剙諸齋於所闢之地而廟之制始嚴右廟左學位序旣定凡屬於廟者首建郡守齋廬以肅祀事旣又考諸鄒兖二公以及從祀坐向等級率謬不應古法以侍講朱文公先生所定新儀悉釐正之郡之先賢與周程三先生舊祠學門外至是遷之以亞從祀凡屬乎學者則北為傑閣以藏宸翰閣之下為師生燕見之堂堂之北為敎官齋㝛之舍列六齋以及學職之位於東西兩廡其南有軒軒南有
池池上有亭為游息之地其外為射圃深廣崇嚴耽耽翼翼規模之壯東南之郡莫能過也材取於在官之竹木工取於在學之佃夫邑之寓公間遣助焉興是大役民不知也旣以學前官池與官田若干畝廣贍學之廩又以白沙魚池歲收絫千緡以待士之貢禮部與喪葬之不能擧者贐而周之廟學之支傾補漏亦於是取辦焉嗟夫公之加惠於此邦之士厚矣此邦之士鼓篋而來攝衣而升入乎廟瞻聖賢之儀容以繹其曲訓處乎學聆師友之講習以考其德行道義之著見躍如也又能存養於齊莊靜一之中省察於念慮起居之際窮理以致其知力行以踐其實
則道在我矣積習旣久風俗日變雖鄒魯可也孰謂衣冠文物獨東南之為盛哉公名嗣古直寧人蚤以實學登顯貴刻意於道以己所得欲人皆然其守舒尤以敎化為先務未朞年政成令孚百廢具擧廟學之建視他郡為最鉅旣訖功以府學敎授趙汝遂之請屬榦記之竊惟舒之先賢有文翁者興學於蜀人化之漢史旣傳其事千餘年間蜀之名公項背相望猶相與言曰此文之敎也公能視舒如蜀舒之人豈不能以蜀自視視公如文哉豈可使之泯泯不少概見而太史氏失其傳哉遂不敢辭而紀其本末侈公之德以厲舒人使來者有考也學成於癸酉十月之
庚子董其役者懷寧尉范楷兵馬都監鄭選云後十日具位黃榦記
叢書／正誼堂全書／熊勿軒先生文集／卷之三　記／虛直軒記(P.13-1)..[清康熙張伯行編同治左宗棠增刊本]
虛直軒記
建陽迺文公居邑號東南洙泗邑之北有建溪導源武夷上游可二百里其東曰錦水與建溪會源雖淺而淸以濯錦色倍鮮瑩人擬之蜀錦江二水之交實爲茲邑勝處而未有以抉其閟者歲在乙巳新安汪君正卿來佐邑事得其勝築室三楹稍西闢小軒軒瞰千竹竹之外平洲帶繞長橋如虹萬瓦鱗曡市塵囂雜一水隔斷雖廛居雅有野趣一日訪君擧觴命釂徜徉其間顧謂予曰水淸矣竹之淸又與水稱於我心若有契然軒未有名君其爲我表之予俛而思之平生愛虛直二字輒以爲奉虛曰心直曰節也兼內外貫體用君子可比德焉君曰此於前聞亦有稽
乎曰靜虛動直濓溪周子通書之言也蓋嘗以中通外直比蓮之德矣竹與蓮皆君子也竹之虛其中直其外殆有加焉而時之所處則有甚難者以是名君之軒實甚稱君曰美哉斯名幷求一言爲記予曰記則請俟能者姑繹其義可也蓋嘗讀易至說卦之震其象爲蒼筤竹嘻不問已知其爲竹矣何也陰一而常虛陽一而常直大傳曰乾之動也直震卽乾初畫也天地間一氣而已生生而直遂者皆陽也而其虛處卽陰故君子之學以靜爲本不靜無以爲動不虛無以爲直也顧其物理亦何所往而不如是哉君曰卽此爲記毋庸他求予曰未也見枝幹知竹者下也
重陰閉蟄大雪如席卉木芸芸各歸其根於斯時也已有心心而相印節節而相符者矣伏龍在地雖頭角未露而干霄拂雲之勢夫孰得而遏之善玩易者不於此觀而奚觀君曰子之言非但竹也我知之矣予曰前之言皆形而下者也周子不云乎一則無欲無欲則靜虛而動直靜動言其已生之後一其未生之初乎天寒日暮意象悄然佇立相看淸瘦如削當是時固不知我之爲竹竹之爲我也境異情遷人則有欲已非復對此君時矣菉竹之詩國人之所以美衞侯也自猗猗而菁菁以至如簀豈一朝夕之故哉有斐君子如切如磋如琢如磨請賦淇澳之首章爲
勉君文雅綽著新安文公舊居邑也淵源端有自云
蘇子瞻墨君堂記畫竹之情先生虛直齋記盡竹之理天地間仰觀俯察安往而不得性命之理哉葛屺瞻
陰虛陽直微言渺論生生而直遂皆陽卽董子物隨陽終始之義而虛處卽陰亦卽董子昌力辭功之義咸可結愼騶談天之舌矣郭字山
淸言妙理層層剝入如新釋籜漸露幽芬又評
虛直二字一生受用不盡不仕元朝退修初服隱處夷山講明正學非虛直君子其能若是熊之璋
叢書／武英殿聚珍版叢書／景文集／卷四十七／贊／王襃字子淵贊(P.4-2)..[清乾隆敕刻武英殿聚珍本]
王襃字子淵贊
子淵軒軒洵美有文宵雅鹿鳴帝用攸聞此盛德事讓不克堪頌聖得賢戒松喬是耽以諫大夫數從幸廵受
詔作賦持節迎神未克告猷少謝良臣
叢書／武英殿聚珍版叢書／祠部集／卷六／七言律詩１／郡判鄭世表庫部奉使陝西(P.15-2)..[清乾隆敕刻武英殿聚珍本]
郡判鄭世表庫部奉使陝西
心馳關右氣軒軒笑著征袍謝別樽面對延和知遠器力城東洛是名門邊需前去勞多算疆事歸來聽一言洮隴居人瞻漢使此行知不為河源
叢書／武英殿聚珍版叢書／公是集／卷十四／五言古詩１１／送石昌言知宿州(P.14-1)..[清乾隆敕刻武英殿聚珍本]
送石昌言知宿州
宦情重居內世論輕守藩出處苟自得重輕安足原昔常怪蕭傅恥乘太守轓頗獨多嚴生厭直金馬門優游樹風迹宣布流上恩何負廷中臣而貶千乘尊石侯古人風自令薄夫敦平日不汲汲左遷更軒軒輕舟趣行裝合符去天閽高臥可以治簿書豈所煩我亦羇旅人
不堪市朝喧又無適時用坐自悲素餐願為江湖長聊復育元元子若未北歸相過識吾言
叢書／武英殿聚珍版叢書／彭城集／卷五／五言古詩３／雪中檢故書見王深甫書因寄(P.15-1)..[清乾隆敕刻武英殿聚珍本]
雪中檢故書見王深甫書因寄
積雪閟窮巷天寒四岑寂常時能來人今兹亦絶迹探囊理文書卷軸浩堆積歲序往不留其人或成昔忽如
二三子共此笑言適我遊皆可人囘也實莫逆詩句何軒軒有若風中翼使我多聞知令我手不釋聞君不作官作官固無益由來全生士不以時世激請問紫芝翁寧知五鼎食開門望四野天地漫無隙老鷹凍不飛何由寄消息
叢書／武英殿聚珍版叢書／山谷詩集注／內集／卷首　原目(P.1-1)..[清乾隆敕刻武英殿聚珍本]
第十三卷
次韻答斌老病起獨遊東園二首
又和二首
又答斌老病愈遣悶二首
次韻黃斌老晚遊池亭二首右與黃斌老唱和詩並因苦筍篇附見當是同時所作池亭詩有黃菊拒霜殊未秋之句必今歲所作明年秋晚山谷蓋在靑神矣
戲答史應之三首應之名鑄眉人瀘戎間山谷有應之眞賛曰江安石不足江陽酒有餘江安屬瀘州漢江陽縣地也
題也足軒軒在簡州為師範道人作山谷有與範帖云知命欲徃成都看藥市又云別作
一篇竹軒頌似可觀已付密師去可種竹於六祖印用之是歲範公自簡州受成都六祖之請云○範在簡州時山谷有種竹頌云徃在江南住竹山道人兩歲三來訪云云故今云別作一篇
寄題榮州祖元大師此君軒山谷有此詩跋云元符二年閏月初吉書贈榮州琴師祖元○是歲閏九月又有一篇亦此韻見於外集
答李任道謝分豆粥詩有豆粥能驅晚瘴寒之句似是冬時所作
元符三年庚辰是歲山谷在戎州正月徽考卽位五月復宣德郞監鄂州在城鹽稅山谷旣得放還以江漲未能下峽七月自戎舟行省其姑于靑神十月改奉議郞簽書寧國軍節度判官十一月自青神復還戎十二月發戎州過江安為石信道挽留遂作歲於此○山谷之姑張祉介卿之母介卿時為眉州靑神尉以七月二十一日解舟八月十一日抵靑神具與張介卿書今中岩多有八九月間題
字又有十一月二十日與嘉州至樂山王子厚書云到家悲苦滿懷蓋知命歸江南死於荊州當是初聞其訃時也○石諒信道本眉人家于江津女嫁山谷之子相是歲十二月成親其詳具建中靖國元年注并具與杜拙翁書
贈知命弟離戎州
姪柜隨知命舟行是歲知命自戎歸江南山谷與範長老帖云知命留此兩月三月十三日解舟去故其詩有燕子日長宜讀書之句知命竟死荊南見山谷祭文
次韻奉答文少激推官紀贈二首因後篇附見少激名抗臨卭人時為戎州幕官予嘗見其家山谷諸詩眞迹
次韻文少激祈雨有感此詩眞本云伏承少激惠示夏日祈雨有感之詩末
句云愛民天子似仁宗時徽考初卽位
次韻李任道晚飲鎻江亭詩有西來雪浪如炰烹之句當是夏中所作
再次韻兼簡履中南玉三首次前篇
次韻任道食荔支有感三首山谷有戎州鎻水磨崖畱題云元符三年五月戊寅太守劉廣之率賓僚來賞鎻江荔支此詩當同時所作詩有六年怊悵之句蓋自紹聖二年乙亥入蜀至元符三年庚辰凡六見荔支○山谷與姪樸書云初到戎彭道微作守甚有親親之意道微旣去劉滋崇儀作守云云
廖致平送綠荔支為戎州第一王公權送荔支綠酒亦為戎州第一附前篇
謝楊履道送銀茄四首以時序為次
送石長卿太學秋補詩有漢文新覽天下圖謂徽考初立山谷有試張通筆帖云戎州城南僦舍中眉山石長卿觀書
次韻少激甘露降太守居桃葉上當是秋時所作詩語皆及徽考新政
借景亭八月在靑神尉廳作尉卽張祉介卿也祉父誾雅州人娶山谷之姑卒官太常卿見于山谷所作張子履墓誌
戲贈家安國從舊次
次韻楊君全送酒
次韻君全送春花
謝楊景山送酒器君全名琳景山名嵒皆靑神人山谷有中巖題字云元符三年九月己巳王元直擕酒帥楊君全景山酌張子謙介卿黃魯直于慈姥之東堂此詩葢是時所作故有秋入園林花老眼之句綵以及酒當是重陽所送春花言其象春時之花爾
史彥昇送春花附楊君全送花後詩有千林搖落照秋空之句
題石恪畫嘗醋翁舊次在借景亭後似是□神作
謝應之卽史應之也應之往歲見山谷於戎嘗有詩戲之此篇當是應之自眉來青神再見山谷叙述往事故有去年席上蛟龍語未委先生記得無之句○山谷在靑神有與眉山程信孺帖云應之在館時接從容賓主相樂也是歲來自眉山可知
叢書／武英殿聚珍版叢書／柯山集／卷二十五／七言絕句６／次韻子由舍人先生追讀邇英絕句四首(P.9-1)..[清乾隆敕刻武英殿聚珍本]
冠佩煌煌拱北辰道人風骨自軒軒茯苓松下龜黿老須乞靈丹一粒吞
叢書／武英殿聚珍版叢書／浮沚集／卷八／五言古詩／北山閣(P.9-2)..[清乾隆敕刻武英殿聚珍本]
北山閣
北山有高閣暇日聊登遊臨眺益慘愴焉能寫我憂軒軒皆嶄石激激瞰溪流野鳥時上下白雲自沈浮徙倚事窮覽良時忽我遒日匿西岡下月出東嶺頭寒烟沒樹杪勁風夾山陬十月客衣單不可重遲留緬望涇水
濱使我心悠悠
叢書／武英殿聚珍版叢書／南澗甲乙稿／卷五／七言律詩／挽周仲深郞中詞(P.19-1)..[清乾隆敕刻武英殿聚珍本]
挽周仲深郞中詞
才力軒軒動漢庭清時指日致功名一同在昔歌遺愛兩郡于今有治聲使節暫分秦望重郞星初近太微明死生契闊空泉壤賻典殊恩世亦榮
叢書／武英殿聚珍版叢書／拙軒集／卷一／五言古詩／題季札掛劒圖(P.3-1)..[清乾隆敕刻武英殿聚珍本]
題季札掛劒圖
季札貴公子軒軒氣凌雲平生會心少四海一徐君相□適所願情話如蘭薰徐君顧長劒意欲口不云季子心許之誓將歸獻芹駐節不容久驪駒促輕分言還訪舊隱路人指新墳干將掛高木以示初意勤知已九泉下冥漠聞不聞今人交勢利輕薄徒紛紛豈惟此道絶反是為虛文伯夷微仲尼萬古埋淸芬
叢書／知不足齋叢書／侯鯖錄／卷之七(P.1-1)..[清乾隆鮑廷博校刊本]
黃魯直戲作貴耳賤目謎云驢耳對軒軒爭酬價十千眈眈兩虎視不直一文錢
