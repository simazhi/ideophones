史／編年／朝鮮王朝實錄／燕山君日記／九年（1503）　卷四十八至五十一／卷五十　六月至九月／七月／20日(P.14-1)
○甲申/王幸太平館，行天使上馬宴。
○傳曰：“今日宴時，洪湜所立近處諸將，有以手敲鐵甲，其聲錚錚，甚無禮，其問以啓。”兵曹書閔子芳、盧効愼、金岵、姜龜孫、韓斯文、李秉正、鄭有智、洪自阿、柳睇，入啓，傳曰：“問之。”
史／編年／朝鮮王朝實錄／宣祖實錄／二十七年（1594）　卷四十七至五十八／卷五十四　八月／16日(P.18-1)
○辛酉/禮曹啓曰：“世子冊封奏請使，以單使別遣，反似苟簡。今者奏請使尹根壽，以重臣結銜，將爲發程，兼冊封奏請，事體宜當。”上從之。
○黃海道觀察使李廷立辭朝，上引見于便殿。
○接伴使金瓚啓曰：“督府留住二年，而兩南飢民，投入營中，或爲房子，或嫁天兵。申飭軍中，勿許率去
之意，預先告稟于督府，出去之日，如沙峴等處及大同江、鴨綠江過涉時，差官點禁，毋使過去。”上命備邊司，速爲施行。金瓚又啓曰：“今日督府，急召通事柳依擯等，密言曰：‘孫侍郞，七月廿八日，過關，適逢顧軍門，問倭情，則答曰：「不急。」何不遣重臣，以賊勢方熾，告急於孫爺耶？且尹陪臣宜急發送，懇懇哀告云云。’敢啓。”傳曰：“言于備邊司，斯速議處。”備邊司回啓曰：“今此奏請之行，係國安危，不可不急速發送。奏文及呈文，速爲斤正，星夜馳進爲當。督府營中投入男女刷出事，已爲啓下。男子當抄屬砲、殺手，女人則多般賑濟，必期全活。且於臨津，則定察訪一人，使之點禁；大同、淸川、鴨綠等處，差使員點視，俾無如前潛隱過江之弊。此意下書于京畿、平安監司何如？”答曰：“依啓。”
○備邊司啓曰：“‘連得來書，申之以約誓，質之以鬼神，雅意所在，實出血誠，令人感嘆。嘗聞天道助順，人謀與能。師之老壯，在於曲直，一時强梁，不足恃也。夫然故，智者因機而達權，勇者見義而必爲。明於利害之分，審於去就之際，身立殊功，名流後世，而福祚延於子孫，豈不美哉？我國與日本，二百年交好無間，不意兇悖之人，逆天犯順，遠起兵端，干戈糜爛，使兩國無辜生靈，塗炭至此，非徒人心所共憤疾，於天地鬼神，有
所不容。足下於此，能深思遠慮，洞曉逆順所在，飜然改圖，去危就安，垂功名於竹帛。非有烈士心腸，安能如此？男子一言，可斷金石。彼此相照，不待言喩。惟願足下，早決大計，毋或遲疑，以誤事機。事成之日，酬勞報功之典，朝廷當極隆厚，州郡之任，惟足下才器所及。白日在上，必不食言。且以足下懋功偉績，保奏於天朝，聖皇帝必有國士之遇，以展平生之志。豈止與鐵中錚錚者，比肩而已乎？事在不疑，毋煩縷悉，自餘機宜，不能盡布。立竢回報云云’，以此意回答諸正之意，下諭于慶尙監司，而官敎亦下送何如？”上從之。
○備邊司啓曰：“降倭諸正處置事，洪履祥已承傳敎矣。但嘉善官敎，不可輕許，姑以堂上官敎，安御寶以送，其答書，則令慶尙監司裁送，而密使東萊等處出入賊中可信者，潛入賊營，察其誠否，然後許之爲當。五十人出來，則處置極難，姑令語之曰：‘爾輩投順之誠，我將已知之。朝廷，亦以高爵、厚祿，相待矣。但一時出來，則不無漏洩之疑，入我境，亦恐人民驚惑。須定日期，漸次出送，而汝則從後出來。’如此密議，若賊將從其所言，或五六人、或十餘人，前後來降，則卽分處諸陣或內邑，誘以好語，豐其飮食，使無怨叛之心，而急速馳啓，以竢朝廷處置。第各官蕩敗，供億爲難。今秋
穀旣成，別爲措備大米百餘石，以爲撫綏之用。受降之際，會合諸陣軍兵，倍加戒嚴，勿致疎虞之意，馳諭于都元帥及慶尙監司，何如？”上從之。
○海平府院君尹根壽啓曰：“昨日總兵又言：‘平秀吉之女壻，領精兵，秀吉專靠其壻。又有秀吉之姪，狠惡過其女壻。秀吉求親於中朝者，卽爲其姪’云。‘頃日小西飛，送其從倭二名于行長，而又有夜不收一人，以總督之命，率其倭，仍持贈給物件而來。今倭賊盡數渡海？未知行長回答之言云何？’總兵曰：‘前日行長屢送其從倭于我營，問小西飛至今不還，定被殺死。我言：「天朝豈殺一倭，以失信於爾等？且譚都司在爾營，以當小西飛，天朝雖欲殺小西飛，獨不爲譚都司地乎？」行長猶未信。今見小西飛之(人)〔入〕，聞甚歡喜。’云矣。又問‘行長，若歡喜，則何不從總督之命，捲衆渡海去乎？’總兵曰：‘天朝不是終不許封貢也。賊若盡過渡，更無一倭在爾國者，則天朝固當准其封貢，而貢道從寧波府矣。’曰：‘然則行長，何以聞命，不卽去乎？’曰：‘行長回去與否，須竢關白之令。關白時未有令，行長不得渡海’云。且因言倭賊意在求親、割地之語，而甚言賊無退歸之意。昨日啓辭時，緣昏黑忙急，忘未及啓。今始追記，敢啓。”答曰：“知道。”
○備邊司啓曰：“劉總兵，極爲缺然。一去之後，天
朝之意，未必不置我國於相忘，臣成龍反覆論辨，而摠兵所對，竟無決語，但言李提督大失機會。’臣語之曰：‘老爺一去，而倭賊必再肆。是機會提督失之，而罪責則老爺，當之奈何？’摠兵低顔微語曰：‘皇上不視朝，下情無以上達’云而已。此其去意已決，雖千言萬語，無可爲者。然百官呈文，請留何如？”答曰：“依啓。孫侍郞處，亦極陳爲當。”
史／編年／朝鮮王朝實錄／宣祖實錄／二十九年（1596）　卷七十一至八十三／卷七十六　六月／17日(P.25-2)
○癸丑/朝，王世子問安。
○司憲府啓曰：“變亂之後，武將驕亢之習，日以益甚，其流之弊，至於輕蔑朝廷，穢瀆天聽，誠可痛心。臣等伏見北兵使李鎰，武將中錚錚者也。然自變初棄甲之後，無尺寸功勞，以贖其罪，至於金興國一事，再三狀啓，極其罪狀，皆出於相軋之私嫌，爲人淺薄，蓋可見矣。以金興國罪狀，再次狀啓，許多說話，皆出於憤恚。獄事未竟，徑先自明，已極可駭，而推覈干證，乃是朝廷命令，監司之推捉究問，在所不已，而鎰以軍官
囚繫他官，敢發私怒，或曰：‘養獄極難，自營備送。’或曰：‘體貌掃地，將僨北事。’或曰：‘除監司推閱，拿致王獄。’其驕蹇猥褻，指揮朝廷之罪大矣。此而不治，後日之弊，有不可勝言。請命罷職。尙衣主簿鄭禮男，本以微賤之人，加有悖戾之行，不可齒在衣冠之列。請命罷職。濟原察訪韓瀛，到任之後，專事肥己，巧作名目，侵漁驛卒，所管各驛，盡爲流散。請命罷職。”答曰：“李鎰不可以此罷職，鄭禮男論功除職，竝不允。韓瀛依啓。”
○接伴使黃愼狀啓：
平調信招李彦瑞謂曰：“關白分付內，令行長等，速陪楊天使入來云云，今不得不去。當陪楊老爺過海，朝鮮通信使，須速下來。”彦瑞問曰：“竹島諸陣，亦當同過海否？老爺之意，須待一倭不留，方過海云然矣。”調信曰：“兩使同過海，則各陣當盡撤而去，李老爺無端逃去，故只陪楊天使入歸。若先撤各陣，則似爲懦弱，須待楊老爺與關白相會後，卽令盡撤。關白累促，楊老爺雖欲不去，不可得也。通信使若來遲，則或行長陪楊天使去，我則留待通信使下來，陪過海則好矣。”臣卽使金吉孫，譯官。以此意稟於正使曰：“調信所言，極爲叵測。”正使默然良久曰：“我則不知”云。吉孫私問於衙門下人，則管家常盡忠曰：“昨老爺答行長曰：‘我則各營撤燒後，方可過海。’云云。”
啓下備邊司。
史／編年／朝鮮王朝實錄／宣祖實錄／二十九年（1596）　卷七十一至八十三／卷八十一　十月／5日(P.2-1)
○戊辰/午正，引見都體察使李元翼。入侍承旨李德悅、注書趙濈、檢閱張晩‧柳慶宗。上曰：“卿在外累月，勞苦必多。”元翼曰：“無狀忝冒，蔑有功勞，不勝惶懼。”上曰：“賊情民心及軍務如何？”元翼曰：“賊情不可測也。但渠有天譴，不無
自敗之徵，而我國於數年之間，稍有措置，則自可以有爲。若欲與之相戰，衆寡不同，決不可當也。至於軍務之事，則將帥無領衆之材，邊上有老師之嘆。雖激勸申勑，而軍心漸散，事多疎虞，極爲悶慮。其他各營，各有操鍊隊伍之規，慶州、星州、安東等四州是也。”上曰：“四州皆有將帥乎？”元翼曰：“別無將帥，而守令爲之云矣。大槪慶尙一道，許蠲徭役，故黎民蒙惠，衣食有餘。賊若更動，則雖未免奔潰之患，而勞來安集，亦不難也。臣欲巡視海邊，審其形止，而適有召命，故未果而來耳。”上曰：“全羅道見乎？”元翼曰：“初見矣。”上曰：“前日不爲巡行乎？”元翼曰：“前爲禮曹官，暫見官府而來耳。全羅雖勝於慶尙道焚蕩，若有聲息，尤爲繹騷，雖有操鍊隊伍之兵，而少有樂戰之心矣。忠淸道左右營，則稍有軍士模樣，召之則輒來矣。國家於兩湖，雖減除貢物，亂離死亡者，僅存七分之二三，頓無生成之望，而守宰又非人，憑公營私，知而爲之者有之，不知而爲之者亦有之。”上曰：“南方將士皆賢乎？勉其職事乎？”元翼曰：“不可知皆是力戰之士，而別
無臨事可爲之將矣。”上曰：“沿海之地何如？”元翼曰：“最爲遑遑也。問何以如是遑遑，則云：‘水軍盡死，而賊勢可虞也。”上曰：“水軍多死云者，飢死云乎？”元翼曰：“前年以後，無飢餓者，而其前凶荒時，多死矣。海邊能櫓，死亡殆盡，故今則以八結，據定能櫓之役矣。”上曰：“不知運柁者，亦爲定送乎？”元翼曰：“然矣。”上曰：“沿海村落，皆空乎？”元翼曰：“然矣。常時，或有不爲徭役者，而今則兩班之人，亦皆不免。慶尙道不可說，若全羅道，賊不焚蕩之地，或有富者，不爲小民之事，而今則皆不免矣。然兩班不爲流徙，而小民皆逃亡者，何也？兩班則頗有與國同休戚之心故如是，臣意以爲貴也。”上曰：“釜山、安骨、加德等之賊，尙留在乎？何時撤去乎？”元翼曰：“彼賊自初誑我，其去留不可期必。黃愼去後，有題本送來臣處，故上送矣，厥後復有來乎？”上曰：“渠賊謝恩之事，何如也？無乃有難事乎？”元翼曰：“不可知也。其時軍官來言，亦於我國，有回謝之禮云云矣。”上曰：“渠上去時，不作弊乎？”元翼曰：“雖無他弊，不無夫馬之弊。軍官私通內，亦言此事矣。”上曰：“我
國軍官入往之時，亦爲雙牽馬乎？”元翼曰：“然矣。”上曰：“渠之回謝時，亦望其此事乎？”元翼曰：“回謝之時，不無以此事，望我國也，厥終兇狡之意，不可測也。對馬島主不知秀吉之所爲，見我國使臣入去，最爲悲感，以爲太平時，復可得見云云矣。”上曰：“對馬之倭，實賴我國而生矣。”元翼曰：“地震之事，信矣。對馬島之倭，上年祝天而言曰：‘關白苦人已甚，必有天殃。’我國軍官出來時，島主言之云矣。”上曰：“此言似爲浮誕。”元翼曰：“不無其事。”上曰：“孫軍門以欲守朝鮮之意，已爲題本奉聖旨，而軍糧若不足，則金、覆、海、蓋之粟，欲爲輸來於平壤云云。”元翼曰：“如欲運糧，則從何路出來乎？水路則由登、萊可以出來，鄭夢周赴京之路也。”上曰：“其路不遠乎？”元翼曰：“鄭夢周云：‘風順則三十日可到。’其路可謂邇也。”上曰：“統制使李舜臣，勉力爲事乎？”元翼曰：“其人不爲迷劣，勉力爲事，閑山島多積軍糧云矣。”上曰：“當初勤捕倭賊，厥後聞之，不無怠慢之意云。爲人如何乎？”元翼曰：“小臣所見，諸將中最爲錚錚者也。戰場間始勤終怠之事，臣所不知
也。”上曰：“有節制之才乎？”〔元翼曰：〕“小臣之意以爲，慶尙道諸將中，舜臣爲最也。且今番啓下之事，無變通。雖然限一二年之間，刻苦之徭，令戶曹蠲減，少寬民力，然後其事庶可爲也。大槪小民，儲蓄至少，而幸有一番侵徵之事，則輒至於亡家敗産，不得以爲生，極爲寒心。近者以防備之事，種種侵責，故或至流徙，或至死亡，其爲怨咨，可勝言哉？賊雖可虞，民嵒之畏，有甚於賊也。我國府庫，在於兩湖，蘇復之策，在所當先。爲戶曹者，或變通其節目，或量入以爲出，寬除貢賦，蘇起殘廢，然後亂後孑遺生靈，庶蒙一分之惠矣。”上曰：“議于有司，有可爲之事則爲之矣。”元翼曰：“自上傳敎戶曹，可矣。”李德悅曰：“大臣知民間疾苦而言之，小臣亦見其如此，而國體無以成樣，故不得已責出民間，不能如元翼所言也。”元翼曰：“臣過淳昌而來，聞平時田結四五百結，今則二百結云，而起耕處則僅有三分之二。以御藥一事言之，百姓以爲生一人之故，而死百姓矣云云。民怨可知。”德悅曰：“田稅事，自上留念至矣，而但有陳起漏報之弊矣。”上曰：“敬差官下
送乎？或云虛事者，何也？”元翼曰：“下送京官，覆審年分，則稅入必多矣。議于慶尙監司則云：‘頃遣都事，摘發漏報者，一一徵治，然後稅入多矣。’若敬差官下送，處處點檢，安能盡爲擲奸乎？(袛)〔祗〕貽各官騷擾之弊，而無實事矣。”上曰：“壬辰年還上。何以爲之？”元翼曰：“小臣以爲，壬辰年還上，不可不捧。若以無名之事，徵捧於民間，則尤不可也。臣往南方見之，少無可捧之路。雖或免死於干戈劍戟之中，率皆赤立無依，何可捧之？”上曰：“中國無還上乎？”元翼曰：“然矣。”上曰：“我國還上規式，或可無之乎？”元翼曰：“還上，乃流來舊規也。民或無遠慮，若盡食無餘，則他無救荒之路，故有還上之法耳。”德悅曰：“中原亦有常平倉之規。若遇凶年，無還上，則難以救荒也。”上曰：“中原何以救荒乎？”元翼曰：“中原亦必有留上之穀，以爲救荒之備也。”上曰：“慶尙道農事，如前年乎？”元翼曰：“無異前年，而率皆流離人起耕，故無官家所入矣。”上曰：“雖流民，稅則可捧。”元翼曰：“流離人深入山中者，或全羅人也。已失本業，散入山谷，守令雖欲刷還，而姑爲撫存，故雖上司
衙門之令，有所不行。以此全羅道守令，以流民之役，徵本邑所在之民，故民怨尤甚也。臣與戶曹相議事，非臣所擅便也。大槪寬民之事，何以爲之乎？”上曰：“山城何處，已爲畢役乎？”元翼曰：“山城之處多，而時未畢功矣。物力板蕩，未能就役。”上曰：“然則棄置乎？”元翼曰：“時方令都事董役矣。前者狀啓回下，未可知矣，年年未收田稅，請皆蠲減，則國之經費，亦可慮也。至於癸巳、甲午田稅，欲爲減除。海運判官雖累度行移，極力催督，民無所儲，萬無可收之路。如彼兩年之稅，特命除之。”上曰：“當初體察使所爲，予欲施行，而有司防啓，其事未便。”元翼曰：“該曹事勢，亦不得已也。”上曰：“守令勉力爲乎？”元翼曰：“勤職者有之，至於該事公事，不知首未者有之。忠淸道守令賢否，未可知，全羅道巳爲狀啓，康復誠、李福男，其人也。”上曰：“李福男可爲將乎？”元翼曰：“智人也。”上曰：“有智則可爲將矣。”元翼曰：“過用刑罰，頗有自用之病矣。羅州亦有設營，有軍三百餘名，與兵使結爲援兵，其事未竣而臣上來矣。守令久任，則凡事可治，若數易，則事
不可爲矣。姑留之，勿差兵使爲當。”上曰：“卿言宜矣。”罷黜。
史／編年／朝鮮王朝實錄／宣祖實錄／二十九年（1596）　卷七十一至八十三／卷八十三　十二月／25日(P.29-1)
○丁亥/上御別殿，引見諸大臣及備邊司有司堂上。上曰：“黃愼來言，賊勢近復何如？”領敦寧府事李山海曰：“以書啓觀之，賊之侵我之計，非朝卽夕，臣病深，未及省察狀啓。但要時羅向我國偏重，以其言見之，似爲自敗。”上曰：“他政丞意何歟？”領議政柳成龍曰：“黃愼書啓之外，渠亦無他聞見，賊之再肆，愼亦不知。但强弱之形，彼此懸殊，復來屯據，雖或有之，至於卷土重來，亦未可知。臣之所常慮者，蠶食兩南，稍至湖甸，使我物役，漸至枯涸，然後長驅而入也。”山海曰：“賊之緩急，在我誠難預料，整勑器械，恒如賊至可也。”判中樞府事尹斗壽曰：“倭賊
雖相通信，猶難責信。況未爲通信者乎？更無疑矣，我國須爲自强，不可一向沮縮也。”左議政金應南曰：“小臣尙未逢黃愼而語矣。大抵賊勢，亦與當初有異，朝夕立至，雖或未必，他日更肆，少無疑矣。備禦之策，不可頃刻敢忽。自上有傳敎，先是上下敎曰：“予欲令世子往全州、公州之間督戰，而世子有疾，予欲於水原、公州之間，往來督責云云。”臣等不勝感激。必須自上進步一寸之地，則賊必退步百里之地。賊雖鴟張，亦當自滅。設或車駕，暫越漢江，則聲威自倍，萬姓相慶矣。”知中樞府事鄭琢曰：“上敎一下，撥亂重恢之秋，孰不振起而作興？此中興之大機，進退一步之頃，存亡判焉。”上以葉遊擊揭帖，示之左右曰：“今看此帖，語不分明。”成龍曰：“別無維持和議之意，但其措語，正救焚拯溺之言也。攻治沈使，至以硜硜和議，斥之，終以尾生之智，挾蘇、張之術爲言。”上曰：“中原亦如我國多議論。前此戎首上本，以和議爲非，以此一條件見之，可知矣。”成龍曰：“當今之務，莫若先調兵力而已。頃者權慄狀啓，未能詳知，初以三萬兵，遮截賊路爲言，後以有爲爲言，誠如昨日聖敎。”
上曰：“初次狀啓有云，三萬兵分軍云，而有爲云之狀啓，昨昨來之。又其一狀云：‘釜山殘賊，可以殄威。慄之馳啓，已三度矣。《孫子兵法》曰：‘兵務拙速’，第念洩漏爲害耳。凡機事，亦使鬼神不知，昨日傳敎殘賊之語，政院下人無不傳播云，此語知已洩矣。”成龍曰：“李愬夜入蔡城，士卒不知所向。”上曰：“是也。”成龍曰：“軍機似兒戲。”上曰：“堂上及宰臣，無不知者乎？比之古人，謀臣、策士如良、平，只許參謀而已。今之謀事，與胥吏無不與知，可嘆。”上曰：“前日都元帥以巨濟盜賊，可以削平云，予心笑之，至書壁間，以黃愼所言見之，倭賊只有數百，而會天大風，軍糧二萬六千石，軍器、戰舫，亦無不燒夷，此天與之。但釜山可拔，若倭賊恥其喪師，再起大寇，是俗言所謂觸宿虎之尾，慮有噬臍。然豈以是爲嫌？人與之天與之而不取乎？”同副承旨許筬進將發言，上曰：“第徐言。予先言彼賊之綢繆。彼之所以挽留沈使，恐我兵乘時擊之，因沈使，得爲投鼠忌器之嫌也。”應南曰：“唐將之被害，有不可較。”上曰：“此言妄也。”斗壽曰：“後雖有罪，不可不爲。”上顧謂
成龍曰：“如能削平肅淸，何可較也？然雖釜山蕩除，不可爲也。”慶林君金命元曰：“雖大捷，結尾難矣。”許筬復進曰：“古者將帥，計出人意之外，乃有其績。今此擧事，未有聚兵運米，而遽爲前進，勢甚不易。須擇要衝之地，沮遏歸路，不使長驅直擣而已。”上曰：“承旨所難者，亦是矣。今此擧事，非無端發兵之此。我國以防禦，旣有先聲，雖急發兵，敵必不駭。頃日，自上親往督兵，亦此意也。今之發兵，一機也；天意如此，二機也。但所怕者，洩漏軍事也，拘留唐將也。可以在前議定，雖或可爲，都元帥、都體察使不可不知。令善騎馬文臣，急急奔議。”戶曹判書金睟曰：“當遣金藎國。”藎國弱冠登科，智藝俱給。上曰：“慮有疾病中滯，可復遣備邊司郞廳，一時同行，諭之可也。時乎時乎，天與之也。”應南曰：“此計一出，恢復有期。”海平府院君尹根壽末至，居命元之右。上謂根壽曰：“卿亦有言乎？”根壽曰：“方欲啓辭，今聞引見，惶恐敢來。以我國之兵，討莫强之賊，其勢難也。宜請天兵，以爲聲援。且北道軍士，須遣他道出身，替戍而拔來，以守南方則幸矣。”其後北兵三千，出來京中，以邊報，還
送本道。上曰：“姑舍是。”上敎成龍曰：“凡干軍務，自可追後議處，今宜與諸大臣，出招見黃愼相議，藎國之外，又遣一郞官，使之偕往，以備疾病，及諸將之在京者，可能輕戰者出送，火藥、火器等物，亦可下送。將此等條說，講論施行。”睟曰：“舟師，亦可送人諭之耶？”上曰：“速爲有旨可也。”領議政柳成龍等，皆罷對，出去于備邊司，獨山海、根壽、許筬、史官三人，在前侍。山海曰：“今日急務，勿使淸正再航。若已下陸，當擇敢死者，左右設伏，候其歸路，及其淸正所過，不意襲擊，可以濟事矣。”筬曰：“決大事莫若卜筮。以周公之聖、盤庚之智，皆以穆卜言之。今此用兵，亦爲穆卜何如？”上曰：“予亦有此意思。山海曰：“卜而決疑，而但人無知者。”
史臣曰：“卜筮者，決大事，定大疑，皆用者也。故《帝典》曰：‘龜筮協從。’周公曰：‘爲王穆卜。’《大詰〔大誥〕》曰：‘朕卜幷吉。’自古聖人，亦有爲者，卜筮之用，豈其外事？但事有可爲。卜若不吉，則其將棄其可爲之時，而從其不吉之卜乎？唐臣曰：‘卜而決疑，不卜，何疑者？’此其謂也。況所卜，未必盡驗者乎？是時和議橫生，大義日縮，
而權慄以白面之人，激昻忠勇之義，乘賊不備，以視天討，而 或諉以無兵食，或諉以有忌器之嫌，或以不易搖之，或以難遙度沮之，滿廷論議，還爲聚訟，而筬以皎皎錚錚者，而遽以穆卜，眩亂大計，激成狼顧，猶豫於一大有爲之秋，豈非不聞大道之要乎？惜哉！”
上曰：“近聞義州人有占者，其辭曰：‘南山松栢，恒茂不落。’其後思之，李如松、如栢兩大將，出來討賊之應也。其前豈知松栢，果爲李如松、如栢之徵哉？”記事官李惟弘曰：“今此之擧，國之大事，而自上方有乏食之憂，臣私心痛惻焉。臣初躡仕版，豈識時務？直以曾居草間，目見耳聞言之，則田稅者，萬方正供，聖狂無不由之。姑以黃海一道論之，安岳，一小縣也，甲午之稅入三百斛，其他二十三官稅入之數，合四百石。是一安岳，獨當二十三官，而只不及一百石，安有如是之理乎？至於忠淸道，以淸州事言之，癸巳經變之初，淸州民起土者，多至六十結，而乙未(年)〔三〕年來，無一結之加，有二千結之減。亦安有如是之理乎？守土之
臣，不體聖上分憂寄遣之意，只以取悅民心爲先，不以軍旅絶糗爲慮，置其田簿，委之下吏，下吏夤緣，作爲奸詐，守令行文書籍，而上于方伯，方伯署而上于戶曹，戶曹捧而藏于庫而已，皆不知前年某結某石，而今年何以某結某石。所加多則論賞，所減多則用罰，則吏不得行其術，守令不得忘其職矣。國家不此之圖，反以賣官、鬻獄不得已之政，誅求閭里，愚民殊不知聖上如傷惻怛之政，只自德守令之薄稅，怨聖上之旁求糧餉，深可痛也。”上惻然嘆之曰：“言于戶曹。”
○司諫院啓曰：“人臣受命出疆，當死生以之，期於竣事而已，往來勞苦，有不足言。都正黃愼，奉使異域，聞兇賊恐脅之言，無一言以折之，有若怵迫危懼者然，免罪云幸。反加重資，非但驚駭聽聞，取侮蠻邦，抑且受授俱虛。請嘉善加，亟請改正。”答曰：“不可改。”
史／編年／朝鮮王朝實錄／光海君日記／太白山本／二年（1610）　卷二十四至三十六／卷二十六　三月／9日(P.37)
庚戌三月初九日乙酉
○平安道節度使柳珩馳啓曰：“滿浦僉使金應瑞馳報：‘老酋長子弘所土里，以眼疾率二百騎，來浴滿浦四日程汝延地溫水，而老酋出令，使梨坡、照牙坪、立巖、西海地新卜家基，急速移居，老迷弱則仍居舊基，盡食舊穀後移居事云，而令差胡催督，亦老酋亦以指揮家基事，到汝延，其長子弘所土里，仍留溫井’云。(大槪水上下諸部落，撤移深處，則已無可疑。)”
○備邊司回啓曰：“諸胡進告之言，大槪相同。老賊情形，日益熾張，顯有可虞之勢，前頭之事，非復曩日之比。防備諸事，另加申飭，連續偵探事，行移何如？”從之。
史臣曰：“此虜之鴟張桀驁，(橫行於北方，)睥睨於我國者，有年數矣，而朝廷漠然無所猷爲，(因循度日，苟冀無事。)一有邊報，方纔回啓，而不過以‘日新、待邊’等數語申飭本道而已。賊臣
旣誅，餘習未變，在公則唯以扶植黨類、排擯異已爲事業，在私則孜孜致力於田園、第宅、衣服、飮食之間，而坐視國事，不啻秦瘠，脫有緩急，皆有委去之意。(堂堂聖朝，而巖廊之上，無一箇竭誠奉公憂國如家之臣，)自古安有如此之國也？(可勝痛哉。)”
○司憲府密啓，私廟追崇事。(啓辭同前。)答曰：“予意已諭。”女樂公事，勿爲擧行事，答曰：“已諭，不允。”
○司諫院(啓曰：)密啓私廟追崇事。(啓辭同前。)其末曰：“昔我宣宗大王深惟宗社之重，追尊私親，不敢爲越禮之擧，其尊親也至矣。今日之所當法者，莫如我先王。伏願聖明思《春秋》《綱目》之意，法先王已行之規，特令禮官，更爲議定，俾無後悔，國家幸甚。”答曰：“所論太高矣。三代以上之制，何獨用於私廟追尊之擧乎？大院君事，與今日所議，大相不同，宜體予意，勿爲煩擾。”
○以尹昉爲京畿監司，(尹銑爲宗簿寺正，)李好信爲執義，尹讓爲輔德。讓與金大來俱爲永慶時名士。讓嘗劾大來爲浮誕無行檢，未幾大來復據
淸班，時論兩存之，讓亦不相異。及大來爲永慶避嫌，於許浚事，讓乃與之立異。以故大來至於死，而讓之淸望依舊。初永慶之黨，號爲小北，而小北中，又有淸北、濁北。蓋厥中之稍錚錚，自謂有廉隅者，人稱淸北，如讓之類，其餘謂之濁北，如大來之類也。方永慶當國時，形跡不甚相異，及其敗也，倡論其罪，其爲計密矣。今之出執朝權者，大槪所謂淸北也，其中或有以濁而之淸者，人之好議論者，俱指爲永慶餘人云。
○(申時，)四方昏蒙，若下塵。
史／編年／朝鮮王朝實錄／光海君日記／太白山本／十四年（1622）　卷一百七十三至一百八十四／卷一百八十　八月／10日(P.81)
壬戌八月初十日癸酉
○刑房承旨朴弘道啓曰：“今日乃上尊號議定之日也。非但大臣以下，皆進參於議號。議號之日，罪人推鞫，極爲未安。故今日則推鞫不爲取稟矣。”傳曰：“議號已爲退定，今日庭鞫。”
○幼學韓誡曾以銓曹亂政上疏，大爲時輩所攻，至是又上疏。其略曰：臣之衷曲，天日照臨，愛君憂國之外，豈有一毫他意乎？臣伏見兩司，指臣以爲張懿範之徒，臣未知其故也。臣只陳銓官之亂政而已，有何告變之事乎？鄭遵西門鎖鑰，而懿範誣告，事覺反坐之律，昭在法典。(矣。)殿下申明舊章，卽施正刑，此實近古所無之盛德也。反坐之律，不論高下，上年指嶺南多士(而)爲謀逆者誰乎？指關東儒生爲(而)作亂者誰乎？古人以多士之盛衰，(而)占其國之興亡，則七八百多士之被誣，孰與一鄭遵乎？臣觀今日之臺諫，太半上年誣告之臺諫也。以此言之，則今日臺諫，正
是懿範之徒也。反坐之律，烏得免焉？執義鄭道，以挺元之門客，猶能知挺元亂政之狀，可謂鐵中錚錚，而其(以)賊筠日上兇疏之事，比之於臣，則不亦戾乎？賊筠指揮河仁俊、閔𦸂、金尙夏、黃廷弼等，聯名爲疏，無日不呈。及筠正刑之後，(仁俊)[仁浚]、廷弼亦受正刑，尙夏斃於杖下，而獨逭邦刑，迄保首領，冒居臺官，卽道之一隊人也。道之此說，自道其黨(者)也。爾瞻旣令兩司，橫擊臣身，不遺餘力，而又自上箚，極其凶慘。其曰古今天下，安有邪正不分，是非失實，而能得保其身者乎？分邪正、辨是非乃人君之事，而非臣子所敢當，則固非自指渠之身也，非指殿下之身而何？渠自以爲正且是，而隱然有劫脅殿下之意，不忍見不忍讀也。臣初以兩臺長，爲非負國之徒，今乃(怯)於凶徒，或以臣爲疏軍，或以臣爲凶慘，其奴顔婢膝，猶恐不及之狀，不亦陋乎？臺諫不能違爾瞻之令，政院留滯臣疏，不敢入
啓，而久待兩司避嫌之後，則是政院不敢違爾瞻之令矣。論一參議之縱恣，猶不敢違爾瞻之令，有大於此者，誰能言之？臣伏見祖宗朝故事，一官不職，則臺諫輒論之，一人犯禁，則臺諫輒彈之。今日挺元雖曰爾瞻之家臣，然而其職則吏曹參議也。勿問閑良，勿問門閥，無階無級，超資越序者，太半鄕井無賴之人，則不職孰甚焉？從前渠之三寸四寸之濫授者，不知其數，而姑擧其甚者而言之，則以其同生妹之子盧世瑾，曾無一級履歷者，首擬安陰縣監，至於受點。安順，定配罪人也，而擬之於獻陵參奉。李克訓，居下於褒貶者也，而擬之於鍾城判官，則犯禁孰甚焉？至於變亂祖宗舊章，而欲售胸臆之計，則無君父蔑朝廷之罪極矣。此正臺諫碎首廷爭之秋也。今乃不肯爲殿下盡其職，而反受爾瞻之指揮，欲罪陳疏之儒生，不亦甚乎？夫如是也而乃敢靦然，指爾瞻爲閑散一
老臣，以欺殿下。殿下以日月之明，豈不知渠之肺肝乎？頃者兪大建見朝政之濁亂，暫發言端，則同席之人，群起而咻之，輒以攻銓翻局之言，劫䝱之。臺諫者是殿下之臺諫也。是者是、非者非(之)而已，固非爾瞻之私器也。翻局之說，何爲出於渠輩之口乎？宋徽宗北狩而有翻局之句，則此以臺諫，爲爾瞻獨擅之私器耶？臣抑又聞之，爾瞻敢於箚中，有共和二字云。(云，然則)朝廷者，是殿下之朝廷也，賢者進之，不肖者退之而已，共和之語，何爲出於爾瞻之口乎？周厲王奔彘而有共和之號，則此以朝廷，爲爾瞻主宰之私物耶？言念至此，不覺痛哭。且臣娶妻于忠原地，與挺元所居，僅一息程，挺元一生行事，無不知之。挺元乃槐山賤漢之子也。家世甿隷，猝得富貴，銓選之柄，委之此人，無惑乎朝政之濁亂，至於此極也。伏願聖明，先治兩司黨於挺元，毁壞祖宗舊章，濁亂朝
政之罪，竝遞李爾瞻大提學，以絶無賴凶徒橫占科第之望，使不得益樹其黨，則一國之人，咸服殿下退邪進賢，咸與維新之盛化矣。蓋人性皆善，功名之士，雖不避枉尺之恥，而其中安知無君子之徒。如楊時應蔡京之薦者乎？彼入爾瞻之黨者，去其太甚，收而用之，何不可之有哉？同寅協恭，皆爲聖明盡忠，則朝廷自一朝廷也，必無向日從爾瞻之令者矣。伏願聖明，不以人廢言，則宗社幸甚。(朝廷幸甚。)臣來自草野，觸犯時諱，群邪蝟起，其鋒太毒，至於臣(之)所寓(之)主人，橫被重杖，幾至死域，無異於上年嶺南多士之被逐，孑孑孤影，無處寄托。今將退歸，復進一言。時，吏曹判書、參判皆有闕不除，參議李挺元獨政已久，賄賂公行，請託如雲。前銜之無恥者，親往政廳。守令塡注之際，牽挽挺元衣裾，以請書名，因通宮掖，以圖點下，人皆憤之。
○左副承旨朴弘道啓曰：“卽者韓誡者，又呈再疏，陷一
時縉紳，極其狼籍。今日本院，以位不齊還出給，則多發侮辱之言。臣竊念韓誡來接於於義洞近處，故臣泛然嘗見其爲人，無狀不識文字者也。今此之疏，臣明知其不出於其手，而必出於喜事者之所指嗾，故欲爲還出給者，蓋以此也。仍令下人，追蹤其去向，則又發怒言，至以壅蔽目之，係是未安，捧其疏而見之，則疏中徒知攻人，而至有比聖上於徽宗，擬厲王於聖明等語，讀未過半，心骨俱寒，不忍正視。疏則姑留院中，而使下人知其所在之家矣。(敢啓。)”答曰：“知道。入之。”
史／編年／朝鮮王朝實錄／光海君日記／鼎足山本／二年（1610）　卷二十四至三十六／卷二十六　三月／9日(P.10-2)
○乙酉/平安道節度使柳珩馳啓曰：“滿浦僉使金應瑞馳報奴酋長子弘所土里，以眼疾，率二百騎，來浴滿浦四日程汝延地溫水，而奴酋出令，使梨坡、照牙坪、立岩、西海地新卜家基，急速移居，老迷弱則仍居舊基，盡食舊穀後移居云，而令差胡催督，奴酋亦以指揮家基事，到汝延，其長子弘所土里，仍留溫井云。”
○備邊司回啓曰：“諸胡進告之言，大槪相同。老賊情形，日益熾張，顯有可虞之勢，前頭之事，非復曩日之比。防備諸事，另加申飭，連續偵探事，行移何如？”從之。
史臣曰：“此虜鴟張桀驁，睥睨於我國者，有年數矣，而朝廷漠然無所猷爲。一有邊報，方纔回啓，而不過以日新待邊等數語申飭本道而已。時權相雖除，玩愒日甚，在公則唯以扶植黨類排擯異已爲事業，在私則孜孜致力於田園第宅衣服飮食之間，而坐視國事，不啻秦瘠，脫有緩急，皆有委去之意。自古安有如此
之國也？”
○司憲府密啓私廟追崇事，答曰：“予意已諭。”女樂公事，勿爲擧行事，答曰：“已諭。不允。”
○司諫院密啓私廟追崇事，其末曰：“昔我宣宗大王深惟 宗社之重，追尊私親，不敢爲越禮之擧，其尊親也至矣。今日之所當法者，莫如我先王。伏願聖明，思《春秋綱目》之義，法先王已行之規，特令禮官，更爲議定，俾無後悔，國家幸甚。”答曰：“所論太高矣。三代以上之制，何獨用於私廟追尊之擧乎？大院君事，與今日所議，大相不同，宜體予意，勿爲煩擾。”
○以尹昉爲京畿監司，李好信爲執義，尹讓爲輔德。讓與金大來，俱爲永慶時名士。讓嘗劾大來爲浮誕無行檢，未幾大來復據淸班，時論兩存之，讓亦不相異。及大來爲永慶避嫌，於許浚事，讓乃與之立異。以故大來至於死，而讓之淸望依舊。初，永慶之黨，號爲小北，而小北中，又有淸北、濁北。蓋厥中之稍錚錚，自謂有廉隅者，人稱淸北，如讓之類，其餘謂之濁北，如大來之類也。方永慶當國時，形迹不甚相異，及其敗也，倡論其罪，其爲計密矣。是後仍執朝權者，大槪
所謂淸北也，其中或有以濁而之淸者，人之好議論者，俱指爲永慶餘人云。
○四方昏蒙，若下塵。
史／編年／朝鮮王朝實錄／光海君日記／鼎足山本／十四年（1622）　卷一百七十三至一百八十四／卷一百八十　八月／10日(P.5-2)
○癸酉/刑房承旨朴弘道啓曰：“今日乃上尊號議定之日也。非但大臣以下，皆進參於議號。議號之日，罪人推鞫，極爲未安。故今日則推鞫不爲取稟矣。”傳曰：“議號已爲退定，今日庭鞫。”
○幼學韓誡曾以銓曹亂政上疏，大爲時輩所攻，至是又上疏。其略曰：
臣之衷曲，天日照臨，愛君憂國之外，豈有一毫他意乎？臣伏見兩司，指臣以爲張懿範之徒，臣未知其故也。臣只陳銓官亂政而已，有何告變之事乎？鄭遵西門鎖鑰，而懿範誣告，事覺反坐之律，昭在法典。殿下申明舊章，卽施正刑，此實近古所無之盛德也。反坐之律，不論高下，上年指嶺南多士爲謀逆者誰乎？古人以多士之盛衰，占其國之興亡，則七八百多士之被誣，孰與一鄭遵乎？臣觀今日之臺諫，太半上年誣告之臺諫也。以此言之，則今日臺諫，正是懿範之徒也。反坐之律，烏得免焉。執義鄭道，以挺元之門客，猶能知挺元亂政之狀，可謂鐵中錚錚，而其以賊筠日上兇疏之事，比之於臣，則不亦戾乎？賊筠指揮河仁俊、閔𦸂、金尙夏、黃廷弼等，聯名爲疏，無日不呈。及
筠正刑之後，仁俊、廷弼亦受正刑，尙夏斃於杖下，而𦸂獨逭邦刑，迄保首領，冒居臺官，𦸂卽道之一隊人也。道之此說，自道其黨也。爾瞻旣令兩司，橫擊臣身，不遺餘力，而又自上箚，極其兇慘。其曰古今天下，安有邪正不分，是非失實，而能得保其身者乎？分邪正、辨是非，乃人君之事，而非臣身所敢當，則固非自指渠之身也，非指殿下之身而何。渠自以爲正且是，而隱然有劫脅殿下之心，不忍見、不忍讀也。臣初以兩臺長，非負國之徒，今乃怯於兇徒，或以臣爲疏軍，或以臣爲兇慘，其奴顔婢膝，猶恐不及之狀，不亦陋乎？臺諫不能違爾瞻之令，政院留滯臣疏，不敢入啓，而久待兩司避嫌之後，則是政院不敢違爾瞻之令矣。論一參議之縱恣，猶不敢違爾瞻之令，有大於此者，誰能言之。臣伏見祖宗朝故事，一官不職則臺諫輒論之，一人犯禁則臺諫輒彈之。今日挺元雖曰爾瞻之家臣，然而其職則吏曹參議也。勿問閑良，勿問門閥，無階無級，超資越序者，太半鄕井無賴之人，則不職孰甚焉？從前渠之三寸四寸之濫授者，不知其數，而姑擧其甚者而言之，則以其同生妹之子盧世瑾，曾無一級履歷者，首擬安陰縣監，至於受點。安順，
定配罪人也，而擬之於獻陵參奉。李克訓，居下於褒貶者也，而擬之於鍾城判官，則犯禁孰甚焉？至於變亂祖宗舊章，而欲售胸臆之計，則無君父蔑朝廷之罪極矣。此正臺諫碎首廷爭之秋也。今乃不肯爲殿下盡其職，而反受爾瞻之指揮，欲罪陳疏之儒生，不亦甚乎？夫如是也而乃敢靦然，指爾瞻爲閑散一老臣，以欺殿下。殿下以日月之明，豈不知渠之肺肝乎？頃者兪大建見朝政之濁亂，暫發言端，則同席之人，群起而咻之，輒以攻銓翻局之言，刦䝱之。臺諫者是殿下之臺諫也。是者是、非者非而已，固非爾瞻之私器也。翻局之說，何爲出於渠輩之口乎？宋徽宗北狩而有翻局之句，則此以臺諫，爲爾瞻獨擅之私器耶？臣抑又聞之，爾瞻敢於箚中，有共和二字云。朝廷者，是殿下之朝廷也，賢者進之，不肖者退之而已，共和之語，何爲出於爾瞻之口乎？周厲王奔彘而有共和之號，則此以朝廷，爲爾瞻主宰之私物耶？言念至此，不覺痛哭。且臣娶妻于忠原地，與挺元所居，僅一息程，挺元一生行事，無不知之。挺元乃槐山賤漢之子也。家世甿隷，猝得富貴，銓選之柄，委之此人，無惑乎朝政之濁亂，至於此極也？伏願聖明，先治兩司黨
於挺元，毁壞祖宗舊章，濁亂朝政之罪，竝遞李爾瞻大提學，以絶無賴兇徒橫占科第之望，使不得益樹其黨，則一國之人，咸服殿下退邪、進賢，咸與維新之盛化矣。蓋人性皆善，功名之士，雖不避枉尺之恥，而其中安知無君子之徒。如楊時應、蔡京之薦者乎？彼入爾瞻之黨者，去其太甚，收而用之，何不可之有哉？同寅協恭，皆爲聖明盡忠，則朝廷自一朝廷也，必無向日從爾瞻之令者矣。伏願聖明，不以人廢言，則宗社幸甚。臣來自草野，觸犯時諱，群邪蝟起，其鋒太毒，至於臣所寓主人，橫被重杖，幾至死域，無異於上年嶺南多士之被逐，孑孑孤影，無處寄托。今將退歸，復進一言。
時吏曹判書、參判皆不除，參議李挺元獨政已久，賄賂公行，請托如雲。前銜之無恥者，親往政廳。守令塡注之際，牽挽挺元衣裾，以請書名，因通宮掖，以圖點下，人皆憤之。
○左副承旨朴弘道啓曰：“卽者韓誡者，又呈再疏，陷一時搢紳，極其狼藉。今日本院，以位不齊還出給，則多發侮辱之言。臣竊念韓誡來接於於義洞近處，故臣泛然嘗見其爲人，無狀不識文字者也。今此之疏，臣明知其不出於其手，而必出於喜事者之所指嗾，故欲爲還出給者，蓋以此也。
仍令下人，追蹤其去向，則又發怒言，至以壅蔽目之，係是未安，捧其疏而見之，則疏中徒知攻人，而至有比聖上於徽宗，擬厲王於聖明等語，讀未過半，心骨俱寒，不忍正視。疏則姑留院中，而使下人知其所在之家矣。”答曰：“知道入之。”
史／編年／朝鮮王朝實錄／仁祖實錄／二十一年（1643）　卷四十四／四月／23日(P.15-1)
○丙戌/慶尙道晋州地震，樹木摧倒；陜川郡地震，巖崩，二人壓死，久涸之泉，濁水湧出，官門前路，地拆十餘丈。
○上引見大臣、備局堂上，上曰：“近日地震太甚，予極憂懼。”沈悅曰：“十三日京師地震，近見外方狀啓，各道同日皆震，而嶺南爲尤甚。臣未知某事之失，而天之警告至此也。請令該曹，行解怪祭。”上曰：“此是文具，祭之何益？自古地震之變，多屬於兵亂，內外之憂，誠不可不預慮也。予意以爲，當今急務，不外於得將。”悅曰：“前日所達申景禋，乃宿將也。置之
都下，足壯國勢。楊州牧使李浣，亦鐵中錚錚者也。亦宜召置于城中。”上曰：“古人有見賤於鄕里，而一朝崛起，能成大功者；或有時望素重，而不能成功者。不可徒取一時之望。”顧謂兵曹判書李時白曰：“自卿主兵，得人幾何？”時白曰：“以今日武弁言之，有金體乾者，臨事不避，無恇怯之態，可屬一面，以鍊軍卒。又有朴敬祉者，嶺南人也；金汝水者，湖南人也。其人亦不易得者也。”上曰：“弓馬，末也；智略，本也。刖足爲帥者，豈藉馳射之力乎？”悅曰：“胡元之末，變怪甚多。今日之事，不幸近之矣。”時白曰：“庚辰海砲之異，尤可駭也。”上曰：“海島地震而然歟？”時白曰：“海震之變也。聲如大砲，自濟州達于平安道云矣。”時白又曰：“江都之被陷也，留守張紳乘船不下。把摠具元一請得一枝兵，下陸擊賊，以決死生，紳不從。元一拔劍擊船，大哭投水而死，其志可嘉矣。”上曰：“忠義人也。合有褒嘉之典，令該曹稟處。”
史／編年／朝鮮王朝實錄／顯宗實錄／十四年（1673）　卷二十一／十二月／30日(P.53-2)
○乙丑/遣承旨于典獄署，放輕囚二十一人。
○掌令李彙晋、持平朴元度啓曰：“船材御史發送，雖是不可已之擧。目今三南，饑饉大甚，若到春間，賑政當急，而御史出入海島，動經旬朔，廚傳之弊，驕擾之患，不可不慮也。待秋未晩，請姑勿遣。”上不從。
○正言韓泰東，連啓金徽事。又啓曰：“正卿之列，朝家命德之器，決不可人人而輕授。今此李殷相，超擢之命，出於人望之外。殷相雖有文名，素無行檢，豈可使聖世甄拔之擧，畀之如此之人？請改正新授判尹。”上不從曰：“金徽事，殊甚可笑。掇拾餘波，欲受何賞耶？爾之此論，與徽一套，已甚之說，正自道也。
○領中樞宋時烈，自以負罪，不敢當遷陵賞格之命，上
疏辭不受。上答曰：“觀卿辭疏，書以負罪，予甚不安。嚮者之言，開陳予懷而已。卿何引咎若是耶？心用愧歎。今玆賞格，實循古規，卿何辭爲？”仍遣史官，傳諭。
○禮賓寺正都擧元上疏，進陣法冊子。蓋以皇明藍氏八陣‧變陣‧號令‧風后‧握奇陣、戚繼光雷轟陣、轅門老人八門九星等圖，及其所自撰圖解，及草創、車牌等制，合爲一冊子也。上賜批優答。
○咸鏡監司南九萬上疏，備陳北道關防變通事數千言。：
以三水、甲山，在重嶺大脊之外，道里絶遠，棧路險惡，吉州西北堡，有獵獤往來之路，可通於甲山，近可二百餘里，道路又頗平易。自三水沿鴨綠，西下七十里，有厚州古地。未知設於何年，廢於何時，而其地在江之南，自是吾地。郊野之廣闊，田土之肥沃，大異於三、甲之崎嶇瘠薄，地勢漸下，風氣頗溫，又勝於三、甲之苦寒，霜降最晩，五穀皆熟，誠是可居之地也。今若更置厚州，則在三、甲，相依爲援，在咸興，固其藩籬，外無暮夜竊發之憂，內有流徙願入之民。朝而下令，夕而可成，顧何憚而不爲哉？且閭延等廢四郡，亦皆廣野沃土。至今廢棄，實甚可惜。而朝廷若以一時盡復諸郡爲難，則姑先設郡於別害，堡名。置鎭於厚州，以竢民人漸聚，次第復設，亦或未晩。凡此三條，實係塞上大段處置，臣作爲圖本，以上。凡道內各邑，道里遠近，關防要害之處，靡不畢載，若上塵乙覽，
則凡其便否、利害，必皆瞭然於天鑑之下。伏乞聖明，留神省察。
上以其疏及圖本，示大臣及備局諸宰於榻前，右議政金壽興曰：“車踰嶺外，土地之肥饒，果然矣。而卽古胡人入居之地也。設郡之後，若復侵奪，則事甚難處。然彼之撤去，幾五六十年，今豈有還侵之理乎？上曰：“此本我土地，敵來則避，敵去則居，固也。彼旣以江爲限，雖長城之外，而豆滿江內，則彼亦知非其土也。然設郡，則姑可徐議，宜令茂山、梁永萬戶，時時巡視，每於春秋蔘節，托以禁採，常爲留屯於江邊，以探彼意，而數年之後，仍設鎭於其地，則不起彼人之疑，而設郡之事，亦可漸成矣。”壽興曰：“開路一款，似當準請矣。”上曰：“開路於險地，兵家之所大忌也。然形勢便宜，則何可以此而不開？彼皆騎兵無步卒，所開之路，宜略爲芟伐，僅通人馬，勿爲平治。要害處，設置一二鎭堡，以守之，以斜下諸鎭堡中不緊者，移設於此可矣，不必別設新堡也。”壽興曰：“厚州設立事，似難准請矣。”訓鍊大將柳赫然曰：“臣曾在關西，聞之，厚州土地膏沃，民多願徙。今許入去，可以朝令而夕至矣。”兵曹判書金萬基曰：“三南人物殷盛，所患者土地之狹也。至於西北，則不必廣拓，但其形勢便宜，土地肥饒，則亦豈可空棄乎？”壽興曰：“此係大段變通，不可輕議。”上然之。至是，備局以上敎覆啓回移焉。
○副校理尹搢上
疏，乞歸，仍陳所懷，其略曰：
色目之說，其來蓋久，不翅牛、李之末習。李珥所謂，東西二字，終必爲亡國之禍胎者，忠臣、志士之深憂永歎，非一日矣。今我殿下，必欲痛加禁制，夫斷根株，使懷私意而執偏論者，不得作。殿下此心，實平平蕩蕩之王道也。第臣愚死罪，竊恐所以爲禁斷之術者，或未得要也。何則？今之言路，杜絶甚矣。幸而有一二臣，奮不顧身，敢有所論，則 殿下不問言之是非，事之當否，輒以黨同伐異之律加之，削罷竄黜，前後相望。廷臣之稍出頭角者，盡爲明時之棄材，未知此何等擧措耶？噫！自有朋黨以來，士大夫無能出此科臼，則彼中行特立之士，何處得來，而與之共國事乎？倘或殿下，一念先王於去朋黨三字，欲使群臣，務存形跡，謹避朋黨之嫌而已，則將見人思自全，喑默成風，事有稍涉於朋黨，則雖是係國家存亡者，亦莫敢論之矣，此豈國家之福哉？朱子抵留正書曰：‘朋黨爲患，古今通病，誠人主之所當深惡也。然而不察其賢否、忠邪，而惟務去黨，則彼小人之巧於自謀者，必將有以自掩其迹，而君子之恃其公心直道，無所回互者，反爲所擠。’朱子此言，豈非今日之藥石乎？又極言，年饑民困之狀，歲抄糶糴之弊。
上優批答之，嗚呼！黨論之壞人心術久矣。申翼相、尹搢，可謂自中錚錚者也。其所進言，亦自謂以公滅私也。翼相力救申
命圭罔赦之罪，而無辭可解，則至以念及幽明悲號泣血等語，欲以感撓上心，其情態可惡。而搢，揣上之痛嫉時輩黨同伐異之意，乃進此疏。以奮不顧身，許其徒死黨之論，以喑默成風，憂聖朝言路之閉，而不知自陷於護黨罔上之誅。由其心術已壞，不得其正而然也。
史／編年／朝鮮王朝實錄／景宗實錄／三年（1723）　卷十一至十三／卷十一　正月至三月／二月／18日(P.14-1)
○戊辰/上引見相臣及備局諸宰。右議政崔錫恒請復科人李眞伋等，陞六品，其中李獻英，依例贈職，上竝從之。錫恒，以錄勳事引嫌，上命勿辭。禮曹參判李師尙，請自上下敎勘勳，上下詢錫恒。對曰：“今番鞫獄，初無元勳當錄之人。如陳疏之七臣，論啓十六人之臺官，條款自別，不當擧論。至於捕將，誠有顯著可紀之功，而臺啓削勳。當依盧永孫例，以單勳勘定矣。”領議政趙泰耉，亦以單勳勘定爲言。行司直沈檀曰：“虎龍初與逆謀，豈可以爲元勳？亦非所以重事體之道矣。”錫恒曰：“若以上變人不可同盟云爾，則反不如初不錄勳。雖不錄勳，此獄豈有虛踈之理乎？上命以單勳勘定。檀申請李潜褒贈，至曰：“先朝時，朴泰輔爲先后死節，至命贈職、旌閭。潜於聖上危疑之日，封章抗直，死而不悔，是所謂爲太子死者。表旌之典，與泰輔宜無異同。特爲贈職旌閭，少慰泉壤之冤。”泰耉曰：“潜則事係當宁，與泰輔事有異矣。”錫恒曰：“先事陳疏，志節可尙，褒贈則可，旌閭未知其當矣。”上命褒贈。判尹尹就商請北道關隘處，別爲長養樹木，令道臣帥臣，嚴飭禁伐。仍請竝飭諸道，上從之。掌令徐宗厦申前啓，又論：“平安兵使南泰徵，頃授南
閫，僨敗無餘，及陞軍門，彈章峻發，則叱罵之言，及於臺臣，除拜之下，物情駭憤。請罷職不敍。內贍奉事李重泰、穆陵參奉李徵龜，濫通仕籍，人皆唾罵。竝請汰去。”上竝不從，只允罪人洪舜澤收籍，趙榮福極邊遠竄，及還寢趙聖復、尹慤、柳星樞等酌處，金時發、洪彦度除刑赴配之命，李重泰、李徵龜等汰去事。
○吏曹判書李肇、參議李明彦，同赴政席，明彦以政注間意見參差，徑起，肇亦繼出，各引嫌陳疏。明彦疏以爲：
向者一二臺閣之臣，或疏或啓，語多乖激，搢紳之間，是非互爭，而至如金東弼之疏，其爲惹起不靖之端，又加一層。臣果以略加責罰，以鎭浮囂之意，有所酬酢於儕友間。其後兩臺次第斥補，而獨後於東弼者，以其敍命才下故耳。長僚亦以臣調停之擧，謂出於爲國之苦心，而不能無動於私好之浮議，諉以徐待後日，更加消詳，終始持難，不肯回聽。揆以廉義，決不可仍冒。
肇疏曰：
僚堂以金東弼補外事，發言於政席，臣以論罷旣敍，又復斥罰，終涉已甚，有所持難。反復開說，務歸和平，而僚堂强執己見，遽然徑起。斥補一事，有何大段緊急，而旣開之政，終至中輟？擧措之間，未免顚倒，臣實慨然也。
上竝賜例批。一鏡敎文，辭意凶悖，而時無一人言者。金東弼一疏，雖略綽提論，亦可謂鐵中錚錚。當初論罷，出於附鏡之黨，而復欲斥補者，縱恣無忌憚甚矣。
明彦實有包藏之心，自謂非爲一鏡地，而未免泥中之鬪獸，可勝痛哉！
史／編年／朝鮮王朝實錄／英祖實錄／二十年（1744）　卷五十九至六十／卷六十　八月至十二月／九月／2日(P.12-2)
○丙子/地震于公洪道靑山縣。
○上引見大臣、纂輯諸堂，敎曰：“稱兵犯闕之類，治之反易，一治之後，帖然無事，至於黨人，纔治復生，卿等每以烹
黨人爲戒，而予所以必欲嚴治者，卽孔子誅少正卯之意也。今則黨習有浮於戊申，以予爲不識義理，而攘臂大言於屋下者，必此輩也。藥不瞑眩，厥疾不瘳，斬草留根，必致滋蔓。卿等必欲緩治，而復釀成戊申者何也？臺臣之駁正其君，古亦有是否？此必有黨之窩窟矣。”左議政宋寅明曰：“或不無峻於黨習者，而亦在聖上懲勸之如何，有罪者嚴處，有才者擢用，明示好惡，以定一世之趨向，然後世道方可爲也。旣不得眞箇黨魁而嚴處之，則如趙泰彦、朴聖源輩，殺之何益？至於朴聖源尤不可議一殺字矣。”右議政趙顯命曰：“殿下旣立其柱，大訓是已，若有干犯大訓，則不可饒貸，而此則異於偏論分數也。”於是，執義權賢請對入侍，竝停朴聖源新啓，又曰：“苟使朴聖源，果有意見，則或可陳疏論之，而至於發啓，則事極無嚴，聖敎旣用次律，亟令島配，則南海善地，極涉輕歇，宜加栫棘。”批曰：“今者此請，可謂鐵中錚錚，庸中佼佼。雖涉巽軟，依啓。”賢復以巽軟之敎，引避請遞，上以其求對停啓，雖得臺體，苟且彌縫，不可寬恕，特許之。賢之求對也，蓋欲伸救聖源，大言衆中，而及其登筵，猝然變改，反請加棘，言語顚錯，擧止奇怪，人嗤笑。
○諸臣固請進宴，上不許，命諸臣少退。少頃命復入侍，敎曰：“今者此擧，其欲追踵故事，豈有毫分豫大之意？而大臣、諸臣
援例陳請，非特爲予，上關慈闈，其在道理，不可牢拒，故入稟慈殿，幸蒙允許。人子之道，養志爲先，小子曷敢不奉承？而意雖在於養親，事不可以張大。昨年三宴，同日而行，況有昔年舊例，今何忍各設？其令儀曹，以此擧行。”
○全羅監司鄭俊一，遭臺抨，引義不赴，至是大臣陳白，許遞。又以關東量田爲重，請飭新道臣辭陛之日，上意新監司尹得和，因此撕捱，特遞之。
○獻納鄭彦儒上疏，略曰：
昨日處分之際，入對三司諸臣，幷被罪罰，未知所坐爲何言，而聖朝平日所以待經幄臺臣者，有異他僚，則雖有不摡於聖心者，固當從容誨責，以示優假之意，何必徑加雷威，摧折之至此耶？殿下處分，每於激惱時太偏，事定之後，反復思量，則亦必悔其過中矣。一幷收還，不害爲大聖人包荒之量也。
疏入，上怒命削彦儒職，黜于門外，還其章。
○以李周鎭爲大司憲，沈星鎭爲大司諫，趙擎爲執義，李光湜爲司諫，尹光天、李奎徽爲掌令，閔光遇、朴致隆爲持平，宋時涵、李垍爲正言，趙明健爲校理。
史／編年／朝鮮王朝實錄／英祖實錄／三十二年（1756）　卷八十七至八十八／卷八十八　六月至十二月／閏九月／1日(P.13-1)
▣三十二年 閏九月
○朔丙申/王世子行常參。
○持平李徽中上書，略曰：
邸下每於筵對之稟，輒下違和之敎，及其開筵，酬酢甚簡，發難稀聞。首尾二載之間，一部《鄒書》，尙未了當，幾卷《綱目》，纔閱初頭，顧何望睿學之就將也哉？是猶屬第二件事耳。凡人無他疾𧏮，一身安康然後百事可
做。今此書筵之作輟，亦豈邸下之樂爲哉？良以氣未調和，志或不勝，欲强而難强也。臣嘗以節宣之方、保嗇之道，縷縷仰陳，則邸下未嘗不犂然虛受，至問心神保養之方，有以見我邸下克己之工、求益之誠，卓越古昔。而顧臣誠淺言微，終未覩實效之顯著，此必有欲制而不能制，欲擴而未能擴者也。今若一任其荏苒侵尋，終未果一朝惕然，備盡頣養之方，則其憂豈啻垂堂之危哉？
王世子嘉納。上命入之，令承旨讀奏，諭以寂寥之世，鐵中錚錚，施錫馬之典。
史／編年／朝鮮王朝實錄／英祖實錄／四十一年（1765）　卷一百五至一百六／卷一百六　七月至十二月／七月／17日(P.2-1)
○庚寅/上御資政殿，親試三館文臣製述，居首李克生‧李思祚等，施賜馬之典。
○諫院申前啓，不允。
○命槐院官金東稷，以芸閣施之，削靈光前郡守尹一復職。東稷之試講也，上問其四祖有顯官與否，東稷對以其六代祖，效節於壬辰倭亂，故主倅尹一復，刊出臣家守城錄矣，上厲聲曰：“此爲日後書院地也。一復必欲配其父志述於四賢祠乎？此等事，若不嚴處，是仰負陟降也。”仍命外方，非文集而私刊者嚴禁，又令道臣削守城錄板本，分館時參圈槐院博士趙武範，亦削其職。
○掌令徐秉德上疏，略曰：
“七情之中，惟怒最甚，古之君子，莫不以是爲戒，況於人君乎？殿下凡於事務接應之際，間有聲色之過中，政令施措之間，或欠氣像之和平，不但有妨於不踰矩之聖德而已。威怒太遽，絲綸失平，雖有樂聞之誠，未聞犯顔之言。願殿
下簡其辭令，致其中和，深體不大聲以色之義，量才久任，法祖宗之美制，克詰戎兵，追周王之遠猷焉。”批曰：“望八暮年，料表復政，而因予訑訑，蹇諤之言無聞。噫！舊風未悛，兩司日雖詣臺，不過勝傳度日，臺章沓至公車，不過請由撕捱，甚至於遂巡爲能事，謀免爲高致，昨除命而今旋遞，昨詣臺而今違牌，以此度日。此非諸臣之過，實予之過，心常自恧。今覽爾章逐條以陳，於予藥石。奚徒錢中錚錚？其中雖有不諒乎予心者，方切自勉，予當猛省于中。而至於不大聲以色，致中和三字，讀未半，不覺靦然。此聖人之極工也，予雖涼德，自期豈淺？而十次講《中庸》，書自我自未能實踐，此奚徒欺心哉？亦切愧恧焉。所引本朝故事，尤不覺悚然瞿然。以今日復一日之心氣益薾，可不惕然而自惺焉？所引立政事言涉切實，其雖荐饑之餘，其不命停？意蓋此也，而此亦應文，可勝歎哉？依請其當講確。爾其勿辭察職。”
○右議政金致仁，三上疏力辭，上手書賜批，遺承旨敦召，致仁始承命。
史／編年／朝鮮王朝實錄／英祖實錄／四十七年（1771）　卷一百十六至一百十七／卷一百十七　七月至十二月／七月／5日(P.1-1)
○癸卯/掌令金瑞應上疏略曰：
“前兵判李翼元自在初政，已多辭說，及過都政，伎倆畢露。三廳取才優等者，無一參望，八路武士，抱冤而歸。富譯之子爲僉使，官隷之類爲假將。南藩制閫，始隱債帥之名，西塞佐幕，終生司徒之臭，邊鎭腴窠，江上之貨夫，徑取外方久勤，都下之富民橫占。蹊逕多端，醜說狼藉，請李翼元特施刊版之典。東銓近日之政，傳說紛紜。腴邑非切姻則乃家客也，是豈銓家恢公之道？臣實慨然也。”
上以浮謗不可盡信，而寥寥之時，其猶錚錚，優批答之。
○上引見大臣備堂。上命讀金瑞應疏，歷問大臣，大臣以翼元必見欺爲對。上問腴邑，或以陽德縣監
白師殷仰對，上曰：“亞堂之政矣。”
史臣曰：近者朝臣，皆黨同伐異，金瑞應之疏，亦出此套，而李翼元冒據銓地，多有疵政，宜致人言。至於切姻家客之說，前席下詢，大臣含糊仰對，乃以白首登科，窮餓欲死之白師殷，爲家客而遞其職。切姻二字，終未開陳，切姻之爲腴邑者，揚揚赴任，是豈綜核之政哉。
○命泰川縣失火七十二家，以會付耗米，分等題給，亦令本縣本道，另加顧恤，俾得造家安接之地。領議政金致仁，因平安監司具允鈺狀聞而奏之也。
○諫院申前啓，不允。憲府申前啓，不允。
○以李潭爲吏曺參判、李蓍建爲執義、洪相簡爲副校理、尹僖東爲全羅兵使。
史／編年／朝鮮王朝實錄／英祖實錄／四十九年（1773）　卷一百二十至一百二十一／卷一百二十　正月至六月／四月／4日(P.16-2)
○壬辰/上御集慶堂，引見大臣備堂。
○持平李漢一奏曰：“今番翰圈，全沒稱停，物議喧藉，主事之人，不可無譴責也。”上曰：“旣有遺珠。臺閣寥寥之時，有此所懷，不覺開眼。主圈諸翰林，幷施不敍之典。”漢一又奏曰：“定州牧使李廷壽，庸瞶昏錯，全不事事，宜施斥罷之典。”上曰：“特遞其職。”漢一又奏曰：“近來各邑享祀禮幣，或以麻布與綿布代用苧布，嚴飭諸道，摘發論罪可也。”上從之。漢一又奏曰：“各道道臣，每當褒貶之時，善治而無勢者，置諸中下，不治而有勢者，必置上考，嚴飭道臣宜矣。”上從之。敎曰：“近者臺閣寥寥之時，李漢一其能四啓，可謂錚錚。”特賜鹿皮。
○命春秋館領監事與諸堂，一體牌招，都堂圈點，注書則曾經注書三員，依翰苑例，兼注書啓下牌招，今日內注圈。
史／編年／朝鮮王朝實錄／英祖實錄／五十年（1774）　卷一百二十二至一百二十三／卷一百二十三　七月至十二月／十月／29日(P.11-2)
○己酉/以李蓍廷爲大司諫。
○上御集慶堂，引見大臣備堂，命罷北行貿官帽事。平安監司蔡濟恭狀啓以爲：“勑需庫銀子四萬兩，雖爲出給，請速捧其代給。”狀啓中辭意以爲，勑需庫所重自別，廛人若有嚴畏紀綱之心，豈敢請此銀乎？承旨讀至此，上以手叩門扇，大加嘉賞。上曰：“何必盡讀？其止之。關西事今年爲之，而明年何以爲之耶？國家紀綱如是耶？”申晦曰：“其時臣等仰奏，亦迫不得已，關西伯狀啓是矣。”上曰：“必也正名。官帽二字，予嘗陋與民爭利矣。”仍詢諸備堂，僉曰：“名上下已上下不正。”上特命罷之，曰四萬兩銀，充於保民司乎？晦曰：“此銀乃譯官之物，當出給之。保民司五千兩，則臣等當區處矣。”趙曮曰：“保民司自當有區劃，而四萬兩，乃是包外矣，包外四萬兩，不可全給。本是國銀，給其半而留其半貿穀，以充保民司似好。”具允鈺、李思觀曰：“兵判包外之說，誠善矣。”上曰：“二萬兩許譯官，二萬兩充保民司事，實圓滿矣。”
史臣曰：官帽之設，始於洪鳳漢，如漢榷酒之制。上敎所謂予嘗陋矣。與民爭利者。大哉！王言，以廛人未備銀子，領左相與戶判，同奏出給勑需庫銀子者，可謂駭然，而濟恭方居要藩，何敢違廟堂之意哉？惟以速捧其代給爲結辭，中間遣語，有市人若有嚴畏紀綱之心，則豈敢有此請之句？亦可謂錚錚
矣。上大加嘉賞，卽命還寢，宮中灑然動色，領左相與戶判，皆不敢非之，俱奏以關西伯狀啓得體者，實堪一笑。若使濟恭據其所重，不可推移之意，直爲防啓，則眞可謂得體矣。信乎朝廷之無人也。
史／編年／朝鮮王朝實錄／正祖實錄／元年（1777）　卷三至四／卷四　七月至十二月／秋七月／28日(P.15-1)
○辛卯/盜入大內。上每罷朝，覽書至夜分以爲常，是夜御尊賢閣秉燭展書，傍有小黃門一人，承命往視扈衛士之直宿者，左右虛無人，忽聞脚踏聲，自寶章門東北緣廊上，隱隱而來，至御座中霤，擲瓦投礫，鏦鏦錚錚，不可模狀。上靜聽良久，察其有盜試之也，
親呼宦侍掖隷，擧火搜索於霤上，瓦礫沙土，縱橫瞀亂，如人蹴踏然，爲盜無疑也。遂命都承旨洪國榮入侍以告之。故國榮曰：“咫尺殿陛，百靈呵護，安有魍魎之屬乎？必是凶孽輩包藏禍心，潛謀作變也。古今天下，豈有如此變怪乎？渠非飛禽走獸，則決無超越宮墻之理，請卽遍搜闕中。”上可之。國榮時帶禁衛大將，事且急，命以信箭，領率延和門宿衛士，三營踐更軍守備垣內外，以武藝別監，把立閤門，而遍搜禁中，時夜黑草茂，四索終無有也。
史／編年／朝鮮王朝實錄／正祖實錄／三年（1779）　卷七至八／卷八　七月至十二月／冬十月／16日(P.37-1)
○丙寅/平安道觀察使李徽之辭陛，召見賜御詩。
○以徐有寧爲司憲府大司憲，徐有元爲司諫院大司諫。
○修撰李顯永上疏曰：
趾、述、纉諸賊，聞其名者心驚，過其墟者魄動，況其所眄之妓物乎？今聞守令衙客，有狎之生子者，請令道伯，査其所犯，嚴示罪罰。厥妓則海島嚴刑爲婢可也。近來世道一下，千奇百怪，疊生層出，而未有如李秉模之懷詐要君者。當奉朝賀洪國榮之去朝也，凡憂國忠君者，孰不驚惶抑塞，欲挽其行者，如向日儒臣之疏也？秉模，苟有是心，則何不扣閽力陳，而乃於宣麻之日，强作八違之狀，忽又陳疏於天官復除之時？其商量揣摩，幽暗閃忽，見者必欲嘔吐。及授承宣，揚揚卽出，纔過一肅，又忽違命，從宦多年，不知承宣之爲名宦云者，全不成說。飭敎屢下，一例开詐。所謂重出處之人，乃敢欺謾君父，侮弄朝廷，若是其無嚴乎？渠
之所謂勿擬華顯，渠旣無不歷遍，則淸朝華貫，自是當來之物，但占其名，以圖其利，天下寧有是哉？蓋此人自來周流北村，態色可惡，代理以後，自知窘急，翻身呈疏，請罪養賊。當其時，養賊便一圈豕，人人皆可殺，渠何能以此，而贖其前日之罪也？朝廷寬大，待以淸選，則渠當持心白直，處事明正。今乃要君慢上，放恣無忌。臣謂李秉模，削其銓堂、國子之任，仍施屛裔之典。
批曰：“首陳事，許令査問。李秉模事，昨夜所下傳敎，但是卽事而言者也。疏中臚列，無非盡出渠情狀。不料近日，媕婀世界，有此錚錚之論。深庸嘉乃，披復屢回，不覺爽豁也。然迄不處分者，非不知國綱之頹無餘地，實係正風習、去邪詖之一大關捩，故有所斟量、勘律而然也。爾之請勘，誠亦稱停。”仍竄秉模于雲山郡。
史／編年／朝鮮王朝實錄／正祖實錄／十年（1786）　卷二十一至二十二／卷二十二　七月至十二月／十月／11日(P.36-2)
○辛亥/以金宇鎭爲吏曹參議。
○召見大臣、備堂，仍行文臣殿講。上曰：“今日賓筵，必備臺臣者，欲究竟蔡濟恭事也。予於蔡濟恭，非不欲趁卽昭晣，而于今五六年，置之䵝昧之科者，或恐因此而受傷者多。究其本，則出於全保之意也。蓋懲討，所以尊君父，而討亂賊也。今日之所謂懲討者，不知王言之爲重，而只以塞責爲急務，非不知以文跡昭示，而向日筵敎，亦出於不得已也。豈爲急於救解，以無形跡之言，質言於廷臣哉？筵敎之後，至今兩月，尙未究竟。在昔方萬規事，豈非今日之所可鑑戒處乎？且有爲世道憂慨者。金宇鎭事，放恣極矣。蓋宇鎭之遭罹，世亦不知其何如，而此便如蔡濟恭見枳與從宦，皆是自下擅便，爲群臣者，其
何侮上之太甚也？昨夜開政，幾至撤漏，臺諫望筒，不知幾人。以此疲於酬應，尙今未得接目。吏判則乃是甘盤故舊，素知氣短迂滯，固不欲言，而金宇鎭，則本以近列之人，一自見枳之後，渠安敢若是跳踉乎？卿須看再昨政事。今日偏黨，胡至是也？王綱、臣分若此，則蔡濟恭事，顧何足說也？”左議政李福源曰：“莫非臣罪，不敢晏然於前席。退出俟勘矣。”領敦寧洪樂性奏亦如之。上曰：“卿則原任，不必若是。”命史官，諭左相入來，命都憲兪彦鎬進前曰：“素知大體，想必有悟於予言矣。”彦鎬曰：“《書》曰：‘予曰辟，爾惟勿辟；予曰宥，爾惟勿宥。’又曰：‘辟而止辟乃辟。’殿下今日之擧，恐違古人曰：‘宥、勿宥之意也。’”上曰：“卿言，可謂題外矣。”彦鎬曰：“在昔孝廟時，以金弘郁事，先正臣宋時烈，自鄕上來，首陳設禁之弊。向者蔡濟恭之授閫也，至使諸臣，勿入衛內。此實自上知其必有爭執，故有此過擧，是果臣等之愕然者。今日則當發啓矣。”上曰：“卿之致位至此，意有所在，故今筵先爲進前者，欲使不至狼狽矣。今聞卿言，可謂問東答西。罷職。”樂性曰：“都憲所奏，無可罪者。”上曰：“卿言雖出於無隱，獨不顧侮上之科乎？”樂性將出胥命，上止之。已而，福源復入。上曰：“卿之所引，無乃太過乎？”
○戶曹判書鄭一祥啓言：“關白新立後，三年內來請通信使，舊例然也。禮單人蔘二百斤，請令江界府，
趁丹、黃等把，準貿爲宜。”允之。凡採蔘，每年有三節。春曰苗把，早秋其實紅熟，故曰丹把。秋晩葉黃，故曰黃把。
○大司諫金宇鎭，與僚臺耳語。上責之曰：“附耳呫囁，殊損臺體。下義禁府推考。”
○掌令李庚運，以蔡濟恭事，將發啓。上曰：“俄敎旣聞，焉敢乃爾？爾之所奏，決不可賜批矣。非不知嚴處，可謂怒蠅發劍，姑爲容貸，而近以蔡濟恭事，廷臣之空然就死地。予實不知也。此則非但臺臣而已，大臣其須知之。”
○左議政李福源、領敦寧府事洪樂性，幷胥命金吾。敎曰：“卿聞諄複之敎，有改無勉，則王綱不期尊而自尊，朝象不期靖而自靖。將使擧朝寅協，一世雍熙，此政轉移之一大機會。卿與僚相，宜講對揚之方，而胥命納符，果何擧也？”
○以沈豐之爲吏曹參判，徐鼎修爲吏曹參議。
○校理沈樂洙上疏曰：
殿下於懲討一事，輒皆過費辭敎，勒制群下。由是人心忸習，朝綱頹弛，有如李顯默之自停，而更無繼論者，有如李殷模之被削，而未聞復陳者。雖以近日蔡濟恭事言之，擧一世懲討之論，殿下必欲力沮而强拂，四方驚歎，此豈細故也哉？伏願一付公議，無或摧折。
批曰：“驟看朝象，無怪乎爾言之云然。爾須問朝筵之敎於登筵諸臣也。”
○承政院啓：“前正郞金復仁，冒入闕中，投呈一疏，遣辭極爲駭悖，而不可退却，故捧入矣。其疏曰：
今此蔡濟恭之西閫外補，實出於聖上洞燭無罪、昭晣無餘。若使重臣
有疑似之跡，則聖上有何所私而容庇哉？日月之明，無所不照，忠逆之分，洞然無疑。夫何時議之必欲背馳哉？殿下以昭晰爲敎，而時議則曰：“未昭晣。”殿下以非逆爲敎，而時議則曰：“凶逆。”殿下之剖釋開示，無復餘蘊，而猶且違咈，期於角勝而後已。如許懲討之義，臣實未曉。無官則任其閒散，有官則始乃謂逆。殿下置之，則經歲經年，默無一言，殿下若提敎，則群起攻之，有若凶圖之今始鉤得，事變之迫在呼吸然。若有人問其罪狀，則面面相顧，含笑而言曰：“我則不知，而時議然矣。”時議二字，未知出自何處，而驅策一世，網羅一世，使不得自持其身心，或有至親之媒孽，而故爲袖手立視，或有切姻之避嫌，而全無一言卞白。都憲懲討之辭，有甚於卿宰疏之構罪；臺臣鞫問之請，反重於大臣箚之對質，豈其本心，眞知爲逆哉？特因威勢之所加，名利之所在，不有聖敎，一遵時議。時議之奪人氣魄，吁可畏矣。甚至於應行反貼，終不奉行。所謂騎判，是今日臣子，則拒上之令，方君之命者，眞箇逆耳。凶逆、惡逆之名，雖欲勒加於人，而不知自歸於凶逆、惡逆之科。一重臣之死生不足輕重，因此重臣之故，而世道乖離，紀綱凌夷。伏願特念刑政之失宜，痛斥時議之乖當，廓揮乾斷，收攬君綱焉。
批曰：“附陳云云，盡出時象，能說到眞境，奚足破聾？可喜開眼。不料硬
截之說，出於如爾踈逖之蹤。看來不覺如癢得搔，然於下款一句，大有不審。論人以勒驅，爾反驅勒人。惜乎，其不擇發此而寬假。前此爲重臣，辛勤伸雪之擧，秖歸於私好，不可以全篇之錚錚，有所顧藉。爾其知悉。”又敎曰：“前正郞金復仁疏中，語及時弊，才下優批，而近日以重臣蔡濟恭事，多費精神，屢勤辭敎，豈爲重臣一人地也？一則爲廷臣，二則爲廷臣，若使世道，自此寧靖，人人不罹於橫逆，不坐於䵝昧，是誠廷臣之福也。朝家亦豈不共享其利乎？復仁疏中，非逆謂逆誣也云者，固確論矣。特於兵判，不反貼事，乃反勒說。此不明示好惡，一重臣纔脫䵝昧，一重臣又遭橫逆，是不但爲世道睽離之漸，予之苦心至意，將無以垂示。前正郞金復仁削職。”
史／編年／朝鮮王朝實錄／正祖實錄／十二年（1788）　卷二十五至二十六／卷二十五　正月至六月／二月／24日(P.20-2)
○丁巳/飭朝臣章疏，毋敢用黨目字。敎曰：“日前玉堂申大尹疏批，初則只以省疏具悉頒布，更思之，論斷頗錚錚，有若浼之義，就原批，追添留意等數語。大抵趙時偉，自來陰慝癡濫，不識天高地厚。已自擬帥之前，予素所切惡，凡出入近密之列者，孰不知之？觀於多年在院，無一番順遞，尤驗不欲近之意，而特渠外張聲勢，隱若有所恃，是故，人不知裏面，多有不敢違拒其意者，而臭味所同，聲氣相藉，一轉再轉，將有胥溺之慮，近日筵敎絲綸，略及牖迷之方。一則爲世臣，二則爲世臣。亦豈忽於推波助瀾之戒也？玉堂疏中，其黨渠黨等說，甚礙眼。固知言者本意，在於嚴討而拯誤，亦足謂有補於公私，而驟看之，則黨之云云，若說舊時名目者然。筵奏、章箚之間，語涉名目二字，自有設禁之先朝受敎，在予繼述修明之道，此等處，不可以字同旨異，有所放過。此後章疏，無攻以黨目等說，輕易混說。”
○摠戎使徐有寧，以其兄有慶，新除造紙署提調，上疏請遞例兼本署提調。吏曹啓言：“各司例兼提調，與都提調提調，無相避，法不當遞。”上以有慶老病，特遞其職。
史／編年／朝鮮王朝實錄／正祖實錄／十九年（1795）　卷四十二至四十三／卷四十二　正月至六月／五月／28日(P.74-1)
○戊寅/以朴宗甲爲吏曹參議。
○備邊司啓言：“湖南繡衣別單，有更爲草記之命矣。其一，田政査陳或改量事，其二，戶籍軍簿事。量田雖是法典，而易致繹騷之歎，未有釐正之效。且本道大賑之餘，尤不可輕議，置之。至於査陳，嚴飭道臣，令各其邑守宰，査起免陳。至於戶籍與
軍丁，自有事目與法律，各令守宰，誠心査括，一一搜覓，以代虛戶，以充闕戶，而復有現發者，則以法從事。其三，各邑保事，其四，各邑稧房村事。事甚細瑣，有非朝家指揮者，付之本道，一切矯捄爲宜。其五，珍島等諸邑舊停新納事。舊停則令道臣條列狀聞，新納則秋成尙遠，先期論列，可謂太早計，此一款置之。其六，漁稅、雜物事，其七，船稅、風破者査減事，其八，先從珍島浦稅査減事。均廳事目，至爲嚴截，則各樣徵捧，極爲驚駭。令道臣凡係科外徵斂，毋論營邑鎭，一切革罷。昨年風災後，箭盆船隻之破傷，果是必至之勢。今年則切勿循例勘簿，必從實狀査免事，嚴飭道臣，而珍島郡西浦所納添價錢，爲先量減，其餘諸邑，如有可減者，劃卽矯革之意，幷爲分付。其九，靑大竹事。作貢有不可遽議，今姑置之。竹田申飭，旣有年前節目，封進時謬例情債之禁斷，在於道臣一號令間事，自廟堂知委，尤涉煩屑，幷置之。其十，典牲署、司僕寺位太作錢事。本事殊甚煩屑，分付該寺、該署，往復道臣，以爲平價祛弊之方。其十一，訓局所納軍布、保米、情債量減事，其十二，道內軍布情債査減事。前後申飭之下，至今因循，萬萬駭然，分付訓局矯革。各營軍布駄價事，全州、珍島道里懸絶，而駄價相同，必是謬例，分付道臣，劃卽査正。其十三，場市斗升烙印行用事，係是大更張之事，今姑置
之。其十四，驛弊事。纔有嚴飭，置之。察訪替任時定價，如許鄙瑣之弊，一例煩陳，殊涉未安，付之道臣矯革。其十五，全州糧餉屯事，其十六，全州上官面火結兩稅事，其十七，所安島、露島土稅事。糧餉屯，自是免稅之土，則此必屯監輩憑藉侵漁而然。分付道臣釐正，亦令該島屯稅、露島土稅，亦令道臣區別矯捄。官差、導掌隨率供饋等節，亦令酌定。其十八，南原看色紙事。更令嚴立科條，另加禁斷。其十九，珍島穀簿事，其二十，珍島郡他邑移來軍兵還送事。珍島穀簿，已成痼弊，置而不論，亟令道臣，詳査官逋吏逋，竝爲待秋成準數徵捧。逋欠之該吏，別加嚴勘，冒犯之該倅，亦爲拿問移來。軍兵還送事，依繡單施行事分付。其二十一，加士島靑葛錢、人情牟事，其二十二，艾島等八處屯稅事。此兩件事，閫帥雖云不察，道臣宜加禁斷，分付道臣，詳査革罷。其二十三，珍島牧塲事，其二十四，所安島設鎭事。令道臣詳察地勢事情之便否，或論移太僕，或枚報本司稟處。其二十五，戰船之依前三年改槊事。年前特軫松政之童濯，旣以八十朔爲定，則今難續續變改，姑置之。其二十六，所安島島民收斂雜費事。康、海兩邑之輪定都會官，接濟耽羅公行往來之人，自是事例，則島民之橫被收斂，萬萬駭然。此後申明都會之例，凡係公行供億之費，無論淹速，竝自本邑進排，勿侵島
民之意，定式施行。所論列雖甚纖悉，間多瑣細者，事體未安，請御史鄭晩錫推考。”敎曰：“此草記者，前草記之副本，而前之欲矯其弊者，此多反請置之。緣予不緊一言，阻南民蘄向之情，而李判府建白之嘉猷，去益相反。今若只下例批，謄關全篇，則雖使劉穆之爲道伯，其將眩於擧行，莫若都置之爲省煩而祛僞，此亦豈成說乎？今日革一宿弊，明日行一實政之方，卿等更加理會，期於對揚。今俗純是不誠，苟欲務實，先從民事始，不得不更煩辭敎。且聞此草記，諸堂來會本司而書納，非出於卿等之手云，故批語多欠敬禮，須勿以引箚胥命，煩予酬應也。不但廟堂故事爲然，月前筵敎又何如，則諸堂之替行大臣之事，極爲未安，當該赴衙之有司堂上，一竝推考。此後復循前習，卿等直以違制之律論勘，以復舊規。其中昨年停退還役之不可竝捧，事理之外，形勢卽然，已有牢定于中，則先期關問，未知爲可。去秋風損垂白者，亦云罕見，漁、鹽、船稅之特命査免，益出恤隱之苦心。他事姑舍，此事之未霑實惠，其可曰示信乎？先以此條，關問三南道臣，從後勤慢，別有考察之擧，而若有一毫不謹，當該差員，各其最遠沿邑定配，以此嚴飭。繡啓休說，煩絮不僨誤。近來中錚錚，該御史勿推。”
○關西設賑自正月始設，至是畢賑。江界、楚山、渭原等邑，滿浦、上土、高山里、神光、阿耳、牛峴、車嶺、平南、外叱怪、楸坡、伐登、從浦、山羊會、五老梁、
馬馬海、直叱洞、加乙軒洞等鎭，摠饑民十五萬三千四百六十二口，賑穀四千八百八十二石零。
○旌康津故參奉黃大中、靈巖愼述顯閭，御史鄭晩錫請褒奬特施。
史／史評／讀通鑑論／卷五／漢哀帝／三　廷臣倚王傅二氏(P.126)
三
成、哀之世，漢豈復有君臣哉！婦人而已矣。彭宣、何武、唐林，皆所謂錚錚者也，而所爭者，僅一傅喜之去留而已。哀帝之初，傅氏與王氏爭而傅氏勝；哀帝之亡，王氏與傅氏爭而王氏勝。勝者乘權，而不勝者憤；二氏之榮枯，舉朝野而相激以相訟，悲夫！
史／史評／讀通鑑論／卷六／後漢更始／五　更始舍雒陽而都長安(P.145)
蓋更始所任為大臣者，類皆群盜之長，貪長安之富盛，而藉口於復高帝之舊業以為廓清；其錚錚小異如朱鮪、劉嘉、鮑永之流，亦不勝盈廷𧬈訿之論；則塞顛當之戶，耽燕雀之嬉，固其宜也。光武得士於崛起之中而任之，既無盜賊之習氣；及天下甫定，復不以任三公，而別用深識之士；虛建西都，而定宅雒陽，以靖東方之寇；皆懲更始之失而反其道。老子曰：「不善人，善人之資。」更始之失，光武之資也。
史／史評／讀通鑑論／卷七／後漢安帝　殤帝附／三　鄧后以賢后聽政十年天下大困(P.214)
蓋后之得賢名者，小物之儉約、小節之退讓而已，此里婦之炫其修謹者也。所見所聞，不出閨闥，其擇賢辨不肖，審是非，度利害，一唯瑣瑣姻亞之是庸。故任尚屢敗而不黜，一得罪於鄧氏而死不旋踵，徙民蹙地，唯鄧騭之意而人不能爭。其尤忮害者，杜根、成翊世進歸政之諫，而撲殺於廷。則擅國暱私，糜國於無名之費以空國計，人不得而知者多矣。張禹、尹勤、梁鮪、徐防、張敏、李脩、司馬苞、馬英，皆以庸劣之才，取容鄧氏，而致三公，袁敞錚錚而早不能容，則崇佞替忠，上下相蒙以釀亂而不自覺者多矣。嗚呼！后之始立以賢名，后之終總大政以賢著，干愚賤之譽，而蠹隱於中，蝕木不覺，陰始凝而履霜，亦孰知堅冰之至哉？
史／史評／讀通鑑論／卷八／後漢桓帝／一０　仇香知不孝之陳元可化(P.246)
一０
仇香不致陳元不孝之罰，感而化之，香蓋知元之可化而不驟加之罰也；非盡人之不孝者皆可以化元之道化之也。天下有道，生養遂，風俗醇，無不順之子弟。非其惻隱之性篤而羞惡之心不可泯也，人率其子弟之常，而己獨逆焉，則無以自容於鄉閭。乃天下而無道矣，羞惡之心不泯以亡者不數數矣。仇香曰：「吾過元舍，廬落整頓，耕耘以時，此非惡人。」元不孝，而於此奚取焉？取其欲自錚錚於鄉閭，而羞惡之心有存焉者也。
史／史評／讀通鑑論／卷十一／晉武帝　泰始元年起／五　佞人禍甚於苛政(P.350)
晉武之初立，正郊廟，行通喪，封宗室，罷禁錮，立諫官，徵廢逸，禁讖緯，增吏俸，崇寬弘雅正之治術，故民藉以安；內亂外逼，國已糜爛，而人心猶繫之。然其所用者，賈充、任愷、馮勗、荀紞、何曾、石苞、王愷、石崇、潘岳之流，皆寡廉鮮恥貪冒驕奢之鄙夫；即以張華、陸機錚錚自見，而與邪波流，陷於亂賊而愍不畏死；雖有二傅、和嶠之亢直，而不敵群小之翕訿；是以強宗妒后互亂，而氐、羯乘之以猖狂。小人濁亂，國無與立，非但王衍輩清談誤
之也。
史／史評／讀通鑑論／卷十三／東晉穆帝／九　慕容恪緩攻廣固(P.427)
九
五胡旋起旋滅，而中原之死於兵刃者不可殫計。殫中原之民於兵刃，而其旋起者亦必旋滅。其能有人之心而因以自全者，唯慕容恪乎！故中國之君，一姓不再興，而慕容氏既滅而復起。恪圍段龕於廣固，諸將請亟攻之，恪曰：「龕兵尚眾，未有離心，盡銳攻之，殺吾
士卒必多矣，自有事中原，兵不暫息，吾每念之，夜而忘寐，要在取之，不必求功之速。」嗚呼！惻悱之言，自其中發，功成而人免於死，恪可不謂夷中之錚錚者乎！
史／史評／讀通鑑論／卷十五／宋文帝／八　元嘉北伐無可用之將才(P.490)
夫江東之不振也久矣。謝玄監軍事，始收驍健以鼓勵之，於是北府之兵破苻堅而威震淮北；宋武平廣固、收雒陽、入長安，而姚興、拓拔嗣不能與之敵，皆恃此也。已而宋武老矣，北府之兵，老者退，少者未能興也。宋武顧諸子無駕御之才而慮其逼上，故鬭王鎮惡、沈田子諸人於關中，使自相殘劉而不問。文帝入立，懲營陽之禍，急誅權謀之士，區區一檀道濟而劍已擬其項領。上之意指如彼，下之禍福如此，王曇首諸人雍容談笑以俟天下之澄
清，雖有瑰瑋之才，不折節以趨荏苒者，幾何也？乃於其中擇一二錚錚者使與猾虜競，拓拔燾固曰：「龜鼈 小豎，夫何能為。」其墮彼目中久矣。孝宗之任邵、李以抗女直，亦猶是也。岳誅韓廢，天下戒心於有為，風靡而弗能再振矣。身無英武之姿，外有方張之寇，獎柔順以挫英奇，雖抱有為之志，四顧無可用之人，前以取敗而不自知，及其敗也，抑歸咎於天方長亂，而虜勢之不可攖也，愈以衰矣！
史／史評／讀通鑑論／卷十九／隋煬帝／二　高熲賀若弼之誅(P.647)
楊廣之弒君父，殺兄弟，驕淫無度，其不可輔而不相容，塗之人知之矣。熲之料敵也，目懸於千里而心喻若咫尺，弼輕楊素、韓擒虎而自詡以大將，夫豈不能知此，而遂無以處此者？乃不能知也，不能處也。嚅囁於李懿、何稠佞幸之側，以訐廣之失，其所指摘而重歎之者，又非廣之大惡必致敗亡者也；徵散樂而已，厚遇啟民可汗而已。舍其大，訐其小，進不能抒其忠憤，退不能守以緘默，駢首以就狂夫之刃。悲哉！曾熲與弼之錚錚，而僅與王冑、薛道衡雕蟲之腐士同膏鈇鑕乎？其愚不可警，其懦不可扶，還令熲與弼自問於十年之前而豈屑爾哉？高堂曲榭，金玉紈綺，老妻弱子，繫累相嬰，銷耗其丈夫之氣，則雖有憂世之心，徒喁喁嘖嘖於匪人之側，禍之已及，則瘖死屠門，如在胎之羔犢矣。故曰：「血氣既衰，戒之在得。」血氣之剛，足以犯難而立功者，豈足恃哉？儁與嵩扶義以行，且不能保於既衰之後，
況二子之區區者乎？衰矣而不替其盈，唯方剛而豫謹其度，制其心於田廬妻子之中，身輕而志不靡，則迨其老也，伏櫪不忘千里之心，以皦皦垂光於白日，而亦奚至此哉！君子者，非以英豪自見者也，然於道義名節之中自居於大矣。年彌逝而氣彌昌，非熲與弼之所與也，然觀於熲與弼而益知所戒已。
史／史評／讀通鑑論／卷二十／唐高祖／四　徐世勣不獻黎陽為盜賊之信義(P.666)
世勣受李密之命守黎陽，魏徵安集山東，勸之降唐，而世勣籍戶口士馬之數，啟密使獻之，己不特修降表，高祖稱之曰：「不背德，不邀功，真純臣也。」遂寵任之，以授之於太宗，而終受託孤之命。世勣之於此，亦豈盡出於偽以欺高祖而邀其寵遇乎？其所見及是，其所守在是，蓋嘗聞有信義而服膺焉，以為是可以卓然自命為豪傑也，故以坦然行之，而果為高祖之所矜獎。若其天性之殘忍，僅與盜賊相孚，而智困於擇君，心迷於循理，可以稱英君之任使，不可以折闇主之非僻，則祗以錚錚於群盜之中，而遽許之以純臣，高祖、太宗知人之鑒，窮於此矣。夫不見其降於竇建德，質其父而使為將，遂棄父而欲襲曹旦以歸唐乎？故其為信義也，盜賊之信義也，察於利以動，任於氣以逞，戕性賊恩，亦一往而不恤，遽信其為純臣而任以安定國家之大，鮮不覆矣。曾子曰：「臨大節而不可奪，君子人也。」惟君子而後可以履信而守義，非小人之所能與，殆魚躍之不可出沼，鳥步之不可越域也矣。
史／史評／讀通鑑論／卷二十／唐高祖／一一　建成世民之廢立(P.678)
一一
謂高祖之立建成為得適長之禮者，非也。立子以適長，此嗣有天下，太子諸王皆生長深宮，天顯之序，不可以寵嬖亂也。初有天下，而創制自己，以賢以功，為天下而得人，作君師以佑下民，不可以守法之例例之矣。抑謂高祖宜置建成而立世民者，抑 亦非也。睿宗舍宋王成器而立隆基，討賊后以靖國家，隆基自冒險為之，事成乃奉睿宗以正位，睿宗初不與聞，而況宋王？則宋王固辭，而睿宗決策可也。太原之起，雖由秦王，而建成分將以嚮長安，功雖不逮，固協謀而戮力與偕矣。同事而年抑長，且建成亦錚錚自立，非若隋太子勇之失德章聞也，高祖又惡得而廢之？故高祖之處此難矣，非直難也，誠無以處之，智者不能為之辯，勇者不能為之決也。君子且無以處此，而奚翅高祖？
史／史評／讀通鑑論／卷二十六／唐宣宗／八　宣宗之世賢智皆全身遠害不為國用(P.950)
八
國無可用之人則必亡。國之無人，非但其君不欲用之，抑欲用之而固無人也。錚錚表見者，非迂不適用，則小有才而不足任大，如是者不得謂之有人。夫其時，豈天地之吝於生才以亡人之國乎？秉道行義、德足以回天者，間世而一出，亦安能必其有？或賢智之士，宅心無邪，而樂為君用，則亦足以匡亂救亡，功成事定，而可卓然為命世之英，此則存乎風尚之所移耳。故國之無人，惟賢智之士不為國用，恬然退處以為高，以倡天下，置君父於罔恤，於是乎國乃終以無人。
史／史評／讀通鑑論／卷二十九／五代中／九　嗣源託國安重誨(P.1053)
九
不能謀身而與之謀國，其愚不可瘳；不能謀國而許之以安民，則論史者之耳食而塗說者也。李嗣源胡人之錚錚者耳，其篡奪也，年已老矣，驕奢淫泆之事，以血氣衰而且息，於是或一言焉，有恤民之辭，間一念焉，有蘇民之志，乃其所託國者，則安重誨也。夫重誨之姦與忠勿論，而舉生殺予奪一任其喜怒，脅持其主以鉗制群僚，激董璋、孟知祥而唯恐不為禍先，其主厭之而不戢，上下胥切齒怨之而不憂，碎首橫尸而不知禍之所自發，其謀身之愚也如此，而嗣源所與託國者，則重誨也。流血濺於宮庭，攘奪懸於眉睫，如是而欲求斯民一日之安，其可得乎？
史／目錄／四庫全書總目提要／經部／卷十四　經部十四／書類存目二／虞書箋二卷(P.273)
【虞書箋二卷】浙江巡撫採進本　明茅瑞徵撰。瑞徵字伯符。歸安人。萬歷辛丑進士。官至南京光祿寺卿。解官後自號苕上漁父。又稱澹泊居士。此書前有自序。言南局多暇。讀唐虞論治之書。輒次數語。蓋即官光祿時作也。考定陵注略。瑞徵官職方郎中時。欲黜一副將不遂。反為所搆。又御史姚永濟韓浚。皆有所請託。瑞徵不從。遂合力排擠之去。其人蓋亦錚錚者。而此書所箋。大抵敷衍舊說。無所發明。如解柔遠能邇句。云柔字下得最妙。解惟時亮天工句。云即熙帝載意。解天敍有典節。云兩我字正與兩天字相應。解慎乃在位句。云即慎乃有位。皆膚淺不足采錄。殆閒曹無事。姑以遣日。本無意於著書。而其子漫付剞劂耳。
史／目錄／四庫全書總目提要／史部／卷五十五　史部十一／詔令奏議類／奏議／兩垣奏議一卷(P.1222)
【兩垣奏議一卷】山東巡撫採進本　明逯中立撰。中立有周易劄記。已著錄。是書凡奏議六篇。皆中立為給事中時所上。以歷官吏兵二科。故稱兩垣。其中論公用舍。論修史用人。及論會推閣臣三疏。本末略具明史本傳。蓋中立以是三疏。一忤旨停俸。一見忌輔臣。一被貶外授。故史特摘錄於本傳。其請罷織造。論東倭。及請停例金三疏。雖事不施行。然亦皆錚錚不阿。無愧封駁之職。不得以卷帙之少廢之矣。舊本附刻中立所作周易劄記後。今既分隸四庫。則列於經部為不倫。故析出別著錄焉。
史／目錄／四庫全書總目提要／子部／卷一百十九　子部二十九／雜家類三／雜考下／丹鉛餘錄十七卷續錄十二卷摘錄十三卷總錄二十七卷(P.2495)
【丹鉛餘錄十七卷續錄十二卷摘錄十三卷總錄二十七卷】浙江范懋柱家天一閣藏本　明楊慎撰。慎有檀弓叢訓。已著錄。慎博覽羣書。喜為雜著。計其平生所敍錄。不下二百餘種。其考證諸書異同者。則皆以丹鉛為名。顧其志攬微言曰。古之罪人。以丹書其籍。魏志緣坐配沒為工樂雜戶者。用赤紙為籍。其卷以鉛為軸。升菴名在尺籍。故寄意於此也。凡餘錄十七卷。續錄十二卷。閏錄九卷。慎又自為刪薙。名曰摘錄。刻於嘉靖丁未。後其門人梁佐。裒合諸錄為一編。刪除重複。定為二十八類。名曰總錄。刻之上杭。是編出而諸錄遂微。然書帕之本。校讎草率。譌字如林。又守土者多印以充饋遺。紙墨裝潢。皆取給於民。民以為困。乃檄毀之。今所行者。皆未毀前所印也。又萬曆中四川巡撫張士佩。重刊慎集。以諸錄及譚苑醍醐等書。刪併為四十一卷。附於集後。今亦與總錄並行。此本惟有餘錄續錄摘錄。而闕閏錄。然有梁佐之總錄。則閏錄亦在其中。四本相輔而行。以總錄補三錄之遺。以三錄正總錄之誤。仍然慎之完書也。慎以博洽冠一時。使其覃精研思。網羅百代。竭平生之力。以成一書。雖未必追蹤馬鄭。亦未必遽在王應麟馬端臨下。而取名太急。稍成卷帙。即付棗。餖飣為編。祇成雜學。王世貞謂其工於證經。而疎於解經。詳於稗史。而忽於正史。詳於詩事。而略於詩旨。求之宇宙之外。而失之耳目之內。亦確論也。又好偽撰古書。
以證成己說。睥睨一世。謂無足以發其覆。而不知陳耀文正楊之作。已隨其後。雖有意求瑕。詆諆太過。毋亦木腐蟲生。有所以召之之道歟。然漁獵既富。根柢終深。故疎舛雖多。而精華亦復不少。求之於古。可以位置鄭樵羅泌之間。其在有明。固鐵中錚錚者矣。
史／目錄／四庫全書總目提要／集部／卷一百五十一　集部四／別集類四／唐英歌詩三卷(P.3175)
【唐英歌詩三卷】江蘇巡撫採進本　唐吳融撰。融字子華。越州山陰人。龍紀元年登進士第。昭宗時官翰林學士承旨。戶部侍郎知制誥。事蹟具新唐書文藝傳。融與韓偓同為翰林學士。故偓有與融玉堂同直詩。然二人唱酬僅一兩篇。未詳其故。以立身本末論之。偓心在朝廷。力圖匡輔。以孱弱文士。毅然逝逆黨之凶鋒。其詩所謂報國危曾捋虎鬚者。實非虛語。純忠亮節。萬萬非融所能及。以文章工拙論之。則融詩音節諧雅。猶有中唐之遺風。較偓為稍勝焉。在天祐諸詩人中。閒遠不及司空圖。沈摯不及羅隱。繁富不及皮日休。奇闢不及周朴。然其餘作者。實罕與雁行。唐書本傳。稱昭宗反正。融於御前跪作十許詔。少選即成。意詳語當。唐詩紀事。又稱李巨川為韓建草謝表以示融。融吟罷立成一篇。巨川賞歎不已。蓋在當時。亦鐵中錚錚者矣。
史／目錄／四庫全書總目提要／集部／卷一百六十　集部十三／別集類十三／盤洲集八十卷(P.3361)
【盤洲集八十卷】浙江巡撫採進本　宋洪适撰。适有隸釋。已著錄。許及之撰适行狀。稱有文集一百卷。藏於家。周必大撰适神道碑。則稱其論著。為四方傳誦。有盤洲集八十卷。與行狀互異。考陳振孫書錄解題。張萱重編內閣書目。俱作八十卷。則及之所稱。其家藏之舊稾。必大所稱。乃其行世之刊本。其書流傳頗。王士禎居易錄。謂朱彝尊所藏盤洲集。僅有其詩。則藏書家已罕全帙。此本為毛氏汲古閣所藏。猶從宋刻影寫。惟末卷拾遺劄子第三篇。蠹損特甚。其餘雖字句間有脫落。而卷帙完好。亦古本之僅存者矣。适以詞科起家。工於儷偶。其弟邁。嘗舉所草張浚免相制。王大寶致仕制。浙東謝表。生日詩詞謝啟諸聯。載於容齋三筆。然考适自撰小傳。自其少時擬復得河南賀表。即有齊人歸鄆讙之田。宣王復文武之境句。為作者所稱。其內外諸制。亦皆長於潤色。藻思綺句。層見疊出。不但如邁之所舉也。至於記序誌傳之文。亦尚存元祐之法度。尤南宋之錚錚者矣。所作隸釋隸續。於史傳舛異。考核特精。今觀此集。如跋唐瑾傳跋丹州刺史碑。跋皇甫誕碑諸篇。皆能援據舊刻。訂北史唐書之謬。蓋金石之學。最所留意。即隋唐碑誌。亦多能辨證異聞。又宋史本傳。稱其父皓謫英州。适往來嶺南。省侍者九載。檜死皓還。服闋起知荊門州軍。今以集中自撰小傳。及皓行述考之。則皓安置英州。居九年。始復朝請郎。徙袁州。至南雄州。卒後一日。秦檜亦死。非檜死而皓始還。足訂宋史之誤。其他表啟疏狀諸篇。亦多足與宋史參稽。是又不僅取其文詞之工矣。
史／目錄／四庫全書總目提要／集部／卷一百六十一　集部十四／別集類十四／江湖長翁文集四十卷(P.3375)
【江湖長翁文集四十卷】山東巡撫採進本　宋陳造撰。造字唐卿。高郵人。淳熙二年進士。官至淮南西路安按撫司參議。遭宋不競。事多齟齬。自以為無補於世。置江湖乃宜。遂號江湖長翁。既不竟其用。故無所表見。而宋史亦不為立傳。惟元申屠駉為作墓誌。稱其於誨誘則良師。於撫字則循吏。車篤操修。道兼體用。雖金石之文。稱述例多溢量。亦未必純搆虛詞也。集中罪言一篇。蓋仿杜牧而作。不免紙上談兵。徒為
豪語。其文則恢奇排奡。要亦陳亮劉過之流。其他劄子諸篇。多剴切敷陳。當於事理。記序各體。錘字鍊詞。稍傷真氣。而皆謹嚴有法。不失規程。在南宋諸作者中。亦鐵中錚錚者矣。至易說一卷。始於無妄。終於比。凡十五篇。疑其未完之書。中多以史證經。與楊萬里誠齋易說。李光讀易詳說相類。殆為時事而發。託之詁經歟。其集久無刻本。明崇禎中李之藻。以淮南自秦觀而後。惟造有名於時。始與觀集同刻之於高郵云。
史／目錄／四庫全書總目提要／集部／卷一百六十八　集部二十一／別集類二十一／不繫舟漁集十五卷附錄一卷(P.3539)
【不繫舟漁集十五卷附錄一卷】兩淮馬裕家藏本　元陳高撰。高字子上。溫州平陽人。至正十四年進士。授慶元路錄事。未三年輒自免去。平陽陷。棄妻子往來閩浙閒。自號不繫舟漁者。至正十六年。浮海過
山東。謁河南王庫庫特穆爾原作擴廓鐵木兒。今改正。於懷慶。密論江南虛實。庫庫特穆爾欲官之。會疾作卒。蓋當國祚阽危。猶力謀匡復。明太祖稱王保保真男子。即庫庫特穆爾。如高者。事雖不就。其志亦不愧王保保矣。不但詩之足傳也。明洪武初。蘇伯衡訪其遺集。釐定成編。題曰子上存稾。此本題不繫舟漁集。不知何人所改。文格頗雅潔。詩惟七言古體不擅場。絕句亦不甚經意。其五言古體。源出陶潛。近體律詩。格從杜甫。面目稍別。而神思不遠。亦元季之錚錚者矣。元又有嘉定僧祖柏。其詩亦名不繫舟集。見顧嗣立元詩選。集中有題倪瓚芝秀圖詩。蓋與高同時。然其詩不及高遠甚。今未見其本。以集名相亂。附著其異於此。庶來者無疑焉。
史／目錄／四庫全書總目提要／集部／卷一百六十九　集部二十二／別集類二十二／鳴盛集四卷(P.3590)
【鳴盛集四卷】浙江汪啟淑家藏本　明林鴻撰。鴻字子羽。福清人。洪武初以薦授將樂縣訓導。歷官禮部精膳司員外郎。年未四十自免歸。事蹟具明史文苑傳。明初閩中善詩者。有長樂陳亮高廷禮。閩縣王恭唐泰鄭定王褒周元永福王偁。侯官黃元。而鴻為之冠。號十才子。其論詩惟主唐音。所作以格調勝。是為晉安詩派之祖。李東陽懷麓堂詩話曰。林子羽鳴盛集。專學唐。袁凱在野集專學杜。蓋能極力摹擬。不但字面句法。併其題目亦效之。開卷驟視。宛若舊本。然細味之。求其流出肺腑卓爾自立者。指不能一再屈也。是在宏正之閒。已有異議。故論者謂閩中才雋輩出。彬彬風雅。亦云盛矣。第晉安一派。流傳未已。守林儀部高典籍之論。若金科玉條。凜不敢犯。動為七律。如出一手云云。是其末流。且馴至為世口實。然鴻倡始之時。固未嘗不舂容諧雅。自協正聲。未可以作法於涼。遽相詆斥。況高尚不免庸音。鴻則時饒清韻。尤未可不分甲乙。一例擯排矣。此本為成化初鴻郡人溫州知府邵銅所編。末有銅跋。稱覽其舊稾。慨然興思。因詳加校勘。補其闕略。然如張紅橋唱和詩詞。事之有無不可知。即才人放佚。容或有之。決無存諸本集之理。此必銅摭小說妄增之。夢游仙記一首。疑亦寓言紅橋之事。觀其名目。乃襲元稹夢游春詩。可以意會。銅亦附之簡末。殊為無識。葉盛水東日記。載銅天順中為御史。以言事忤權姦。左遷知縣。則其人亦錚錚者。或平生以氣節自勵。文章體例。非所素嫻歟。
史／目錄／四庫全書總目提要／集部／卷一百七十八　集部三十一／別集類存目五／謝山存稾十卷(P.3912)
【謝山存稾十卷】江蘇巡撫採進本　明陳吾德撰。吾德字有齋。廣東新會人。嘉靖乙丑進士。官至浙江按察司僉事。吾德傳陳獻章之學。居官忤張居正。屢遭貶謫。其氣節亦錚錚者。詩文則直述胸臆而已。
史／目錄／四庫全書總目提要／集部／卷一百八十八　集部四十一／總集類三／谷音二卷(P.4173)
【谷音二卷】江蘇巡撫採進本　元杜本編。本有清江碧嶂集。已著錄。是編末有張榘跋。稱右詩一卷。凡二十三人。無名者四人。共一百首。明毛晉跋。則稱谷音二卷。宋末逸民詩也。凡二十有九人。詩百篇。此本上卷凡十人。詩五十首。下卷凡十五人。無名者五人。詩五十一首。當為三十人。詩一百一首。與二跋皆不
合。其釐為二卷。亦不知始自何人也。每人各載小傳。惟柯芝柯茂謙父子共一傳。楊應登楊零祖孫共一傳。凡小傳二十有八。其間如王澮程自修冉琇元吉孟鯁。皆金元閒人。張璜以牙兵戰沒汪涯。以不草露布為賈似道所殺。毛晉以為皆宋逸民。亦約略大概言之耳。本所著清江碧嶂集。詞意粗淺。不稱其名。而是集所錄。乃皆古直悲涼。風格遒上。無宋末江湖齷齪之習。其人又皆仗節守義之士。足為詩重。王士禎論詩絕句曰。誰嗣篋中冰雪句。谷音一卷獨錚錚。其品題當矣。
史／目錄／四庫全書總目提要／集部／卷一百九十七　集部五十／詩文評類存目／菊坡叢話二十六卷(P.4401)
【菊坡叢話二十六卷】兩淮鹽政採進本　明單宇撰。宇字時泰。菊坡其號也。臨川人。正統己未進士。官侯官縣知縣。事蹟具明史本傳。其書採古今論文之語。編次成帙。分二十六門。凡論詩者二十四卷。論四
六者一卷。論樂府者一卷。所採自樂府古詞以下。宋人居多。元人如薩都刺等。亦閒引及。然寥寥無幾。每條各註所出。亦有但註菊坡二字者。則宇自記其語也。史載宇待銓吏部。時值英宗北狩。上書請罷監軍內官。又上書請毀王振所建大興隆寺。其人亦錚錚者。而於論詩不甚當行。是編大旨。欲配胡仔之書。故仍以叢話為名。然採摭不及其博。又仔書多論文。此書多記事。仔書多考證。此書但鈔撮舊文。例亦小殊。
史／目錄／四庫全書總目提要／集部／卷一百九十九　集部五十二／詞曲類二／詞集下／梅溪詞一卷(P.4451)
【梅溪詞一卷】江蘇巡撫採進本　宋史達祖撰。達祖字邦卿。號梅溪。汴人。田汝成西湖志餘。稱韓冑有堂吏史達祖。擅權用事。與之名姓皆同。今考集中齊天樂第五首註。中秋宿真定驛。滿江紅第三首註。九月二十一日出京懷古。水龍吟第三首註。陪節欲行畱別社友。鷓鴣天第四首註。衞縣道中。惜黃花一首註。九月七日定興道中。核其詞意。必李壁使金之時。冑遣之隨行覘國。故有諸詞。知撰此集者。即
冑所用之史達祖。又考玉津園事。張鎡雖預其謀。而鎡實冑之狎客。故於滿頭花生辰得移廚張樂於其邸。此編前有鎡序。足證其為冑黨。序末稱數路得人。恐不特尋美於漢。亦足證其實為掾史。確非兩人。惟序作於嘉泰元年辛酉。而集中有壬戌立春一首。序稱初識達祖。出詞一編。而集中有與鎡唱和詞二首。則此本又後來所編。非鎡所序之本矣。達祖人不足道。而詞則頗工。鎡稱其分鑣清真。平睨方回。而紛紛三變。行輩不足比數。清真為周邦彥之號。方回為賀鑄之字。三變為柳永之原名。其推獎未免稍溢。然清詞麗句。在宋季頗屬錚錚。亦未可以其人掩其文矣。
子／類書／清稗類鈔／諫諍類／陶文毅說正經話(P.1506)
陶文毅說正經話
安化陶文毅公澍官臺諫日，錚錚有聲。奉命巡視南漕，翼日請訓，甫入殿側門，即諭曰：「放爾南漕矣！爾尚有良心，肯說幾句正經話也。」
子／類書／清稗類鈔／方外類／自悟大師為尚可喜女(P.4860)
自悟大師為尚可喜女
羊城天井岡有檀度庵，尼所居，平南王尚可喜為其第十三女所建也。女生而明慧，稍知書，識人事，即病其父之降本朝，日夕披袈裟，茹素禮佛，不語人間事。可喜不能奪，為選民間女子數人充侍者，建庵居之。奏諸朝，賜號自悟大師，粵人羣稱之曰王姑。乾隆時，樊上舍封謁庵，以詩弔之云：「一串牟尼出火坑，庸中佼佼鐵錚錚。蒲團不墮紅羊劫，笑彼飄霖孔四貞。」四貞，為定南王孔有德女，於姑為甥舅行，適孫延齡。康熙初，延齡為吳三桂所殺，由滇遁歸京師者也。
子／類書／清稗類鈔／音樂類／彈詞(P.4943)
同治初年，吳門彈詞家之著名者，為馬、姚、趙、王。馬即如飛，姚字似璋，趙字湘舟，王字石泉。姚
所演講者為《水滸》，餘三人所擅長之說部，馬為《珍珠塔》，姚為《玉夔龍》，而王則《南樓傳》也。他若顧雅庭之唱白，田敬山之詼諧，亦俱負一時盛名。雅庭之唱篇，多出自蘇人江聽山之手，所說為《三笑》，插科道白，非他書比。要須出以文士口吻，得江編定，聲價十倍，江之深於此道可知。
如飛之子曰一飛，說唱尚有父風，而名不甚著。石泉之子曰綬卿，能覽書報，彼業中有爭執事，得綬卿片言立解，以學識為業中冠也。惟以嗜烟致倒其嗓，識者惜之。
敬山之子曰少山，落拓不羈，佯狂自恣。每坐場子，有時座為之滿，有時聽者幾絕跡。蓋其性頗僻，聽客少則振作精神，不稍軼本書範圍，不如是，將受場主擯斥也。聽客一多，則狂病復發，而語多不經矣。然其科白之嫻熟，心思之敏活，且能於背上彈三絃，傳其父技，皆為人所稱道者也。
說《描金鳳》之錢玉卿，亦蘇州彈詞家之錚錚者。玉卿為張步瀛之外舅，步瀛之技，即授自玉卿。玉卿晚年登場，輒與其子幼卿俱，善詼諧，與步瀛相彷彿。
說《三笑》之謝少泉，與步瀛為親家，生涯鼎盛，而其景況之拮据，殊不減於步瀛。彈詞家普通所用樂器，為琵琶與三絃二事，間有用洋琴者，則以年齒尚稚，而發音清脆也。晚近彼業中之善琵琶者，首推步瀛。步瀛坐場子，逢三六九日，例必於小發回時，奏大套琵琶一折。儕輩咸效顰焉，然終不能越步瀛而上之。步瀛天資優美，又習聞金春齡緒論。春齡曾充縣吏，為蘇州琵琶聖手。每歲之春，支硎山、獅子林例設琵琶會，四方之善琵琶者咸集，春齡必坐首席焉。
子／類書／清稗類鈔／音樂類／太平鼓(P.5006)
太平鼓
海寧朱聲元貢生鍠《詠太平鼓》詩曰：「六街鼕鼕鼓聲徹，蠢者以動句者茁。其聲剛勁氣激揚，綴以錚錚幾環鐵。瓦腔革面古製移，煉鐵糊紙憑膠黐。非鼖非鼗號曰鼓，金聲革聲齊奏之。紙作皮膚鐵為骨，下擬斗柄上滿月。羣星在掌光搖搖，耳畔蟄雷爭奮越。曾聽臘鼓知春生，況復土鼓迎時鳴。羯鼓催花石鼓獵，那及社鼓興耕氓。太平鼓擊擊且走，握之以左擊以右。一鬨鞭撾短箠聲，幾番高下小兒手。初疑方響梨園敲，旋兼中節銅丸拋。繁音颯颯砉然止，倏爾濤籟喧堂坳。朅來舞手復蹈足，日作嘔啞太平曲。何如擊壤康衢中，助汝含哺同鼓腹。」
子／類書／清稗類鈔／戲劇類／罎子王弄罎(P.5082)
罎子王弄罎
光緒庚子春正月，京師雜耍館有王某獻技，運酒罎如氣球，其名為罎子王。家居麻線胡同，身偉露頂，衣短衣。以一大紹興酒罎厚寸許者，置臺上，刮磨光潤，畫以金龍五色雲，以鐵器扣其四周，聲琅琅
然，蓋恐人疑其非陶器也。手提而弄之，中錚錚作響，蓋置銅鐵等絲於內也。始則兩手互擲互承，如轆轤轉於兩臂兩肩及背，繼則或作騎馬勢，而擲罎出跨上，摩背躍過頂，承以額，硜然有聲，人咸慮其腦裂，而彼恬然也。罎立於額，不以手扶，屢點其首，則罎盤旋轉於額，或正立，或倒立，或豎轉，或橫轉，罎中銅鐵絲聲與罎額相擊撞聲，錚錚硜硜，應弦合節。俄以首努力一點，則罎上擊屋梁，聽其下墜於地，地為震動，而罎不少損，則又取弄如前。復上出，仍承之以額，而或承罎口之邊，或承罎底之邊，如刀下斫其首，而不知痛。手叉腰，罎欹附於額，繞場行數十周，且揖且跽，且稽首，且起立，且下臥，且轉輾反側，而罎如有所繫，雖作搖搖欲墜狀，而仍不墜也。復努之上及屋，或承以一指，或啣以口，如是者數四往復，則坐而少休，氣不喘，色不變也。乃復運之以一臂，繞臂轉如風輪，見罎不見臂也。繼復運以兩臂，左右齊轉，則如有兩罎分繞兩臂者，而不擊撞，亦仍一罎也。次運以指，亦如之，次則且運且劈之，聞空中作裂瓦破甑聲，視罎，忽若左右分作兩半者，忽若上下分作兩截者，忽張手揸罎腹而擎之，若罎有柄者，忽握罎口而起，若罎有膠者，誠不可測也。又徑以罎置於頂，而袖其兩手，如束縛。始以頭努罎起，承以肩，左右努之，則左右跳擲。次承以腰，以尻，左右努之，則左右跳擲。次承以膝，亦如之。次承以足背，左右踢之。次承以大指，亦左右踢之。復上出之，而次第下之。繼乃上下飛騰，四面盤辟，不辨其是肩，是背，是腰，是尻，是膝，是足，第見滿身皆罎，滿臺皆罎。始則猶見一人袖手轉側於罎陣中，繼則觀者滿眼皆罎，不復見人，觀者靡不咄咄稱奇。方迷亂間，其人忽歘然仆地，仰臥，罎自屋梁下，擊其鼻。羣大驚，而罎且兀立鼻尖。復努立而起，忽倒豎，以兩足捧罎直立，以兩手履地，繞場而
行，兩足復分，頂其左右罎，承擲如手弄。良久，忽作虎跳，橫轉如車輪，而罎隨之。忽翻觔斗，起落如蚱蜢躍，而罎亦隨之。復兩足踢罎上擊屋空中，罎與人俱如敗葉轉，罎忽著地，而兀立其上，向眾揖云：「罎子王獻醜。」
子／類書／清稗類鈔／優伶類／徽班世家(P.5101)
徽班世家
嘉慶以還，京師蘇班日就衰微，徽班乃遂錚錚於時。班中上流，大抵徽人居十之七，鄂人間有，不
及徽人之多也。其初入都，皆操土語，僑居數代，變而為京音，與土著無異。伶界最重門閥，而徽、鄂人後裔之流寓在京者，大抵均世其業，稱為世家。諸家姻婭相連，所居皆在正陽門外五道廟一帶。
子／類書／清稗類鈔／優伶類／大寶齡氣象崢嶸(P.5144)
大寶齡氣象崢嶸
大寶齡，廣陵人。面目開闊，氣象崢嶸，一洗青樓冶蕩之習。舊在揚州演劇，扮大花面，聲若洪鐘，《紅樓夢》中之葵官也。同治初，至江寧，或嫌其過於豪放，解之者曰：「柳耆卿曉風殘月，與蘇長公大江
東去，並美詞場，何必嫋嫋娉娉之為是，而錚錚佼佼之為非乎？」
子／類書／清稗類鈔／娼妓類／妓有花榜(P.5149)
光緒丁丑，上海有書仙花榜，凡名姝二十有八人，而以一花比一姝，各區品目，並列評語。一麗品，王逸卿，芍藥，獨擅風華，自成響逸。二雅品，李佩蘭，海棠，天半朱霞，雲中白鶴。三韻品，胡素娟，杏花，風前新柳，花底嬌鶯。四玲品，李琴仙，珠蘭，雲天氣概，冰雪聰明。五逸品，李寶卿，玉簪，秀韻天成，逸情雲上。六清品，袁月仙，薔薇，奇花初胎，生氣遠出。七真品，胡寶卿，木香，流水今日，明月前身。八時品，朱秀卿，杜鵑，鐵中錚錚，庸中佼佼。九練品，朱素蘭，藍菊，躡跡寰中，舉頭天外。十俠品，朱幼卿，蜀葵，珠光射斗，劍氣冲霄。十一英品，朱管卿，茉莉，後來之秀，實獲我心。十二穉品，朱榮卿，牽牛，駢枝並蒂，合璧聯珠。十三穠品，趙文翠，紫薇，瑶臺碧日，瓊海珊枝。十四倩品，黃寶卿，木芙蓉，弱不禁風，嫩還怯日。十五名品，朱湘卿，玉蘭，嚼花吹葉，抱月彈風。十六俊品，吳麗娟，梔子，明漪絕底，清露未晞。十七能品，朱鳳娟，玫瑰，周旋中規，折旋中矩。十八柔品，周愛寶，山茶，綠
水鴛鴦，青春鸚鵡。十九幽品，朱佩卿，月季，寶鼎香濃，繡簾風細。二十豐品，朱玉卿，繡球，緱山之鶴，華頂之蓮。二十一循品，沈永卿，鳳仙，盈盈秋水，淡淡春山。二十二冶品，朱素芳，碧桃，碧桃滿樹，白雲初晴。二十三姣品，陳月娥，荼蘼，超心鍊冶，著手成春。二十四媚品，楊雲卿，萱花，花開含笑，草種忘憂。二十五膩品，劉文卿，夾竹桃，桃李春風，梧桐夜雨。二十六腴品，汪素娥，石榴，癢堪搔背，痛擬捧心。二十七穩品，金素娟，蠟梅，好鳥枝頭，落花水面。二十八豪品，陳芝香，雞冠，耳際風生，鼻中火出。
子／宗教／道藏輯要／胃集／一上　王重陽祖師全真集一／七言絕句／述懷(P.31-1)..[清光緒丙午年(1906)成都二仙庵重刊本]
馬猿捉住是修行物物皆亡總不生肯向畫樓擊更鼓天明那用打錚錚
子／宗教／道藏輯要／胃集／一中　王重陽祖師全真集二／詞二／五更令(P.38-1)..[清光緒丙午年(1906)成都二仙庵重刊本]
五更令
一更初鼓聲傻槌槌要敲著心猿意馬細細而擊動錚錚使俱齊擒下　萬象森羅空裏挂潑焰焰神輝惺惺灑灑明光射入
寶瓶宮早兒嬌女姹
子／宗教／道藏輯要／胃集／六　馬丹陽真人洞玄金玉集／上／五言長篇／借古韻勸眾道友(P.74-2)..[清光緒丙午年(1906)成都二仙庵重刊本]
借古韻勸眾道友
我雖未達者常好靜與淸榮華非染著不羡擁旗旌信筆冩詩頌意氣常錚錚湛湛成恍惚澄澄生杳冥死灰比我心槁木類我形五行傳五藏黑白赤黃靑烹鍊真爐竈寶結晃神京懷玉
人難曉藐視公與卿大道不難學只恐無虔誠勤行不可棄抱守不可輕解通玄又玄眾妙入門庭不惟龍虎伏自有鬼神驚同志日相訪柴扉永不扃靈芝常飽腹豈比羶與腥我因何所得能固氣神精期歸蓬島路鸞鶴相來迎玉女奏仙樂殊無鄭衞聲靈臺為靜國雲收性月明超然成羽化豈與萬物并奉勸學道人不可外經營百年如一夢休戀利與名心香常爇起何必念仙經但存平等行淸淨自然成願人同我志何患不長生
子／宗教／道藏輯要／昴集／六　雲山集一／雲山集序　王鶚(P.1-1)..[清光緒丙午年(1906)成都二仙庵重刊本]
道行乎教非文不宣蓋將以詔眾而傳遠也自黃帝老子垂世立教已有陰符道德二經出焉其後文亢列莊立言滋多逮及唐宋著譔彌廣皆所以發天人祕密示學者之津梁宋末金初有所謂全真家者以心傳心不立文字然重陽祖師以降急於化人皆有教言以惠後學近世栖雲大老化導緣深語錄一編高出前輩一傳而得吾知常子心地坦明問學該贍六十四卦八十一章咸有解釋而又作南華解義沖虛斷章言簡而意足義深而理明其可謂黃冠中之錚錚鉸鉸者爾間於應物之際
游戲翰墨其賦詩歌論碑記雜文娓娓可觀號雲山集長安裴憲子法已敘之於前其友李君提舉復求余說綴於後余與知常有平昔之好嘗為作易解後序今何辭焉嵗旃蒙赤奮若慎獨老人東明王鶚百一序
子／宗教／道藏輯要／軫集／二　天下名山記／浙江／長嘯山游記　王柏(P.76-1)..[清光緒丙午年(1906)成都二仙庵重刊本]
長嘯山游記
王　柏
辛卯之秋八月末晦有六日長嘯子與客游於北山未至赤松三里而近有徐先之之别業焉一山倔起於平壤之中顧而異之啟柴扉穿小徑歩至其巔勢如臥牛南望稻山如覆釜當前皆赤松之應山也迤𨓦而邁歩松陰之下徘徊兩山間水聲潺湲竹樹繁翳便與塵世隔絕入寶積觀遂吟招隱之詞詞曰金風瑟瑟兮飲素秋黃雲逝兮委空疇嵗冉冉兮于邁形役役兮奚求彼美人兮襆被命駕指北山兮爽氣朝浮揮囂氛兮遠卻策枝笻兮娛憂穿松關兮深以悄潛玄宮兮清以幽仙道恍惚兮亘千古以難悟遺像寂寞兮想二子之精修呼餐潄兮飲玄
玉之液餐芝英兮潄華池之流叱羣羊兮共化駕鸞驂兮同游朝崑崙兮暮玄圃挹羨門兮訪丹邱橫八風兮上下歸兩澗兮綢繆嗟彭殤兮均一夢之不返何虞象兮同一氣而不侔嗟子房之未智兮拾圯上之履黃石有約兮猶封留念予生之多艱兮命與事仇髮已種種兮盍早為謀何時結茅兮憑井竈之餘休嚥日月兮跨蒼虯飛紫府兮棲瓊樓二三子兮其從予否見住持蔣道士鑿崖駕室石磴崎嶇名之曰清涼境界鶴計簡淡松度凝遠真修行人也次厯諸道房有樓峻峙於西岫丹楹畫栥欒櫨相因重閨旋閣雲蔓霞敞幽閨深窈便戶潛通器具精潔牕几蕭然道士曰馬菴主烹茶焚香意甚勤愉復尋周管轄
丁洞元童掌籍精舍軒池儼是人琴俱非屈指舊游二十年矣一歎而退登方丈轉至鐘樓之側有室曰隱齋堦下一石玲瓏秀膩下銳上展齋後累石為山峰巒參差花木間發思致殊不惡樓三區在臥房之右一曰邀月正與鐘樓對曲轉兩間牕前修竹萬竿邃密環繞竹外卽溪流也翠色滿樓泉聲滿耳坐久不能捨次至夢仙堂題嵗月經濯纓少憇於枕流亭上奕棋一二局草酌少許徧讀前賢石刻景慕高風相與歎咏因得四十字曰二皇不可見小酌酬清歡晚逕山林泬秋香院宇寬清泉噴白石翠竹護朱欄滿壁先賢句摩挲子細看再茶於過清入小桃源臨飛流澡滌滿面康衢之埃然後出觀門轉橋東謁二
仙祠酌祠後井水清泚甘冽香味雋永久而不散登祠右經臺見山川融結之妙策杖回歩而蔣道士邀諸塗呼酒于隱齋樓下遂留宿於邀月又得四十字曰黃冠輸勝景邀我上危梯地僻人聲悄樓高山影低牕前列修竹檻外卽清溪泉石偷風雨詩魂一夜迷時夜過半𥿄牕微明疑曉光之何亟也推牕一望月色晈然竹影落澗瑤光玉繩鑿落陸離于幽眇鐘漏之間起坐久之餐靈山之爽秀吸顥氣之清英如已飛化于蓬島之上又得一絕云風露高寒夜向闌月光穿縷萬琅玕寂然不是人間世多謝仙家露一班黎明假山輿上丹山酌丹井井淺而渾遠不如祠後之泉也陟雲巢禮老君石像捫丹竈故址道士云
昔年大雪他處幾半丈獨此數尺之地無之島嶼縈迴連岡跨谷古松合抱林木茂密鬱乎蒼蒼由是披蒙茸跡山脈自丹井右分為兩支蜿蜒翔舞山川縈絡合鎖于赤松之原所謂臥羊山卽二仙祠照山之陽也靡迤而上所謂煉丹山卽寶積觀之主山也觀後所倚者曰屏風山觀前所拱者曰金華山此則赤松之大畧可想矣自煉丹山轉而之右崈崈矗矗氣象雄偉名曰郭公尖或曰郭公占昔景純占於其上起伏奔馳至大溪而止是為馬鋪嶺實王氏之祖塋也自郭公尖轉西而北曡巘峨阜鬱茀綿邈沿崖成蹊寂寞長邁俯瞰潛嶽一徑迢迢隨兩山之峽而入山橋未至山橋半里許有曰姜村籬落扶蘇甍棟鱗
萃蟠山帶壑平地曠衍田園雞犬晏如也爰居爰處以安以固使隱者得之足以畢餘生而遂至樂也山橋雖居嶺椒然危青峭碧戛霄摩漢遠眺城郭隱隱在晴光晻曖中杖屨穿确磽而進力憊息喘至一聚落縱橫十餘家皆汪姓生涯隨足無甚貧者一老饋漿而辭余問其屋後最高之山曰碁盤山而不識其命名之意山頂有徐公湖水旱之禱無遠無近神岫相盻嶄巖鉤鎮豈無意而然耶雜坐盤磯上有蒸雲一穗漨浡于隆阜之表指謂同行曰此雨雲也皆莫之信偶得一絕云每日城中喜看山却來絕頂望塵寰白雲何處為霖雨尚在山尖蓊鬱間由是踰岡下垤至於鹿田本一寺也今為東西有故相葉公養空
潘公之題字皆鐫之石後有斷崖大石離立於竹樹間養空榜曰第一軒觀其亂山如城合圍於外魚鼓對鳴相呼於內衍平臯以如席分園廬之向背膏壤布護廣袤數里而鹿之不耕也亦已久矣冠以朝真之險賓以馬面之碓碁盤蟬聯白望虎踞長蛇屈曲而下羣蛙亂躍而驚顧楊家山崔嵬其左後阿山蟠据而上其右雙龍繞其胸尖峰綴其肘名曰第一真不虛也少休於東寺午炊未熟雷聲𪔱𪔱須臾雲氣昏昧狂風振蕩驟雨飄忽晦冥隱滅淵妙屏迹遂賦四十字而出詩曰自陟山橋路青巒歩歩奇探幽忘倦懶脫險得平夷香火分雙寺風流訪斷碑我來風雨甚妙處未容窺頃之雨定冐濕而至金華觀觀方
重建法堂虹梁雪壁藻煥明敞道士徐清臣進酒而先已醉甚遂宿於爽軒窗前一峰卓立烟雲出沒頃刻百變是夜薄冷松聲搖壑飛瀑潄風睡思清甚蚤作促炊入雙龍洞洞前有椒庭壁間句云一水穿開巖底石片槎引入洞中天誠絕唱也若夫峭壁擁地穹谷隱天清流亹亹玄蔭耽耽束縕分光葉艇航碧外洞可容千夫內洞深窈無極神鑱鬼削賦諸形似或如龍鱗爪轔囷或如象鼻脚贔屓獰如獅甲如龜寶蓋懸空霞帶拖綉有浴室有架衣溝塍刻鏤原隰畇畇此仙田也握拳撞擊鼕鼕錚錚者此鐘鼓也最奇者曰水滴尤妙者曰雪山瑤林玫瑰璀璨玢豳銀屋閃閃皓質清潤非世間物也低而深者靈湫洋洋
沸騰淼漫有神龍焉不可至矣路轉山腰屐齒印蘚探冰壺洞洞前一亭亦新創也下危梯觀瀑布續登朝真自鹿田西麓而上一逕如綫草莽斜峰一峻一險前呼後扶白雲深處碧竇大張石室直連三大間最後石梁雄架幾數百尺限以橫石圓淵谽谺瑟瑟有聲蓋莫知其幾深也有天牕有月巖素光淡薄破暗鏤冥外有小穴俯首盲進十餘歩內復虛曠斜坡慢道上有雙室對敞支洞之側崖縫如擘狹僅容身上不見際曲進數尺一泓清淺漏泉點滴四時泠泠不液不涸其外怪石數顆對列洞前趺坐其上萬象森陳千古不老挹天雨之轇葛攬烟塵之吐吞溪瀨阡陌互相經緯樹色點綴錦出綉沒真奇偉絕特之
觀也窮幽極眇杳然莫測靈以奇而生境以靜而融世慮消忘仙志遐舉切謂地勢高絕人迹疎遠非有神以司之則虎豹狐狸之所宅也勝域殊景未易久留歸授山靈猛捨而返次經石井潭井飛瀑潄雪狀響轟雷小亭翼然當前野橋斜跨其上遠望洞山已入霄漢佳思飄飄所不足者修竹耳過泰國長主之塋樓墮五鳳孤冡巍然枯棘剪剪荒茅芊芊羊虎殘缺甲士不全四顧蒼莽無片瓦寸甃之存焉歎朱門之不恃要後世之多賢斜訪法清寺僧有分謙者精廬倚翠曲池涵泚小橋低飛入養空所書浸碧軒軒後一亭雅潔花石濟楚鑿石聚泉標為玉乳便房曲閣折搆華巧謙長髧而慧裝背古帖點誦前軰尺牘
頗識吾人氣味欣然不憚於相陪引至穆賓閣見養空昆中四詩板精畫飛動詞理超逸相與敬歎而出訪智者寺坐雷音亭上尋雙澗之源其一始于廢寺之右曰慈源山川相繆地靈闡露回入智者再飯于雙清堂欄外方塘饒龜魚藻荇游泳縈紆古木灌叢野草馨烈壁列侍郞陳公相國葉公尚書陳公參政錢公四君子賡唱之什知寺邀茶為禮頗敬叩龜巢厯覺報乃魯國文定之塋也方丈久虛一卒住守墳望尖峰四圍寬敞門前松徑里餘豐碑道旁規撫宏壯路由葛村而歸于時丹楓纈林香桂染袖金粟垂穎翠莢露英芙蓉靚冶籬菊敷茂紫蘭兮抗莖濯蕋于深幽香稻兮舂玉𥳽珠于踐蹂懸顆苞于棗栗粲
青黃于橘柚日暄而不熇雨寒而不驟正一年之佳景候也爰乃馳勝軌脫凡塵志同類偶心閒景妍不為酒困不為事牽烟霞甄冶神觀澄鮮首尾越四日各有得而還粗述梗概奇妙莫宣足跡之未厯者復與同行尋盟焉同行者誰楊元定徐彥成汪必先長嘯則金華王柏字會之也
子／宗教／道藏輯要／軫集／三　天下名山記／江西／游東林記　姜輅(P.8-1)..[清光緒丙午年(1906)成都二仙庵重刊本]
游東林記
姜　輅
嘉靖丁亥嵗孟冬月游東林山路逶迤樹木蕭瑟馬踏殘黃印地有聲但榴枝楓葉遙望如火樹然就近祗見其老態難同二月花之嬌媚耳獨蒼松翠竹挺秀於風霜中不覺到虎溪案背俱山前後如畫泉流環遶潺湲不絕響兩坊高聳一曰虎溪一曰西江第一山金碧煒煌騷人創見當仰天大笑況元亮諸公何怪三笑耶東林老僧引至一亭亭下有橋橋下一洞勺水暗流蝙蝠輕飛出入洞口略不避人扁曰長舌溪驚問之僧曰因溪聲不聲名之耳又引至井亭井深三尺許淫雨不盈久旱不涸一泓淸徹照人面目如鏡入坐方丈名公佳句崢嶸四壁起
而誦之惟恐其盡信哉西江第一山也旣而語僧曰東林始於慧遠僧答以遠公有墓塔在寺西步行萬樹中一祠祠中藏墓纍石堅確如錚錚之鐵已而日色銜山還宿東林僧房四山靜峭忽落木之風颼颼振谷少頃鐘磬齊鳴羣僧禮佛唄誦徹於寢所雖梨園遏雲之調亦不過此啟戶出視碧天如洗星辰森列半月高懸於喬松之上星月之光宮殿之色上下照耀久之寒氣逼人不能久住已而猛虎一聲山谷動搖羣伏驚駭語左右曰此真虎溪矣遂就枕次早作游東林記
子／宗教／道藏輯要／軫集／三　天下名山記／湖廣一／金剛臺女寨記　張縉彥(P.79-1)..[清光緒丙午年(1906)成都二仙庵重刊本]
金剛臺女寨記
張縉彥
甲申十二月余偕李參議江孝廉周國學入麻城獲賊官盡其黨乃繇黃檗飛旗諸山返旆而北憇黃茂才家修竹數十畝綠與山俱玉蘭高二丈前有池魴鯉浮水面者可數也軍紀黃祥止劉從禮為我言女寨之勝前代屯牧保聚有遺跡焉北望峰巔如塗堊見峰房厯厯又圓如規者乃乘而往越武崗踄溪水荒草寂寥橡栗幾株煙火數家而已足漸高舍騎而步又三里抵山石門仄立僅容傴僂胡山人演揖而入疲甚休閾內循崖而北過木橋瀑聲轟轟然若雷潭深不可俯視石痕斤削盡白茅屋錯雜編竹圍之山前所望塗堊蜂房圓如規者不復見矣
少間月吐山嘴露坐觀九峯如蓮華插天外其中峯劈石千仭有石洞門閾宛然或傳仙女時來自東自南自西仰視所形不一恍惚飄渺謂移神峯其東則乳香崖也懸崖下鍾乳如斗大雪色好事者縋索取之見大蛇而墜土人稱神焉再下有風穴其噓也溫東峯之肩為上嵌鳥道絲髮蒙茸不可辨左為中嵌石立似人有前人支砲木焉移神嶺之西為霧露洼雲物封裹蒸蒸然失山背內多獼猴每出貫臂而下飲澗水翼日多雨樵夫每以為雨候正西最高峰則栗尖山也次晨往登遵舊徑而西數休有佛剎其僧三一以儒生𢹂室出家與比邱尼自相師友與之談義忿而堅殆隱君子流歟自此而上扶藤緣木屐齒
嘗在空際客困頓予獨與僧踄峰頭倚樹杪墮石子聲錚錚然谷皆應之客仰而視西望古松盤礴為金剛臺元末余平章保聚此山大將軍常遇春與戰失利洪武八年始歸其勁風有過人者以別寨居女故名土人祠花姑其神也嗟乎高帝起濠梁下淮泗收中原混一天下余思明以一旅之師雄據山隘尚遣大將軍爭地於深菁窮巖之中今以九州之大職官分據我文武諸吏望風而厥角余屢蹶而屢起恢河朔拓南陽終未補塞毫毛今之視昔後之視今可任向山靈而哭也阻雨未返黃岡易明甫麻城周貞卿商城周考祥報我義旅敗賊於十指山下乃與眾盟成城而後返
史／史評／宋論／卷三／真宗／四　王欽若以孤注之說譖寇準(P.59)
嗚呼！盈宋之庭，錚錚自命者充於班序，曾無一人能知準之所恃，而驚魂喪魄，始撓其謀，終妒其功，高瓊、楊億以外，皆巾幗耳。後之論者曰：「準以靜鎮之也。」生死存亡決於俄頃，天子臨不測之淵，而徒以靜鎮處之乎？則論者亦馮拯、王欽若之流匹，特見事成而不容已於贊美，豈知準者哉？無所見而徒矜靜鎮，則景延廣十萬橫磨之驕語，且以速敗，而效之者誤人家國，必此言矣。
史／史評／宋論／卷十／高宗／七　紹興諸帥用群盜而廢其長(P.181)
乃竟 尤 據校記改。有固不可用者，即其戢志無他，而必不可圖功。蓋其初起也，皆比閭之儔伍，無權藉以相事使，而群推一人以為長；此一人者，何以能折奡傲之眾使不離哉？固有工於為盜之術，而眾乃弭耳以聽。其為術也，非有規恢天下之略也；抑非智勇過人，而戰無不勝也。不以敗為憂，不以走為恥，不以旦此夕彼為疑。進之務有所鹵獲以飽眾，退之知不可敵，而急去以全其軍。得地而無固守之情，以善其規避；一戰而不求再戰，以節其勞疲；志在偷以求全其部曲，而不期乎功之必成。於是徜徉不幸校記「幸」作「爭」。之地，憑恃山川之險，以免其人於屠戮之苦，而有旁掠之利。於是貿貿而起者，樂推奉而戴之為尊。夫如是，欲使之爭封疆於尺寸，貿身首以立功，未有能勝者也。敗亦走，勝亦走，無所不走者，無所不掠。甚則坐視國家之傾危，而乘之收利。或叛或篡，皆其習氣之無恆，熟用之而不恤者也。威不足以讋之，恩不足以懷之，非徒唐昭、宋理之無以馭之也；即光武亦奚能洗滌其頑詭，使媚己以共死生哉？故光武於赤眉之帥，誚以「鐵中錚錚」，唯待以不死；曹操收黃巾之眾，終不任以一將之功。而朱溫、李全仍擁部曲，屹為巨鎮，進則敗而退則逆，為盜魁者，習與性成，終不能悛也。
史／史評／宋論／卷十一／孝宗／三　朱熹張栻劉珙之引退(P.207)
故孝宗立，奮志有為，而四顧以求人，遠邪佞，隆恩禮，慎選而篤信之，乃其所得者，大概可睹矣。陳康伯、葉顒、陳俊卿、虞允文，皆不可謂非一時之選也。內不失身，上不誤國，興可興之利而民亦不傷，辨可辨之姦而主亦不惑。會君之不迷，幸敵之不競，而國以小康。至若周必大、王十朋、范成大、楊萬里之流，亦錚錚表見，則抑文雅雍容，足以緣飾治平而止。絜之往代，其於王茂弘、謝安石、李長源、陸敬輿匡濟之弘才，固莫窺其津涘。即以視郗鑒之方嚴，謝弘微之雅量，崔祐甫之清執，杜黃裳之通識，亦未可與相項背也。下此，則葉適、辛棄疾之以才自命，有虛願而無定情，愈不足言矣。
史／編年／清實錄／高宗純皇帝實錄／卷之二百五十九／乾隆十一年二月下／29日(P.355-1)
○乙丑。諭曰。通政使司左通政張映辰、詹事府少詹事西成、通政使司參議雙鼎、御史海明、孫灝、戶部郎中永貴、理藩院郎中六智、內務府郎中申祺、俱著吏部隨便帶領引見。
○又諭、今日因前日保舉一事。欲召諸臣等面降諭旨。乃朕辦事已畢。諸臣久之不至。在外部院衙門。尚遠近不一。至於內閣。則在紫禁城內。可以頃刻赴召。而大學
士查郎阿 、陳世倌、史貽直、竟未入署。獨不思今日朕以黎明閱視祝版。而辰巳之間。閣臣尚逍遙私第。可見向來所奏每日入署辦事。粉飾之虛辭耳。爾等身為大臣當以早朝勤政。進規於朕。方無忝責難於君之道。而先自偷安。有是理乎。況三月朔日。日食示儆。正我君臣省愆思過。實心修省之時而諸臣怠玩若此。其可垂之史冊乎。朕從不肯諉過臣下。乃至此刻與諸臣相見。非朕之晏朝也。諸臣
捫心自問。平日之言忠言孝者謂何。夙興夜寐者謂何。其何以自解。至舉薦人才。有以為畏者。亦有以為喜者。其畏者、惟恐所舉之人。或有咎戾。貽累於己。從利害起見。固非公爾忘私之義。其喜者、則就此可以市德徇私。一聞降旨。即覺技癢。如大學士陳世倌、保舉十人。史貽直、至十四人。趙宏恩、亦保十人。夫人材實為難得。而尚書侍郎督撫。職任尤重。果有如許勝任之人。可以簡用不盡。則朕亦不
必鰓鰓過計。令廷臣各舉所知矣。今茲所舉。多屬朕所素知者。試略舉一二。如查郎阿 保德齡可勝尚書之任。德齡嗜酒糊塗。從前不勝巡撫之任。來京授為護軍統領武職。後因其本屬文臣。姑用為工部侍郎。伊嗜酒之習。尚未能改。在部辦事。亦屬尋常。即教習庶吉士。亦未見其所成就。侍郎猶可姑容。豈能稱尚書之職乎。即如有保阿克敦 可勝尚書之任者。若甚無人。阿克敦 實堪續貂。此薦尚書。
屬不謬也。又保二格、徐杞、為侍郎。二格為副都御史。已屬勉強姑息。何能勝侍郎之任。徐杞任布政使十餘年。經手錢糧。頗能清楚。乃不自努力。思京堂安逸尊榮。無倉庫錢糧之責。自求解任來京。與范璨同一氣習。蓋求其過則不得。論其心則實偽。所謂鄉原也。用此等人為侍郎。於國事何補乎。陳世倌保楊嗣璟。楊嗣璟從前差往山西審事回時。於朕前痛貶喀爾吉善。朕洞燭其隱。直欲得山西巡
撫一席耳。彼時即向大學士等言之。由今觀之。喀爾吉善、豈非巡撫中之錚錚者。則楊嗣璟之居心。尚可問乎。史貽直保吳應枚 、于振、可為侍郎。吳應枚 曾任奉天府尹。辦事草率。被參調用。且人亦昏庸平常。豈可用為侍郎。于振文學雖或尚可觀。將來如正詹閣學之類。自屬可用。至侍郎、則可定其不能勝任。即勝任、亦不過鄧鍾岳、陳悳華之流耳。於部務有何裨益乎。趙宏恩保李如蘭 、翁藻、海望亦
保翁藻、李如蘭 現任布政使。亦屬平庸。翁藻小巧之才。無大器量。封疆重任。豈可輕付乎。李元亮保舉李世倬。伊曾任布政使。甚屬不及。今姑用為京堂。豈可勝侍郎之任。盛安保舉金溶。金溶不過一聰明見機而行之人。前為御史時。有過罷斥。朕棄瑕錄用。一無建明。此豈侍郎之選乎。劉統勳、錢陳群、俱保嵇璜內廷行走。其人亦未必安靜。伊等同在內廷。不免瞻徇之私。至雷鋐、雅爾哈善 、二人。則保
之者甚多。雷鋐勦襲道學陳言。總不脫好名習氣。雅爾哈善 自附正直。器量褊小。性亦偏執。此等人即加擢用。亦惟務一己虛名。豈能實心任事。即如顧琮、昨具奏摺。謂捐納封典一事。斷不可行。不思康熙雍正年間。開捐款項頗多。今已盡行停止。惟封典係人子榮親之舉。廷臣議准御史條奏。允其暫留。顧琮、康熙年間即在內廷行走。嘗蒙
召見。未聞摺奏。然尚可諉曰職卑。至雍正間、則
已擢任大僚矣。何無一言及於捐納。獨至今日而沾沾以封典為言。豈顧琮學問、至今日而始悟捐納之必當停乎。謂今日而必當停。則其視昔時為何時。其心更不可問矣。且今日之捐納封典生俊。實出於朕昔之停捐、而九卿所議存者。然較之昔日之事例。蓋存一二於百十耳。有何輕重。其意以諫停捐納。自是正論。惟思邀取聲名。無關國家切要之務。總由朕喜聞正言。是以敷陳古道。沽取美名。
亦屬自為。非為國家起見也。朕從不求全責備於人。其不知者。亦不臆度其是非。即如所舉。有朕未知者數人。已諭吏部帶領引見。俟引見後。亦惟徐觀其人之當否。以定保舉者之是非而已。而適所論者數人。則實係朕所知者。斷不可用尚書侍郎督撫之人。不知汝諸臣以為何如耳。總之保舉一事。必須真知灼見。問心無媿。其但顧一己利害。不為國家留意人才。已失大臣薦賢之道。至邀譽市恩。
草率從事。不論其人之勝任與否。姑舉以塞責。以人事君。尤不當如此存心。前日雷鋐、尚謂朕宜隱惡而揚善。隱惡揚善。固大舜之美德。朕所勉焉而未逮。但如今日保舉一事。諸臣頗有以朕為不知。而可以於中成事者。朕有見如此而不言。是匿怨而友其人也。朕寧為孔子之不匿怨。不能為雷鋐之隱惡而揚善矣。帝廷疇咨。庸違方命者。不能為之諱。此豈放勳不能隱惡而揚善。蓋用人之際。與夫
修德涵養之事。固不可一例論矣。用人乃國家至要之務。將來有應行保舉之時。仍惟廷臣是詢。此番既確見其未當。不得不為諸臣明白曉切言之。若朕言果有未協。亦不妨明悉陳奏。朕不自護也。
○諭軍機大臣等、據李錫秦奏、託庸辦理銅觔。回護原議。差役搜拏藏匿私銅。每五日無獲。將該役重責。又太平府龍州土民周勝孚殺死大功兄周勝舉一案。供證確鑿。而託庸以無辜之農成、黃壇、收
監拖斃之故。執意欲開脫周勝孚為非正兇。自乾隆九年正月起、至今兩年未結。此外尚有辦理過刻。以致屬員受累。而每聽先入之言。牢不可破。地方含怨。李錫秦係該省按察司。奏其巡撫偏刻之處。未必屬虛。究係屬員。不便即降諭旨。可密諭策楞。將單內情由。秉公確查。具摺速奏。
○工部議覆、湖廣總督鄂彌達疏稱。荊門州屬之沙洋地方。逼臨江漢。隄岸最為危險。前經題建石磯、並增月隄。歲
修料理需員。請移安陸府黃蓬山同知駐其地。以收險工實效。潛江縣四面皆隄。如澤口蘆茯等處。在在緊要。請移荊門州麗陽司巡檢、改駐潛江。與該主簿分地管理。天門、鍾祥、二縣。俱當漢水之衝。請移天門縣縣丞駐岳家口。移鍾祥縣縣丞駐石牌。俾各管要工。應如所請。各官應建衙署。應令該督於沙洋隄工生息銀內動用。從之。
史／編年／清實錄／仁宗睿皇帝實錄／卷之三百六十九／嘉慶二十五年四月／26日(P.883-1)
○辛亥。諭內閣、兵部遺失行印一案。三月初八日兵部於湯山具奏。其時朕即以行印專為隨營攜帶鈐用而設。必
係上年秋圍。途間遺失。或被盜竊。當即傳旨令將行在上年曾經隨圍之兵部書役、莫即戈他庫爾什等押解回京。交留京王大臣、會同刑部審訊。綿課等查訊月餘總稱行印確於上年九月初三日驗明貯庫。其遺失係在入庫以後。因而忽指為偷竊舞獘。忽指為藏匿陷害。疑竇百端供詞日變愈遠愈幻。舍正文而旁求實可謂多才多藝矣。迄未究出實情。經朕嚴旨綿課等及派審司員、分別降革
頂帶飭令晝夜推鞫。始據訊明行印。確於上年八月二十八日在巴克什營地方遺失。看印之捷報處書吏。於失印後用備匣加封頂充。並賄囑兵部堂書鮑幹、含混接收。當月之司官並未開匣驗視。入庫後、鮑幹復裝點在庫被竊情形以圖抵卸。眾供脗合。歷歷如繪。現據綿課等呈遞各供。先請將松筠、裕恩、及兵部堂官分別嚴議議處察議。司員分別革職議處。此案兵部當月司員何炳彝慶祿二
人。於行印交到時。並未開看。乃初次到案。即合詞堅執開匣點驗。並捏稱慶祿以手彈印。錚錚有聲何炳彝戲言並非石頭何須彈試。以實其辭且慶祿於訊供時。復稱如果收時。匣中無印願以頭顱作抵。抗言申辯。在伊二人祇圖規避未經點驗處分。造作謊言。以致承審之王大臣等、俱信以為實。專在入庫以後追尋被竊情由。而於收印以前形跡。轉以為無須再問是此案拖延日久。全為伊二人
所誤。其情甚為可惡。何炳彝、慶祿、俱著革職。何炳彝發往吉林。慶祿發往烏嚕木齊。効力贖罪。慶祿又有願以頭顱作抵之言。直同光棍訛賴。尤為可惡。著先行枷號一月。滿日即行起解。以示懲儆。捷報處郎中五福喜、輪直晚班典守行印。乃假手書吏。致有疏虞。並於書吏抵充舞獘。毫無聞見。送印之筆帖式中敏、並不點驗交代。致被欺朦。均著照所議革職。其輪應早班之郎中恒泰、在圍失察遺失
印信。著交部議處。至各部院行在印信。向係管帶印鑰之堂官。自行存貯。此次松筠率委之捷報處司員。而該司員又委之書吏。以致遺失。松筠之咎甚重。松筠著革去山海關副都統。以該旗公中佐領用。有缺補授。無缺在旗候補裕恩上年署理行在兵部侍郎。咎亦難辭。著退出乾清門。革去侍郎、前鋒統領、副都統。仍留鎮國將軍。隨旗上朝。和世泰 、戴聯奎、常福、曹師曾、常英、前已分別降調。此次著
免其議處。普恭亦著免其察議。其交審此案之綿課等、現已審出實情。綿課、英和、俱著賞還花翎。和寧、韓崶、著賞還頂帶花翎。曹振鏞 、恩寧、王鼎、海齡、俱著開復原品頂帶。刑部及各衙門派審司員。俱著給還頂帶。兵部行在印信。著交禮部即行補鑄。將印文印式。較舊印量為改易以示區別。應用銀兩及鑄造工費。著松筠、裕恩、二人賠繳。所有案內舞獘捏供之書吏人等、仍交綿課等、會同刑部按律
分別定擬具奏。尋議上。得旨、此案書吏俞輝庭、因在帳房睡熟。以致行印被竊。若彼時即行稟報。其罪本不甚重。乃輒以備匣加封抵充復賄囑堂書鮑幹朦混接收。實屬狡詐。鮑幹受賄扶同隱飾。又裝點在庫被竊情形。詭譎多端。尤為可惡。俞輝庭著加枷號一月。滿日發往伊犁、給種地兵丁為奴。鮑幹著加枷號兩月。滿日改發黑龍江、給兵丁為奴。餘俱照擬完結。書吏王振綱首先供明行印另有
備匣一分。從此究出實情。著審案之王大臣等公賞給銀十兩。並交兵部存記。俟王振綱役滿之日。咨送吏部。以應得之職。儘先選用。
○以內閣學士那彥寶 為理藩院右侍郎。兼鑲藍旗蒙古副都統。
○以喀喇沁貝勒托恩多、為右翼前鋒統領。內閣學士舒寧、兼鑲黃旗蒙古副都統。調鑲藍旗蒙古副都統穆通阿、為正黃旗滿洲副都統。鑲黃旗蒙古副都統富桑阿、為山海關副都統。
史／編年／清實錄／穆宗毅皇帝實錄／卷之一百三十八／同治四年五月上／7日(P.261-1)
○辛丑。諭內閣、吏部奏、遵議
巡撫藩司處分。請將閻敬銘 、丁寶楨、均降三級調用等語。閻敬銘 、丁寶楨、於髮捻竄擾所轄境內。未能助勦。以致督師重臣。力竭捐軀。咎實難辭。惟念該撫藩等均在東昌東平等處。分帶兵勇駐紮。一時救援不及。情尚可原。閻敬銘 著加恩改為革職留任。丁寶楨本有革職留任處分。著加恩降為四品頂帶。仍留山東布政使之任。
○諭軍機大臣等、步軍統領衙門奏、請申明向辦十家戶舊章。以嚴稽
查一摺。京城地面。人煙稠密。良莠不齊。緝盜查奸。均關緊要。即著該衙門申明舊例。實力奉行。並將稽查十家戶以及庵觀寺院大小鋪戶各款目。一律編紀。鐫刻門牌。發交兩翼翼尉。督飭協副尉等官。挨戶嚴查明確。仍不時遴派司員筆帖式等。分旗詳細抽查。如與門牌校對不符。即著查明參辦。另片奏、請將五營堆撥添派弁兵等語。即著嚴飭五營將領。加添弁兵。在十六門門外牐門暨交界處
駐紮。認真盤詰。並責成該將領。添派營員兵丁等、各在本營汛廳堆。嚴密稽查。其城內地面。並著添派技勇兵丁。於夜閒周密梭巡。仍令於日閒赴場練習技藝。該衙門惟當認真辦理。不得有名無實。稍形懈怠。尤不宜徒事張惶。致該兵丁等得以藉端擾累。將此諭令知之。
○又諭、許彭壽、潘祖蔭奏、請飭江蘇巡撫解落地開花礮。並揀諳悉製造火器之員。由輪船北上一摺。本日據軍機大臣呈遞崇
厚給總理各國事務衙門信函。內稱現帶洋槍隊赴景州。技藝陣勢。尚稱嫺熟。以之戰守。可望得力。現籌破賊之方。惟外國所製之開花礮。尤為制勝。聞戈登勦時。所練洋槍隊。上海尚有千名。請飭江蘇巡撫查明調派。戈登雖去。仍可邀外國人幫同統領等語。現在賊勢鴟張。如其銳意北犯。以未經行陣之戰兵。當飄忽無常之悍寇。辦理毫無把握。疊經諭令李鴻章 派隊北來。諒已認真籌辦。著即
查明戈登所練洋槍各隊。尚有若干。酌量派撥。迅即由輪船赴津。並將落地開花礮多為籌備。一併由輪船帶來。其帶隊洋人。應否酌派數員。隨同內地將弁管帶。如令其前來。必須妥籌章程。覈定餉項。以免臨時藉口事後要挾等弊。丁日昌 能否令其北上。如該員不能離滬。即另派妥員。帶領熟諳製造火器之匠役數人。趕緊前來。該撫一面籌畫調派。一面奏聞。毋稍延緩。至崇厚信函所稱、英國營
總句得斯願意隨征。因畿面距津較遠。該營總現管理海口礮臺。須奉該國公使諭派。方可前往等情。已諭令總理各國事務衙門相機辦理矣。該營總既情殷報效。崇厚不妨令其赴營。隨時教練。如需外國幫同帶隊員弁。亦可令其酌帶若干。從前吉必勳、葛奈、隨征威縣等處。曾經立功。得邀懋賞。崇厚當仿照從前成案辦理。並傳知該營總等恪遵營規。隨同防勦。俟直東一律肅清。定加賞賚。至應
如何籠絡鈐制之處。該侍郎自應權宜辦理。現在該侍郎曾否到營。與劉長佑晤商防勦之策。東省賊情若何。並著隨時確探奏聞。以慰馳繫。將此由六百里各諭令知之。
○又諭、有人奏、統兵大員。養賊貽患。請嚴行懲辦一摺。據稱總兵張曜統帶重兵。從未與賊接仗。上年十二月間。僧格林沁 在寶豐擊賊獲勝。張曜統兵二萬有餘。並不進勦。遂使賊氛復熾。由魯山竄擾襄城鄢陵一帶。流入山東。致
僧格林沁 力戰捐軀。所帶兵勇。到處搶掠。請飭查辦等語。張曜在河南帶兵。不能得力。疊經被人參奏。昨有人奏稱該總兵為將弁中之錚錚者。其說未知孰是。張曜是否擁兵不進。縱勇搶掠。貽誤戎機。著吳昌壽確切查明。據實具奏。吳昌壽到任未久。無所用其迴護。現在該總兵與宋慶等軍。扼紮考城。該處兵力甚單。該總兵如果居心巧滑。實有遷延貽誤情事。該撫一面奏參。一面另派得力大員。
前往接替。如張曜尚能得力。該撫亦不必因有人奏參。致有先入之見。原摺著鈔給閱看。將此諭令知之。
○又諭、閻敬銘 奏、現在賊勢屯踞情形。請添撥重兵。速防東北。並調劉銘傳 等由韓莊北來各摺片。該逆仍在范縣之羅家樓。南至濮州之紅川口。東至鄆境之水堡集。縱橫延蔓。百數十里之閒。聞已築圩。土匪半多響應。句結已成。將圖久踞。若遍踞鄆鉅范濮之地。則南走豫境。北窺東昌。東伺濟
甯。西犯開東。實有防不勝防之慮。閻敬銘 布置省垣觕定。現擬赴東平汶上濟甯。與丁寶楨一軍。聯絡嚴防。惟勇數太單。不敷分布。著吳棠即催令張樹珊分撥三四營。迅赴東平汶上一帶。歸閻敬銘 調遣。其嶧縣韓莊以南。兼須有兵駐紮。以防清淮一路。劉銘傳 仍懍遵疊次諭旨。設法繞出賊前。扼要堵截。其周盛波全部勇丁。並著劉長佑催令陸續起程。繞赴濟甯汶上一帶。與劉銘傳 合軍一處。以
厚兵力。曹州兵力漸厚。陳國瑞能否馳赴濟甯。與國瑞合紮一處。並著酌度情形辦理。濟甯一帶防務。著國瑞妥籌布置。黃翼升礮船十餘隻。駛至濟甯。因運河水淺。阻礙不靈。尚須陸軍防護。東省既有礮划。運掉較便。著閻敬銘 擇要分撥。黃運兼防。以期萬全無失。大名一帶防務。劉長佑仍當嚴密布置。不可稍涉大意。閻敬銘 另片奏、請調楊飛熊帶兵助勦等語。著官文 飛飭副將楊飛熊統帶一二
營。籌給行糧。星夜赴東。聽候閻敬銘 調遣。姜玉順九營。並著催令速進。將此由六百里諭知官文 、國瑞、劉長佑、吳棠、閻敬銘 、並傳諭劉銘傳 、陳國瑞知之。
○又諭、曾國藩 奏、遵旨覆陳霆營潰勇。及籌辦東豫捻匪情形。婁雲慶一軍。實係因飢生變。現查金口兵潰原委各摺片。婁雲慶一軍。在上杭城外。糧絕而譁。幸江西隨發銀六萬兩。飢軍可免決裂。金口叛勇。現調劉連捷等軍。分路嚴防。布置尚為妥
速。即著督飭派出各軍。嚴密防禦。毋令再滋事端。所籌東豫髮捻情形。該大臣具奏此摺。自係尚未接奉僧格林沁 陣亡後續寄諭旨。現在該逆盤踞鉅野鄆城一帶。與河套之匪。互相句結。匪勢狓猖。北路軍情萬緊。著曾國藩 懍遵疊次諭旨。剋日統帶親軍。兼程北上。先就直東現有兵力。妥籌調度。以固畿輔藩籬。所稱水師礮船。不宜用於岸高河窄之地。清江至濟甯七百餘里。河道久淤。自臺莊迆
北。隄岸愈高。河面愈狹。僅容一舟。牐口陡險。必須多人絞車而上。水師斷難施展等語。朝廷亦以河路淺窄。疊諭調撥輕利礮船。藉資協勦。吳棠所派礮船五十號。已到濟甯運河。業經國瑞調赴戴村壩等處扼守。嗣後應否再行續調之處。仍著曾國藩 相度地宜。妥為調度。黃翼升、彭玉麟等軍。現應駐紮何處。扼要堵勦。並著統籌全局。相機布置。勦辦此股賊匪。自以設法四面合兵圍攻。聚而殲之為
上策。否則如該大臣所稱。偪賊北竄。不如讓山運河之西。驅回皖豫之界。勦辦較易為力。亦合機宜。惟現在賊情。與前迥異。畿南一帶。防務萬分喫緊。直東等省現有兵力。甚形單薄。劉銘傳 一軍。雖已行抵單縣。而匪眾兵單。亦尚不敷抵禦。天津所練洋槍隊千五百名。已由崇厚帶赴景州駐紮。本日復寄諭李鴻章 。令將上海所練洋槍隊。並落地開花礮。酌量由海道赴津。以期迅速。曾國藩 節制直東
豫三省。督辦勦匪事宜。責無旁貸。務當星速遄行。調度指揮。迅殲醜類。力顧北路之防。將此由六百里諭令知之。
○又諭、廣鳳、奎昌奏、籌辦內遷舊服蒙古。並驅逐卡內濳居哈薩克。酌量時勢。權宜辦理一摺。科布多所屬之阿勒坦淖爾烏梁海遊牧地方。現已照依議單。被俄人分去。前經諭令明誼等、如該蒙古部落中。有真心內附者。亟應擇地移於卡內住牧。茲據廣鳳等詢據該蒙古總管莽岱等
聲稱。阿勒坦淖爾烏梁海兩旗人丁。均係舊屬。懇准全行移入卡內住牧。廣鳳等以此項蒙古人數眾多。若全令移於卡內。不獨難於擇地安置。且於互換信約不符。恐該俄夷以收納降人。藉口尋釁。復飭司員等向該總管剴切開導。講譯利害。該總管及兩旗人丁。現均允從。仍在卡外住牧。並令將應進貢皮。暫行停止。係因豫防邊患。隨時制宜。均著照所擬妥為辦理。其阿勒台烏梁海遊牧內濳居
之哈薩克人等。現有搶刦牲畜各情。勢殊狡悍。著廣鳳、奎昌、選派弁兵。嚴密防範。毋任滋生事端。並著咨明塔爾巴哈台參贊大臣。一俟西路軍務稍鬆。即行揀派妥員。帶領哈薩克公阿濟、會同廣鳳等所派曉事員弁。前赴阿勒台烏梁海遊牧地方。籌度時勢。將此項濳居之哈薩克等。分別驅逐撫輯。以靖邊圉。此次內遷舊服蒙古。外逐濳居哈薩克。因與大局窒礙。姑照所擬。權宜辦理。嗣後有無別
項情節。仍著廣鳳等隨時稽查奏聞。將此各諭令知之。
○又諭、滿慶 等奏、披楞聲言借路赴藏。與布魯克巴搆兵。現籌辦理情形一摺。披楞欲假道布魯克巴赴藏。貿易傳教。已將布屬之甲昔巴桑卡棟桑等處地方占奪。兩家交戰。各多傷亡。雖係蠻觸相爭。惟哲孟雄、布魯克巴、皆為西藏南方屏蔽。布魯克巴既有與披楞搆兵之事。藏屬邊防。必須豫籌布置。滿慶 等已責成江孜戴琫、並附近邊界各
營官。以派兵赴瞻對為名。調集土兵操練。即著認真訓練。嚴密布防。不可稍涉張惶。致動外夷猜忌。其布魯克巴欲求唐古特於兵目財帛三項內。幫助一項。以禦披楞。及披楞頭目稟稱欲借路赴藏各情。亦經滿慶 等詳細指示達賴喇嘛妥辦。究係如何辦理之處。陳奏殊未清晰。披楞即係英國。雖與中國相安。而唐古特番眾。又不願彼國之人。至藏貿易傳教。是巴屬求助。披楞赴藏。兩事均屬窒礙。
該大臣等務須細心斟酌。妥籌至善。即將辦理之法。備細奏聞。景紋久已有旨飭令赴藏任事。如已抵藏。即著與滿慶 、恩慶、會商妥辦。將此各諭令知之。
○予貴州興義殉難生員楊先夔等紳民婦女五百五十六名口分別旌卹如例。
子／筆記／郎潛紀聞／三筆／卷四／160李紱謝濟世劾田文鏡案(P.724)
160李紱謝濟世劾田文鏡案
雍正間，田文鏡劾河南屬吏黃振國、汪諴、邵言綸等，直督李公紱言其冤。欽使往按驗，還奏文鏡所劾是。御史謝公濟世又劾文鏡貪黷，奏入，與紱語多同，上疑焉，命九卿科道集刑部訊交關狀。謝公辨無有，而刑部尚書勵杜訥曰：「是當刑訊。」御史永豐陳公學海在班中，忽起走庭中，北向大言曰：「與謝某交通者，我也。」大臣皆愕然。陳公故以部郎從欽使河南，得文鏡欺罔狀，又為奏爭不能得，歸嘗發憤為同僚言之者也。大臣將以聞，請并訊，俄有旨罷訊，謝公革職，發軍前効力，陳得無事。然明年卒以告病驗不實，亦遣戍去，蓋亦錚錚血性男子矣。
子／筆記／郎潛紀聞／三筆／卷十／316陶文毅以敢諫結主知(P.820)
316陶文毅以敢諫結主知
陶文毅公官臺諫日，錚錚有聲。奉命巡視南漕，翼日請訓，甫入殿側門，即諭曰：「放爾南漕矣，爾尚有良心，肯說幾句正經話。」寵任之專，由此其始矣。
子／筆記／郎潛紀聞／四筆／卷八／201刑部尚書陳若霖(P.137)
201刑部尚書陳若霖
閩縣陳望坡尚書，敭歷中外數十年，以樸誠仁恕結主知，由刑部司官外任司道，久掌封圻，入為大司寇，用法無不持平。嘗曰：「吾儕治獄，不能惟明，遑云克允？唐虞之世，以堯舜為君，
皋陶為大李，而一則曰『罪疑惟輕』，再則曰『甯失不經』，其不敢自信如此，則寬嚴之間，必有道矣。」當陳臬楚北時，勘辦秋錄，以失出十五案為部臣指駁。仁宗諭曰：「陳若霖刑部老手，何至失出十五案之多？」坐降四品頂戴，拔去花翎。或有以此相詰者，公曰：「此我心安理得事，君何問焉？」長刑部日，尤以汲引人才為己任。鼓舞作興，人樂為之用。其後西曹中推能手外簡藩臬、督撫錚錚有聲者，皆公夾袋中人物也。公貌古口訥，不喜趨承。初由翰林改部，惟日坐司堂理牘，堂上官不識其面。值和珅初伏法，其僕劉禿者，按：即劉全。已擬遠戍。故事，凡遣犯由提牢官點交差役，解往順天府衙門發配，他司官弗與聞。是日適公當月，按：各部每日例派滿、漢司員各一人，入署值宿，謂之「當月」。按司輪派，如刑部十七司，則十七日一輪，輪應某司，則某司滿、漢司員同值。念係重犯，親身押往，索取順天府收文。旋有科道參奏，遣犯劉禿聲勢尚赫，臨行夾路餞筵，絡繹不絕，以致發配三日，尚未出京。上震怒，立召刑部六堂，斥以所司何事？各堂官噤無以對，磕頭出，即聯騎入署，傳各司官詰之，司官亦茫然。公方坐司堂讞獄，聞喧嚷聲，詢得其故，緩步至堂上，拱手曰：「劉禿一案，咎在順天府，與本部何干？司官某日當月者也，劉禿於是日出禁，司官即於是日親身押交順天府，立取本日收到印文為據，順天府無可諉也。」因就懷中出一紙呈上，各堂官囅然曰：「是不難覆奏矣。」由是公譽望大起，大少司寇即以公名達天聽，歲擢年遷，遂躋極品。蓋公性本敦篤，而遇事復出以詳慎，當其備官郎署，固早儲公才公望矣。按：世俗稱老于刑部者，鮮克保全
終始，且後人多不振。惟尚書進退以禮，克永終譽，兼享高年，子孫鼎貴。今螺洲陳氏仍為閩省甲族之冠，士大夫果以誠篤為體，廉明為用，何官不可為歟？
集／別集／青銅自考／卷之四　咨呈移會／查訊標兵噪搶(P.24-1)..[清鈔本]
查訊標兵噪搶咨楚督部院郭
為報明事本標中軍叅將甘國培呈稱云云等因此為照康熈四十一年十二月二十二三兩夜兵丁噪搶一案乃前任提督林任內事也蒙部駁結者乃該管各官平日不能約束以致兵丁噪變豈止革糧兵丁劉元勾通楊國棟等六名卽能煽惑衆兵噪變其倡首之楊國棟等並未耴有啟釁確供卽行杖斃顯有縱容情弊兵丁勒要印結情由並曾否盡行伍潛迯劉元嚴緝務獲等語也准藩臬兩司轉
奉總督部院檄行查議者乃千把軄名應否補叅標營文武詳報兵數互異勒結解散復搶小押將弁不出鎭壓並噪搶各舗戸姓名財物確數作何追償杖後身故劉元所搶貨物當日曾否審耴確供實有若干等語也先後俱經檄行本標中軍叅將甘國培確查呈覆去後今該將呈覆前來內除譟搶各兵當已盡行伍潛迯劉元已經弋獲杖後身故外其餘駁查情節非獲活口嚴加審訊不可也隨經密訪尚有夥黨百總王漢傑管隊鄭先達兵丁張可委張
林李朴羅啟龍李應世等於四月十六日差拿到案審王漢傑等供稱啟釁情由實係杖後身故之劉元前因强當革糧懷恨當舗潛來報仇勾通五營杖弊之楊國棟等六人及畏罪潛迯之兵丁李應道等八人並革糧脫迯之黃元在於明王寺教塲喫生鷄血酒之供鄭先達亦有這事你們只管去做我們頭老自然跟着你張林亦云毛四曾說藍山縣事也只如此了了之語則是該犯等原以噪搶只視為泛常事也故一人倡之則朋起而附之况有楊國棟等
及在迯之李應道等十五人而為之煽惑耶倘若軰盡出脅從何難以脅從之多而制煽惑之少寜不反戈相向耶而勒結情由訊該中軍等供稱各兵皆說百姓都在亂搶如何只說我們兵丁因此要結的此奉部駁各官平日不能約束煽惑豈止劉元楊國棟等以及啟釁情節勒結情由訊明無遺矣二十三夜復搶小押審犯兵張林供稱二十三夜並無別營的人都是中營的人將弁不出鎭壓審鄭先達供稱那晚没有看見各官而李朴亦有没見千把之
供兵數互異審鄭先達供稱打開小的之門有三十多人到縣學門前就有百十人又審李朴供稱出城旹有百十人七營都出去了些此藩臬兩司咨呈轉奉貴部院檄查千把應否補叅文武詳報兵數互異將弁不出彈壓之情節訊明無遺矣至於所搶舗戸姓名財物確數作何追償劉元所搶貨物實有若干之處查劉元之父丁登榜乆檄該中軍迅移武陵縣嚴審着落今又將續獲夥犯王漢傑鄭先達李朴張林張可委李應世羅啟龍等耴供革伍檄行該
中軍當交武陵縣審耴收禁并令復移常德府應聽該府縣審耴着落在於前項杖斃潛迯現審各犯名下作何追償可也惟是本標將備甘國培等當前項譟兵起事之際倘將備有能督同千把等四十餘員何難堵擒卽云黑夜兵民莫辨而白晝出城纔百十餘人耳該將弁各率一二跟卒卽可倍之教塲用武之地有何顧忌不可以斬捕耶總之一味庸怯以致各兵目中總無將備在藍山縣尚可持刀砍纛戳人架銃扣箭辱詈提督今在武陵城內獨不可以譟搶
當舗乎總之平昔不能約束臨旹無術堵截惟屈膝叩求甘心蒙恥六七日竟不敢拿一詰一語倘非前任提督之速至而楊國棟等之杖斃則兵民之安堵尚未可必也萬一提督遠事難抑或大寇竊發不識該將備等亦惟束手以待提督之至乎貴部院前以疎縱疎虞之罪　題叅矣本提督又曷可再為置喙但思管兵將領屈膝於兵卽令在標終亦無顔卽有　恩赦可援亦當別營調補前營把總劉尚啟右營把總何昆一在小關廟一在縣學前各有坐堆
之責噪兵過汛不能防禦猶將兵丁褁去後營把總王賢聞風躱避旣犯兵之供有無故縱之情似應發審耴供以儆溺軄而城守水師旣處同城又犯兵李樸供稱出城之兵七營都有則城守水師之將備均有束兵不嚴之罪似亦未可脫然於局外也再照左營守備梅開甲譟搶之夕挺身阻攔兩次被毆幾於斃命千總陳國相拔刀拒侮力難抗衆此二員者較之各將備千把螺閉自全不亦錚錚乎應得之罪似應末减以勵其餘此皆從公定論是否有當綂
聽主裁　題覆以結重案除前在藍山鼓噪今又狡餙希圖漏網之毛四焦三史永祚凃定國尤為禍始法難輕逭重責枷示各門外所有逐案查明緣由并中軍叅將甘國培開報千把軄名前來相應咨會為此合咨貴部院請煩查照主裁　題達見覆施行
集／別集／青銅自考／卷之十一　序祝祭文集／頌何母陶太宜人節義序(P.53-2)..[清鈔本]
頌何母陶太宜人節義序
余嘗驅車荊門覩夫虎牙內方之雄浮香潄玉之勝
山逶而姿水娟而靜意生其間者不特竒人偉士文章事功炳當旹而垂後世卽香奩絡緯莫不有錚錚矻矻慶貽鄉閭光在邦家者余家銀夏古為朔方風沙瘠塞民苦而貧賴有漢唐兩渠引河灌溉秔稻黍麥之産較沙漠不毛為腴頃以淤墊歲且漸饑皇上簡於在廷特以侍衞何君徃督水利重其務愼其選也何君字恪山楚之荊門人風姿雋偉學裕韜鈐庚辰天下會試武榜第一天子親擢禁近列之鈎陳豹尾非余所稱竒人偉士者歟何君至官之日宣布九
重恩命首為之察形勢而渠口以清河流斯暢次為之杜包攬而計田役夫罔所影避嚴為之稽核物力奸猾無所容其侵漁日徃還於堤堘溝洫間旹其啟閉講課農桑不自暇豫暑不葢勞不乘雖旱而稔君腆矣以視湟中金城功何多讓其最鉅者夏雖環河而沙濤洶湧不易操舟兩渠之水可資放棹又以渠杠低狹舟行為碍是以自有此渠未聞創議行舟者余偶以管見商於君請以渠杠中柱稍為崇廣倣照麻陽舟製造作牽挽上至中衞三百餘里下至平
魯百數十里行旅不煩繭足繁重無事車牛汎汎信宿環泊鎭城吾鄉人其賴之乎君欣然諾毅然行先試之唐渠以內而鼓楫容與如在罨畫溪中吾鄉人歡歌徧德以為利濟無窮豈非非常事功有待非常之人余所稱文章事功炳當旹垂後世非其信然者歟苐所以積厚流光者余固未詳丙戌永夏偶得陶太宜人節義贈言讀之始知恪山首登乕榜日侍天顔由太宜人斷機畫荻中來恪山設施利濟由太宜人義方訓廸隱德感召中來噫異哉未亡人封髪茹
荼養親教子性賦貞孝者事可優為此不足為太宜人異惟是寡婦孤兒門戸中落之後日就素封不靳齒積之艱慨然為置義田以贍宗黨之貧設義塾以教鄉隣之子捐金贖鬻獨力修壠士大夫行之而不能者太宜人為之而弗顧噫異哉宜其恩綸寵錫天語褒旌朝紳交頌貴洛陽鄉邦感慕社罷王修行且彤管流芳徽音罔替余所稱香奩絡緯錚錚矻矻慶鄉間而光邦家者非太宜人之謂而誰謂嗣君有此基厚何虞勢崇他日者登壇仗鉞大所顯揚俾太
宜人在天之靈欣欣含笑以何氏孝子報何氏功臣榮莫大焉詎非荊門之山川間氣向以萃於一州者今且萃於一門猗歟休哉余武人鄙陋恥言操觚苐聞忠孝節義之事不禁耳後生風鼻頭出火漫成短序并系以詩曰為哀白髮與黃雛一難酬地下夫婦代兒勞完事葬母兼師範課孫吳機絲博得恩綸寵里社傳將義丈呼芳躅千秋彤管在誰能及得太君無
叢書／武英殿聚珍版叢書／御選明臣奏議／卷九／應詔陳言疏　弘治十一年　何孟春(P.1-1)..[清乾隆敕刻武英殿聚珍本]
御選明臣奏議卷九
應詔陳言疏弘治十一年　　　　何孟春
臣聞范雎獻秦王書曰語之至者臣不敢載之于書其淺者不足言也宋蘇軾曰臣試論其小者而大者將有待而後言也夫言係乎事事視乎時時之所急雖小而非泛言非時之所急君子不以溷其君乃者淸寧宮災陛下夙夜祗畏敕天之戒特詔廷臣痛加修省凡有所見許其直言浹月之間囊封投匭延頸企踵顒俟報可而所見施行未盡遂言者之所望豈所言者皆非時所
急耶當世之務入于弊者多矣臣敢先以果聽斷公委任爲陛下陳焉而始及之前日宦官李廣未死陛下于聽斷委任不無假借今廣身死罪露宵旰之間聽斷果矣朝廷之上委任公矣臣猶以爲言者蓋欲陛下卽已往以戒將來也人君御煩治廣苟聽斷不果意緒紊于遲迴藻鑑昏于私繫則政出多門命從中降而紀綱不立爵非士共罪非衆棄而賞罰不明前之所是著爲律後之所是疏爲令而號令不一史稱漢宣神雀五鳳之治吏稱民安由其信賞必罰聽斷惟精以得之也元帝
嗣阼權入恭顯之手而宣業遂衰由其優游不斷牽制文義以失之也近者陛下于各衙門所奏事宜或不卽出出則有非原所議擬者中間豈無有奔走倖門交結近侍以相引救者乎躁者望速化戾者覬苟免私者願獨利左右之人惟利是嗜惟黨是親所偏好則曲爲掩覆所偏惡則橫肆擠排是以人言籍籍謂某人某陰爲之地某事某陰爲之問如都御史王越以傳奉見斥及推西路總制乃閱數人而用越其間得無有譽越于陛下者乎給事中王綸奉詔補外乃踰年而後得參議其
先得無有毁綸者乎甘肅守臣請封哈密兵部具題欲無差官陛下不允所奏及擬人以上閱一月而又准不差官夫前欲差官者陛下之意久而不差必所差之人有非陛下意所欲者庸知左右不有欲差其所厚者以僥倖功名因無陛下之命而遂致中止乎陛下英睿邁古不應左右能預末議惟遇事稍涉遲緩故或有如李廣者得進言也近年各官所上封事多有久留中者彼所言不干廟廊則觸權貴鰓鰓然常恐被禍而陛下輒復留中使彼不得請命徘徊鬱塞叩天無路何也夫事
之可與不可行與不行兩言而決耳陛下豈欲留陳斧扆時省覽耶抑欲保全言者以滅謗耶又或其言謬悠無可採耶計彼之敢于上聞傾瀝肝膽熟思審計非以為己謀也以為己謀小加譴黜大正典刑可也非為己謀則于國家之慮縱有不熟思審計者陛下亦當節短取長未可漫無別白使爲左右者得以成其曖昧之禍而誣風節之士也陛下始意圖治求言甚切先朝以言被黜之人如林俊輩無不起用而御史彭程胡獻以言事罷斥給事中胡易猶在禁獄臣恐非陛下求言始意
也伏乞速賜矜憫以釋論者之疑昔唐太宗問魏徵比來政治徵對曰陛下貞觀初導人使諫見諫者悅而從之比年勉強受諫而不平也徵之對不及政治而政治之進退實決于此臣願陛下一審察焉得頌不如得箴得唯唯不如得諤諤得所可悅不如得所可警人情不甚相遠彼顧欲噓死灰以自焚啖野葛而自毒耶白璧不可爲容容多後福有能奮然不顧盡其言于天子者蓋素有風節之士不多得也而言脫其口咎攻其身怨種于前患生于後彼非失心遺死生之人則誰肯更言
者將來流弊人且浮沈自營心口相戒甘苟玩以誇太平執文具以爲觀美務因循而長偷慢樂軟熟而憎剴切隨時好尚以固寵榮雷同是非以便附會臣不識此于盛世安所取乎臣所以願陛下之聽斷果也天下大器也措諸安地則安措諸危地則危然舉而措之一人之力不能濟故必借其力于下而使下咸與其力然君子與力則安小人與力則危故力又不可輕借也易師之六五曰長子帥師弟子輿尸謂君子用事而使小人參之之過也參朮以補芩黃泄之不可以爲醫繩墨以
引斧斤背之不可以爲器甘滑以進苦澁雜之不可以爲味理必然者陛下今所委任不爲乏人然上下情隔忠誠未孚動遭掣肘貂璫乘之黙運潛持陰邪之徑貨利之關日闢日廣爭馳捷出人才雜揉吏事滋蠧陛下且不知其底止矣然其致此則固有由也古之君臣相與以圖天下之治都俞吁咈談燕一堂推置心腹洞徹表裏纖芥之嫌不萌其間是以其臣知無不言言無不盡出其身爲天下營各執其職而始終無所避忌而其君所爲而成所欲而遂陛下能如此乎臣生長外郡見
郡守所屬來謁必門卒爲通無不賂門卒者所上簿書必付房吏看詳所屬恐其尋隙無不賂房吏者門卒房吏于守何親而得賈利而假權況乎人主之左右哉外廷固不如內廷之近密也士大夫固不如宦官宮妾之褻呢也前李廣未死陛下之政事彼得而撓人才用舍彼得而議九重非時之旨諭彼亦可以時而假也羣臣趦趄于外觀望風旨固李廣之不若也于是有苞苴具門相與生盟死結者矣名位已盛欲其固基宦遊未達欲其進級地在閒遠欲其招攜跡涉孤危欲其培植事
防詿誤欲其囘護衣冠淸流豈眞不知恥哉無以結知于陛下故結知于陛下之左右也憂時之念奪于有我之私徇國之誠不敵營身之計士風如此陛下可無挽之歟近科道請按李廣贓簿以治交結者罪陛下但令指名以上而卒置不究科道所指之人得于所聞縱未皆實陛下亦當黜一二之尤者以警後來也今陛下用意過厚殆謂彼附李廣由廣有寵廣死彼將自罷何足深責以敗士類陛下于此可謂惜大體矣臣以爲陛下果有此意莫若自今以後公于委任自古願治之君無
不詳責于臣下而攷其政詳責于臣下故賢否不能隱攷其政故是非不敢私其所以使之不能隱不敢私者非用智術以伺察猜防也恭惟我祖宗在位優接臣下罔有間隔早朝奏事未畢每于晚朝盡之遇有機務輒駕御左順門召六部大臣與之商搉然後施行今陛下視朝稀闊通政司引奏之外德音不可復聞天下事一切徵諸尺牘臣惟臣下之告君見于疏奏不如見于對陳之爲切蓋疏奏者剴切言之而不足對陳者從容出之而有餘疏奏者堂廉高遠或蔽于讒邪對陳者公論
具存無憂于扞格今羣臣有得更番需次對陳于陛下者乎是以賢否是非左右得以調停消息而陛下無由知之將何以詳責于臣下而攷其政哉臣願陛下明目達聰兼聽博采日與內閣講論當世之務大小內外一一付部詳議旣得畫一則斷而行之不以小恩廢大義不以私憾枉公法不以舊習妨新政不迷于兩可之辭不沮于交鬬之口如此而行不當者少矣其不勝任之人科道劾之而彼非被空文陛下斥之而彼更無遺憾豈復肯以賂結左右而取罪哉士大夫之氣旣作宦官
宮妾之勢自不得行臣所以願陛下之委任公也若夫時政之入于弊者請別白而終言之其一曰臣聞郡守縣令民之師帥縣得人則百里受其賜郡得人則千里蒙其庇或非其人則百里千里攖其害聖君在上思天下匹夫匹婦有一不獲其所猶爲不可況千里百里之生靈可寄之于匪人乎臣觀今之爲陛下守令者有非其人者矣狼羊相牧禽犢是資闒茸齷齪所在皆是陛下之民有不獲其所者矣筋骨疲于鞭扑肌膚刮于銛刀終歲瘡痍痛定復痛知治體者能無怵然古者郡守
入相郞官出宰守令之職甚不輕也今之爲知府者皆四品廷臣累日積久而後至宜少不才者府佐及知州知縣佐貳等官則進士出身者十三四監生吏員出身者十六七而世之所重在進士其攷課之法旌異之典獨詳至監生吏員出身者不才者恕于攷課才者略于旌異此其弊也論者曰進士年少氣銳州縣職非彼所止彼能自愛故不安小成而多舉職旌異之典宜先焉監生吏員出身者大率志氣銷蝕精力疲憊無有幹局貪利而昧事相沿成風若攷課弗恕十人而九皆坐可
黜之列無以酬其燈火棲遲之望塵埃奔走之勞矣其間有鐵中錚錚者雖間被上司旌異部議又以此非進士無所事旌異也臣以爲不然趙禹之才出于佐史龔勝之賢發于郡吏黃霸丙吉薛宣非漢名相乎嘗爲卒史爲獄吏爲書佐矣人才何常之有作之則振摧之則靡進之則前退之則卻所賴上之人執其機耳天下善人少不善人多號名進士者亦有不才者矣況今郡縣之官不皆進士監生吏員出身者常居大半而上復無以爲作之進之之機采名不采實惟其出身之拘而不
較其才使監生吏員出身者才者無以見其能而不才者遂無顧藉曰我非進士比空自苦何爲于是受賂營私不復以承流宣化爲事上司至則厚奉迎以寛指摘飾玩好以市姑息幸不失官則以歲月廣爲子孫之地是監生吏員出身者無勸于前無懲于後幾何其不率天下而爲不才之歸也天下之民又何辜焉祖宗時其取人也廣其察之也核待之也均凡諸途出身之人皆有以自樹今一大府連數州縣分職數十員而自進士數人外乃少可旌異者此攷課不嚴之弊也臣愚欲令
撫按以及分巡官凡遇所屬府州縣掌倅官員有政績超卓者遞行覈實奏聞旌異不以其出身之異而偏低昻之衡不廢乎資格之循而無形迹之泥進士出身者將益有所激發監生吏員出身者亦將不肯自棄矣至于攷課之道古今有二一察其守一視其爲守以廉爲以能而課牧民之官者又以得民心爲本世有亷者未必能有能者未必得民心而民愛之者非有噢咻撫循之政而無歎息愁怨之聲不能也臣故以得民心爲攷課府州縣官之最郡縣官員有亷者有能者有得民之
愛者該部旣按實以擢用之又每歲取其亷且能而民愛之者一人奏爲高第如漢故事陛下特降璽書奬諭以風天下使爲守令者知愛民是尚而循良之歸民將受賜于無窮矣其二曰臣聞國初未嘗有巡撫宣德間始設于南直隸河南山陝今則除浙江福建外悉有常置秩皆都御史邊方領制置之權腹裏兼轉運之職手持敕旨以便宜行事三司屬其管轄數郡係以慘舒是固不可不謹擇而久任之也臣見吏部推各處巡撫腹裏則會戸部邊方則會兵部審酌已定而後請上親擇
何謹如之然其受任往往不久人方與地宜而地莫能留地方得其人而人莫與處功垂成而來者交籍事未集而謀者已易其又不然者屬府未及按部下情未及體悉六條未及舉刺庶務未及興革席不暇煖而座已非矣今制歲差御史一員巡按各處若巡撫不久其任與巡按無異何復用巡撫爲哉昔宋司馬光有言古者各守一官終身不易今居官者三年數月輒以易去望職事之修功業之成不可得也臣謂陛下欲行久任之道又宜從巡撫始近例巡撫每年一次赴京議事然當
議事之年多有以地方有事不果行者臣請限以腹裏三年邊方五年必須一次赴闕陛下親降德音詢問民瘼一示以優異一觀其底裏六部各奏其所行果有成績蕃錫而慰遣之其或不職科道指實而論之夫旣擇其人于先而又久其任于後于更互赴闕之際有增秩賜金之襃有削官奪爵之辱則彼必思有益地方而無負陛下矣其三曰臣聞古之明君必愼惜名器惜之故人不易得而得者以爲重後世爵祿混濫無復審擇童蒙無知坐致人上視其名器無足爲重上與之而謂其
法應與也下得之而謂上與我者乃我故物也如此上之爵祿不足以爲下勸矣此後世之任子識者所以致議于其時歟我朝祖宗立法凡文職大臣必立朝旣久勳勞茂著者方降特恩錄其子孫一二以榮後裔近年三品以上始概乞恩以子孫入監然亦有所裁節不至如宋之任子使子任其孫孫又任其子也其武臣則不然父死子繼無子同產兄弟繼之從兄弟亦繼之又廣于任子之法蓋我太祖平定四海太宗肅靖內難武臣摧鋒破敵九死一生惟其艱險故報之獨延長也今天
下衞所已定人滿于位而後來之官往往倍蓗什百不論事之難易功之大小例得世襲其中乃有身不臨陣徒以預參隨頭目之末而濫冒者彼所獲首級豈陣前手刃之賊或由勢邀或出貨取或戮已死守臣皆與奏報張皇功次雖經部議節行各邊禁約而弊端竟不少衰今之新任有功之人要無祖宗時比者將不世襲之歟則隳將士立功之心將世襲之歟則繼繼繩繩無有限極其如後來之宂何臣惟文武之途有二食君之祿實一世襲既優諸武矣則法律之繩于文武者豈容復
異今文職犯贓必罷職枉法滿貫必充軍而軍職所犯該絞斬者止降級調衞該徒流者止原衞帶俸同罪異罰甚覺不倫臣攷之于律軍官犯笞罪者收贖杖罪者降調該罷職不敘者降充總旂該徒流者發各衞充軍皇祖制律未嘗不與罪文職者等而刑官乃特遵近年條例近例又載搶奪姧盜敗倫傷化者俱發原籍爲民子孫承襲夫敗倫傷化者罪死而得爲民已非懲惡之典而其子孫卽得承襲是其職特舉此付彼有爲民之名無罷職之實其罪不更輕于降調者之不得卽替哉
或謂職乃其先人之功所得職亡于其身故卽承襲于其子孫以報其先湛恩汪濊固應如是臣以今之世襲者不皆開國佐命之舊至于有罪又每從寛貸其源不淸其流不節爵祿益濫如之何名器之足重也乞敕部議今後各邊有警從征官軍若能臨陣斬級囘轡之際赴鎭巡官辨驗以俟具奏陞賞其中官軍貧苦當陞而願賞者鎭巡官厚與賞犒如敢依阿奏報事發之目凡關節所通俱坐欺罔又乞法司會議軍職犯罪一斷以律成化年間事例不得引用該罷職爲民者必俟本犯
身死方許子孫承襲其先人非開國佐命之舊承襲之日革去一級于原衞所帶俸差操庶幾彼知慮後不敢褻上之名器矣其四曰臣聞民惟邦本故山附于地君附于民陛下視民如傷發政施仁凡天下旱乾水溢宜無不盡知者守令責在牧民民傷水旱彼亦宜有不忍者然臣竊見凶荒之處耆老告報府州縣必委官踏勘得實始爲上申鎭巡官必委官踏勘得實始爲請命命下該部必查例當行始爲行文轉而下府州縣卽所傷分數以減征貸賑夫凶荒之民枵腹待哺如涸轍之鮒
望斗升水于旦夕猶恐不足而彼文移往復動經數月豈其所堪哉故今之凶荒耆老旣不以報府州縣復不以申蓋明知其無益也委官踏勘多一次適滋一次騷擾究之貸賑之及其濟幾何此守令之宜不忍于民者而亦有忍焉者也此天下之凶荒朝廷所以有不盡知而莫之救也凶荒而莫之救襁負相屬道殣相望無賴于此嘯召烏合必多盜賊業可生活者均被其害而有司又催督租稅身受棒枷良民亦且流移行劫矣臣以爲九重軫念元元宜先事詔諭府州縣官倘遭水旱卽
委公正官一員勘明分數具申鎭巡官若係半災卽將當年夏稅秋糧開除若係大祲卽爲設法處置令府州縣將豫備倉糧放支賑濟事畢取具囘報以憑奏聞蓋救荒之道宜速不宜緩速則肉骨之恩人人皆徧緩卽排門散粥延街俵米而不及事漢謁者汲黯過河南以民傷水旱持節發粟不顧矯制之罪今之鎭巡官行事于外非黯當時之比地方去京師遠權以救荒之不爲專也或謂朝廷誠降是令凡遭水旱不賑則貸倉廩何所儲民將有妄稱凶荒者臣謂非也漢文帝自卽位賜
天下民租之半者再其後除之而不收者十餘年不遇凶荒尚爾況于凶荒而可吝乎上之儲蓄固以爲民也苟無妄費宂食奚患儲蓄之虧凶荒水旱有目共見有耳共聞其勢豈至于可欺哉其五曰自秦開阡陌天下遂有兼幷之弊然止民間貧富強弱之相形耳今乃有甚焉者其皇莊乎先朝畿內空閒之地籍之公家佃民種而收其入其地廣狹有定界其入有定額非以病于民也近年看莊人役罔恤國體近莊田土小民衣食之資橫加侵占求益不已在莊旁者産去稅存征科之及
負累賠辦富者以貧貧者日甚民間馬牛羊豕或誤逸莊地卽無望復歸有以近莊之故塚墓被發屋廬被毁耕夫餉婦稍不退讓輒罹鞭箠含酸忍痛閔默無言按巡之使過之而不敢問守牧之官卽之而不敢直此非九重厚民之意也承平以來生齒日繁雖盡地力不足以給民食而莊地莊賦今廣于昔豈荒地果日闢哉不過掠之于無辜耳昔漢宣帝詔池籞未御幸者假與貧民流民還歸者假公田種食今縱不能以假貧民忍于民衣食租賦所出者而又奪之以致其貧乎畿甸咫尺
尚不能無害民之地況于遠方陂湖園池爲王府所有者私蓄聚斂之臣各操漁獵之具所在之民能無困乎臣聞勳戚世族所得附京恩賜莊田家人亦多挾之以肆蠶食其他軍民之不逞者復以己業投獻權要恃爲窟穴而他取償焉或投作陵戸以嫁糧差附京如此在外王府之所認納宜又倍之爲害不貲不可不嚴爲之所也伏乞陛下敕官往勘皇莊地面從實丈量若軍民告認舊業鄰證有可執結割而歸之其本莊之地坐某府州縣卽就地起科佃民耕種止稱公田丈量已定造
冊繳部歲收其入以備經費若遇水旱與民田一例開除旣不失本莊之賦亦不病近莊之民畿甸之內庶無侵奪之害矣該部仍通行各省王府凡陂湖園池係王府奏討者有司准此例歲爲送納租賦免致王府差人督取今後世族之家各飭管業家人毋致生事軍民舊非陵戸不許冒報及以己業投獻敢復不悛事發其業入官軍發邊衞民發口外受獻者奏聞處置如此兼并之弊庶幾可去矣其六曰臣職司馬之屬竊檢軍政條例有以見我朝列聖之拳拳于軍政也我太祖皇帝厎
定中原治不忘亂設爲衞所養天下兵荒陬絶徼所在充斥今經百三十年未嘗有大征伐以耗之也各處府州縣今皆有淸軍官而又有欽命之御史上下相兼其查出軍丁例行批解軍丁到衞例加存恤清軍官查出數少者攷滿行黜解人縱軍在家延住及在道賣放者并坐衞所官旗侵剝所管軍丁致其逃者降級調衞立法之密若此此外問刑衙門又有問發充軍之律清軍御史又有招募爲軍之榜日積月累宜各衞所尺籍歲有增益矣今視祖宗時額數反損邊方腹裏一遇番替
僅敷無餘何也臣知其故矣軍之新舊相承出入參差不容齊一丁從衞所逃逸則冊從原籍查勾查勾不斷于遞年而逃逸常虛于舊伍姧黠之徒或竄大戸而易姓或贅婦家而避身或乘調他衞而遂脫亡或因流他方而遂變役軍固不易淸也淸軍官異境之人在任不久豈能備知本軍充調來歴里書作弊動曰文冊無稽敝紙千百之中展轉查閱幸得查出一二起解之際又非親丁卽解親丁亦不得其正妻同解所解去者乃其義男女壻及臨期掠賣之妾婢此類到衞其有不逃者
乎衞所率去原籍數千百里逃而再勾率過數年勾而再解又復數年在逃三次于法應死輒稱原逃不獲或稱已死官司以人命至重往往不肯追究何怪乎軍伍之常虛也其據律問發者官爲押送沿路防護涉烟瘴逼沙漠飢渴勞頓將以實邊而邊卒不可實不徒戍者之就死且累送者之無還其出榜招募者蓬萍無蒂孰保收籍況今時非國初可比土著良民孰願爲軍此例之行虛名而已此衞所之軍所以不免于缺乏也臣聞唐陸贄論鎭守之兵曰非物理所愜不寧非人情所欲
不固論選置鎭守之兵曰必量其性習辨其土宜而總之以便于人情之一語今天下爲軍者北人而南南人而北使其族姻永棄齎費不前僵仆于不可極之途而困迫于已至之域豈便于人情者哉是以軍戸被勾痛若剝膚軍丁被解哀同棄市原籍苟可匿跡遑恤其他衞所苟可脫亡無虞厥後宜乎律示免死而人懷等死之心榜求報効而人鮮自効之念也然則陸贄便于人情之語其安爲軍者之道乎今日安軍之道卽贄所謂量其性習辨其土宜是已伏乞敕部計議轉行各處清
軍御史督同淸軍官員稽查伍冊凡缺伍失勾及勾而未到衞者造冊繳部將兩直隸十三省所屬府州縣區其衞所南北于南北又各度其遠近然後合計查出軍丁之數與之兌換使南解補南北解補北近及五百里遠止二千里入伍之後舊伍不許再勾則風塵免其艱難水土易于諳服逃者將自行首官居者將樂于就役豈憂額數之不復乎至各處問發人犯定擬衞分雖罪應發極邊亦宜分其南北并令當房家小隨往斯不過遠以累解役而本犯不致逃逸行伍亦得其助若曰罪
戍不遠無以儆衆臣以爲欲儆衆庶在于遇赦不輕原不在違其土宜而窮之極遠也其已查出軍丁有不願行者令其戸當二軍于本處或隣近衞所食糧差操餘丁照例優免彼安土重遷宜多有之是亦足兵之法也凡此六事其中亦有急于時者故終言之願陛下終聽之焉　疏入帝從之
叢書／武英殿聚珍版叢書／御選明臣奏議／卷三十八／極言濫舉縱貪疏　天啟四年　宋禎漢(P.8-1)..[清乾隆敕刻武英殿聚珍本]
極言濫舉縱貪疏天啟四年　　　宋禎漢
臣惟外吏三年一入覲受計典至鉅矣而屈指今距計事尚無浹月期云屆矣邇者皇上勵精獨斷自柄銓總憲以曁掌科掌道攷功諸臣悉廑宸衷愼擇特簡一時大小臣工無不欽仰聖明適當大計羣吏之時丕示人政一新之象甚盛際已臣願効區區冀裨察典萬一者竊以為激濁之用宜莫先于道府而州縣之課當先嚴于甲科蓋臣起家外吏矣嘗見道府錚錚表著者固十居七八然間或有一二不肖者其播惡必倍甚于州縣
蓋彼恒自恃為莫敢問也卽有問者亦必待于積久不可掩護之餘則其貪壑已盈矣況且有未必問者乎又嘗見甲科中亭亭循卓者固亦十居七八然間或有一二不肖者其狼狽必倍甚于鄕貢蓋彼恒自視為不至敗也卽有敗者亦必待于潰濫不可收拾之際且雖寒灰可燃矣況眞有不必敗者乎吏弊人情一至于此倘不著實綜覈及早摘發則此膏枯髓竭之氓復能堪鴟張虎噬之官哉至于卓異之有舉以風良也迺見舊時在外所擬方面必屬省會道府有司必屬俸深甲科詎
知舉異何等關繫使惟省會之是拘則是人因地重又思惟俸深而後預則是挨年取貢耳甚有煩言已嘖于衆口而該省顧惜情面猶欲以混充亦有官評共見為平常而入京締藉奥援徑得以濫竽似斯弊習又何貴于斯舉為也夫卓異者非常之謂須眞才通八面而後可謂異人之才須眞守嚴一介而後可謂異人之守非常之名必有非常之實方足以當之又必有非常之寵方足以酬之苟旣標為異品而攷覈生平曾無異于儔伍作用則盛名難副或旣襃為異等而比及遷擢仍無
異于尋常資格則殊典轉輕臣竊謂今次此舉寧刻無徇寧少無多多宜不過數人而止而此數人者尤必採諸本省之報牘質諸舉朝之公論有實見其某地某狀可據為異才實見其某時某事可據為卓守者而後錫以宴奬之榮隨卽優以不次之擢是非常之寵與非常之實相副勵世磨鈍道無踰此者倘一時偶難其選則寧闕其典以示重愼勿濫其人以充數也其于風良庶有實效乎贓吏之拏問以懲貪也迺見彈章所臚列贓私每以千百計而究竟莫追其二三卽前次大察提問
亦十餘人矣詰其贓果能徹底窮究盡數追完以入公帑而佐餉需乎恐未必其然也且如陶朗先六十萬之贓已經科臣勘結千真萬確屢奉明旨嚴追者而猶輾轉支吾廣營開脫矧夫付諸該省之提問者撫按不過下之司道司道又轉下之府廳供贓滿紙追時多成子虚銷繳無期限比祗應故事有懲之名無懲之實吏更何憚而不貪也臣竊謂今次有應拏問諸人其在朝者卽付法司訊究至追完日亟行分別配遣以正其罪其在任者移文各該撫按務要勒限問結勒限追完如過
限未完卽將問官一併參處則犯者足為殷鑒而人不敢效尤問者重于自顧而法不至曲骩其于懲貪庶有實儆乎夫兹時司計諸臣皆仰荷皇上特達之知倚任以振久弛之紀綱而滌積刓之治道者則各矢虛公共圖整頓諒諸臣有同心焉而臣尤欲以舉行實政四字為當事者殷殷望之庶幾拹方新之人煥維新之政計典因以有光而吏治民生均有賴矣伏乞聖明省覽臣言如有可採亟敕各衙門申飭施行　疏入得旨近來吏治日隳甚至濫舉卓異縱貪官該部著實綜核舉行
陶朗先如數追贓還作速具奏
叢書／武英殿聚珍版叢書／御選明臣奏議／卷三十九／請撫卹三秦疏　崇禎二年　吳煥(P.24-1)..[清乾隆敕刻武英殿聚珍本]
請撫卹三秦疏崇禎二年　　　　吳　煥
臣謹奏流賊之𢦤虐全秦禍中于西安漢中最烈鄜延宜雒之境實係賊大淵藪往來結聚處也臣自奉命巡
行離西安而北初至耀州又北而至同官其荒涼廣漠之景卽已迥異長安至一出金鎖關則為宜君為中部鄜州寧州眞寧千餘里皆荒山大川竟日行不見民居烟火纍纍白骨委溝壑中臣每至一扼塞卽向山谷中搜飢民問之至一州縣必停車一二日遍訪父老子弟眞聞眞見乃知耀同宜中鄜雒寧眞數邑之民自遭大荒大亂大疫之後死亡逃散十分已去其六七孑遺苟活惴惴焉皆團聚一隅其餘極目曠土遍地蓬蒿山窩水窟盡為盜藪而此孑遺之民旣虞盜賊之復來又憂
荒地舊糧之拖累終日皇皇只思逃竄他鄕以全性命臣再三撫慰許其卽奏聞朝廷為汝料理無不感泣號慟令臣不能仰視而府州縣官居其地者皆思卸擔求去新選者多半聞風不來故延安府屬之官十缺其五慶陽平涼二府之官十缺其七若目今不為計處二三年必化為異域臣竊思此鄜延寧眞之地皆前朝所創為雄都鉅鎮先賢韓琦范仲淹從此奮武揆文外卻敵而內拱護者也今何以一旦至此哉蓋緣此地界在邊腹主無專屬故向來在內之臣委之邊鄙在邊之臣視
為贅疣且土寒地瘠三四十州縣坐定為老明經之缺潦倒貪殘無所不至故官輕俗悍一任强陵弱衆暴寡魚肉刀俎而莫之禁戢觀其可憐之狀眞如無母之子流離荒野直棄之悍奴豪賊之手而無可控訴嗟乎此三郡者尚可緩視之哉長邊踞其北則三郡乃邊鎮之腹心省會居其南則三郡乃長安之門戸如及今再不料理使窮民散而盜賊叢則腹心化為毒蝎而邊鎮何所恃以自固門戸盡為賊窟而省會何時得而安枕臣愚以為欲絶三秦之亂萌必先從此地急為下手臣初
出巡時卽與撫臣熟商及此及行至鄜延目擊顚危方且躊躇深計而督臣遺臣手書鰓鰓數百言所以為三郡計者甚悉皆先得臣心之所同然敢不忌煩瑣一一為皇上陳之一曰分荒熟以便徵輸延慶之地山深川廣原土曠人稀今值兵荒之餘且死徙相枕阡陌荒蕪若仍舊額不為分別則遺民欲墾熟田先防荒累坐是束手欲逃應亟令公勤之吏履畝註明將荒糧暫停為之歸併里甲止據現在徵輸百姓旣樂于荒田之不拖累又曉然知成熟者之不可推諉將民業可安而錢糧
亦易辦至便計也一曰緩舊糧以完新稅舊糧之拖欠已非一日之積今死者死矣逃者逃矣卽現存遺黎皆鵠形鶉結苟活無計新稅固不堪為夙逋之償而趙甲豈能代錢乙之累卽額欠不可頓蠲而徒挂空名亦無益目下不若將此數邑暫緩舊糧使其一一完新新糧不及額者官有常罰民有常刑則吏胥不能借名以混淆戸長亦難指舊以扣剋可以恤民力而亦便徵輸矣一曰搜盜窟以拔禍本盜之不可盡也豈不欲悉化盜為良以仰體皇上並生之願然無奈盜積有年按延慶
之南則尚有本地大窩營三窟以盤結延境之北則神木府谷地方秦晉交界更多邊囘賊聚千百以鴟張兩地聲勢相應此皆亂民絶非飢民也依憑城社搜之急則倡為殺良之說以挾官府防之緩則時逞咆哮之威而肆擄掠今若諭之不可懷招之不肯聽必將大整兵威掃除之以拔數十年之病根不敢不先為皇上告者也一曰給牛種以續民命自盜賊興而民間資糧牛畜殺擄殆盡故有土旣患無民有民又患無耕土之具幸皇上允罪撫贓銀賑濟候山西撫臣追解前來應令各
州縣乘今秋穀價稍賤糴貯倉廩賑給此則撫臣先清查貧民戸口已有頭緒卽當飭有司亟圖者也一曰選縣令以託民依延慶平三府土瘠民貧俗囂糧欠故多坐明經之缺不知欲濟艱危正需才幹一官到任萬命攸關大縣必期揀選科甲卽明經如恩選貢亦儘多靑年壯志此在吏部掣籤注選時一覽可見必須選擇精明强固之人不然漫以龍鍾潦倒朽儒付之是直以萬千民命委之溝壑矣一曰少寬疲邑攷成以展吏才夫攷成之法以課羣吏豈容寬假然在上疲之邑難及額
卽新糧不可寬而舊糧必祈通變如以幾年逋負責之現在一人將州縣官未到任先懸參罰以待故來者悔而思去選者聞而不來其不肖者明知攷滿無望貓鼠吏胥惟祈稍潤橐以去故民任瘡痍糧皆挂欠若得寬舊糧之罰而止攷新糧之成則官得安心料理民生有賴國課亦得輸矣一曰平薦舉以鼓吏治薦舉之法從來明經盡壓于科甲之下卽預薦者亦甚寥寥不知全陝州縣官明經十居其七我先棄之彼安得不自棄非棄官也是以數十州縣民命棄之也況現在臣所耳目
儘多錚錚自好在不肖者斥問宜嚴而能表異者薦揚宜廣此今日振揚吏治之先務也一曰淸宗祿以救民困平涼宗室繁悍當事日抱隱憂止就宗祿兌宗糧一事論之有以祿少而欲兌多又以無糧而包攬强兌姧貪吏書旣通同以作弊不肖有司亦託詞以謝責民受其殃而邊虧其餉端實由此計莫如申飭道府州縣官盡數淸查某宗應食祿若干應派定某州縣某宗應納某州縣糧若干各先定一淸冊以應食之祿配應納之糧糧浮于祿則本宗找辦官糧祿浮于糧則有司找還
宗祿井然分明不容紊亂臣已經出示淸理自非邀皇上之命則有司法令不行此救平涼之民于水火最急事也此數者乃為全秦決渙潰癰拔本塞源計行之非一手一足之力今幸督臣與陝西延綏兩地撫臣皆念切痌瘝同舟共濟臣一路巡行目擊危形心憂亂本竊計當急從此處下手故雖字踰限額不敢不縷陳于皇上之前祈皇上天語丁寧下部敕賜准行如臣所奏請分荒熟緩舊糧搜盜窟給牛種選縣令寛攷成平薦舉淸宗祿許著實奉行計無阻礙則三郡肩背脊膂之毒
除而全秦通體皆得安泰矣其關于邊防內患殆非渺小非沾沾為延慶平三郡計也臣不勝悚息待命之至　疏入得旨據奏延慶平三郡景狀殊可軫念安民弭盜奏內八款允于補救有裨著各與覆行缺官速當銓補勒限到任已補不到的吳煥便行查參該部知道
叢書２／歲時習俗資料彙編／新增月日紀古／卷之一中／正月卷之一中／初一日(P.95)..[清順治宛委山堂勘重較說郛本]
王建元日早朝大國禮樂備萬邦朝元正東方色未動冠劍門已盈帝居在蓬萊肅肅鐘漏清將軍領羽林持戟巡宮城翠華皆宿陳雪仗羅天兵庭燎遠煌煌旗上日月明聖人龍火衣寢殿開璇扄龍樓橫紫煙宮女天中行六蕃陪位次衣服各異形舉頭看玉牌不識宮殿名左右雉扇開蹈舞分滿庭朝服帶金玉珊珊相觸聲泰階備雅樂九奏鸞鳳鳴裵回慶雲
中竽磬寒錚錚三公再獻壽上帝錫永貞天明告四方羣后保太平
叢書２／歲時習俗資料彙編／新增月日紀古／卷之四上／四月卷上／月令(P.1443)..[清順治宛委山堂勘重較說郛本]
漢書律歷志位於巳在四月蕤賓蕤繼也賓導也言陽始導陰氣使繼養物也
晉書樂志四月之辰謂之巳巳者起也物至此時畢盡而起也五月之辰謂之午午也者長也言物皆長大也六月之辰謂之未未者味也言萬物向成有滋味也
齊民要術種越瓜胡瓜法四月中種之收越瓜欲飽
霜收胡瓜候色黃則摘
乾淳歲時記戶部點撿所十三酒庫列於四月初開煑九月初開清諸庫爭為新好庫妓之錚錚者皆珠翠盛飾銷金紅背乘繡韀寶勒駿騎各有皂衣黃號私身數對呵導於前
叢書２／歲時習俗資料彙編／新增月日紀古／卷之十二下／十二月卷下附蜡臘小歲／二十五日(P.4263)..[清順治宛委山堂勘重較說郛本]
孔平仲十二月二十五日大雪前時大雪風擾之有無厚薄皆不齊今朝大雪無風色下隰高原總盈尺由來此物本陰氣偏近黃昏落尤劇斜縈碎委千百態不是天上誰做得錚錚鳴霰已三日厭坐北牕問滴瀝自非猛下意不醒半夜一天星斗白漫漫玉琢人世界蹂踐成泥真可惜呼童梯屋器貯之猶得煎
茶待嘉客
范成大照田蠶行序云與燒火盆同日村落以禿帚若麻䕸竹枝軰燃火炬縛長竿之杪以照田爛然徧野以祈絲糓行云鄉村臘月二十五長竿燃炬照南畆近似雲開森列星遠如風起飄流螢今春雨雹繭絲少秋日雷鳴稻堆小儂家今夜火最明的知新歲田蠶好夜闌風焰西復東此占最吉餘難同不惟桑賤穀芃芃仍更苧麻無節菜無蟲
史／正史／明史／志　凡七十五卷／卷三十　志第六／五行三／金／金異(P.488)..[底本：清武英殿本]
金異
洪武十一年正月元旦甲戌，早朝，殿上金鐘始叩，忽斷為二。六月丁卯夜，寧夏衞風雨，兜鍪旗槊皆有火光。十二年十二月甲子，徐州衞譙樓銅壺自鳴。乙丑，復鳴。是歲，胡惟庸井中生石笋，去之，笋復旁出者三。次年，惟庸伏誅。建文二年四月乙卯，燕王營於蘇家橋，兵端火光如毬，上下相擊，金鐵錚錚，弓絃自鳴。成化十三年六月壬子，雨錢於京師。正德四年三月甲寅，蓋州衞城樓鐘自鳴者三。七年，文登秦始皇廟鐘鼓自鳴。成山衞如之。嘉靖六年五月甲午，京師雨錢。隆慶六年七月七日，有物轟轟，飛至直隸華亭海濱墜於地，乃鐘也。鑄時年月具在，識者謂其來自閩云。萬曆二十一年十月甲申，山東督撫令旗及刀鎗頭皆火出，且有聲。二十六年五月庚寅，古浪城樓大鐘自鳴者三。天啟六年五月丁未，京城石獅擲出城外。銀、錢、器冊飄至昌平閱武場中。崇禎六年五月癸巳，有鐵斧飛落霍山縣。八年十二月辛巳，夜四鼓，山東鎮南城樓大礮鳴如鐘，至黎明，大吼一聲及止。十三年三月丙申，蘄州城隍廟古鐘自鳴。
史／正史／明史／列傳　凡二百二十卷／卷二百四十二　列傳第一百三十／張光前(P.6293)..[底本：清武英殿本]
贊曰：朝政弛，則士大夫騰空言而少實用。若陳邦瞻、畢懋康、翟鳳翀、董應舉，尚思有所建立，惜不逢明作之朝，故所表見止此耳。蕭近高、洪文衡諸人皆以清素自矢，白瑜論鄭氏獄能持平，固卿貳之錚錚者歟。
史／地理／萇楚齋隨筆續筆三筆四筆五筆／隨筆／卷三／桐城陽湖兩派(P.62)
桐城陽湖兩派
長樂謝枚如□□章鋌《賭棋山莊文集》中《抑快軒遺文稿跋》中有云：「近日古文有桐城派，有常州派，李申耆蓋常州派中之錚錚者。」聲木謹案：張文襄公之洞督學四川時，編《書目答問》四卷，中有桐城派、陽湖派等名目。王益吾祭酒先謙、孫佩南京卿葆田、馬通伯主政其昶皆不謂然，後儒亦多謂桐城、陽湖同源異流，並無自立一派之意。說詳予撰《桐城文學淵源考》卷五張皋文太史惠言條下。當時司編輯者，實為江陰繆筱珊太史荃孫，力主是說。據謝氏所言，當時確有桐城、常州兩派之說，不盡鑿空。太史為常州人，更推波助瀾，以張其軍爾。
史／地理／萇楚齋隨筆續筆三筆四筆五筆／五筆／卷五／謝章鋌論文(P.983)
謝章鋌論文
長樂謝枚如□□章鋌《與魏子安書》中有云：「竊以古文一道，結於篇幅者為氣體，見於字句者為義法。誠能服膺古人，而又能好學深思，則氣體未有不高，義法未有不精，然亦有時不盡如吾意者，則往往為篇目所窘。贈序盛於唐，字說盛於宋，壽序盛於明，而壽序尤為不尊。何則？贈序、字說尚從我說，壽序多從人說，其體與諛墓相等，故能手不得已，則通其法於傳志，
臚列其人之生平而稱道之，然亦稍去其濫而已，究不免和光通融之意，是以不貴也。有韻文至戲曲極矣，無韻文至八股極矣。元明以來，別集深書大刻森然，為傳奇作序者甚少。至於八股，則飾之曰為聖賢立言，不禁諄諄樂道，如艾千子、曾弗人集，十居其五，噫！果信八股為不朽乎。夫唐人以詩賦取士，其載於《文苑英華》者尚多，然當時並未聞編為一集，鄭重而序之者，則以其有所為而為之也。官文書別為一體，雖有高才，不能不遵令甲，雖有絕藝，不能不循時式。古人亦有時編之文集，如劉歆《移博士文》，韓退之《復讎議》等，類皆當時官府文字，然去古未遠，其體尚雅。至後世則不無近俗之嫌，蘇子瞻《表忠觀碑》全錄《趙清獻奏議》，首以『臣忭言』，終以『制曰可』，則非當時之式矣。秦漢以後章奏，群臣無不稱姓。其制詔或曰敕，或曰旨，其言甚夥，亦無單曰可者。蘇公殆嫌其不古，而文之以《史記》之法，然取他人之章奏入己文，則可以翦裁，我自為官文書，萬不能不從俗，則留之尤宜慎也。故鋌於集內此三體，欲存其精實而有關係者，其餘概歸外編，庶幾氣體義法之間，可以兩無憾乎。古來官制科目，與今率不相符。以巡撫為中丞，謂知府為太守，稽之往秩，大抵不合，而莫甚於舉人曰孝廉，貢生曰明經。文中偶爾從眾，殆亦無妨，若立題，則似乎不可。擬賦蓋起於輓近，唐以前未有聞焉。《月賦》假借仲宣，《雪賦》託名枚叟，此亦子虛、無是之類，引古發端，非擬其體也。古人擬體多施之詩，《文選》所載，或曰『代』，或曰『擬』。其後乃有見之文者，有見之賦者，然頗游戲，至為古人補作。
如集中蕭何、尉佗二書，此束廣微《南陔》、白香山《湯誓》遺意，然亦非正軌所係，置之外集為宜。《代秀潛祭外姑文》、《致嘉義學書》，一情頗虛，一事頗猥，不存可也。若篇末所附評語，則允宜刪削。古文為立言一端，不輕許人，亦不輕受人許，況其人又非專家乎！鋌最笑吳天章詩集，縷載阮亭揄揚之說，近日劉才甫於古文極自負，亦蹈此習。不知紙尾學問，全謝山以譏何義門，眉批旁註，此時文面目耳，非法也。」又《致王霞舉書》中有云：「竊謂國朝此道甚衰，雖飆馳電湧，爭欲名家，然而言體格者，局於八家虛腔，濕鼓無音，巨瓠不實，誇才學者，類於注疏習氣，貪多務得，神骨不清。又其甚，則鼓之以劫筆，潤之以巵詞，張皇佻巧而入於小說。作者雖多，大抵此三派盡之矣。」又記客中所得近人詩文集云：「言中有物，非煩徵博引之謂，貴得其大意，所謂言近而旨遠也。若今之考据家，第可謂之字中有物而已，其非古文之正軌矣。」又《抑快軒遺文稿跋》中有云：「近日古文有桐城派，有常州派，申耆蓋常州派之錚錚者。其論義法，於望溪頗致微詞。予嘗謂起承轉合，提頓呼應，此陋儒以之談制藝者，自茅鹿門以逮林西仲，乃以此治古文。童稚抱書，先入為主，異日行文之不振，未必不由於此。夫在心為義，出手為法，義以徵其見解之淺深，法以驗其筆墨之工拙，義為主，法為副。今則置精義於不講，而詡詡然曰：是必有法，必如是起，必如是合，必如是提，必如是應。是若築室然，門庭之不辨，奧窔之不分，而惟間架是問，間架雖工，而得為成室乎。是則不知義法而言義法者之過，望溪不任咎也。《易》曰『言
有物』，又曰『言有序』，有物則不患無義，有序則不患無法。幾曾見成家之作，振筆而起，神明變化，若斷若連，而有牛頭馬脯，郢書燕說，首尾支離，不相照顧者哉！故予論文不喜言法，尤不喜以時文法言古文法。」又《答黎生書》中有云：「有意為古文，殊為難得古文之義法，及所以致力之處。自韓柳以來，言之詳矣，皆甘苦自得之言也。若其所從入之途，則似當以韓為大宗。韓文徹上徹下，上可以通《史》《漢》六朝之消息，下可以括宋、元、明諸作者。今之所謂八家、十家等種，中惟柳與韓敵，餘皆分韓之一體，歐、蘇、曾、王，無不在牢籠中，又何論震川、桐城乎！若窺之於上，韓於班氏得力少，於史公則所得多。至碑銘之沉博綿麗，則更能以司馬之氣，運馬、揚、崔、蔡之詞，而六代之菁華，莫不奔湊於筆下矣。故朋友間論及古文，僕輒舉韓為圭臬。先由韓治氣體，求義例，視其操縱起伏，離合出入之故，則庶幾大段不失之遠。然後再視吾性之所近，與吾才之所能為，為精進之變化，所謂能入當求能出也。」云云。文均見《賭棋山莊文集》。聲木謹案：□□所論古文及編集之法，亦頗見苦心經營，可為後人研究參考之用。然其大旨，在避免「義法」二字，而又自云「先由韓治氣體，求義例」，既無義法，有何義例之可求，未免自相矛盾。「法」字改為「例」字，尤屬可笑。自桐城方望溪侍郎苞論文首重義法，後世遂以「義法」二字專屬之桐城，殊不知義法本古人為文之本旨，豈侍郎別有義法，能傳之後人耶。唐隴西李文公翺，親受業於昌黎，非不知文、不能文者也，其《答朱載言書》中有云：「故義雖深，理雖當，詞不工者不
成文，宜不能傳也。文、理、義三者兼並，乃能獨立於一時，而不泯滅於後代，能必傳也。」云云。文見《李文公集》。「義」即侍郎所言之義法，「文、理、義三者」，亦即桐城姚姬傳郎中鼐所謂義理、考据、詞章三者缺一不可之謂，桐城文學家豈有不師古人，師心自用，而妄為言論。即使師心自用，後人雖愚，亦何至群相則傚，視為為文之必要，此不待智者而後知之矣。
史／別史／續通志／傳　凡四百六十卷／卷二百三十二　列傳三十二／唐三十二／蕭嵩／蕭復(P.4638-1)
復字履初衡子生戚里婣從豪汰以服御輿馬相夸復常衣垢弊以清操顯力學非名士夙儒不與游華每歎曰此子當興吾宗推主蔭為宮門郎廣德中歲大饑家百口不自振議鬻昭應墅宰相王縉欲得之使弟紘說曰以君才宜在左右胡不以墅奉丞相取右職復曰鬻先人墅以濟孀單吾何用美官使門內餒且寒乎縉憾之由是廢數歲乃歷歙池二州刺史舊書云自常州刺史為潭州剌史與此異治狀應條遷湖南觀察使改同州刺史歲歉州有京畿觀察使儲粟復輒發以貸人有司劾治詔削階停刺史或弔之復曰苟利於人胡責之辭久乃拜兵部侍郎普王為襄漢元帥進復戶部尚書統軍長史舊制為行軍長史德宗以復父諱更之未行扈狩奉天帝惡庳隘欲西如鳳翔依張鎰復曰鳳翔乃泚舊兵今泚悖亂當有同惡者雖鎰臣畏不免帝曰朕業行留一日以驗爾言俄而鎰為李楚琳所害以是拜吏部尚書同中書門下平章事復嘗言艱難以來始用宦者監軍權望太重是曹止可委宮掖事兵要政機叵使參領帝不聽又言陛下初政清明自楊炎盧柄用滓穢盛德播越及茲今陛下深革睿思臣敢不盡力若使臣依阿偷免不敢當宰相謹按通鑑輯覽　　御批德宗縱宦官袒盧幾於好人所惡故其後雖能克復還都而播遷至再亦巳災及其身蕭復抗直雖云不量鑿而正枘然比之當時朝臣可謂鐵中錚錚者矣對帝
或諂諛阿匼復厲言詞不正帝色眙謂左右曰復慢我因詔復充山南江淮湖南嶺南等道宣撫安慰使興元初進門下侍郎初淮南陳少游左附李希烈而張鎰判官韋皋殺邠隴叛卒不應楚琳復還執政建言陛下反正功臣巳貴矣唯甄善汰惡為未明少游位將相首臣賊皋名淺官下獨挺挺抗忠如以皋代少游則天下瞭然知逆順之理帝許之復出中官馬欽緒揖宰相劉從一附耳語既而從一密諗復曰有詔與公議向所奏不欲李勉盧翰聞知復曰朝廷大事正當謀及公卿如勉等非其人當罷去既曰宰相而謀議可獨避之乎今與公行此或可第恐寖以為常政由是敝從一以聞帝不悅復辭疾上政事許之弟升尚郜國大長公主肅宗女也升早卒主以姦蠱事再得罪廢諸子悉逐醜地帝銜曩忮故復坐是檢校太子左庶子廢居饒州貞元四年卒年五十七復望閥高華厲名節不通狎流俗及為相臨事嚴方數咈帝意故居位亟解性孝友既貶晏然口未嘗言所累復子湛湛子寘咸通中位宰相無顯功史逸其傳寘于遘有傳
史／別史／續通志／傳　凡四百六十卷／卷五百七十五　宦者傳二／唐二／張承業(P.6498-1)
張承業字繼元唐僖宗時宦者也本姓康幼為內侍張奉養子李克用兵擊王行瑜承業數往來兵間晉王喜其為人及昭宗為李茂貞所迫將出奔太原乃先遣承業使晉以道意因以為河東監軍其後崔胤誅宦官宦官在外者悉詔所在殺之克用憐承業匿之斛律寺昭宗崩乃出承業復為監軍晉王病革以存勖屬承業存勖兄事之存勖在魏與梁戰河上十餘年軍國之事皆委承業承業亦盡心不懈凡蓄積金粟收市兵馬勸課農桑而成存勖之業者承業之功為多自貞簡太后韓德妃伊淑妃及諸公子在晉陽者承業一切以法繩之權貴皆斂手存勖歲時自魏歸省親須錢薄博賞賜伶人而承業主藏錢不可得存勖乃置酒庫中酒酣使子繼岌為承業起舞舞罷承業出寶帶幣馬為贈存勖指錢積呼繼岌小字以語承業曰和哥乏錢可與錢一積何用帶馬為承業謝曰國家錢非臣所得私存勖以語侵之怒對曰臣非為子孫計惜此庫錢佐王成霸業爾若欲用之何必問臣財盡兵散豈獨臣受禍也存勖顧元行欽曰取劍來承業起持存勖衣泣曰臣為王惜庫物而死死不愧於先王矣閻寶從旁解承業手令去承
業奮拳毆寶罵曰閻寶朱溫之賊蒙晉厚恩不能有一言之忠而反諂諛自容耶存勖母曹氏聞之使召存勖存勖性至孝聞召甚懼酌兩以謝承業不肯飲存勖入內其母使人謝承業曰小兒忤公巳笞之矣明日其母與存勖俱過承業第慰勞之盧質嗜酒傲慢存勖深嫉之承業乘間請曰盧質嗜酒無禮臣請為王殺之存勖曰吾方招納賢才以就功業公何言之過也承業起賀曰王能如此天下不足平也質因此獲免天祐十八年存勖巳諾諸將即皇帝位承業方臥病聞之自太原肩輿至魏諫曰大王父子與梁血戰三十年本欲復唐社稷雪國家之讐今元凶未滅遽以尊名自居非王父子初心且失天下望不可存勖謝曰此諸將意也承業曰梁唐晉之仇賊天下所其惡也王誠能為天下去大惡復列聖之深讐然後求唐後而立之使唐之子孫在孰敢當之使唐無子孫天下之士誰可與王爭者存勖不聽承業知不可諫乃仰天大哭曰吾王自取之誤老奴矣肩輿歸太原不食而卒同光元年贈左武衛上將軍諡曰正憲按朱子綱目於承業之卒書唐特進河東監軍子承業之不忘唐也歐史以承業卒於後唐遂編入五代當晉王存勖稱帝承業不食而死足徵無臣事後唐之心伏讀通鑑輯覽　　御批承業大乃心唐室始終不渝洵為錚錚佼佼茲恪遵大聖人褒子之論將承業改歸唐宦官謹識
史／載記／十國春秋／吳　卷一至十四／卷第十　吳十　列傳／盧樞　王潛　楊廷式　徐融　汪台符　江夢孫(P.6-1)..[清乾隆癸丑年昭文周氏此宜閣重校刊本]
汪台符歙州人少好學博貫經籍善為文章不逐浮末有匡王定霸之才天復初為陶雅幕客已而見天下苦
兵戰遂居鄉里執耒力田睿帝時徐知誥鎮金陵台符自草問上書陳民間九患及利害十餘條書上為宋齊邱所沮謂雖有其言必無其行知誥猶豫未之信齊邱始字超回台符乃貽書誚之曰聞足下齊先聖以立名超亞聖而稱字齊邱慚而更其字曰子嵩由是大怒台符密使人誘其乘舟痛飲至石頭蚵蚾磯下沉殺之知誥聞而嗟歎久之頗憾焉台符常請括定田賦每正苗一斛別輸三斗官授鹽一斤謂之鹽米入倉則有䕠米太和末知誥使民入米請鹽卽其法也南唐昇元中限民田物畜高下為三等科其均輸以為定制又貨鬻有
征稅舟行有力勝皆用台符之言云台符有歙州汪王廟記文辭奇奧甚見稱于時記曰天不欲葢地不欲載兩曜不欲凝萬根不欲生玉石一塵賢愚一血則神人不得不降聖人不得不作我唐不得不興越公不得不起起而不生進退存亡者越公得之矣隋鹿無主羣雄率舞公矯翅一鳴聲著千古提山掬海沃沸填危掃平反側之源歸我唐虞之際武德四年高祖下制曰汪華往因離亂保據州郡靜鎮一隅以待寧晏識機慕義遠送欵誠宜從褒寵授以方牧可使持節歙宣杭睦婺饒等六州諸軍事感天人知已瞻玉闕言懷龍劍一沉死而不朽貞觀二十三年也有棠樹之詩無良人之嘆固得父老請建祠堂在廳之西大歷十年刺史薛邕遷于烏聊東峯元和三年刺史范傳正又遷于南阜卽今廟是也中和四年刺史吳公圓克荷冥應復修棟宇迄今司空潯陽公景慕英塵經始靈宮凡三遷飾物不告勞民惟求舊濟於時死於國功宣教化則祭之其餘不在祀典狄梁公按察江淮焚淫祠七百所朝野韙之所謂能執干戈以衛社稷越公欲葢而彰雖焚不可得矣且湯不乾堯不濕曷顯聖人
之政唐歷十有九帝二百八十年其時間有■■僕醉觸破王化洎僖皇歲庚子盜起曹南逆塵犯蹕我淮王大叫義聲千里奔命宣池濠壽滁和九郡統我馬箠分我君憂苟無將將之雄莫破錚錚之膽我司空潯陽公獨危仁義禮樂餌舒池常潤於歙最為政第一慰本城之人築久常大本豈矜莊嚴一祠企望六郡直在乎開物成務遺民金石者也台符越公之裔潯陽之吏祖能神主能賢辭或不直作神之羞辱主之命召我邦人同歸典實庶可與言文論政矣龍集壬戌十二月十有一日謹記○獨危一作陶雅
史／載記／十國春秋／南漢　卷五十八至六十六／卷第六十五　南漢八　列傳／潘崇徹　伍彥柔　盧枝　李承渥　郭崇岳　植廷曉(P.3-1)..[清乾隆癸丑年昭文周氏此宜閣重校刊本]
論曰崇徹擁衆不戰志在懟君二心之臣也枝與彥柔承渥斗筲之流未嫺武畧假敵非潘帥其能免於轍亂旗靡乎崇岳志大器小輿尸再辱非不幸也若廷曉者抑所云鐵中之錚錚者與
史／職官／樞垣記略／卷二十一　詩文二／程同文詩十三首／送茝林出守荊州(P.267)
送茝林出守荊州
梧桐生高岡，託根貴得地。駿足騁長坂，遠到始吐氣。因材須彼蒼，官人仰大智。自非才命齊，焉得時會值。茝林我至交，相期久此意。浮沈郎署間，此豈造物意。晨興拍手笑，果見除目至。鳳池雖讓人，黃堂官不細。惟君特立操，能捄末俗敝。惟君易簡德，能溥斯民利。旗常已有憑，節鉞待所致。政成定傲我，冷官一無濟。飛騰期故人，樹立作大器。不妨我老衰，側聞喜不寐。
桓桓古南郡，形勝天下雄。往者戛戈刃，戰氣妨春農。承平頗無事，鎮守煩上公。禁旅扼右臂，度支甲南中。重關控鄢郢，榷稅三巴通。筦領非其人，難免物議叢。此邦況澤國，適當江漢衝。隄防歲勞費，沙洲日穹崇。秋濤壓城來，往事堪騰訌。保障非其人，其魚歎焉窮。變幻競鼠雀，哀嗷多雁鴻。非威曷允濟，非惠難為功。書生能了事，上徹耳目聰。肯讓韓荊州，虛聲獨隆隆。
憶君始入直，本無赫赫名。貌簡言復訥，資淺望尚輕。要津多俊異，而君泊無營。時賢喜通率，而君靜自矜。同儕動相訝，笑非用世英。我獨心為儀，謂此非無能。仕途日骳，賢者方錚錚。正當資表率，詎可加譏評。況我喜談藝，得君肝膽傾。鴻文各無範。懷抱時崢嶸。天山聞見奇，史局丹黃精。君在方略館纂修西域圖志及校勘遼、金、元三史，議論多與鄙見相合。公餘更矻矻，楮墨尤縱橫。君退直後仍手不釋卷。定知敷政優，仕學能兼并。嗟予離索居，何由慰怦怦。報政君必速，壯遊我或成。青眼重高歌，良會歡平生。
溯我識君初，在嘉慶四年。射策忝前塵，蘭譜因牽連。余與君從兄曼雲編修為己未會試同年。是時君甫冠，玉樹臨風前。摶沙一再聚，君亦瀛洲仙。比趨東華路，尤欣形影聯。君懷愈謙抑，我乃甘執鞭。東遼海雲，西踏關塞煙。每行必並轡，每食不敢先。惟君有恒德，儕輩無間言。君入樞庭最稱勤慎，進止不失尺寸，歷五年如一日。余以有恒稱之，樞長及諸同人咸以為允也。周旋半廉讓，盤錯彌靜專。謖謖風在松，朗朗月印川。但以才藝稱，猶嫌所見偏。一麾萬事來，素蘊當畢宣。我言非阿好，
行矣須勉旃。
史／職官／樞垣記略／卷二十六　詩文七／寶鋆詩三十四首／中書省紀事四絕句(P.313)
中書省紀事四絕句
中宵雨霽嫩涼新，盡滌東華十丈塵。莫訝金門車馬靜，聖皇秋獮正時巡。
萬戶千門曙色開，薇垣師濟列群材。一肩黃袱隨飛騎，笑指硃封密本來。
監射名兼較射名，分司侍御鐵錚錚。黃封仍鐍雲綾匣，飛將星馳繳御營。
熙天耀日說黃麻，軍國平章自古誇。故事奉行今我是，閒庭笑煞紫薇花。
史／職官／州縣事宜／河東總督臣田文鏡欽遵聖諭條列事宜／到任(P.1)..[清道光八年刊本]
河東總督臣田文鏡欽遵
聖諭條列事宜
到任
州縣初膺民社。通籍仕版。上為
聖天子撫字元元。加惠地方。致身事
君。始基之矣。正宜崇簡持約。飭官方。勵操守。以圖遠大。建白當時。無如俗吏多以到任為榮。而奸胥喜以鋪墊為事。衙門則必重為修飾。轎傘則必另製新鮮。甚至氊綵圍屏。務求華麗。桌几燈燭。不厭碎煩。在長官釋褐方新。揚揚入署。視為衙門舊例。快意當前。而不知派累行戸。苛歛里民。追呼悉索。已費中人之産矣。其實備辦供官者。不過十之二三。而侵蝕分肥者。已踰十之七八。是民為魚肉。官為唇齒。恣意大嚼。乃供羣蠧之飽。俾其捫腹匿笑。豈不愚哉。况先聲狼籍。民口難防。一遇鐵面之上司。則朝垂黃綬。而夕登白簡。亦又可惜也。故於未到任
之先。必須嚴切發諭。禁止鋪墊。務要稜稜錚錚說。得嚙釘嚼鐵。則伊等捧檄而讀。便已心凜此官具有風力。不敢擅自派歛。然非徒託諸空言也。到任之後。靑氊原有故物。環堵且自蕭然。地方之一絲一粟。一物一器。不但不取。並亦不借。臨時需用。發價平買。吏旣不能為奸。民亦無從滋擾。新政精明。人歌來暮矣。但胥役巧猾。小民愚懦。保無有陽奉陰違。藉名暗詐者乎。此又在畱心密訪。遇有發覺者。倍法以懲。愼勿令若輩當面賣却也。
史／職官／州縣事宜／河東總督臣田文鏡欽遵聖諭條列事宜／講讀律條(P.36)..[清道光八年刊本]
講讀律條
弼教在於明刑。陳法因而布令。律例一書乃
本朝之定典。萬世之成憲也。蒙我
皇上聖明鑒定。歸於允協。
特賜頒發。以昭遵守。仰見治益求治之
聖懷。刑期無刑之至意。百司官吏士庶。均應熟讀講明。而在州縣中之初任。尤其須臾不可釋手者。葢州縣親民之官。百姓訴訟。旣聽其剖斷以辨是非。上司批發。更藉其審定以成讞獄。若胸中茫然。並不諳曉律意。則事由之輕重。案情之出入。不能識其端委。而奸胥猾吏。得以高下其手。曲直莫分。顚倒任意。民間將有覆盆矣。如曰署中延有幕賓。是固熟諳律例者。何必官又讀之講之也。不知幕中之友。佐理簿書以分其勞。而刑名錢穀。我為官守。若不能明白於胸。了然於口。洞悉於首尾。斟酌於情
理。而夢夢焉徒聽於入幕之賓。此卽謂尸位而素餐也。又何以堪。况當聽斷之際。嘵嘵訐訟。摘奸發隱。止須片言。卽足以折其心。而俯其首。所謂老吏斷獄者。葢其得於講讀也深矣。故初任牧令。其於辦事之暇。卽應將
大淸律例。逐篇熟讀。逐段細講。務必曉暢精意。而於輕重疎密之間。以會其仁至義重之理。然後胸有定見。遇事可決。而民無寃獄。上佐
祝網之仁。下有明允之譽。不亦美乎。但人之心思才智。多不善用。每見少年州縣。喜恃聰明。或於無事時。學書學畫。講弈講詩。津津然自詡為能。而問之以律例。則吶吶不能出諸口。夫書畫詩弈等類。家居文人之餘事也。律例者。出仕治人之大綱也。旣已出仕治人。而乃效彼家居者。揮毫拈韻。子聲錚錚然。以侈得意。是何異於舍己芸人者之可笑也。夫居官之賢否。視乎吏治。若經濟無聞。縱其筆墨
入妙。而己無當於
國計民生之要。况必至於廢時。必至於誤公。是以有用之精神。施於無用之游衍。方且足以引累而招尤。豈不甚可惜哉。若以此副心思。而於退食之下。究心律例。所謂學問中實際也。故聖人有云。君子思不出其位。又云。君子素其位而行。初仕者之講讀律例。正所以靖共爾位也。可不勉歟。
子／筆記／浪跡叢談／浪跡叢談／卷三／童石塘郡丞(P.44)
童石塘郡丞
揚州耆舊如晨星，提唱風雅者絕無人，而鑒藏書畫之風亦久闃寂。余初至邗江，鄒公眉觀察錫淳告余城中收藏家惟童石塘郡丞濂一人，屢約余同往其齋中縱觀佳蹟，以旱熱嬾出門，遷延未果。既得快雨於夏至日，石塘偕謝默卿郡丞淮，招同鄒公眉及吳紅生太守葆晉、鍾浥雲郡丞承露、許小琴分司暨恭兒，集東園暢飲一日。石塘為淮北監掣，默卿為淮南監掣，兩官「如驂
之靳」；石塘專好書畫，默卿專工詩詞，兩人之雅尚，亦鹺宦中錚錚者也。是日，余於歸輿中得一詩云：「朅來三度入陳芳，余游東園至此凡三度矣。俯仰流光逝水忙。舊雨恰逢新雨快，忘年齊樂小年長。是日夏至。盛堪寄廡容羈客，座客多勸余移寓此中避暑者。終惜浮家異故鄉。余福州小園亦名東園。多少詩禪兼畫髓，深談尚擬坐華堂。」默卿官署駐儀徵，每數旬甫得來揚一次，而石塘寓廨近在同城，此後讀書評畫遂來往無虛日矣。是會默卿和韻詩最為蘊藉，附錄於此，云：「偶緣消夏惜餘芳，又見新鶯乳燕忙。杖履重陪人愈健，園亭三到日方長。漫言貢市通殊域，應念林泉阻樂鄉公家福州，以夷通市，不得安其居；淮家松滋，亦有三國時陸抗所築樂鄉城也。幸得群公同話舊，不須瑤草贈青堂。」
子／筆記／浪跡叢談／浪跡叢談／卷六／張居正(P.101)
張居正
近日梨園有演大紅袍全部者，其醜詆江陵張文忠與奸佞同科，並形容其子懋修等，為亂臣賊子之不如，殊為過當。張太岳當前明神宗朝，獨持國柄，毀譽迄無定評，要其振作有為之功與威福自擅之罪，俱不能相掩，即其子懋修等，亦並非紈袴下流。考湖北詩錄載，張懋修字子樞，萬曆庚辰廷試第一，授修撰，遘文忠家難，冤憤投井，不死，絕粒累日，又不死，手抱遺籍，淚漬紙墨間。天啟辛酉，文忠墓忽有白氣，如雲如煙，越明年，奉特旨昭雪，時子樞年八十矣。其渡江津有感云：「秋色滿林皋，霜天雁唳高。野花寒故細，濁酒醉偏豪。白雪知孤調，青山有二毛。從來仲蔚宅，匝地起蓬蒿。」弟允修，字建初，蔭尚寶司丞，崇禎甲申正月，獻賊掠荊州，憂憤不食，死。有絕命詞云：「八十空嗟鬢己皤，豈知衰骨碎干戈。純忠事業承先遠，捧日肝腸啟後多。今夕敢言能報國，他年漫惜未掄科。願將心化錚錚鐵，萬死叢中氣不磨。」俱可想見其忠義之氣。至文忠之曾孫別山先生同敞，在桂林死事尤著，然則文忠之澤，固久而未斬也。按說部中雜載江陵父喪設祭，所列果品皆像山形，甘蔗山倒，壓死野人觀者於其下。既敗，楊御史劾之曰：「五步一井，以清路塵；十步一廬，以備茶竈。」又云：「迎其母赴京，其母畏長江之險，地方官為聯舟如岸，俾乘轅以濟。及敗，其母尚存，衣裳皆自澣焉。」有名下士批駮之云：「江陵在江北，
其母入都，正可陸行至襄陽，安有渡江之理？」不知江陵本傳明云：「居正言母老，不能冒炎暑進京，帝令中官護太夫人，以秋日由水道行。」以所傳「五步一井」、「十步一廬」概之，恐是由內河渡江淮陸行入京也。
子／類書／宋稗類鈔／卷四／閒情(P.125)
龍舒人阮閎字閎休．能為長短句．見稱於世．政和間．官於宜春．官妓有趙．佛奴籍中之錚錚也．嘗為洞仙歌贈之云．趙家姊妹．合在昭陽殿．因甚人間有飛燕．見伊的盡道獨步江南．便
江北也何曾慣見．惜伊情性．不解．瞋人長帶桃花笑時臉．向尊前酒底得見．皆特似恁地好．能得幾回細看．待不眨眼兒見伊將貶眼的工夫看一遍．元官至中大夫．累任監司郡守他詞皆相類．
子／類書／宋稗類鈔／卷七／宗乘(P.1)
政和丁酉．真州慈受禪師懷深．近赴村落富人家齋見群犬爭啣嚙一牛脛骨．狂噬相嗾不已村人持挺驅逐．亦竟不去異之．因奪而破之．其中血髓已堅凝如玉．自成一菩薩形衣紋瓔珞．相好奇特．雖雕琢有所不及．其家乃取去藏之．佛之慈悲化身．無乎不在．以警於好殺者俾生信心．哀愍有情．故示希有之異．闡提者得不少悛乎．又其歲真州郊外一家屠一牛．買肉歸者．往往於刲割之際．錚錚有聲視之．於肉脈中皆有舍利也．大小不一．光瑩如玉．詢數家皆有之．自爾一村
之民不復食牛．
集／小說／說岳全傳／第四十五回　掘通老鸛河兀朮逃生　遷都臨安郡岳飛歸里(P.385)
高宗又傳旨封韓世忠為成安郡王，留守潤州，不必來京。那高宗恐怕韓世忠到京，諫他遷都，故此差官沿途迎去，省了一番說話之意也。遂傳旨擇了吉日，起駕南遷。这一日，天子宮眷起程，百官紛紛保駕，百姓多有跟去的。不一日，到了臨安，苗傅、刘正彥二人來迎接聖駕入城，送進新造的宮殿。高宗觀看，造得精巧，十分歡喜。傳旨改為紹興元年，封苗、劉二人為左右都督，不表。
且說那兀朮逃回本囯，進黃龍府來，見了父王，俯伏階下，老狼主道：「某家聞說大王兒死在中原，王孫金彈子陣亡，你將七十萬雄兵盡喪中原，還有何面目來見某家！」吩咐：「與我綁出去『哈喇』了罷！」那時眾番官把兀朮綁了，正要推出，當有軍師哈迷蚩跪上奏道：「狼主，不是四太子無能，實係岳南蛮足智多謀。」將八盤山如何战敗，青龍山如何戰敗，渡黃河至愛華山如何战敗，被岳南蛮追至長江，死了多少兵將，逃命過江，回守河間府。直待岳南蛮兵往湖廣，定計五路進中原。臣同四太子兵到黃河，有刘豫、曹荣等來献了長江。兵到金陵，追康王等七人七騎，直追至杭州。他們君臣下海，四太子大兵直追至湖廣，將康王君臣圍在牛頭山。有岳飛、韓世忠、張浚、刘琦四元帥，
領大兵來救駕，也有三十餘萬兵馬。與他大戰，敗至漢陽江上，又無船可渡，我兵盡被南蛮殺盡。虧得杜吉、曹荣二人敗下，將船來救殿下。方要過江，又被韓世忠水戰，敗進黃天蕩，幸有神明相救，掘開沙土，出老鸛河逃生。沒有黃柄奴、高太保二人代死，四殿下亦不能歸國矣！要求狼主開恩，怜而赦之！老狼主聞言，傳旨放回兀朮，兀朮謝了恩。眾番將尽皆無罪，辭駕出朝，各各回府。
兀朮在府內，日日想到中原。这一日，令哈迷蚩來計議道：「某家初入中原，勢如破竹，囚康王於國內，陷二帝於沙漠。因出了这岳飛，某家大敗數陣，金師盡喪，逃命而歸，卻是為何？」軍師道：「狼主前日之功，所虧者宋朝奸臣之力。狼主動不動只喜的是忠臣，惱的是奸臣，將張邦昌等殺了，如何搶得中原？」兀朮想了一回道：「軍師說的不差，某家前番進兵，果虧了一班奸臣。如今要这樣的奸臣，往那裡去尋？」哈迷蚩道：「奸臣是還有一個在这裡。當初何卓等共是五個人，跟隨二帝到此。那四個俱是鉄錚錚不屈，俱死了。惟有秦檜乞哀求活，狼主將他驅逐出來，留落在此。我看此人乃是個大奸臣，但不知目下在何處，狼主可差人去尋他來，養在府中，加些恩惠與他，養他一年半載，必然感激。然後多將些金銀送他，放他回囯，叫他做個奸細。这宋室江山，管叫輕輕的送與狼主受用，豈不是好！」兀朮聽了道：「真個好計策！」隨即差小番四處去尋覓秦檜下落，正是：
落魄無心求富貴，運通富貴逼人來。
不知後事如何，且聽下回分解。
集／小說／說岳全傳／第四十六回　兀朮施恩養秦檜　苗傅銜怨殺王淵(P.391)
第四十六回　兀朮施恩養秦檜　苗傅銜怨殺王淵
詩曰：
錚錚義不帝邦昌，一過燕山轉病狂。臣妾自南君自北，莫尋閒事到沙塲。
卻說那秦檜夫妻二人，自從被擄到金邦，那些仝來的大臣，死的死了，殺的殺了。獨有秦檜再四哀求，被老狼主赶他到賀蘭山邊草營內，服侍看馬的小番。後來小番死了，他夫妻兩個就流落在山下，住在一頂破牛皮帳房內。飲食全無措辦，只靠王氏與這些小番們縫補縫補，漿洗漿洗，覓些來糊口。虧得那王氏生得俊俏，又有那些小番與他勾搭上了，送些牛肉羊肉與他，混賬過日。
也是他命裡應該發跡，忽然那一日，兀朮坐在府中，心頭悶悶不樂，即領了一眾小番，騎馬帶箭，駕著鷹，牽著犬，往山前山後打圍取樂。一路上也拿了幾個獐兒兔兒，剛要回府，看看來到賀蘭山腳下，遠遠望見一個南裝婦人，慌慌張張的躲入林子裡去。兀朮向前，命小番往林子裡去搜撿；不一會，拿出一個婦人來。兀朮舉眼觀看，但見那婦人星眸帶露，俏眼含情；也是命數該然，那兀朮本是個不貪女色的好漢，不知為什么見了这個婦人，身子就酥了半邊。就叫小番：「那裡來这南邊婦人，且帶他回府去審問。」小番一聲答應，不由分說，把那婦人一把抱來，橫在馬上，跟了兀朮一仝回到王府。
兀朮進了內堂，叫那婦人到跟前來，問道：「你是何處人氏？因何在我北地？」那婦人便戰兢兢的跪下，啟一點朱唇，吐出嬌滴滴的聲音：「稟上大王，奴家王氏，丈夫秦檜，乃宋朝狀元，隨著上皇聖駕到此。狼主將二帝遷往五國城去，奴家與丈夫兩個流落在此。方纔往樹林中去，拾些枯枝當柴火炊爨，不知狼主到來，多有冒犯，望乞饒恕！」兀朮聽了，大喜道：「連日著小番尋訪秦檜，不道今無意中得之。」正叫做：
踏破鉄鞋無覓處，得來全不費工夫。
兀朮便叫：「娘子請起。我久聞你丈夫博學多才，正要請他做個參謀。」就命小番：「速速偹馬去請了秦老爺來！」小番領命而去，这裡兀朮就攜了王氏的手，仝進後房，成其好事。王氏見兀朮雄壯，心中亦甚歡喜，兩個恩恩愛愛，說了一回。
集／小說／兒女英雄傳／第十回　　寄新詞揮毫題素壁　防暴客諄切付雕弓(P.117)
第十回　　寄新詞揮毫題素壁　防暴客諄切付雕弓
上回書講的是：十三妹仗義任俠，救了安龍媒、張金鳳，並張老妻二人，因要把兩家合成一路，便於護送，又見張姑娘是個聰明絕頂的佳人，安公子又是個才貌無雙的子弟，自己便輕輕的把一個月下老人的沉重，擔在身上，要給他二人聯成這段良緣。誰想安公子雖是個年少後生，卻生來的老成迂直，一口咬定，斷不放鬆，這其間弄得個作媒的，在那一頭兒把弓兒拉滿了，在這一頭兒可把釘子碰著了，自然就不能不鬧到揚眉裂，拔刀相向起來。
卻說安公子見十三妹揚刀奔了他來，噯呀了一聲，雙手握著脖子，望門外就跑。張老婆兒是嚇得渾身亂抖，不能出聲，張老見了，一步搶到屋門，雙手叉住門框說：「姑娘，這可使不得，有話好講。」嘴裏只管苦勸，卻又不好上前用手相攔。這個當兒，張金鳳更比她父母著急，你道她為何更加著急，原來起初十三妹向她私下盤問的時候，她早已猜透十三妹，要把她兩路合成一家，一舉三得的用意。所以一任十三妹調度，更不過問，料想安公子在十三妹跟前，受恩深重，也斷沒個不應之理；不料安公子倒再三的推辭，她聽著如坐針氈，正不知這事怎的個收場，只是不好開口。如今見一直鬧到拿刀動杖起來，便安公子被逼無奈應了，自己已經覺得無味，倘然他始終不應這句話，這十三妹雷
厲風行一般的性子，果然鬧出一個大未完來，不但想不出自己這條身子何以自處，請問這是一樁甚麼事！莫若此時趁事在成敗未定之時，自己先留個地步，一則保了這沒過門女婿的性命，二則全了這一廂情願媒人的臉面，三則也占了我女孩兒家自己的身分，四則如此一行，只怕這事倒有個十拿九穩，也不見得。想罷，她也顧不得哪叫避嫌，哪叫害羞，連忙上前把十三妹擎刀的這隻右胳膊，雙手抱住，往下一墜，乘勢跪下，叫聲：「姐姐請息怒，聽妹子一言告稟。」因說道：「姐姐，這話不是我女孩兒家不顧羞恥，事到其間，不說是斷斷不得明白的了。姐姐的初意，原是因我兩家分途行走，兼顧不來，才要歸作一路，歸作一路，同行不便，才有這番作合。姐姐的深心，除了妹子體貼的到，不但爹媽不得明白，大約安公子也不得明白。若論安公子方才這番話，所慮也不為無理，只是我們做女孩的，被人這等當面拒絕，難消受些。在我替我算計，此時惟有早早退避，才是個自全的道理，還有何話可說！如今事情，鬧到這步田地，依我竟把這婚姻兩字，權且擱起，也不必問安公子到底可與不可的話；我就遵著姐姐的話，跟著爹媽一直送安公子到淮安，一路行則分車，住則異室，也沒甚麼不方便的去處。到了淮安，他家太爺太太以為可，妹子就遵姐姐的話，作他安家的媳婦；以為不可，靠著我爹爹的耕種刨鋤，我娘兒兩個的縫聯補綻，到哪裏也吃了飯了，我依然作我家張家的女兒。姐姐此時，何必和他惹這閑氣！」張姑娘這幾句話，說得軟中帶硬，八面兒見光，包羅萬象，把個鐵錚錚的十三妹，倒寄放在那裏，為起難來了！只得勉強說道：「喂！豈有此理！難道咱們作女孩兒的，活得不值了，倒去將就人家不成！你看我到底要問出他個可不可來，再講！」
集／小說／兒女英雄傳／第十八回　　假西賓高談紀府案　真孝女快慰兩親靈(P.260)
踅回來再講他經略七省的時節，正是十三妹姑娘的父親作他的中軍副將。他聽得這中軍的女兒有恁般的人才本領，那時正值他第二個兒子紀多文求配續作填房。這要遇見個趨炎附勢的一個小小中軍，得這等一位動乾坤的大上司紆尊降貴合他作親家，豈有不願之理？無如這位副將爺正是位累代名臣之後，有見識，尚氣節的人。他起初還把些官職，門戶，年歲，都不相當不敢攀附的套話推辭；後來那紀大將軍又著實的牢籠他，保了他堪勝總兵，又請出本省督撫提鎮強逼作伐，卻惹惱了這位爺的性兒，用了一個三國時候東吳求配的故事道：「吾虎女豈配犬子？吾頭可斷，此話再也休提！」這話到了那紀大將軍耳朵裏，他老羞變怒，便借樁公事，參了這位爺一本，道他「剛愎任性，遺誤軍情」。
那時紀大將軍參一員官也只當抹個臭蟲，那個敢出來辯這冤枉？可憐就把個鐵錚錚的漢子立刻革職拏問，陷在監牢，不上幾日，一口暗氣，鬱結而亡。以致十三妹姑娘弄得人亡家破，還被了萬載不白，說不出口的一段奇冤。
他這等的一個孝義性情英雄志量，如何肯甘心忍受；偏偏的又有個老母在堂，無人奉養。這段仇愈擱愈久，愈久愈深，愈深愈恨。如今不幸老母已故，想了想，一個女孩兒家獨處空山，斷非久計，莫如早去報了這段冤仇，也算了卻今生大事。這便是十三妹切齒痛心，顧不得守靈穿孝盡禮盡哀急急的便要遠去報仇的根子。
無奈他又住在這山旯旮子裏，外間事務一概不知；鄧九公偶然得些傳言，也是那「鄉下老兒談國政」，況又只管聽他說報仇報仇，究竟不知這仇人是誰，更不想便是他聽見的那個紀獻唐：所以一直不曾提起。直到安老爺昨日到了褚家莊，纔一番筆談，談出這底裏深情的原故來。這又叫作「無巧不成話」。
列公，你看這段公案，那紀大將軍在天理人情之外去作人以致辱沒兒女英雄，不足道也。只他這個中軍，從紀大將軍那等轟轟烈烈的時候早看出紀家不是個善終之局，這人不是個載福之器，寧甘一敗塗地，不肯辱沒了自己門第，耽誤了兒女終身，也就算得個人傑了！不然，他怎的會生出十三妹這等動乾坤的一個女兒來？
集／小說／儒林外史／第五回　　王秀才議立偏房　嚴監生疾終正寢(P.51)
知縣准了狀子，發房出了差，來到嚴家，嚴貢生已是不在家了，只得去會嚴二老官。二老官叫做嚴大育，字致和；他哥字致中；兩人是同胞弟兄，却在兩個宅裏住。這嚴致和是個監生，家有十多萬銀子。嚴致和見差人來說了此事，他是個膽小有錢的人，見哥子又不在家，不敢輕慢，隨即留差人喫了酒飯，拿兩千錢打發去了，忙着小廝去請兩位舅爺來商議。
他兩個阿舅姓王，一個叫王德，是府學廩膳生員；一個叫王仁，是縣學廩膳生員。都做着極興頭的館，錚錚有名；聽見妹丈請，一齊走來。嚴致和把這件事從頭告訴一遍，「現今出了差票在此，怎樣料理？」王仁笑道：「你令兄平日常說同湯公相與的，怎的這一點事就嚇走了？」嚴致和道：「這話也說不盡了；只是家兄而今兩脚站開；差人却在我這裏吵鬧要人，我怎能丟了家裏的事，出外去尋他？他也不肯回來。」王仁道：「各家門戶，這事究竟也不與你相干。」王德道：「你有所不知。衙門裏的差人，因妹丈有碗飯喫，他們做事，只揀有頭髮的抓，若說不管他，就更要的人緊了。如今有個道理，是『釜底抽薪』之法。只消央個人去把告狀的安撫住了，衆人遞個攔詞，便歇了。諒這也沒有多大的事。」王仁道：「不必又去央人，就是我們愚兄弟兩個去尋了王小二、黃夢統，到家替他分說開；把猪也還與王家，再折些須銀子給他養那打壞了的腿；黃家那借約，查了還他。一天的事，都沒有了。」嚴致和道：「老舅怕不說的是；只是我家嫂也是個糊塗人，幾個舍姪，就像生狼一般，
一總也不聽教訓。他怎肯把這猪和借約拿出來？」王德道：「妹丈，這話也說不得了。假如你令嫂、令姪拗着，你認晦氣，再拿出幾兩銀子，折個猪價，給了王姓的；黃家的借約，我們中間人立個紙筆與他，說尋出作廢紙無用。這事纔得落臺，纔得個耳跟清靜。」
集／小說／儒林外史／第四十五回　　敦友誼代兄受過　講堪輿回家葬親事(P.453)
過了半個月，文書回頭來，上寫的清白。寫着：
「要犯余持係五河貢生，身中，面白，微鬚，年約五十多歲。的於四月初八日在無為州城隍廟寓所會風影會話，私和人命。隨於十一日進州衙關說。續於十六日州審錄供之後，風影備有酒席送至城隍廟。風影共出贓銀四百兩，三人均分。余持得贓一百三十三兩有零。二十八日在州衙辭行，由南京回五河本籍。贓證確據，何得諱稱並無其人？事關憲件，人命重情，煩貴縣查照來文事理，星即差押該犯赴州，以憑審結。望速！望速！」
知縣接了關文，又傳余二先生來問。余二先生道：「這更有的分辨了。生員再細細具呈上來，只求太父師做主。」說罷下來，到家做呈子。他妻舅趙麟書說道：「姐夫，這事不是這樣說了。分明是大爺做的事，他左一回右一回雪片的文書來，姐夫為甚麼自己纏在身上？不如老老實實具個呈子，說大爺
現在南京，叫他行文到南京去關，姐夫落得乾淨無事。我這裏『娃子不哭奶不脹』，為甚麼把別人家的棺材拉在自己門口哭？」余二先生道：「老舅，我弟兄們的事，我自有主意，你不要替我焦心。」趙麟書道：「不是我也不說。你家大爺平日性情不好，得罪的人多！就如仁昌典方三房裏，仁大典方六房裏，都是我們五門四關廂裏錚錚響的鄉紳，縣裏王公同他們是一個人。你大爺偏要拿話得罪他。就是這兩天，方二爺同彭鄉紳家五房裏做了親家。五爺是新科進士。我聽見說，就是王公做媒，擇的日子是出月初三日拜允。他們席間一定講到這事。彭老五也不要明說出你令兄不好處，只消微露其意，王公就明白了。那時王公作惡起來，反說姐夫你藏匿着哥，就躭不住了！還是依着我的話。」余二先生道：「我且再遞一張呈子。若那裏催的緊，再說出來也不遲。」趙麟書道：「再不，你去託託彭老五罷。」余二先生笑道：「也且慢些。」趙麟書見說他不信，就回去了。余二先生又具了呈子到縣裏。縣裏據他的呈子回文道：
「案據貴州移關：『要犯余持係五河貢生，身中，面白，微鬚，年約五十多歲。的於四月初八日在無為州城隍廟寓所會風影會話，私和人命。隨於十一日進州衙關說。續於十六日州審錄供之後，風影備有酒席送至城隍廟。風影共出贓銀四百兩，三人均分。余持得贓一百三十三兩有零。二十八日在州衙辭行，由南京回五河本籍。贓證確據，何得諱稱並無其人？事關憲件，人命重情……』等因到縣。准此，本縣隨即拘傳本生到案。據供：生員余持，身中，面麻，微鬚，年四十四歲，係廩膳生員，未曾出貢。本年四月初八日，學憲按臨鳳陽，初九日行香，初十日懸牌，十一日科試八學生員。該生余持進院赴考，十五日覆試案發取錄。余持
次日進院覆試，考居一等第二名，至二十四日送學憲起馬，回籍肄業。安能一身在鳳陽科試，又一身在無為州詐贓！本縣取具口供，隨取本學冊結對驗，該生委係在鳳陽科試，未曾到無為詐贓，不便解送。恐係外鄉光棍，頂名冒姓，理合據實回明，另緝審結云云。」
這文書回了去，那裏再不來提了。余二先生一塊石頭落了地，寫信約哥回來。大先生回來，細細問了這些事，說：「全費了兄弟的心！」便問：「衙門使費一總用了多少銀子？」二先生道：「這個話，哥還問他怎的？哥帶來的銀子，料理下葬為是。」
集／戲劇／桃花扇／卷二／第十二齣　辭院(P.82)
【啄木兒】朝廷事，須認真，太祖神京今未穩，莫漫愁鐵鎖船開，只怕有蕭牆人引。角聲鼓音城樓震，帆揚幟飛江風順，明取金陵，有人私啟門。
(末)這話未確，且莫輕言。(副淨)小弟實有所聞，豈可不說。(丑扮長班上)處處軍情緊，朝朝會議多。稟老爺，淮安漕撫史可法老爺，鳳陽督撫馬士英老爺俱到了。(末、副淨出候介)(外白鬚扮史可法，淨禿鬚扮馬士英，各冠帶上)(外)天下軍儲一線漕，無能空佩呂虔刀。(淨)長陵坏土關龍脈，愁絕烽煙搔二毛。(末、副淨見各揖介)(外問介)本兵熊老先生為何不到？(丑稟介)今日有旨，往江上點兵去了。(淨)這等又會議不成，如何是好？
【前腔】(外)黃塵起，王氣昏，羽扇難揮建業軍；幕府山蠟檄星馳，五馬渡樓船飛滾。江東應須夷吾鎮，清談怎消南朝恨，少不得努力同捐衰病身。
(末)老先生不必深憂，左良玉係侯司徒舊卒，昨已發書勸止，料無不從者。(外)學生亦聞此舉雖出熊司馬之意，實皆年兄之功也。(副淨)這倒不知；只聞左兵之來，實有暗裏勾之者。(外)是那個？(副淨)就是敝同年侯恂之子侯方域。(外)他也是敝世兄，在復社中錚錚有聲，豈肯為此？(副淨)老公祖不知，他與左良玉相交最密，常有私書往來；若不早除此人，將來必為內應。(淨)說的有理，何惜一人，致陷滿城之命乎？(外)這也是莫須有之事，況阮老先生罷閒之人，國家大事也不可亂講。(別介)請了，正是『邪人無正論，公議總私情』。(下)(副淨指恨介)(向淨介)怎麼史道鄰就
拂衣而去，小弟之言鑿鑿有據；聞得前日還託柳麻子去下私書的。(末)這太屈他了，敬亭之去，小弟所使，寫書之時，小弟在傍；倒虧他寫的懇切，怎反疑起他來？(副淨)龍友不知，那書中都有字眼暗號，人那裏曉得？(淨點頭介)是呀，這樣人該殺的，小弟回去，即著人訪拿。(向末介)老妹丈，就此同行罷。(末)請舅翁先行一步，小弟隨後就來。(副淨向淨介)小弟與令妹丈不啻同胞，常道及老公祖垂念，難得今日會著。小弟有許多心事，要為竟夕之談。不知可否？(淨)久荷高雅，正要請教。(同下)(末)這是那裡說起！侯兄之素行雖未深知，只論寫書一事呵，
集／戲劇／桃花扇／卷二／第十七齣　拒媒(P.111)
【錦漁燈】現有個秦樓上吹簫舊人，何處去覓封侯柳老三春，留著他燕子樓中晝閉門，怎教學改嫁的卓文君。
(末)侯公子一時高興，如今避禍遠去，那裡還想著香君哩。但去無妨。(老旦)香君自侯郎去後，立志守節，不肯下樓，豈有嫁人之理，去也無益。
【錦上花】似一隻雁失群，單宿水，獨叫雲，每夜裡月明樓上度黃昏。洗粉黛，拋扇裙，罷笛管，歇喉唇，竟是長齋繡佛女尼身，怕落了風塵。
(末)雖如此說，但有強如侯郎的，他自然肯嫁。(副淨)香君之母，原是老爺厚人，倒是老爺面講更好。(末)你是知道的，侯郎梳櫳香君，原是下官作伐。今日覿面，如何講說，還煩二位走走，自有重謝。(淨、外)這等我們也去走走。(小旦、丑)呸！皮肉行裡經紀，只許你們做麼，俺也同去。(末)不必爭鬧，待他二位說不來時，你們再去。(眾)是，是！辭過老爺罷。(末)也不遠送了。狎客滿堂消我悶，嫁衣終日為人忙。(下)(副淨、老旦)楊老爺免了咱們差事，莫大的恩典哩。(外、淨)
正是。(副淨)你四位先回，俺要到香君那邊，替楊老爺說事去了。(丑)賺了錢不可偏背，大家八刀才好。(眾諢下)(副淨、老旦同行介)(副淨)記得侯公子梳櫳香君，也是我們幫襯來。
【錦中拍】想當初華筵盛陳，配才子佳人，排列著花林粉陣，逐趁著箏聲笛韻。如今又去幫襯別家，好不赧顏，似郵亭馬廝，迎官送賓。(老旦)我們不去何如。(副淨)俺若不去呵，又怕他新錚錚春官匣印，硬選入秋宮院門。(老旦)這等如之奈何？(副淨)俺自有個兩全之法，到那邊款語商量，柔情索問，做一個閒蜂蝶花裏混。
(老旦)妙，妙！(副淨)來此已是，不免竟進。(喚介)貞娘出來。(旦上)空樓寂寂含愁坐，長日懨懨帶病眠。(問介)樓下那個？(老旦)丁相公來了。(旦望介)原來是卞姨娘同丁大爺光降，請上樓來。(副淨、老旦見介)令堂怎的不見？(旦)往盒子會裏去了。(讓介)請坐，獻茶。(同坐介)(老旦)香君閒坐樓窗，和那個頑耍？(旦)姨娘不知：
史／正史／清史稿／列傳　凡三百十六卷／卷四百八十八　列傳二百七十五／忠義二／楊應鶚　馬弘儒等(P.13474)..[底本：關外二次本]
死廣東者：金世爵，鑲藍旗漢軍。由舉人任合浦縣知縣。高州總兵祖澤清叛附三桂 ，世爵圖城守。偽將王弘勳率賊數萬犯廉州，世爵登陴力禦，城陷，與守備杜嶠同死之。又侯進學者，隸平南王尚可喜 藩下。先為三桂 所脅，為遞逆書，至廣州自首，可喜 以聞，嘉之，授世職。至是為賊所得，囚木籠送常德，三桂 臠之於市。逆黨馬雄攻新會，藩下諸將多附逆，誘左翼游擊文天壽同降，天壽叱之曰：「背主不忠！吾錚錚丈夫，豈鼠輩可脅？」遂被害，沉屍海中。
史／地理／水經注疏／卷十五／洛水(P.1287)
又東北過宜陽縣南。
洛水之北，有熊耳山，雙巒競舉，狀同熊耳，此自別山，不與《禹貢》導洛自熊耳同也。孫星衍云：按《山海經》，熊耳山在讙舉山東六百五十里，則此熊耳是也。《尚書》，導雒自熊耳，孔《傳》，在宜陽之西。然則道元之說，未可據也。守敬按：孫氏謂此熊耳，即《山海經》之熊耳者，以去讙舉山里數較遠耳。然《山海經》里數原難定，孔《傳》以此說《禹貢》，自是謬誤。酈氏言此自別山，不與《禹貢》同，是孔氏之說，道元已駁之矣。孫氏素不信孔《傳》，何以又據之駁道元也？《元和志》，熊耳山在永寧縣東北四十五里，後漢世祖破赤眉處。《禹貢》，導洛自熊耳，在商州上洛縣界，與此別也。亦從酈《注》。山在今宜陽縣西，接永寧縣界。昔漢光武破赤眉樊崇，積甲仗與熊耳平，守敬按：詳《後漢書‧劉盆子傳》。即是山也。山際有池，池水東南流，水側有一池，世謂之黽池矣。戴改黽作澠。會貞按：《漢志》，宜陽在黽池，在乃有之誤。此《注》敘黽池，與宜陽故城近，當即《漢志》所指之池。《通鑑》，唐貞觀十八年畋于澠池之天池。胡氏引《注》文。然此池在今宜陽縣，西去唐澠池縣遠，天池或穀水發源之池也。又東南逕宜陽縣故城西，謂之西度水。會貞按：《明一統
志》云，有宜水在宜陽縣西五十里，名西渡。又東南流入于洛。
洛水又東，逕宜陽縣故城南。朱此十一字訛作《經》，戴改《注》，全、趙同。秦武王以甘茂為左丞相，曰：寡人欲通三川，窺周室，死不朽矣！守敬按：《秦本紀》朽作恨。茂請約魏以攻韓，斬首六萬，遂拔宜陽城。守敬按：自秦武王以下，《史記‧甘茂傳》文。故韓地也，後乃縣之。守敬按：《史記‧秦本紀》不言縣宜陽。故《元和志》謂漢以為縣。然《甘茂傳》言，宜陽，大縣也，名曰縣，其實郡也。則韓已為縣，秦當因之。漢縣屬弘農郡。後漢、魏、晉因，後魏為宜陽郡治。《括地志》，故韓城，一名宜陽城，在福昌縣東十四里。乃胡渭不考唐之福昌非今宜陽，而謂宜陽城在今縣東北十四里。孫星衍又謂在今縣北十四里，並非。在今縣西五十里。漢哀帝封息夫躬為侯國。全云：本傳及《表》是封宜陵，屬杜衍，杜衍，南陽之屬縣也。善長誤以為宜陽。守敬按：道元所見《漢書》必作宜陽，故有此說。城之西門，赤眉樊崇與盆子及大將軍等，奉璽綬劍璧處，世祖不即見。明日，陳兵于洛水，見盆子等，謂盆子丞相徐宣曰：不悔乎？宣曰：不悔。上嘆曰：卿庸中皦皦，鐵中錚錚也。守敬按：詳《後漢書‧劉盆子傳》。《傳》作傭中皎皎，又《後漢紀》作庸中佼佼，並在鐵中錚錚句下。
洛水又東，與厭染之水合，朱染作梁，趙據《山海經》改，戴改同。水出縣北傅山大陂。朱
作傳山，《箋》曰：傳一作傅。趙改云：《山海經》正作傅，戴改同。山無草木，其水自陂北流，屈而東南注，世謂之五延水。又東南流，逕宜陽縣故城東，東南流，注于洛。會貞按：《中次六經》長石山西一百四十里曰傅山，無草木，厭染之水，出于其陽。水在今宜陽縣西，舊志稱橫流澗水，在韓城東西兩關間，疑即此水。
洛水又東南，黃中澗水出北阜，二源奇發，總成一川，會貞按：水在今宜縣縣西，有黃澗村。東流注于洛。
洛水又東，祿泉水注之，朱無水字，趙、戴增。其水北出近溪。朱作近出北溪，趙近字與北字互易，云：下水東出近川，是其詞例也。戴乙同。會貞按：水在今宜陽縣西。
洛水又東，共水入焉。水北出長石之山，山無草木，其西有谷焉，厥名共谷，共水出焉。會貞按：數語，《中次六經》文。《新唐志》、《金志》並云新安縣有長石山，在今宜陽縣西。南流得尹溪口，水出西北尹谷，會貞按：《左傳‧昭二十三年》，王子朝入于尹，劉子從尹道伐尹。杜《注》謂尹為尹氏之邑，蓋即此尹谷、尹溪之地。東南注之。共水又西南，與左澗水會，朱共水又西南與訛作其水右與西南，趙同，戴改。水東出近川，西流注于共水。共水又南，與李谷水合，水出西北李溪，東南注蓁水。蓁水發源蓁谷，守敬按：《周書‧高琳
傳》，魏孝武西遷，從入關，至溱水。溱、蓁音同，即此水也。西南流，與李谷水合，而西南流，入共水。共水世謂之石頭泉，朱脫之字，戴、趙增。而南流注于洛。
洛水又東，黑澗水南出陸渾西山，會貞按：陸渾西山即陸渾山，詳《伊水注》。《通鑑》，隋大業元年，營顯仁宮，南接皁澗。胡《注》即此黑澗。《宜陽縣志》謂在縣東十里，誤。孫星衍謂在縣東北六十里，尤誤。《一統志》云，在縣西南，是也。歷于黑澗，西北入洛。
洛水又東，臨亭川水注之，水出西北近溪。會貞按：水在今宜陽縣西。東南與長澗水會，朱與下衍湖字，趙、戴刪。水出北山，南入臨亭水，又東南，歷九曲西，而南入洛水也。
史／地理／廣東新語／卷十六　器語／467彭中丞劍(P.439)
467彭中丞劍
東莞彭中丞誼彭誼字景宜。東莞人。成化時巡撫遼東。。身既歿。其子孫以憲廟所賜劍。懸於祠堂。劍有神靈。每一動錚錚有聲。則其宗人之不肖者輒自剄而死。以劍瘞香爐下。其鳴亦然。或者謂以公之靈。使以其所受賜劍用之於國。無徒用之於家。則奸賊之臣。何難盡誅以謝天下。然此劍銷為門牛。人亦有取之鑄為一龍文匕首者矣。
史／地理／揚州畫舫錄／卷十一／虹橋錄下(P.251)
12十番鼓者。吹雙笛。用緊膜。其聲最高。謂之悶笛。佐以簫管。管聲如人度曲。三絃緊緩與雲鑼相應。佐以提琴。鼉鼓緊緩與檀板相應。佐以湯鑼。樂齊乃用單皮鼓。響如裂竹。所謂頭如青山。手似白雨點。佐以木魚檀板。以成節奏。此十番鼓也。是樂不用小鑼、金鑼、鐃鈸、號筒。祗用笛、管、簫、絃、提琴、雲鑼、湯鑼、木魚、檀板、大鼓十種。故名十番鼓。番者更番之謂。有花信風、雙鴛鴦、風擺荷葉、雨打梧桐諸名。後增星
鈸。器輒不止十種。遂以星湯蒲大各勺同七字為譜。七字乃吳語狀器之聲。有聲無字。此近今庸師所傳也。若夾用鑼鐃之屬。則為粗細十番。如下西風、他一立在太湖石畔之類。皆係古曲。而吹彈擊打。合拍合。其中之蝶穿花、鬧端陽。為粗細十番。下乘加以鎖哪。名曰鴛鴦拍。如雨夾雪、大開門、小開門、七五三。乃鑼鼓。非十番鼓也。夢香詞云。揚州好。新樂十番佳。消夏園亭雨夾雪。冶春樓閣蝶穿花。以雨夾雪為十番。可謂強作解事矣。是樂前明已有之。本朝以韋蘭谷、熊大璋二家為最。蘭谷得崇禎間內苑樂工蒲鈸法。傳之張九思。謂之韋派。大璋工二十四雲鑼擊法。傳之王紫稼。同時沈西觀竊其法。得二十面。會紫稼遇禍。其四面遂失傳。西觀後傳于其徒顧美掄。得十四面。美復傳于大璋之孫知一。謂之熊派。蘭谷、九思。蘇州人。大璋、知一。福建人。西觀蘇州人。美掄杭州人。至今揚州蒲鈸出九思之門。而十四面雲鑼。福建尚有能之者。其後有周仲昭、許東陽二人。仲昭書似方南堂。工尺牘。亦此中錚錚皦皦者。他如張天順、顧德培、朱五獃子之類。以十番鼓作帽兒戲。聲情態度如老洪班。是又不專以十番名家。而十番由是衰矣。
史／地理／西天目祖山志／卷四／游記／明(P.32-2)..[清嘉慶九年序刊本　　本書與法鼓文理學院合作製作]
愼蒙記天目之山雄視兩浙高可三千八百丈橫亘八百餘里故洞元集第為三十四洞天隆慶歲辛未三月自餘杭啟行行七十里日暮始宿大坂厥明行三十里至滿嶺南北兩山皆盤旋曲折似漸入佳境矣再行三里許山之北石骨林立中忽開一洞曾有道人經過問之樵人曰此洞高若干樵者曰高六尺有奇道人以手杖度之果符其數當有金銀正物以厭其勝覓之數日果得二山一名金嶅隖一名銀山總督軍門立碑嚴禁搜挖有可稽者申刻始駐雙淸莊入浮玉禪林瞻梁昭明太子遺像以昭明曾讀書於此偶目病痛甚洗而復明故以雙淸名莊也次早西行入山初至仰止亭次倚翠亭有巨石高而且方石名倚翠因以名亭也三至如斯亭泉橫澗仄衝出勢不可屬作石梁以渡之曰半山橋左有響水巖泉從右奔注側耳聽之其錚錚之聲若自石中出者傳言巖石虛空以故聲應如響理不可曉再上有觀音石平正如砥自眠牛亭少折而上見古杉一株大可九圍其枝皆下向復昻勢如虬龍殊為可玩遂至眞際亭眞際者乃中峯和尚表高麗駙馬瀋王名
也余勞頓暫憩聽僧談兩山流泉瀑布之勝且謂此亭扼一山之吭澗泉從此下注雙淸約十里有奇山田賴以灌溉者千頃利濟之功亦甚博矣遂入高峯塔院葢寺之開山祖師有定性子題其居曰眞空洞飛雲閣閣皆倚獅子巖而立僧出高麗銅鉢盂撫摩久之製極精巧啟視牕外則臨崖千丈不測中有一石直起為象鼻峯獨立獅座之表一佳境也入山初尚雨聲少頃雲霧沈霾不辯咫尺風急復霽遂命肩輿北向而東路南有玉柱峯形方而微黑僅有縐紋可數其北一石突出而平曰望江臺久不經人跡草樹已森然矣至普同塔院又見一大樹減前一圍特中分二榦直起尤為奇絕坐中峯塔院出高麗所進袈裟長計一丈有五布之鮮潔如初復下藏雲塔悟道亭又東入斷崖塔院當門有一樹其高大不減普同又東往正殿入幻住庵又南望立玉亭乃中峯宴坐處也於山麓特伸一股其地甚平計一畝許其崖深幾萬丈下矚無底殊不可措足東西奇峯千仞壁立亭則誅茅為之且覆以三松一松獨偃臥其上亭隱然若匿予側身俯首而出仰視俯臨則心悸目眩
深邃幽寂奇麗六者兼之古稱蓬萊仙島眞為不忝此天目第一奇絕處也時陰風怒號凜冽如冬從者皆以兩手附耳古稱山深六月寒信哉再入幻住庵從活埋菴遂轉西南下坐着衣亭亭前山茶海棠僅爾半殘氣候寒暖遂與下界頓異若此亭之上有望雲菴惟一老僧坐石補衲竟不世禮少頃入眞空洞一飯僧聽泉復語予以北有張公洞昔張眞人曾煉丹於此同僧掃石以坐視之則石之突出而帡幪者計二十丈軒豁可愛而有石壁四五丈橫鎻洞口泉皆自石中流出名曰石骨水如梅雨絲絲而下較之他水氣味甘重迥絕又一小洞天也天色愈霽日始中僧云如此晴霽十不及見二三故傳為雲霧山導予直登仙頂最高處復從斷崖塔後進厯二臺陟其頂恍若置身靑雲之上有石如鐵板狀似斷而屬俗傳乃仙人所鋸者中有一石獨聳上薄雲漢坐而凝目視之則東之臨安北之孝豐安吉西之金陵南之富渚諸山厯厯如指掌而前之所見南山愈小愈夭又悉如蟻封矣前後蒼翠逼人雲山滿目令人塵慮一洗怏怏然若無所容輿人及從行者並拊掌大
笑響應山谷自以平生所未見予亦忘其煙霞之癖也且予登頂者未及一時南則皎日爛然北之始所見諸山雲霧烝烝杳無形跡開闔顯晦倐忽萬狀舊人題曰天下奇觀信哉日暮下山僧曰此自今一日所見言之也至秋九八月霧氣上升下望諸山茫洋如海至冬雪嚴寒滴凝結其圍可尺許長一丈有餘名曰銀柱經月不消眞如圖繪聽其言追憶所見心神飛越至夜分始就寢豈佛家所謂理障雖非人欲亦損性靈者耶次早復厯覽如昨午後出山
史／地理／攝山志／卷五／偈參／示白旃侍者法語　釋興源(P.52-1)..[清乾隆五十五年蘇州府署雕板　　本書與法鼓文理學院合作製作]
陶侃言大禹惜寸陰我輩當惜分陰劉琨云吾枕戈待旦
常恐祖生先吾著鞭彼世之求富貴利祿欲建功業於時者尚炳炳錚錚風飛雷厲不敢優遊以自廢棄況學佛祖無上之妙道破曠刼生死之牢關而庸庸昧昧志趣昏蒙又安能觸發神機一舉九霄一日千里耶慚愧二字是吾人日用之藥石四十無聞古人所歎可不勗之
史／地理／靈谷禪林志／卷三　建置　塔院／寶公塔　孫齡(P.9-1)..[清光緖十二年重刻本　　本書與法鼓文理學院合作製作]
又
前　人
松排山麓碧雲橫一塔高標遠望明閃閃琉璃初月吐錚錚鈴鐸晚風
生仰觀北斗星堪摘直擬銀河浪有聲不見誌公衣履跡翹瞻法相更奇淸
史／地理／重修昭覺寺志／卷四／藝文２　序／丈雪禪師行樂圖序(P.7-1)..[清光緖二十二年(1896)四川成都茹古書局刊本　　本書與法鼓文理學院合作製作]
丈雪禪師行樂圖序
乾坤樂境也古今樂峕也爭名者於朝名不成則不樂爭利者於市利不厚則不樂然或衣金紫會鼎鐘而患得患失終身戚戚焉若富商大賈權謀心計勞苦不已峕噫嘻斯世何人能行樂哉問有離塵脫俗之子着於色相昧於本根不能超然法界之外較之爭名與爭利相去幾何若我昭覺師太丈老人則眞能行樂矣老人之生世猶丞平及長則有明之末造今且八十有二年矣中間厯夷
險閱滄桑治亂不一遠近不齊而老人之心固未嘗不樂也十齡以前天眞未漓其樂與人同總角時卽究心釋典追蹤名宿遨遊兩京流覽天下名山大川俛仰之間如有所得歸而肇啟宗風闡敎名剎西來大意曉然昌明能遊羣衲皆能燡爥法筵開闢手眼為釋民皎皎錚錚者老人於宗門可謂功臣蓋老人之心絕利名渾色相為宗門第一籌故其性情温然美玉其胸襟毫無點塵其眼界如天之空其度量如海之濶又時以其心志形之
詠歌筆有仙風言皆法雨是能還乾坤以樂境快古今之樂峕老人亦何在不樂哉自今以後數十秊或飛越或長生其樂無窮又豈止區區百嵗哉畫工以老人之樂圖於卷軸而吾樂序之者蓋將使天下知老人之樂又將使天下知樂老人之樂庶幾迷於名利者可以解脫泥於色相者可以超悟亦足佐敎事之不及也爰為讚曰魁梧兮奇偉炳蔚兮文斐昭融萬法兮會通源委汗漫四大兮攝服神鬼無識亦無名千身總一身念彼慈悲心
欲度世間人巋㠑整梵剎瀟灑出氛塵丹青不盡寫悠然想天眞
史／地理／欽定盤山志／卷首／卷首五　天章四／登雲罩定光墖作(P.9-1)..[清乾隆四十五年(1780)欽定文淵閣四庫全書抄本]
登雲罩定光墖作
平陵絶頂栖花宮詰曲雲逕盤巖松金輪月相此常住似說法華垂真宗五體投地大樂說忽瞻寶墖湧出層霄中十方如來迺恒河沙數彈指來聚一朵青芙蓉佛
云開墖事如是塔中如來為分半座同我時忽忘登臨凡幾度惟聞梵網寶鐸錚錚落落鳴天風
史／地理／蘆山寺志／卷之五　藝文／三燈並燦錄序(P.6-1)..[清康熙五十七年 (1718) 寧波伏跗室藏抄本]
三燈並燦錄序
釋慧輅諦暉
先軰云行解相應名之日祖則知祖祖相傳之事原非世之名分可以班之也其解不謬其行一如即支那之根氣可以續竺□士土之心宗若其未夜夜同佛眠朝朝還共起豈止白雲萬里之隔哉逹磨去拈花不為不遠臨濟去面壁而亦九世自滹沱而至天山則有三十一世之遥而天山之法說卒未有毛頭許貶損其行解滅裂其綱宗而為正法相傳之瑕𩔗初學而當者進
禮而證之老宿而乖者抗論以救之期於行解不謬而已矣法何獘哉獘于執一不化隨境沉埋乃向無影中弄影甘草裡分甘誤将世諦流布之塵塵而為途中受用之三昧擇法一眠其可忽乎先祖一生遠取諸物近取諸身與拈花面壁滹沱之建立如臂使手如手使指靡不合其意者室中之錚錚者十有數人先大伯梵伊和上㴱獲天山之精秘遂繼天山之席於虞山其說法勘辯綽有父風又得氷懐和尚之真子以續是心曇默方丈則又推廣乃祖乃父之行觧以扶一棒一喝之主賓使他微咲之英斷臂之傑而永不為語言之所籠罩心性之為窠臼也其人雖殁其言具存若有一句不與面壁同途拈花合徹忤臨濟而逆天山則此一錄欲得不火不不焚烏可得乎有行而無解者以此敲枷打鎖可也有解而無行者以此括㧨磨光可
也行解相應者點頭不暇又何待言茲因梵大伯四世孫耐堂以法為急請序梵園以明一家源委作用之長又慮散失乃合刻之而行於世白龍有傳矣不勝雀躍而詳道之
史／政書／續文獻通考／物異考　凡十三卷／卷二百十九　物異考四／金異／明／莊烈帝(P.4589-2)
莊烈帝崇禎六年五月癸巳有鐵斧飛落霍山縣
臣等謹按明史五行志所載金異有互見於諸門者如太祖洪武十一年六月丁卯夜寧夏衛風雨兜鍪旗槊皆有火光惠帝建文二年四月乙卯燕
王營於蘇家橋兵端火光如毬上下相擊金鐵錚錚弓弦自鳴此已見於火異門者也洪武十二年十二月甲子徐州衛譙樓銅壺自鳴乙丑復鳴武宗正德四年三月甲寅葢州衛城樓鐘自鳴者三七年文登秦始皇廟鐘鼓自鳴成山衛如之神宗萬曆二十六年五月庚寅古浪城樓大鐘自鳴者三莊烈帝崇禎八年十二月辛巳夜四鼓山東鎮南城樓大礟鳴如鑛至黎明大吼一聲乃止十三年三月丙申蘄州城隍廟古鐘自鳴此當見於物自鳴者也憲宗成化十三年六月壬子雨錢於京師世宗嘉靖六年五月甲午京師雨錢此別見於天雨異物者也故不贅載
史／政書／清朝文獻通考／經籍考　凡二十八卷／卷二百三十一　經籍考二十一／集　一／別集　一(P.6920-1)
愚庵小集十五卷
朱鶴齡撰鶴齡見經類
臣等謹按鶴齡與崑山顧炎武善炎武因其專力詞賦勗以本原之學始研思經義運以心裁作為文章典雅醇實且有資於考證至與錢謙益同郡而薄其為人集中不惟無一語及之且於所作元裕之集後一篇借裕之以責謙益尤能持守大義可謂錚錚矯矯者已
史／政書／清朝續文獻通考／憲政考　凡八卷／卷三百九十九　憲政考七／宣統二年(P.11495-1)
又河南巡撫寶棻奏方今內外臣工所日汲汲者地方自治也審判廳也實業也教育巡警新軍也而所恃以籌款者不外增租稅行印花鹽斤加價募集公債臣恐利未見而害叢生即以汴省觀之除司法教育巡警各費之必應追加者不計外尚需增五十餘萬方足敷用當今新政不能不辦臣愚以為實業一項為人民應有之天職與其干涉而牽掣不如放任而聽自謀巡警一項經費不亞於練兵認真則力不舉循例則名空存計惟省城及商埠亟宜整頓此外可置緩圖至調查戶口一事與地方自治相輔而行若必另行設所調查恐蹈從前保甲門牌之積弊若簡易識字學塾似宜聽下級地方自治之自為各級審判廳止先於省城商埠試辦此皆宜變通辦理者也抑臣更有請者豫省陸軍見止混成一協明年期當添練成鎮綜計餉需一百八十餘萬以豫省財力斷難舉此似又當酌量宜緩者矣
臣謹案三代以上民養生之事未備故能生民養民者為善政三代以下民養生之事已備故聽民自生自養而不擾之者為善政寶棻洞鑒及此所陳悉中肯綮可謂鐵中錚錚者矣
史／傳記／烏桓紀行錄／上冊／道光十七年十二月／廿七日(P.30-1)..[清鈔本]
記夢
夢向廬山頂上行。一條瀑布響錚錚。老僧㗛指余為說。知是風聲是雨聲
史／職官／福惠全書／卷之十六／刑名部　六／人命下／驗各種死傷　下／凍餓死／附醫救法(P.19)..[清康熙三十八年金陵濂溪書屋刊本]
附醫救法　凍死者、雖肢直口禁、而有微氣者用大鍋炒灰令暖、袋盛熨心上、冷卽換之、俟目開、以温酒及淸粥稍與之、不得以火炙、　又用氊、或蒿薦捲之、以索縛、令人相對踢、使往來滾轉、以四肢温為度、　凍極之人、令居宻室、閉氣、温衣被蒙葢、緩飲温酒、不可近火。近火則笑而殞也。若暴飲極熱。則齒脫。○鴻甲辰冬、出居庸、至渾源州訪友、天甚寒、風吹雪薄面成氷。日照有光溺下則寸寸斷。墜地錚錚有聲。親見一人、寒甚、入旅店、便擁爐烤火、店主急止之、其人以手抹耳則耳已在手中矣。可知寒極。勿近火之言良信。
史／職官／學仕遺規／卷二／馮少墟語錄(P.45)..[清乾隆刊本]
楊斛山爵自幼貧窘年二十始發篋讀書夜無鐙火以薪代之挾册而耕兄為耕誤罹於法徒步申冤並繫獄先生從獄中上書詞意眞切邑令曰此奇士也胡累至此立出之並給油薪督之學從朝邑韓恭公講理學踐履錚錚同人不及與及門楊椒山稱為二楊云踰三十為邑諸生就試長安有拾金不昧之節膺鄉薦成進士以行人使藩
國概卻餽贈為御史劾權臣當國以母病遄歸母歿廬墓三年有冬筍馴兔之瑞服闋家居授徒講學以薦起巡視南城權貴斂避時事日非上封事數千言大約以失人心而致危病者五一則輔臣夏言習為欺罔翊國公郭勛為國臣蠧所當急去二則凍餒民閔不憂恤而為方士修雷壇三則大小臣工弗覩朝儀宜慰其望四則名器濫及緇流出入大內五則言事諸臣若楊最羅洪先輩非死卽斥有損國體疏入逮繫鎮撫司拷掠備至死而復甦先生處之自若刑部郞錢公德洪工部劉公魁給事周公怡先後俱以事下獄與公學問相勸勉各相戒不得言得罪事獄中繹四子諸經百家著周易辨錄中庸解諸所作者略無憤惋不平語上以受釐放歸里抵家十日以熊太宰諫仙箕忤旨復逮獄卽日就道親朋揮淚別先生無幾微見顏面身幽圜扉者又三年上建醮殿焚火中恍聞呼三人名氏者乃釋歸為民旣歸敎授里中蔬粥敝屨怡然自適卒於家先生硜直不阿內實忠湻自少至老孳孳學問夷險如一初終不貳完名全節彼世之淺衷寡蓄耽耽以節氣自多者視先生當媿死矣
斛山自幼力學以名節為重富貴身家皆所輕也所以貧時救兄繫獄事親則冬筍馴兔省試則拾金不昧出使之餽遺不受為臺官直言敢諫所尤難者繫獄猶不言得罪事再逮卽行絕無幾微不平著書無一語憤惋此皆由平日力學中來有眞理學乃有眞氣節於茲益信
史／職官／筮仕金鑑／下／紀言(P.1)..[棣香齋叢書本]
明吕坤曰居官者最怕器局小見識俗吏胥輿皂儘能笑人不可不愼也　自家官靠着別人做只是不肯踏定根脚挺身自拔此縉紳第一恥事若鐵錚錚底做將去任他如何亦有不顚躓僵仆時縱敎顚躓僵仆也無可奈何自是照管不得　以林臯安樂懶散心做官未有不荒怠者以在家治生營産心做官未有不貪鄙者　居官只一箇快性自家討了多少便宜左右省了多少負累萬民省了多少勞費　近日居官動說舊規彼相沿以來不便於己者悉去之便於己者悉存之如此舊規百世不變只將這念頭移在百姓身上有利於民者悉修舉之有害於民者悉埽除之豈不是居官眞正道
理　居官有五要休錯問一件事休屈打一箇人休妄費一分財休輕勞一夫力休苟取一文錢　纔說做官好便不是做好官底人　喫這一箸飯是何人收打的穿這一匹帛是何人織染的大厦高堂如何該我居住安車駟馬如何該我乘坐獲飽煖之休思作者之勞享尊榮之樂思供者之苦此士大夫日夜不可忘情者　喜奉承是箇愚障此居要路者之大戒　居官念頭有三用念念用之君民則為吉士念念用之套數則為俗吏念念用之身家則為賊臣　人只是怕當局當局者之十不足以當旁觀者之五智慮以得失而昏也膽氣以得失而奪也只沒箇得失心則志氣舒展此心與旁觀者一般何事不濟　士君子到一箇地位就理會一箇地位底職分無逆料時之久暫而苟且其行無期必人之用否而怠忽其心入門就心安志定為久遠之計卽使不久於此而一日在官一日盡職豈容一日苟祿尸位哉　動大衆齊萬民要主之以慈愛而行之以寬仁　著令甲者最不可草率草率則行時必有滯碍最不可含糊含糊則行者得以舞文最不可疎漏疎漏則
出於吾令之外者無以憑藉而行者得以專權　有一種人以姑息匪人市寛厚名有一種人以毛舉細故市精明名皆偏也聖人之寬厚不使人有所恃聖人之精明不使人無所容敦大中自有分曉　善用威者不輕怒善用恩者不妄施　為人上者只是使所治之民箇箇要聊生人人要安分物物要得所事事要協宜這是本然職分遂了這箇心纔得暢然一霎懽安然一覺睡稍有一民一物一事不妥貼此心如何放得下何者為一郡邑長一郡邑皆待命於我者也為天下主天下皆待命於我者也無以答其望何以稱此職何以居此位夙夜汲汲圖維之不暇而暇於安富尊榮之奉身家妻子之謀一不遂心而淫怒是逞耶　限於才者求盡吾心限於勢者求滿吾分不愧於君之付託而民之仰望然後食君之祿享民之奉泰然無所歉　精神爽奮則百廢俱興　為政要使百姓大家相安其大利害當興革者不過十一此外只宜行所無事不可有意立名建功以求烜赫之譽　人臣有二懲曰私曰偽私則利己狥人而公法壞偽則彌縫粉飾而實政隳公法壞則豪
强得以橫恣貧賤無所控訴而愁怨多實政隳則視國民不啻越秦逐勢利如同商賈而身家肥此亂亡之漸也　與人共事當公人己而不私苟事之成不必功之出自我也不幸而敗不必咎之歸諸人也　身要嚴重意要安定色要温雅氣要和平語要簡切心要慈祥志要果毅機要縝密　第一要愛百姓朝廷以赤子相付託而士民以父母相稱謂試看父母之於赤子是甚情懷便知長民底道理就是愚頑梗化之人也須耐心漸漸馴服王者必世而後仁揣我自己德敎有俄頃過化手段否奈何以積習慣惡之人而遽使之貼然我順一敎不從而遽赫然武怒耶此居官第一戒也有一種不可訓化之民有一種不敎而殺之罪此特萬分一耳不可以立治體　事有大於勞民傷財者雖勞民傷財亦所不顧事有不關利國安民者雖不勞民傷財亦不可為　為政之道第一要德感誠孚第二要令行禁止　守令於民先有知疼知熱如兒如女一副眞心腸甚麽愛養曲成事業做不出　立科條發號令寕寬些只要眞實行永久行若法極精密而督責不嚴綜核不至總
歸虚彌反增煩擾　簿書所以防姦也簿書愈多而姦愈黠千冊萬簿何官經眼不過為左右開打點之門廣刁難之計有識者裁簿書十分之九而上下相安端自淸矣　聽訟之時心不虚平色態纔有所著中証便有趨向况以詞示之意乎當官先要愼之
史／職官／宦游紀略二卷／卷下(P.1)..[清同治十二年成都刊本]
余受知於制軍蔣勵堂先生　奏留廣東權潮州事尋奉　　天子命守肇慶因自潮之肇假道會城謁某方伯諭以東省州縣其食稅多者嵗有贏我已請諸督撫於廣潮肇瓊四郡屬中令預納白金共可得六萬兩名曰籌備籌備者所以防他州縣有虧帑以此補之也君到任宜酌量責納其無緩余對曰酌盈劑虛誠一視同仁至意但事有不便者三有可深慮者一何者牧令選
補一官初非易致幸而廉俸稍豐正供外有餘祿亦屬斯人遭際若慮他州縣有虧而預籌以待彌縫彼以分內之財無端受攘必不甘心聽命此一不便也州縣卽遇瘠土果能量入為出何至侵蝕公用若旣有以籌備則不肖者將恃此不恐任意糜濫甚或責納之員亦將故作虧絀倍其所納以取償於籌備一夫作俑人人效尤補之則不可勝補罪之則曰我嘗有以劑人矣人獨不可以劑我乎是開門揖盜猶治絲而棼之也此二不便也食稅較優之州縣其徵賦棐貢亦必較多設力有不足而又不能不希意逢迎勢且挹注倉庫以供奉籌備狧糠及米轉耗正儲此三不便也經國常制必先正名今曰責納則郡以檄下州縣州縣復牒申郡載在版策使有可徵而事違成憲易貽口實狡詐之吏將藉為挾制已非政體况以此私取之名錄諸守藏明公行且遷擢後來者或生他議不諒公心而以濫征入　吿　朝廷淸問其謂之何曩者廣西庫存銀十萬未經　奏明後任彈劾各大吏皆議削級所謂可深慮者此也方伯不從余遂赴肇置未議久之余移守首郡至則潮瓊
二郡及首郡前守僉已定議肇郡代余者亦旋定議凡首郡所屬派納銀二萬兩州縣或納或不納余旣受事因思此事不當復於方伯前委婉諫止方伯不允所請繼且聲色俱厲不容進言一日復談及余云某非不欲徇明公也恐異日無補於公而某罹阿容强歛之罪是以不敢不然明公堂堂方面若必欲行己意何求不遂而必責任於郡守方伯由是大怒次日兩縣令以余言過贛直干怒上官宜入謝余笑謂曰我輩事上以敬以誠事可行則遵之不可則勸止之若不論輕重阿諛苟悅於目前而不慮後患　朝廷設官大小相維亦何須此逢迎獻媚之屬吏乎我誠贛直然不知所謝縣令去余於是日列諸不可情狀臚陳大府請註銷越日見方伯曰昨所陳眞霹靂手儻所謂辣手須防人不堪者歟余曰所爭公事旣非發人陰私何謂辣手一得之愚知無不言亦言所當言更不得謂之霹靂方伯不待余言畢遽離座躍起大聲疾呼作攘臂狀拊余肩曰我誠不堪此座吾子年高有德厯官三省錚錚有聲自是加我十倍各官為之變色余笑曰明公何至是也某一書生
竊祿至二千石幸得居首郡以事公謹愼小心未敢貽誤如事之有失公督責之可也否則糾劾之亦可也若不論是非不問曲直堅執意見忿屬吏不能體己懷至於眾人屬目之所怒目切齒似覺有乖體制且某與明公均讀書人謂我可不必匿怨於長官謂我不可亦何必戀棧於一守請從此退某不悋也時羣官在坐無不惶悚余卽辭出制軍聞之大笑謂廉使韓三橋先生曰君子與君子爭殊傷雅道須解釋之廉使袖余所陳狀至郡齋道意且云方伯何嘗不自知其謬只是不肯服過耳余曰此事斷不可行今卽擲原狀還仍當二次上請耳廉使乃復攜去先是余陳狀時制軍曰此舉無名誠不如已撫軍曰此事不能　奏上如何責下方伯聞之益怒後數日方伯意囘遂自請註銷乃還余狀各州縣所納之銀均以應徵公項劃淸前事遂寢余守廣郡二年兢業自守幸免愆尤雖所轄十有四屬政務殷繁通省會讞之獄糾棼不絕而余事上接下無不愜洽自顧年將耳順酬應實難桑榆日暮志切懸車適患怔忡於二十三年春間引疾吿歸上官同僚俱有依依惜別
之意方伯尤覺如失左右手極力挽留可見守己無失事事盡心苟能立無過地縱疾風暴雨亦視如淡月疏星也
史／職官／宦游紀略六卷／宦遊紀略／卷六／分廵閩省事／何苦來歌四首(P.2)..[清同治三年養浩齋藏板]
致慶方伯書曰接奉撫憲札諭以署南靖縣吳令金華去嵗在署海澄任內自冬徂春刼案七起只獲一犯保毋緝捕廢弛今署南靖是否能勝等因查漳屬向稱難治雈符不靖罪人難得超早夜憂慮雖極力整飭求效未能總由督率無方不勝悚愧此邦民悍吏汚相沿成習村莊械鬬文武衙門因以為利乾隆嘉慶間為盛今此風稍衰尚未歇絕獨吳令前在長泰任內責成家長禁絕械鬬三年無有犯者濬城河以除水患庶民居然子來嗣署海澄見其禁止械鬬一示甚好在任半載有餘亦無械鬬之案去嵗府委長泰訊案一判便了入境出境衿民鼓吹迎送是以南靖缺出適當拏犯吃緊王守委吳令代理意欲以忠厚長者聲名素著之員勸化頹俗超卽俯從其請
咨懇賜委接署亦謂此鐵中錚錚傭中佼佼者惟去冬以腳瘡未瘳案多獲少雖查事主宋光曜案內獲犯蘇會之外尚有陳維功被刼案內獲犯何注一名蘇銓被刼案內獲犯林長一名以卸事匆促未及訊詳究之未能防範於先又鮮緝獲於後咎無可辭據稱卸後仍派家丁會同現任文武線緝超當下嚴札飭一體緝拏務獲至吳令蒙委署靖邑後辦理草坂盗案已獲首犯陳實要犯陳午現仍趕緊緝拏其四鄉大道要隘向有擄刼之處俱派丁勇廵防勸化械鬬責成家長如前二邑治法地方俱尚安靜似可收後效以贖前愆俟查明澄邑有無續獲盗犯再行禀復撫轅可否乞賜囘明伏乞裁之
子／筆記／聽雨叢談／卷十一／165太平鼓(P.225)
165太平鼓
京師正臘兩月，有擊太平鼓之戲，以驢羊之皮冒於鐵圈，作紈扇式，柄末另有大圈，貫以鐵環，隨撾隨搖，錚錚聒耳，甚無味也。初只見兒童嬉戲，後則無賴子於上元燈市，百十成羣，亂撾亂鬨，因緣為奸，俾鼓聲以掩之。道光初年乃有禁令也。按程大昌《演繁露》云：湖州土俗，每歲十二月，人家多設鼓而亂撾之，晝夜不停，至來年正月半乃止，名打耗，言警去鬼祟云云。余謂當是太平鼓之濫觴也。
子／筆記／鄉言解頤／卷四　物部上／52消寒十二事／選炭(P.63)
選炭
選炭者，非必獸炭、胡桃紋、鵓鴿色之類，但刮去其生煙之皮而已。京師炭種甚多：如柴炭，半生，專用引火生爐。柳木炭，易然而不禁燒，亦不免於少煙。黑白疙炭，雖少耐火，而總不若選炭結實，然亦不免於夾帶。家鄉所用長條炭曰菊花心，白疙炭曰銀炭，只此二種。謂空言無實之人曰虛呼炭，言其片時熱閙，起滅自由也。○庸中佼佼鐵錚錚，選炭真如選士精。介性隆升終少燄，勁兵鏖戰亦無聲。垂青莫但除皮相，守黑須知澈骨瑩。寄語山人詳擇取，勞薪
強半負虛名。
子／筆記／清秘述聞／清秘述聞／序(P.3)
抑又聞之，魯公傳鉢，屈置十三，拱壽借衣，高登第一。鯉趨張氏，瑞后土之儀；鴒頌孫家，光堯階之試。給騶天上，積木夢中，固當自勵不欺，寧可但思渴睡。或者中眉志目，獲榜眼之稱；得路尋春，充探花之使。同占久虛之等，亦登最上之乘。至於容臺特冠，省解首行，膽欲破夫侍郎，瀾且驚夫瀚海。望蓬山而踴躍，入鼇禁以雍容。概用書名，更無留牘。
若使金泥固惜，不填碧落之碑；將毋柳汁先乾，莫憶紅綾之餤。今則行行吐耀，字字生香，搜片玉於山巔，扶寒松於澗底。春卿首薦，獻策擬於仲舒；秋試先登，唱名儕於同甫。詎有歐陽廷對，反遜一籌；頗聞沂國颺言，竟邀三捷。然則依斗杓而問姓，語豈誤夫彈箏；傍龍尾以訂交，讖早符於跨駱。何以克副乎忠孝，何以不愧乎科名，必有識之者矣。
至若握尺量才，分疆敷教，作文壇之將帥，燄閃旌旗；第詩品之高卑，聲喧鼓吹。始猶銜齊諸道，繼乃選慎列卿。御史冰霜，假豸冠於栢署；翰林風月，籠雕錦於蓮燈。膺提舉之名，卑督
郵之號。勸學勤乎《荀子》，立政勗乎《周書》，總教授以植規，約孝秀使就範。來經千日，槎貫月以頻迴；化若三春，旛護花而亦到。靈鍾羣玉，中割提封，價乏兼金，跨連都會。比主司之校閱，久暫功分；為造士之宗師，從容善入。頗多沿革，悉與標題，不惟除授之榮，兼有貪廉之別。椀真滌雪，將一芹一藻皆香；車果載珠，即半粟半絲亦利。語未申夫褒貶，等已判厥賢愚，可不懼哉！
至如卷有朔南，房分十八，誰為具眼，各抱初心。嗟霧列之省垣，用煙馳之縣令。或殘牙已缺，久忘登第之年；或新綬方來，日慮當官之事。或栽花萬種，祇識買春；或入院連年，慣工溫券。縱有錚錚之鐵，難披躍躍之金。琴韻雖清，筆尖已退。惟有秋開京兆，春集垓埏，特妙選於千官，用旁求於羣彥。抽毫上殿，試向薰風；秉燭登堂，朗如圓月。名鮮御墨，來司薦士之權；身到仙壺，分掌鑄人之柄。列應真於鷲頂，火欲傳薪；班學士於瀛洲，雨將霏玉。固宜大書特書，不一書者也。
惟是先生，具包劉越瀛之才，擅月緯年經之體；懷抽淪掇沉之志，乏拔十得五之權。王禹偁三入承明，不曾知舉；盧中書數世台輔，未與作人。豈香火之少緣，將鯤鵬之暫息也？況乎絲綸在手，著作等身，直將與古為徒，寧惜送人作郡？官銜帶酒，他時定作醉翁；書稿塗黃，此卷何如選格。若蘇者十年不調，再試難酬。接前輩之清塵，識考官之陳迹。未忘結習，便當頂若名經；
倘與校讐，必且瞭同《人表》。彷彿讀《因話》之錄，寧敢發不平之鳴乎！時嘉慶己未季夏中澣館後學江陰王蘇序。
子／筆記／履園叢話／叢話十六　精怪／張氏怪(P.421)
張氏怪
吾邑有諸生張熙伯，喜談術數，多讀志怪之書。忽聞梁間有呼相公者，始聞其聲，繼見其形，形無常，或作偉丈夫，或作十一二歲童子，或作女鬟，舉家見之。一日，熙伯子晨起讀書，怪挾書亦爭誦，貌如一，熙伯莫能辨。子衣肩有綻處，驗之亦同。無何，怪笑簷隙間，熙伯子仰窺其巢，几榻悉具，怪僅長寸許，踞几朗誦，乃金正希稿也。適客至，熙伯方咨嗟無以為饌，怪
云：「吾當為相公致之。」旋有酒一壺、佳餚四五品墮於桌上，賓主啖之極歡。熙伯故貧士，無錢糴米，忽有錢數百置案頭。怪亦談人禍福，無不中者。有客來熙伯家，作歇，後語云：「君家索隱行尚在耶？」怪應聲云：「子不語固在也。」如是者年餘。適張真人過邑境，邑令吳澹元為言於真人。真人遣法官至，怪寂然，法官出，旋又至。熙伯浼令公再懇真人，曰：「怪自外來者易去，自心發者難除，然吾終當有以治之。可移檄城隍，怪當自去。」比暮，怪言于熙伯曰：「吾即去，但須遲我三日。」即收拾筐箱器皿衣履什物，至於醢鹽食具，莫不捆載而去。越數日，復還，曰：「大江以北，烽煙甚熾，吾未有備，將鳩工而飭材焉。惟重驚動相公起居，有足愧耳。」即召函人、矢人，造作干戈器械，鍛鍊刮磨，錚錚有聲，數日而畢。乃集數百人，甲冑而馳，耀武庭中。庭不甚廣，而縱橫馳驟，五花八門，宛如教場演習兵弁也，一呼擁而去。此明季事。
子／醫家／醫部全錄／耳門／卷一百三十五／石室秘籙　清‧陳士鐸／耳癢(P.1043)
耳癢
耳中作癢，以木刺之，尚不足以安其癢，必以鐵刀刺其底，錚錚有聲，始覺快然，否則癢極欲死。此腎肝之火，結成鐵底於耳中，非湯藥可救。予立一方，用龍骨一錢，皂角刺一條，燒灰存性，冰片三分，雄鼠膽一枚，先將前藥為末，後以鼠膽水調勻，而後以人乳再調，如厚糊一般，將此藥盡抹入耳孔內，必然癢不可當，必須人執其兩手，癢定而自愈矣。愈後服六味丸三十斤可也。
子／醫家／御定佩文齋廣群芳譜／竹譜　卷八十二至卷八十六／卷八十三　竹二／集藻／記(P.1-1)..[文淵閣四庫全書本]
欽定四庫全書
御定佩文齋廣羣芳譜卷八十三
竹譜
竹二
〔集藻〕
〔記〕
〔原〕唐白居易〈養竹記〉竹似賢何哉竹本固固以樹徳君子見其本則思善建不㧞者竹性直直以立身君子見其性則思中立不倚者竹心空空以體道君子見其心則思應用虛受者竹節貞貞以立志君子見其
節則思砥礪名行夷險一致者夫如是故君子人多樹之為庭實焉貞元十九年春居易以㧞萃選及第授校書郎始於長安求假居䖏得常樂里故闗相國私第之東亭而䖏之明日履及於亭之東南隅見叢竹扵斯枝葉殄瘁無聲無色詢於闗氏之老則曰此相國之手植者自相國捐館他人假居繇是筐篚者斬焉篲帚者刈焉刑餘之材長無尋焉數無百焉又有凡草木雜生其中菶茸薈蔚有無竹之心焉居易惜其嘗經長者之手
而見賤俗人之目翦棄若是本性猶存乃芟翳薈除糞壤疏其間封其下不終日而畢於是日出有清隂風来有清聲依依然欣欣然若有情於感遇也嗟乎竹植物也於人何有哉以其有似於賢而人愛惜之封植之况其真賢者乎然則竹之於草木猶賢之於衆庶嗚呼竹不能自異惟人異之賢不能自異惟用賢者異之故作養竹記書於亭之壁以貽其後之居斯者亦欲以聞扵今之用賢者云　劉巖夫〈植竹記〉秋八月劉氏徙竹凡
百餘本列於室之東西軒泉之南北隅克全其根不傷其性載舊土而植新地煙翠靄靄寒聲蕭然適有問者曰樹椅桐可以代琴瑟植樝棃可以代甘實茍愛其堅貞豈無松桂耶何不雜列其間也答曰君子比徳扵竹焉原夫勁本堅節不受雪霜剛也緑葉萋萋翠筠浮浮柔也虚心而直無所隐蔽忠也不孤根以挺聳必相依以林秀義也雖春陽氣王終不與衆木鬭榮謙也四時一貫榮衰不殊常也垂蕡實以遲鳳樂賢也嵗擢笋以
成榦進徳也及乎將用則裂為簡牘於是寫詩書彖象之辭留示百代微則聖哲之道墜地而不聞矣後人又何所宗歟至若鏃而箭之挿羽而飛可以征不庭可以除民害此文武之兼用也又劃而破之為篾席敷之扵宗廟可以展孝敬截而穴之為箎為簫為笙為簧吹之成虞韶可以和人神此禮樂之並行也夫此數徳可以配君子故巖夫列之於庭不植他木欲令獨擅其美且無以雜之乎竊懼来者之未諭故書曰劉氏植竹記尚
徳也
〔増〕劉寛夫〈𠜴竹記〉右史院邇宸居之正地直日華之東偏俗塵不飛人意自逺閟䆳幽閴似非官曹有竹一叢翠接階㕔其虚中潔外之操䕃坐袪煩之能紫薇郎髙公嘗賦之固已備盡然而嵗月滋久蔓衍浸淫大小相依髙下叢茂俾日光不透隂氣常凝暝色為之早来陽春為之減煦四序不正一庭常昬蚊䖟曹飛雀鷃自遂披圗散帙觀覽不快二年冬侍軒之暇載筆之餘偶步庭除病其蔽翳因命斧斤將治其蕪沉吟積時
乃用申誡且謂其徒曰礪爾器用端爾瞻視謹爾操執慎爾區分有其質微而葉環苯䔿者去之從風而不能自正者去之大而倚者去之聚而曲者去之竅而不能笙簧之用者去之挺而不能栖鸞鳳者去之其有羣居不亂獨立自持振風發屋不為之傾大旱乾物不為之瘁堅可以配松柏勁可以凌雪霜宻可以泊晴煙疎可以漏宵月嬋娟可玩勁挺不廻者爾其保之既而芟翦成功蘩蕪交盡去者存者邪正乃分不浃旬扶疎一
林歴歴可觀有清風澡慮之效無蔽日朋奸之譏檀欒風生韻合宫徵君子是以知竹箭之美尚資科别之功即其他不俟言而詳矣或以斯為小可以伸之因紀一時之妙廣而述之
〔原〕宋王禹偁〈竹樓記〉黄岡之地多竹大者如椽竹工破之刳去其節用代陶瓦比屋皆是以其價㢘而工省也予城西北隅雉堞圮毁蓁莽荒穢囙作小樓二間與月波樓通逺吞山光平挹江瀨幽閑遼敻不可具狀夏宜急雨有瀑布聲冬宜宻雪有碎玉
聲宜鼓琴琴調虛暢宜詠詩詩韻清絶宜圍棊子聲丁丁然宜投壺矢聲錚錚然皆竹樓之所助也公退之暇披鶴氅戴華陽巾手執周易一卷㷊香黙坐銷遣世慮江山之外苐見風帆沙鳥煙雲竹木而已待其酒力醒茶煙歇送夕陽迎素月亦謫居之勝槩也彼齊雲落星髙則髙矣井榦麗譙華則華矣止扵貯妓女藏歌舞非騷人之事吾所不取吾聞竹工云竹之為瓦僅十稔若重覆之得二十稔噫吾以至道乙未嵗自翰林出滁上
丙申移廣陵丁酉又入西掖戊戌嵗除日有齊安之命己亥閏三月到郡四年之間奔走不暇未知眀年又在何䖏豈懼竹樓之易朽乎幸後之人與我同志嗣而葺之庶斯樓之不朽也
〔増〕蘇軾〈文與可畫篔簹谷偃竹記〉竹之始生一寸之萌耳而節葉具焉自蜩蝮蛇蚹以至扵劒拔十尋者生而有之也今畫家乃節節而為之葉葉而累之豈復有竹乎故畫竹必先得成竹扵胸中執筆熟視乃見其所欲畫者急起従之振筆直遂以追
其所見如兎起鶻落少縦則逝矣與可之教予如此予不能然也而心識其所以然然而不能然者内外不一心手不相應不學之過也故凡有見扵中而操之不熟者平居自視了然而臨機忽焉喪之豈獨竹乎子由為墨竹賦以遺與可曰庖丁觧牛者也而養生者取之輪扁斵輪者也而讀書者與之今夫夫子之托扵斯竹也而予以為有道者則非耶子由未嘗畫也故得其意而已若予者豈徒得其意并得其法與可畫竹初不自貴
重四方之人持縑素以請者足相躡扵其門與可厭之投諸地而罵曰吾將以為韈士大夫傳之以為口實及與可自洋州還而余為徐州與可以書遺予曰近語士大夫吾墨竹一派近在彭城可往求之韈材當萃扵子矣書尾復寫一詩其畧曰擬將一匹鵞溪絹掃取寒梢萬尺長予謂竹長萬尺當用絹二百五十匹知公倦扵筆硯願得此絹而已與可無以答則曰吾言𡚶矣世豈有萬尺竹也哉余因而實之答其詩曰世間亦有千尋
竹月落庭空影許長與可笑曰蘇子辨則辨矣然二百五十匹吾將買田而歸老焉因以所畫篔簹谷偃竹遺予曰此竹數尺耳而有萬尺之勢篔簹谷在洋州與可嘗令予作洋州三十詠篔簹谷其一也予詩云漢川修竹賤如蓬斤斧何曽赦籜龍料得清貧饞太守渭濵千畝在胸中與可是日與其妻逰谷中燒筍晚食發函得詩失笑噴飯滿案元豐二年正月二十日與可殁扵陳州是嵗七月七日余在湖州曝書畫見此竹廢卷而哭
失聲昔曹孟徳祭喬公文有車過腹痛之語而余亦載與可疇昔戲笑之言者以見與可與予親厚無間如此也　晁補之〈有竹堂記〉濟南李文叔為太學正得堂扵經衢之西輸直扵官而居之治其南軒地植竹砌傍而名其堂曰有竹榜諸棟間又為之記扵壁率午歸自太學則坐堂中掃地置筆硯呻吟策牘為文章日數百篇不休如繭抽緒如山蒸雲如泉出流如春至草木發須臾盈卷軸門窓几席婢僕犬馬目前之物有一可指無
不論説形容强嘲而故評之以致其欣悦而扵竹尤數數也顧其地狭而卑天雨榛穢蜘蛛之織河栁菟葵之所交横而蒙翳人不知其竹也有過者文叔必顧堂下而語之讀壁間記仰棟而指其榜曰吾固詔客矣客囅然而笑曰今夫渭濵之千畝淇園之林與南山之叅天而蔽日者其大若杯若盂若桐梓之軀其膠漆嵌巖之上而臨百仞之淵不特出屋簷而摩墻堵也暮春者春雷𨼆隐萬笴奮角如犀角作籜觧而出碧一日百尺彌
望不可以極於時刀斧之取材度經圍而得之大小齊一西轉巴笮南引江漢浮渭而亂河囷束簰屬而下者為筒為竿為屋椽犍菑千丈之笮徧國之籓籬是賴與竅而比於律呂以悲衷娛耳者聲音滿天地也視其旁之人室廬竹也器用竹也樵而薪者竹也以貿米鹽而出之其鄰境者竹也夫此人豈知竹之愛翛然而喜諄諄然語人而以誇之曰吾居有竹也哉文叔亦輾然而笑曰不然夫物安知有貴賤之所常在玉之美而藍田
以抵鵲沈為美木而交趾以為盤石彘白鷴錦雞山中以醯腊而貴人以百金致茗以為粥而外國以為佩夫物固有以多為賤而以少為貴者今夫王城之廣大九塗四達三門十二陌坊之棋置上自王侯至扵百姓庶民宮接而垣比車馬之所騰藉人氣之所蒸漬囂塵百里欲求尺寸之地以休逸而莫之致而貧者置圊無隙况扵其他哉然則環堵不容丈而有竹如吾堂者不知能㡬人也則予所以揭之扵棟而名之書諸壁而記之
翛然以喜諄諄然語客以誇之不亦可哉且竹之美昔人以比徳松柏冬夏青青君子之所獨也以夫少猶貴之使得見夫渭川淇園與南山之蒼蔚者而逰其間雖多固不可賤也夫多猶不可賤又况其少哉
〔原〕明王世貞《萬玉山房記》司先生顔其讀書之舍曰萬玉山房而屬世貞為之記夫萬玉者萬竹也竹何以稱玉也曰君子比徳扵玉已而比玉扵竹今夫玉中實竹中虚竹磊砢而多節玉渾淪而已胡以比也然玉温潤而澤縝
宻以栗竹之質同也玉有禮地之珪曰琅玕之青碧竹之色同也叩之清越以長竹之音同也音之在樂有八而各居其一又同也玉稱君子竹亦稱君子又同也胡弗比也始司先生之問舍扵江陵也謀所樹客或進曰公不聞之腐史江陵千樹橘乎哉苞可噉也市之入與千户侯等先生笑曰不爾吾且樹竹客曰渭濵之千畝入與江陵等歟先生曰非是之謂也吾生平慕君子之佩玉而居貧不可致則有竹在令斥傍舍之隙悉移竹
而加培溉焉既成臨風而聽之琮琮琤琤與天籟合悠然若韶濩之入耳過雨而撫之青蔥峭蒨與天並色濯濯若璆琳之寓目暑而就之驕陽翔舞而不敢下枕流而翫之蔚藍之光下上相接吾安知夫竹乎玉乎吾適吾宇而神吾境暢吾五官濯吾心腑而已且去吾舍數百武則悍王之宮也其横行若掃矣又去之則大相之府也其熱可炙手矣又去之故郢都西通巫巴東有雲夢之饒其市囂若蜩螗矣然竟不能越吾所謂萬玉者
而䦨入吾之山房交扵吾之視聽而蕩吾志吾豈以渭濵千畝為千户侯計哉不然吾何不因地之宜而樹之橘也司先生居民部以見推擇天官數遷選部郎至容臺卿扵是不得長有兹舍而命工貌其凡恒挟以自隨諸通人名士皆為詩歌詠之而今宗伯徐公子言序之司先生意猶未已以書屬世貞俾為記世貞治弇中有竹萬个然不能守舍而去之金陵安能為先生記雖然使余能如司先生貌之而又詠歌之序之其亦庶可以
無繋於舍矣或曰子之言甚得司先生意其比竹扵玉甚辨不然椘之玉也不且以為周之璞也耶
〔増〕唐順之〈竹溪記〉余嘗㳺於京師侯家富人之園見其所蓄自絶徼海外竒花石無所不致而所不能致者惟竹吾江南人斬竹而薪之其為園亦必購求海外竒花石或千錢買一石百錢買一花不自惜然有竹據其間或芟而去焉曰毋以是占我花石地而京師人茍可致一竹輙不惜數千錢然纔遇霜雪又槁以死以其難致而又多
槁死則人益貴之而江南人甚或笑之曰京師人乃寶吾之所薪嗚呼竒花石誠為京師與江南人之所貴然窮其所生之地則絶徼海外之人視之吾意其亦無以甚異於竹之在江以南而絶徼海外或素不産竹之地然使其人一旦見竹吾意其必又有甚扵京師人之寶之者是將不勝笑也語云人去鄉則益賤物去鄉則益貴以此言之世之好醜亦何常之有乎余舅光禄任君治園扵荊溪之上徧植以竹不植他木竹間作一小樓
暇則與客吟嘯其中而間謂予曰吾不能與有力者争池亭花石之勝獨此取諸土之所有可以不勞力而蓊然滿園亦足適也因自謂竹溪主人甥其為我記之余以謂君豈真不能與有力者争而漫然取諸其土之所有者無乃獨有所深好扵竹而不欲以告人歟昔人論竹以為絶無聲色臭味可好故其巧怪不如石其妖艶綽約不如花孑孑然有似乎偃蹇孤特之士不可以諧於俗是以自古以来知好竹者絶少且彼京師人亦豈
能知而貴之不過欲以此鬭富與竒花石等耳故京師人之貴竹與江南人之不貴竹其為不知竹一也君生長扵紛華而能不溺乎其中裘馬童奴歌舞凡諸富人所酣嗜一切斥去尤挺挺不𡚶與人交凜然有偃蹇孤特之氣此其扵竹必有自得焉而舉凡萬物可喜可玩固有不能間也歟然則雖使竹非其土之所有君猶將極其力以致之而後快乎其心君之力雖使能致竒花石而其好固有不存也嗟乎竹固可以不出江南而取
貴也哉吾重有所感矣
子／醫家／古今醫案按／卷第三　瘧　痢等／痢(P.20-1)..[吳江李氏重鐫烏程龐氏藏版]
孫東宿治姪從明、夏初、由客邸患痢、晝夜三四十度裏急後重、口渴汗出、胸膈焦辣、手心熱、腹微痛、小水少、乾噦嘔惡、其脉左沉弦、右滑數、孫以病人原稟薄弱。今遠歸。途次多勞。不敢踈下。姑以胃風湯加黃連。與二貼不效、腹稍加脹。渠囑孫曰、古云無積不成痢、今積勢膠固、切勿用補、無以體素弱為疑、孫卽改用黃芩芍藥湯。三劑無進退、乃曰、此證實實虛虛。熱熱寒寒。殊屬難治。且穀食禁口不入。乾噦可慮。須再覔高明參酌。無如病人信任益堅、孫因圖欲先開胃口。使新穀食將宿穢壓出。或補或攻。視緩急以為方畧。乃背囑伊姪曰令
伯非人參不可幸且勿露。俾予得以盡技。因倣丹溪法用人參黃連各二錢。煎濃細細呷之。噦惡果止、連與兩日。覺胸腹脹。卽以保和丸應之。覺小水不利、又以淸六丸應之。裏急後重。以參术加芩連木香梹榔滑石桃仁應之。人參皆背加。病人不知也。每診脉、必曰疾已漸平、幸勿遽補、恐廢前功、詎知人參已服十日。計二兩許矣。此後脉僅四至、軟而無力、憶丹溪云虛回而痢自止。又云氣虛甚者。非附子不能行參茋。乃以胃風湯加茋附炮薑。四劑而血止、後重亦止、再用菟絲萸肉故𥿄杜仲參附。全安、
震按此條與下慎柔案俱非妙論奇方然此條或補或淸
獨用並用隨機變換而終之以專補專溫絲毫不悞較之今人見補而不應惟知有淸淸又不應不敢再補者其智愚相遠若何慎柔案證屢變而方不易亦可謂鐵中錚錚者矣
集／小說／老殘遊記／初編／第二回　歷山山下古帝遺踪　明湖湖邊美人絕調(P.15)
到了十一點鐘，只見門口轎子漸漸擁擠，許多官員都著了便衣，帶著家人，陸續進來。不到十二點鐘，前面幾張空桌俱已滿了，不斷還有人來，看坐兒的也只是搬張短凳，在夾縫中安插。這一人來了，彼此招呼，有打千兒的，有作揖的，大半打千兒的多。高談闊論，說笑自如。這十幾張桌子
外，看來都是做生意的人，又有些像是本地讀書人的樣子，大家都嘁嘁喳喳的在那裏說閒話。因為人太多了，所以說的什麼話都聽不清楚，也不去管他。
到了十二點半鐘，看那台上，從後台簾子裏面，出來一個男人，穿了一件藍布長衫，長長的臉兒，一臉肐，彷彿風乾福橘皮似的，甚為醜陋。但覺得那人氣味到還沉靜，出得台來，並無一語，就往半桌後面左手一張椅子上坐下，慢慢的將三弦子取來，隨便和了和弦，彈了一兩個小調，人也不甚留神去聽。後來彈了一枝大調，也不知道叫什麼牌子；只是到後來，全用輪指，那抑揚頓挫，入耳動心，恍若有幾十根弦，幾百個指頭，在那裏彈似的。這時台下叫好的聲音不絕於耳，卻也壓不下那弦子去。這曲彈罷，就歇了手，旁邊有人送上茶來。
停了數分鐘時，簾子裏面出來一個姑娘，約有十六七歲，長長鴨蛋臉兒，梳了一個抓髻，戴了一副銀耳環，穿了一件藍布外褂兒，一條藍布褲子，都是黑布鑲滾的。雖是粗布衣裳，倒十分潔淨。來到半桌後面右手椅子上坐下。那彈弦子的便取了弦子，錚錚鏦鏦彈起。這姑娘便立起身來，左手取了梨花簡，夾在指頭縫裏，便丁丁當當的敲，與那弦子聲音相應；右手持了鼓捶子，凝神聽那弦子的節奏。忽羯鼓一聲，歌喉遽發，字字清脆，聲聲宛轉，如新鶯出谷，乳燕歸巢。每句七字，每段數十句，或緩或急，忽高忽低；其中轉腔換調之處，百變不窮，覺一切歌曲腔調俱出其下，以為觀止矣。
旁坐有兩人，其一人低聲問那人道：「此想必是白妞了罷？」其一人道：「不是。這人叫黑妞，是白妞的妹子。他的調門兒都是白妞教的，若比白妞，還不曉得差多遠呢！他的好處人說得出，白妞
的好處人說不出。他的好處人學的到，白妞的好處人學不到。你想，這幾年來，好頑耍的誰不學他們的調兒呢？就是窰子裏的姑娘，也人人都學，只是頂多有一兩句到黑妞的地步，若白妞的好處，從沒有一個人能及他十分裏的一分的。」說著的時候，黑妞早唱完，後面去了。這時滿園子裏的人，談心的談心，說笑的說笑。賣瓜子、落花生、山裏紅、核桃仁的，高聲喊叫著賣，滿園子裏聽來都是人聲。
正在熱鬧哄哄的時節，只見那後台裏，又出來了一位姑娘，年紀約十八九歲，裝束與前一個毫無分別，瓜子臉兒，白淨面皮，相貌不過中人以上之姿，只覺得秀而不媚，清而不寒，半低著頭出來，立在半桌後面，把梨花簡丁當了幾聲，煞是奇怪：只是兩片頑鐵，到他手裏，便有了五音十二律似的。又將鼓捶子輕輕的點了兩下，方抬起頭來，向台下一盼。那雙眼睛，如秋水，如寒星，如寶珠，如白水銀裏頭養著兩丸黑水銀，左右一顧一看，連那坐在遠遠牆角子裏的人，都覺得王小玉看見我了；那坐得近的，更不必說。就這一眼，滿園子裏便鴉雀無聲，比皇帝出來還要靜悄得多呢，連一根針掉在地下都聽得見響！
集／小說／海上花列傳／第二九回　間壁鄰居尋兄結伴　過房親眷挈妹同遊(P.280)
吃過晚飯，秀英欲去聽書。二寶道：「倪先說好仔，書錢我來會。倘然耐客氣末，我索性勿去哉。」秀英一想，含糊笑道：「故也無啥，明朝夜頭我請還耐末哉。」秀英、二寶去後，惟留洪氏、樸齋在房，洪氏睏倦早睡。樸齋獨坐，聽得寶善街上東洋車聲如潮湧，絡繹聒耳。遠遠地又有錚錚琵琶之聲，仿佛唱的京調，是清倌人口角，但不知為誰家。樸齋心猿不定，然又不敢擅離。棧使曾於大房間後面
小間內為樸齋另設一床，樸齋乃自去點起瓦燈臺，和衣暫臥。不意間壁兩個寓客在那裡吸鴉片煙，又講論上海白相情景，津津乎若有味焉。害樸齋火性上炎，欲眠不得，眼睜睜地等到秀英、二寶聽書回來。重複下床出房，問：「唱得阿好聽？」二寶咳了一聲道：「我賽過勿曾聽。今夜頭剛剛勿巧，碰著俚哚姓施個親眷。倪進去泡好茶末，書錢就撥來施個會仔去，買仔多花點心、水果請倪吃，耐說阿要難為情？明朝再要請倪去坐馬車，我是定歸勿去。」秀英道：「上海場花阿有啥要緊嗄？俚請倪末，倪落得去。」二寶道：「耐生來無啥要緊，熟羅單衫才有來浪，去去末哉。我好像個叫化子，坍臺煞個！」
二寶無心說出這話，被秀英格聲一笑。樸齋不好意思，仍欲迴避。二寶忽叫住道：「阿哥慢點去。」樸齋忙問甚事，二寶打開手巾包，把書場帶來的點心、水果分給樸齋，並讓秀英同吃。秀英道：「倪再吃筒鴉片煙。」二寶道：「耐覅來浪無清頭！吃上仔癮也好哉！」秀英笑而不依，向竹絲籃內取出一副煙盤，點燈燒煙。卻燒的不得法，斗門瀝滯，呼吸不靈。樸齋湊趣道：「阿要我替耐裝？」秀英道：「耐也會裝煙哉，耐去裝。」說著讓開。樸齋遂將燒僵的一筒煙發開裝好，捏得精光，調轉槍頭送上秀英。秀英略讓一句，便呼呼呼一氣到底，連聲贊道：「倒裝得出色哚，陸裡去學得來個嗄？」樸齋含笑不答，再裝一筒。秀英偏要二寶去吃，二寶沒法，吃了。裝到第三筒，係樸齋自己吃的。隨後收起煙盤，各道安置。樸齋自歸後面小間內歇宿。
集／小說／續金瓶梅／第九回廣慧品來安妻出首賊贓　吳典恩拷逼主母(P.84)
這吳典史原在西門慶家，和賁四、韓道國、崔本、黃四一班夥計，後來送他在縣裏，進刑房做吏書，熬出這個官來。西門慶家財帛豐足，他哪件不知道！因此看做一股大財，急急拿了張小橋兩口來，得了活寶一樣，即時升堂。兩邊排下門皂刑具，將小橋兩口帶上來跪在案前，就問同來安劫財的原由。那張小橋積年的衙棍，哪裏肯招？說：「是來安夫妻拐出東西，寄放在小的家裏，有兩個包袱是實。因與小的老婆吵鬧，才拿著他偷的衣裳污賴小的。果是和他做賊，他怎肯把贓都放在小的家裏？」吳典史說：「現有來安老婆活口出首，你還不招？」就是一夾棍四十敲，又打了三十板，那張小橋只是不招，大叫冤屈，錚錚的辯話。來安妻跪在傍說道：「他老婆夜來開窖子，又埋了一夜，只拶起他來，敢不實說？」吳典史喝令拶起來，即一拶一百敲。婦人沒經官法，不由的一五一十從頭實訴，把來安夜間叫他去妝賊，得了一個匣子和包袱、皮箱來，現今件件俱有，只當了一個皮襖。
吳典史大喜，即叫鬆了刑具，同婦人去取贓。又怕手下人多，失落物件，依前騎馬自押著，逕到張小橋家中。來安妻指著那埋的去處，掀開屋後一個窖子，果然鎖著個大皮匣，一
切包袱、皮箱、甕中物件俱有。吳典恩怕人多礙眼，不好開看，把一干閒人逐出街上來，叫老婆取鑰匙開了，只見十個大元寶足有五百兩，全不見金子在何處。又取拶子將老婆拶起。原來只剩了四錠金子，沒放在匣裏，用個破氈帽包著，藏在壁眼子裏，使泥墁了。老婆受不的刑，又招了，才取出來。再拶起來問那二百五十兩金子，百口不招，只說沒有了。
集／小說／綠野仙蹤／第八十七回　何其仁喪心賣死女　齊蕙娘避鬼失周璉(P.932)
次日，蕙娘稟明冷氏，自己拿出銀錢來，請僧人上大供獻，設壇在西廳院中，念了三晝夜經，每晚還是照常響動，毫無應驗。周璉道：「是這樣夜夜不著人睡覺，如何當得？」和父母說明，要同蕙娘到城外園中，暫住幾日。周通也無可如何，只得著他夫妻暫避些時。於是分撥廚子火夫家人婦女三十餘人，同去住下。周璉白天或回家一次兩次不等，也有周通夫婦同去的時候，住了數天，甚是安貼。詢問家中，自周璉去後，內外無分毫響動。一日，申牌時分，周璉同蕙娘和幾個婦女坐在平臺上，看那高山停雲、落日斜暉景象，陡然間起一陣怪風，真是利害之至。但見：
依稀地震，彷彿雷鳴。巽二施威，盛怒於土囊之口；封姨肆虐，含吹於太山之阿。滄海起萬仞洪濤，蛟龍踴躍；大江翻百尺雪浪，魚鼈浮沈。淅瀝蕭颯，杞梓梗楠，柯條於斯傾倒；奔騰砰湃，樓閣臺榭，磚瓦為之齊飛。既能走石於平陸，自可揚塵於太虛。模模糊糊，頓令星辰俱見；錚錚鏦鏦，旋聞神鬼同號。百鳥驚啼，飄蕩於無極之野；群獸曳尾，潛藏於大谷之豅。須臾如天輪膠淚而激轉，霎時若地軸挺拔而爭迴。
大風過後，眾婦女各睜眼看視，諸人俱在，惟不見周璉和蕙娘。大家齊下平臺，見蕙娘同兩婦人俱睡倒在平臺之下。眾婦女急來扶掖，不意蕙娘將左邊頭跌破，鮮血直流，左臂亦被跌折，兩婦女腰腿重傷，不能行動。皆因蕙娘同周璉並兩婦人俱站在平臺緊北邊，大風過處，一齊刮倒，掉下臺去。各分行抬入房內，早哄動了大小男婦，見樹木細小者多倒折，房上瓦塊亦多落地，真歷來未有之大風。又不見了周璉，眾人在園子內外四下尋找，那裡有個影兒？蕙娘疼痛的死而復蘇。四五個家人去城中報知，周通夫婦聽知不見了兒子，又跌傷蕙娘，各心神慌亂，急急坐轎到園中查問，見蕙娘已不成形像。少刻，沈襄亦來探視。周通著人於城裡城外八面尋訪，直鬧到次日天明，又差人於各鄉村市鎮寫報單，有人能訪著周璉下落報信者，與銀五百兩，送來者三千兩。只因懸此重賞，弄的遠近士庶若狂。又一邊延醫與蕙娘調治接骨。
叢書／正誼堂全書／濂洛風雅／卷之首　張序(P.1-1)..[清康熙張伯行編同治左宗棠增刊本]
張序
造物之籟陰陽倡和散而為風人心之籟哀樂迭乘發而為聲風聲所曁治亂繫焉是以宣聖删詩風取十五雅取六王蓋風雅一道性情攸關而情者性之發越也性者道之本體也道明則性定性定則情正情正則抑揚感觸流貫精神於以養其和平之氣成其中正之德可以鏡得失淑人心美敎化故詩之為用至渥也降後變而為騷為選為律氣古鬱而詞涉於險調淸新而意傷於纖雄奇靡麗者固多沖和奧妙者卒鮮音之怗懘大抵溺於情漓於性而道因以晦矣惟漢十九首與晉之陶唐之杜馴致其情
克追正始鞺鞳鏗鍧鼓吹休明然求其根柢性命言皆見道者終未有聞焉我
儀封張夫子撫茲海邦鐫正學諸編以訓都人士都人士奉為楷模四方望風者踵相接也間有嫺吟詠篤好時趨分功於詩歌贈答　夫子懼其情之不正而復出所選濂洛詩以示人命炅序之炅進而謝曰　夫子固非以能詩訓後進也意其吟風弄月殊有微旨玩物寄興靡乏寫心諸大儒倡和者纍纍耳工拙雖殊遺音悉屬三百嘗讀其詩考其義作彈琴見聖之想美哉瀟灑胷襟宛然風光月霽精思力踐無慚玉質金相或妙契疾書自成律呂或道
味深奥各抒精華都不類錚錚細響矣蓋其間天性流露情累頓忘風雲月露曾不芥蒂於胷中故諷詠感興不必與風人爭衡而卽境卽心卽物卽理亦風人之所不能與爭也持此以鏡得失淑人心美敎化奚翅為都人士之望也哉戊子新秋侯官門人張文炅謹拜書
叢書／正誼堂全書／正誼堂續集／卷之五　書／答宋藩司(P.5-1)..[清康熙張伯行編同治左宗棠增刊本]
答宋藩司
弟質本甚愚學無所就迂拙之性久矣不合時宜於庚寅春到任未及數月見世態不佳人心陷溺直道而行輒有窒礙已浩然有歸志而二三友朋猶有以行道濟時稍展所學相勸勉予豈不知
聖恩之當報民隱之當恤特以才與世疏用與時違理之所是事之所可我以為當行也而人或以為不當行理之所非事之所否我以為不當行也而人或以為當行旣不能同寅協恭以慰
聖懷又不敢同惡相濟以虐蒼生碌碌因人毫無善狀尚可眷戀依違虛受
朝廷之爵祿哉又厯數月其志益決因以病乞休方謂從此以往得以優游家園與一二知己共相講論以終素業先儒有言達則兼善天下窮則兼善萬世蓋進旣不能行其道退或可以充所學厭飫乎詩書之府涵泳於仁義之途談古論今著書立說守先王之道以待後之學者亦可不負區區之志耳不謂重蒙
聖恩溫旨諭畱雖欲歸臥林間而不可得顧
皇上之愛我方切人之忌我愈深百計千方陰圖謀害然
而弟所自信者上不欺
君下不欺民內不欺己外不欺人如是而已時之難易勢之利鈍又何問焉蘇東坡曰吾儕道理貫心肝忠義塡骨髓遇事有可尊主澤民者便忘軀為之禍福得喪付與造物科場一案亦以正論不泯公道難容而有此一擧豈期勢焰愈橫狂飈益厲卽平日所稱錚錚有聲者而亦立腳不住矣夜因感一夢云試觀風急天寒夜誰是當門定腳人後厯厯驗之竟無有敢主持公道者時勢至此良可浩歎今欣逢
皇上聖明儻得不為伊所中傷已屬厚幸然而自古觸犯
權奸從未有得免於禍者尚未知終當如何耳若猶妄想欲以無柁之舟常漂泊於大洋巨浪之中多見其不知量也從來聖賢處事只是成就一箇是而已利害所不暇計也弟之所守者此耳不知老親家以為然否
叢書／武英殿聚珍版叢書／欽定四庫全書考證／子部／卷五十八／太平御覽宋李昉等撰／卷六百六十三道部２(P.48-1)..[清乾隆敕刻武英殿聚珍本]
卷六百六十三
康取而觀之已成石手擊之錚錚刊本石訛之手訛百據列仙傳改
叢書／武英殿聚珍版叢書／御製詩文十全集／再定兩金川第五／卷二十九　詩四首／新正紫光閣錫宴聯句有序(P.2-1)..[清乾隆敕刻武英殿聚珍本]
御製飲至筵開及薦櫻百戰辛勤眞可憫中宵籌畫那忘
怦策勳錫爵遑云靳將軍阿桂封爲頭等誠謀英勇公副將軍豐昇額本襲公爵復加賞繼勇名號著再賞以一等子副將軍明亮封一等襄勇伯參贊大臣海蘭察封爲一等超勇侯參贊大臣額森特賞以一等男領隊大臣奎林本係公爵加賞一等男領隊大臣和隆武本係子爵晉封三等果勇侯領隊大臣福康安普爾普俱賞給三等男大學士于敏中賞給一等輕車都尉均世襲罔替其餘將士及各項應予叙賞官員人等俱著該部從優議敘
偃武修文莫與京　　御製受俘詩有陳儀凱宴聲靈赫偃武歡騰禮樂彬之句
萱戺迓釐
徽號晉
鳳樓普澤
詔書宏　　上以平定兩金川蕆功恭上　　　皇太后徽號册寶　　躬率王公大臣等拜賀禮成　　御太和殿將軍及成功將士謝　　恩畢羣臣行慶賀禮遂　　頒詔天下革鴞食椹齊編戸臣陸費墀佩犢安屯協耦耕兩金川降番解京者並於香山安挿隸之健銳營而促浸趲拉之地則就其遠近設鎭安營令綠旗兵分駐　　特授明亮爲成都將軍統轄之並擇番人之馴謹者董以土官編列戸籍與營兵相間耕屯以資贍給凡前此不毛之壤今皆靑葱徧野羣番懽欣慶幸安居樂業矣聚米山川原
在幄畫灰鈐略獨
持衡勝圖詳繪高張壁　　上以諸將士百戰辛勤其勞績應與表著預　　命將軍等擇其地最險而功最多者分繪呈進　　詔畫院繪爲大圖張之　紫光閣壁並令各自爲圖凡
十六幀　　御書紀事各詩於其上合裝成冊亦弆閣中　臣朱珪
靈纛尊藏什襲籝以將軍等得勝靈纛合篋尊藏　　御製詩以紀弆之　武成殿竝所獲金川軍器等物亦製篋收貯以誌成功
贊邁凌煙添濟濟　　命仿西師蕆績之例畫五十功臣像於　紫光閣　　上親灑宸翰就其事實各爲之賛迥非凌煙圖畫所能嫓美且繪其次五十功臣　　命詞臣賛之卽人數亦三倍於彼也
銘超入蔡陋錚錚　　御製告成太學碑文竝勒銘美諾勒烏圍噶喇依三碑　　文煥功巍照耀遐邇至　　御製文以平淮西事爲比然彼乃中原節鎭不過一戰而克今兩金川僻在徼外恃其險遠我將士奮勇宣勞身經百餘戰始得蕩平相去奚啻霄壤彼韓愈之碑又何足仿彿萬
一哉昨緣足食通夔舸四川本屬產米之區金川用兵以來所運軍糈皆按時值和買督臣請停商販以裕儲胥昨冬大功將成饟米充溢　　特敕弛夔關之禁令估舶銜尾而下旣不使蜀中有壅遏之患且上年江浙偶值歉收俾通上游之米以資接濟數省黎庶咸深感頌　臣陸錫熊屢爲趨公
軫蜀氓　　上籌辦軍需發庫帑六千餘萬兩絲粟不累閭閻猶　　念小民任負之勞雖其常分且各給以雇值然究不免稍用其力是以川省緩徵蠲免之　　恩歲凡一再沛且經辦軍需各省百姓亦竝荷　　優施稠疊億兆無不淪肌浹髓矣五載幾經需以險金川之役凡五年而就其間雖多阻折而事難中輟惟斷乃成實仰　　睿謨之廣運云
萬年常保泰而亨捧觴竊喜
宣慈惠臣紀昀
叢書／武英殿聚珍版叢書／悅心集／卷二／黃州竹樓記　王禹偁(P.5-2)..[清乾隆敕刻武英殿聚珍本]
黃州竹樓記　　　　　　　　　王禹偁
黃岡之地多竹大者如椽竹工破之刳去其節用代陶瓦比屋皆然以其價廉而工省也予城西北隅雉堞圮毁蓁莽荒穢因作小樓二間與月波樓通遠吞山光平
挹江瀨幽𨶑遼敻不可具狀夏宜急雨有瀑布聲冬宜密雪有碎玉聲宜鼓琴琴調和暢宜詠詩詩韻淸絶宜圍碁子聲丁丁然宜投壺矢聲錚錚然皆竹樓之所助也公退之暇被鶴氅衣戴華陽巾手執周易一卷焚香默坐消遣世慮江山之外第見風帆沙鳥烟雲竹樹而已待其酒力醒茶烟歇送夕陽迎素月亦謫居之勝槩也彼齊雲落星高則高矣井幹麗譙華則華矣止於貯伎樂藏歌舞非騷人之事吾所不取吾聞竹工云竹之為瓦僅十稔若重覆之得二十稔噫吾以至道乙未歲
自翰林出滁上丙申移廣陵丁酉又入西掖戊戌歲除日有齊安之命己亥閏三月到郡四年之間奔走不暇未知明年又在何處豈懼竹樓之易朽乎後之人與我同志嗣而葺之庶斯樓之不朽也
王禹偁字元之宋翰林學士
